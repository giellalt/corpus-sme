<document xml:lang="sme" id="no_id"><header><title/><genre code="admin"/><author><unknown/></author><year>2015</year><wordcount>55947</wordcount><conversion_status type="standard"/><availability><free/></availability><multilingual/><origFileName>http://innsyn.e-kommune.no/innsyn_sametinget_samisk/wfdocument.ashx?journalpostid=2016002788&amp;dokid=627978&amp;versjon=1&amp;variant=P&amp;ct=RA-PDF</origFileName><parallel_text xml:lang="nob" location="sp2015-3.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header>
<body>
<p>Ávjuvárgeaidnu 50, N -9730 Kárášjohka</p>
<p xml:lang="nno">Telefon +47 78 47 40 00</p>
<p>Telefaks +47 78 47 40 90 samediggi@samediggi.no www.samediggi.n o</p>
<p>Sámedikki dievasčoahkkin</p>
<p>Čoahkkingirji 03/15</p>
<p>Čállit: Elli Kirsti Nystad / Ellen Aina Eira 2/181</p>
<p>Áigi: 23.09.2015 - 25.09.2015</p>
<p>Báiki: Oslos <em type="bold">Sajis </em></p>
<p><em type="bold">Bellodat </em></p>
<p>Johan Vasara</p>
<p xml:lang="deu">AP/BB</p>
<p>John Kappfjell</p>
<p xml:lang="deu">AP/BB</p>
<p>Jørn Are Gaski</p>
<p xml:lang="deu">AP/BB</p>
<p xml:lang="nno">Knut Store</p>
<p xml:lang="deu">AP/BB</p>
<p xml:lang="vep">Lisa-Katrine Mo</p>
<p xml:lang="deu">AP/BB</p>
<p>Mariann Wollmann Magga</p>
<p xml:lang="deu">AP/BB</p>
<p xml:lang="nob">Marit Kirsten Anti Gaup</p>
<p xml:lang="deu">AP/BB</p>
<p xml:lang="est">Per Mathis Oskal</p>
<p xml:lang="deu">AP/BB</p>
<p xml:lang="nob">Ronny Wilhelmsen</p>
<p xml:lang="deu">AP/BB</p>
<p xml:lang="nob">Vibeke Larsen</p>
<p xml:lang="deu">AP/BB</p>
<p xml:lang="nob">Hartvik Hansen</p>
<p>Árja</p>
<p xml:lang="nno">Inger Eline Eriksen</p>
<p>Árja</p>
<p xml:lang="nno">Lars Oddmund Sandvik</p>
<p>Árja</p>
<p>Vars Laila Susanne</p>
<p>Árja</p>
<p xml:lang="smj">Isak Mathis O. Hætta</p>
<p xml:lang="deu">FBL</p>
<p xml:lang="nob">Per Andersen Bæhr</p>
<p xml:lang="isl">FL</p>
<p xml:lang="nob">Arthur Tørfoss</p>
<p xml:lang="nno">Frp</p>
<p xml:lang="nob">Aud Helen Marthinsen</p>
<p xml:lang="nno">Frp</p>
<p xml:lang="nob">Ellen K. Saba</p>
<p xml:lang="nob">Lars Filip Paulsen</p>
<p xml:lang="nob">Kjellrun Wilhelmsen</p>
<p xml:lang="smj">NORD</p>
<p xml:lang="nno">Kjetil Romsdal</p>
<p xml:lang="smj">NORD</p>
<p xml:lang="nob">Toril Bakken Kåven</p>
<p xml:lang="smj">NORD</p>
<p xml:lang="nno">Anita Persdatter Ravna</p>
<p>NSR</p>
<p xml:lang="nno">Inger Elin Kristina Utsi</p>
<p>NSR</p>
<p>Kirsti Guvsám</p>
<p>NSR</p>
<p>Laila Nystad</p>
<p>NSR</p>
<p xml:lang="nob">Mathis Nilsen Eira</p>
<p>NSR</p>
<p xml:lang="sma">Nanna Agnete Thomassen</p>
<p>NSR</p>
<p xml:lang="sma">Nora Marie Bransfjell</p>
<p>NSR</p>
<p xml:lang="smj">Piera Heika Muotka</p>
<p>NSR</p>
<p>Sandra Márjá West</p>
<p>NSR</p>
<p xml:lang="nob">Tor Gunnar Nystad</p>
<p>NSR</p>
<p xml:lang="nob">Viktor Inge Paulsen</p>
<p>NSR</p>
<p>Beaska Niillas</p>
<p>NSR/SáB</p>
<p xml:lang="nob">Christina Henriksen</p>
<p>NSR/SáB</p>
<p xml:lang="nob">Marie Therese Nordsletta Aslaksen</p>
<p xml:lang="nob">SS</p>
<p xml:lang="sma">Ellinor Marita Jåma</p>
<p>ÅaSG</p>
<p xml:lang="sma">Jovna Zakarias Dunfjell</p>
<p>ÅaSG</p>
<p xml:lang="smj"><em type="bold">Várreláhttut </em></p>
<p><em type="bold">Bellodat </em></p>
<p xml:lang="nob">Kåre Ivar Olli</p>
<p xml:lang="deu">AP/BB</p>
<p xml:lang="sma">Ida Marie Bransfjell</p>
<p>ÅaSG</p>
<p xml:lang="est"><em type="bold">Saksliste </em>030/15 </p>
<p>Vuođđudeapmi 031/15 </p>
<p>Ođđa áššiid dieđiheapmi 032/15 </p>
<p>Sámediggeráđi doaibmadieđáhus 033/15 </p>
<p>Gažaldagat Sámediggeráđđái 034/15 </p>
<p>Sámediggeráđi čilgehus sámi valáštallama birra</p>
<p>Čállit: Elli Kirsti Nystad / Ellen Aina Eira 3/181 035/15 </p>
<p>Sámedikki dieđáhus solidaritehta ja riikkaidgaskasaš barggu birra 036/15 </p>
<p>Sámi mátkeeallin – strategiija viidásat ovddideami várás 037/15 </p>
<p>Rievdaduvvon sátnádeapmi Vuođđolága paragráfas 108 ja Vuođđoláhka sámegillii 038/15 </p>
<p>Bååstede - Sámi kulturárbbi máhcaheapmi 039/15 </p>
<p>Sámedikki 2017 bušeahttadárbu</p>
<p xml:lang="krl">Ášši 030/15 </p>
<p>Sámedikki dievasčoahkkin</p>
<p>Vuođđudeapmi</p>
<p xml:lang="sms">Áššenr. 15/4444</p>
<p>Ášši meannudeapmi álggahuvvui 23.09.15. dii. 09:00</p>
<p>Čállit: Elli Kirsti Nystad / Ellen Aina Eira 4/181</p>
<p><em type="bold">Juolluduvvon permišuvnnat </em></p>
<p>Permišuvnnat olles dievasčoahkkimis Áirras nr. 12 Isak Mathis O. Hætta Áirras nr. 14 Johan Vasara Áirras nr. 37 Marie Therese M. Aslaksen</p>
<p>Permišuvnnat osiid dievasčoahkkimis Áirras nr. 23 Aud Marthinsen 23.09.15 dii. 09.00 - 15.00 Áirras nr. 13 Inger Eline Eriksen 23. – 24.09.15 Áirras nr. 26 Nanna Thomassen 23. 09.15 dii. 12.00 – 25.09.15 Áirras nr. 33 Jovna Z. Dunfjell 25.09.15 Áirras nr. 16 Ronny Wilhelmsen 25.09.15 Áirras nr 4 Knut Inge Store 25.09.15 Áirras nr 17 Arthur Johan Tørfoss 25.09.15 Áirras nr 15 Torill Bakken Kåven 25.09.15 Áirras nr 21 Lise-Katrine Mo 25.09.15 dii. 12.00 rájes Áirras nr 3 Hartvik Hansen 25.09.15 dii. 10.45 rájes</p>
<p>Várrelahtut Várrelahttu Nils Anders Rasmus lei čoahkkimis áirasa nr. 12 Isak Mathis O. Hætta ovddas Várrelahttu Kåre Olli lei čoahkkimis áirasa nr. 14 Johan Vasara ovddas Várrelahttu Jan Åge Biti lei čoahkkimis áirasa nr. 13 Inger Eline Eriksen ovddas Várrelahttu Olof Anders Kuhmunen lei čoahkkimis áirasa nr. 26 Nanna Thomassen ovddas Várrelahttu Eva Maria Fjellheim lei čoahkkimis áirasa nr. 33 Jovna Z. Dunfjell ovddas Várrelahttu Gunhild Engstad lei čoahkkimis árása nr. 16 Ronny Wilmhelmsen ovddas Várrelahttu Hanne Iversen lei čoahkkimis áirasa nr 4 Knut Store ovddas Várrelahttu Johanne Marie Olaussen áirasa nr 17 Arthur Tørfoss ovddas</p>
<p><em type="bold">Dievasčoahkkinjođihangotti árvalus </em>28.08.15 beaiváduvvon gohččun árvaluvvon áššelistu, prográmma ja sárdnunáigi dohkkehuvvo. </p>
<p>Sámedikki dievasčoahkkin - 030/15 <em type="bold">Jienasteapmi </em>39 áirasis ledje 38 čoahkis. Jienasteapmi dahkkojuvvui čuovvovaš vuogi mielde: - Dievasčoahkkinjođihangotti árvalus mearriduvvui ovttajienalaččat. </p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru ášši 30/15 Vuođđudeapmi</p>
<p>Replihkka 1 Jørn Are Gaski, čoahkkinjođiheaddji</p>
<p>DC - Mearrádus: 28.08.15 beaiváduvvon gohččun, árvaluvvon áššelistu, prográmma ja sárdnunáigi dohkkehuvvo.</p>
<p>Čállit: Elli Kirsti Nystad / Ellen Aina Eira 5/181</p>
<p>Ášši meannudeapmi loahpahuvvui 23.09.15 dii. 09.22.</p>
<p xml:lang="krl">Ášši 031/15</p>
<p>Sámedikki dievasčoahkkin</p>
<p>Ođđa áššiid dieđiheapmi</p>
<p xml:lang="sms">Áššenr. 15/4444</p>
<p>Sámedikki dievasčoahkkin - 031/15 Ášši meannudeapmi álggahuvvui 23.09.15 dii. 09.22. Debáhtta álggahuvvui 25.09.15 dii. 09.00. Evttohus 1: áirasis Kirsti Guvsám, NSR Evttohus 2: áirasis Inger Elin Utsi, NSR Evttohus 3: áirasis Christina Henriksen, NSR –NSR/SáB Evttohus 4: áirasis Laila Susanne Vars, Árja Evttohus 5: áirasis Knut Store, Bb Evttohus 6: áirasis Vibeke Larsen, Bb Evttohus 7: áirasis Mariann W. Magga, Bb Evttohus 8: áirasis Lars Oddmund Sandvik, Árja <em type="bold">Evttohus 1: Áirras Kirsti Guvsam, NSR Sámedikki veahkki báhtareddjiide </em></p>
<p>NSR - NSR/SÁB sámediggejoavku lea fuolas humanitára heađi geažil mii lea šaddan dan oktavuođas go leat ollu soađit ja gižžut Afrihkás ja Gaska-Nuortan, ja mii lea lassánan dan geažil go Syrias lea boargársoahti. Syrias leat badjelaš 12 miljon olbmo báhtaran, riikkas gos leat oktiibuot 20 miljon olbmo. Sin dilli lea fuolastuhtti, leat 8 miljon siskkáldas báhtareaddji Syrias, 4 miljon olbmo leat báhtaran ránnjáriikkaide Tyrkiai, Libanonii ja Jordanii, ja birrasii 250 000 báhtareaddji leat ohcan visuma Schengenis. Maiddái birrasii 1 miljon olbmo, geat leat báhtaran Libyai dárbbašit veahki.</p>
<p>NSR - NSR/SÁB sámediggejoavku lea maiddái fuolas daid báhtareddjiid dili geažil mat leat ožžon ássanlobi Norggas, ja geat vurdet beassat ásaiduvvat muhtun gildii. Suoidnemánu loahpas 2015 ásse 5364 olbmo dorvobáikkiin, main 48 % ledje guhkávuordán. Olbmuide geat leat bidjan eallima dego <span type="quote">“vuordit”</span> muhtun áigái, lea deaŧalašahte ožžot veahki johtilit báikegottiin ja integrerejuvvojit. NSR - NSR/SÁB sámediggejoavku sávvábáhtareddjiide bures boahtima Sápmái. Mii ávžžuhit sámi servodaga čájehit báhtareddjiide sámi guossefriijavuođa. Mii ávžžuhit sámi gielddaid váldit vuostábáhtareddjiid, ja ásaiduhttit sin ovttasbargguin Searvvahan- ja valljodatdirektoráhtain (IMDI). Mii fertet váikkuhit dan ahte buot olbmot dovdet oadjebasvuođa. Báhtareaddjit sáhttet leat maiddái deaŧalašresurssat sámi gielddaide mat rahčet álbmotlogu njiedjamiin.</p>
<p>Čállit: Elli Kirsti Nystad / Ellen Aina Eira 6/181</p>
<p>Báhtareddjiid ásaiduhttima oktavuođas ovttasbargguin IMDI:in ožžot gielddat searvvahandoarjaga, mii galgá gokčat gielddaid gaskamearálaš goluid ásaiduhttima oktavuođas. IMDI rehkenastimiid mielde gokčá dát birrasii 90 % gaskamearálaš goluin. NSR sámediggejoavku bivdá Sámediggeráđi váldit ovdan ráđđehusain ahte dát golut gokčojuvvošedje 100%. Dát sáhttá dagahit dan ahte gielddat eanet movttiidahttojuvvojit váldit báhtareddjiid geat leat ožžon ássanlobi Norggas. Mii bivdit Sámediggeráđi árvvoštallat maid Sámediggi muđui sáhtášii bargat dán oktavuođas. Deaŧalaš lea ahte mii buohkat váikkuhit ja čájehit ahte olmmošlašvuohta, olmmošárvu ja olmmošvuoigatvuođat leat vuođđun min servodagas. <em type="bold">Evttohus 2: Áirras Inger Elin Utsi, NSR Sámi mánáidgárdesajiid ruhtadeapmi </em>Norggas ruhtaduvvojit mánáidgárdesajit stáhta doarjagiid bokte maid báikkálaš mánáidgárdeeiseváldi juolluda viidáseappot mánáidgárddiide. Báikkálaš mánáidgárdeeiseváldin leat gielddat. Mánáidgárdelága 8. paragráfa vuođul lea báikkálaš mánáidgárdeeiseválddis maid ovddasvástádus mánáidgárdefálaldagas sámi mánáide. Lágas čuožžu ná: <em type="italic">«Gieldda ovddasvástádus lea, ahte mánáidgárdefálaldat sámimánáid sámi guovlluin </em><em type="italic">doaibmá sámegiela ja kultuvrra vuođul. Eará gielddain galgá láhččojuvvot dili nu, ahte </em><em type="italic">sámi mánát sáhttet sihkkarastit ja ovdánahttit gielaset ja kultuvrraset.» </em>Sámi mánáidgárdesajit leat mielde fievrrideamen viidáseappot sámi kultuvrra ja giela. Mánát šaddet sámi giellageavaheaddjin iežaset vuosttaš eallinjagis jo. Ovdamearkka dihtii leat sámi mánáidgárdesajit erenoamáš deaŧalaččat lullisámi guovllus go lullisámegiella lea okta áitojuvvon gielain, Unescos listtas. Máŋgii leat uhcán mánát geat háliidit sámi mánáidgárdefálaldaga, muhto leat maid dákkár gielddat mat eai háliit juohkit viidáseappot stáhta doarjaga priváhta sámi mánáidgárddiide go sii háliidit viiddidit mánáidgárddi eanet sajiiguin, vai sáhttet váldit vuostá buot mánáid geat háliidit sámi mánáidgárdefálaldaga., ovdamearkka dihtii Álttás. Norgga gielddat leat šaddan hehttehussan mánáidgárdefálaldaga oktavuođas sámi mánáide. Nu eai láže gielddat dasa ahte sámi mánát sáhttet sihkkarastit ja ovdánahttit gielaset ja kultuvrraset. Sámedikki bargamuššan lea nannet sápmelaččaid sajádaga ja ovddidit sápmelaččaid beroštusaid. Danne ferte Sámediggi leat mielde rievdadeamen sámi mánáidgárdesajiid ruhtadeami, nannen dihtii sámi mánáidgárdefálaldaga miehtá Norgga. Sihkkarastin dihtii sámi mánáidgárdefálaldaga sáhttá lága bokte mearridit ahte gielddat galget addit stáhta doarjaga sámi mánáidgárdesajiide. Go ohccojuvvo sámi mánáidgárdesaji ruhtadeapmi, ja fálaldat sáhttá álggahuvvot, de ii galgga gielda biehttalit dakkár ruhtadeami go evttohuvvo álggahit sámi mánáidgárdefálaldaga. Ovdamearkka dihtii priváhta mánáidgárddis. Doppe gos leat uhccán sámi mánát geat háliidit sámi mánáidgárdefálaldaga, berre stáhta addit ovttagearddedoarjaga mánáidgárdeeaiggádiidda álggahit sámi mánáidgárdesaji. Ovdamearkka dihtii leat váhnemat Plassjes váldán álgaga ja ohcan Sámedikkis doarjaga álggaheapmái. Stáhta berre juolludit dakkár ovttagearddedoarjaga, seamma láhkai go dat integrerendoarjja mii lea bargui máŋggagielat mánáiguin (doarjja aiddo boahtán báhtareaddjimánáide). Sámi mánáidgárdesajit váilot ja dat leat deaŧalaččat dasa ahte gáhttet sámi giela, kultuvrra ja servodateallima. Lea stáhta ovddasvástádus, vuođđolága 108. paragráfa vuođul, láhčit dasa ahte sápmelaččat sáhttet sihkkarastit ja ovddidit gielaset, danne fertejit stáhta juolludeamit merkejuvvot. Sámediggi lea ovdal bivdán rievdadusaid mánáidgárdelágas, dainna lágiin ahte mánáidgárdefálaldat nannejuvvo lága bokte. Dassážiigo dat dáhpáhuvvá, de ferte ruhtadanvuogádat rievdaduvvot amas gielddat sáhttit vihpadit sámi mánáidgárdesajiid álggaheami. NSR NSR/SÁB háliida ahte Sámediggi galgá bargat stáhta eiseválddiid ektui sihkkarastin dihtii ahte </p>
<p>Čállit: Elli Kirsti Nystad / Ellen Aina Eira 7/181 ođđa sámi mánáidgárdesajiide merkejuvvojit ruđat stáhtabušeahta bokte.</p>
<p><em type="bold">Evttohus 3: Áirras Christina Henriksen, NSR-NSR/SáB </em></p>
<p><em type="bold">Sámegielaohpahusa buorideapmi skuvllas </em>Sámediggi háliida buoridit sámegieloahpahusa dási skuvllas, ja bovde Fylkkamánniid miehtá riikka dán bargui. Sámi giellaoahpahusa dilli lea dramáhtalaš. Eai gávdno doarvái sámegieloahpaheaddjit dárbbuide oahpahusas sámegielas ja sámegillii, oahpahuslága ektui. Skuvlaeaiggádat čuovvolit iešguđege láhkai sihke geatnegasvuođaid sámi mánáid vuoigatvuođa oahpahusas sámegielas (ja sámegillii), ja dasto molssaevttolaš oahpahusvejolašvuođaid. Dávjá lea nu ahte ovttaskas sámegieloahpaheaddji ferte organiseret buot sámegieloahpahusa, ja dávjá virgádit skuvlaeaiggádat olbmuid geain ii leat pedagogalaš gelbbolašvuohta sihkkarastin dihte sámegielfálaldaga. Sámit fárrestallet maiddái, ja sámi ohppiin lea vuoigatvuohta oahpahussii sámegielas, ja dát guoská maiddái sámi ohppiide geat ásset eará sámi giellaguovllus, dahje riikaoasis gos sámegiella ii leat leamaš dábálaš. Máhttodepartemeantta 17.03.15 mearrádusa ektui, nannejuvvo njuolggadusain (kap 225, poasta 63) ahte gielddain ja fylkkagielddain leat geatnegasvuođat oahpahuslága §§ 6-2 ja6-3 ektui, ja dasto vuođđoskuvllain ja joatkkaskuvllain mat leat dohkkehuvvon priváhtaskuvlalága mielde, ja main leat dohkkehuvvon oahppoplánat sámegielas sáhttet ohcat doarjaga ruđa joatkkaohppui sámegielas. Fylkesmánnis leat ruđat mat galget geavahuvvot pedagogalaš bargiid oahppodáhkádusaide geat háliidit oažžut oahpahusgelbbolašvuođa sámegielas dahje váldit viidáset oahpu. Dat mearkkaša dan ahte guoskevaš oahpaheaddji oažžu bálkká nugo dábálaččat go lea váldimin oahpu sámegielas. Ovdamearkka dihte leat Finnmárkku Fylkesmánnis geavahusas jahkásaččat 4 dáhkádusa, ja Davvi-Trøndelága Fylkesmánnis leat geavahusas birrasii seamma ruđat ja gusket sihke Davvi- ja Mátta-Trøndeláhkii. Vásihusat máttasámi guovllus čájehit ahte lea munni eanet rekrutteret go váldá atnui dáhkádusaid. Ođđa njuolggadusaid vuođul sáhttet maiddái oahpaheaddjit joatkkaskuvllain ohcat oahppodáhkádusaid buoridan dihte gelbbolašvuođa sámegielas, ja dan oktavuođas lea erenoamáš deaŧalaš ahte buot skuvlaeaiggádat juhket dárbbašlaš dieđuid fálaldaga birra, ja dasto ávžžuhit pedagogalaš bargiid ohcat. Sámediggi ádde nu ahte njuolggadusat guoskkašedje miehtá riikka, ja danne bivdá Sámediggeráđi váldit ovdan relevánta instánssaiguin riikaviidosaš rekrutterenkampánjja vejolašvuođa birra mas ávžžuhit oahpaheddjiid buot skuvllain gos leat oahppit geat háliidit sámegieloahpahusa, ohcat váldit joatkkaoahpu sámegielas. Fylkesmánni bearráigeahččá skuvlaeaiggádiid, ja dan sáhtášii nannet vel eanet dan bokte ahte Fylkkamánnigulahallá skuvlaeaiggádiiguin geatnegasvuođaid ja vejolašvuođaid birra molssaektosaš oahpahusas dalle go lea dárbu. Dili várás goas lea várra ahte oahppit masset sámegieloahpahusa guhkkit áigái, berrejit ásahuvvot mekanismmat man oktavuođas skuvlaeaiggát dalán váldá oktavuođa ovdamearkka dihte gáiddusoahpahusfálliiguin. Dákkár oktavuođas ferte maiddái dáláš gáiddusoahpahusfálliid dili nannet resurssaiguin vai sáhttet leat gergosat. Vánhemat ja ruovttubirrasat berrejit maiddái eanet čadnojuvvot mielde sámegieloahpahusas, váikkuhan dihte dan ahte ohppiid giellabiras ásahuvvo dahje nannejuvvo. Dát hástala ahte vánhemiidda addojuvvo vejolašvuohta ovdamearkka dihte leat ohppiin hospiteremis dahje giellačoagganemiin. Evttohit čuovvovaš doaibmabijuid: · <span type="quote">“Čoavddaskuvllaid”</span> mat fállet gáiddusoahpahusa ja hospiterema berre nannet resurssaid dáfus sihkkarastin dihte sámegielat giellabirrasa ohppiide mat leat ortnegis. Ortnegis berrejit leat fokusis maiddái vánhemat, váikkuhan dihte dan ahte ohppiin lea sámegielat biras maiddái ruovttus, go lea vejolaš, ovdamearkka dihte giellačoagganemiid organiserema bokte sihke ohppiide ja vánhemiidda. Ollu giellaguovddážiin lea vásihus dán lágan barggus ja leat guovddáš ovttasbargoguoimmit dalle go nu lea vejolaš. Dán oktavuođas ferte ásahuvvot doarjjaortnet man vuođul </p>
<p>Čállit: Elli Kirsti Nystad / Ellen Aina Eira 8/181 vánhemiin lea vejolašvuohta ohcatpermišuvnna barggus čuovvut mánáid dákkár fálaldahkii, almmá ahte dat čuohcá ekonomiijai. ·</p>
<p>Máhttodepartemeanta ja Fylkkamánnitmiehtá riikka čađahit rekrutterenkampánjjaid man oktavuođas ávžžuhit oahpaheddjiid ohcat viidáset oahpu sámegielas, vai lea vejolaš duhtadit sámegieloahpahus dárbbu, ja dasto ollašuhttit gielddaid ja fylkkagielddaid, jaeará skuvlaeaiggádiid geatnegasvuođaid. ·</p>
<p>Fylkkamánni nanne bearráigeahču, ja váikkuha dan ahte skuvlaeaiggádat sihkkarastet molssaektosaš oahpahusa ohppiide jos sámegieloahpaheaddji ii leat barggus. Gáiddusoahpahus ja hospiteren leat dákkár molssaeavttut, maidferte sáhttit álggahit jos lea dárbu, ovdamearkka dihte go leat permišuvnnat dahje bargit leat buohccidieđihuvvon guhkit áigái, ja dieinna lágiin sihkkarastit stáđisvuođa sámi ohppiide ja sihkkarastit ahte sis lea fálaldat sámegieloahpahusas beroškeahttá oahpaheaddjidilis.</p>
<p>Sámediggi bivdá Sámediggeráđi ovddidit evttohusaid relevánta eiseválddiide. <em type="bold">Evttohus 4: Áirras Laila Susanne Vars, Árja </em>Sámediggi ferte hábmet politihkalaš doaibmaplána sámi vuorasolbmuide Árja oaivvilda ahte Sámediggi ferte čielgaseappot vuoruhit doaimmaid mat buoridit sámi vuorasolbmuid dili servvodagas. Áigodagas 2009-2013 álggahuvvojedje olu dehálaš doaimmat Sámedikkis mat nannejedje Sámedikki barggu áššiiguin mat erenoamážit gusket min vuoras olbmuide. Sámedikki vuorrasiidráđi ásaheapmi, doarjja dearvvašvuođaprošeavttaide Skániin gos sámi vuoras olbmot besset deaivvadit ja lohkán- ja čállinveahki sámegielat vuorasolbmuide Guovdageainnus leat ovdamearkkat dasa mot Sámediggi leat mielde sihkkarastimen sámi vuorasolbmuide dohkálaš ja buori dili. Vuoras olbmuid máhttu lea geađgejuolgi min servvodagas, sámi árbevirolaš kultuvrras lei vuoras olbmuin guovddáš sadji. Árja oaivvilda ahte Sámediggi berre dál hábmet sierra doaibmaplána sámi vuorasolbmuide, ja Sámediggeráđđi ovddida dán ášši dievasčoahkkimii dán áigodagas. Plánas ferte Sámediggi earet eará: · čielggadit iežas rolla daid ásahusaid ja eiseválddit ektui geain odne lea ovddasvástádus sámi vuorasolbmuid vuoigatvuođaid gozihit ja sin dikšobálvalusaide. · </p>
<p>Guorahallat mot mii nannet sámi vuoras olbmuid sajádaga servvodagas, ja mot mii seailluhit vuoras olbmuid máhtu servvodagas. ·</p>
<p>Sámediggi ovddida/evttoha láhkaevttohusa mii nannešii sámi vuorasolbmuide lága bokte dohkálaš ja obbalaš dearvvašvuođabálvalusaid mat vuhtiiváldit sin giela ja kultuvrra. ·</p>
<p>Árvvoštallat mot Sámediggi sáhta heivehit doarjjaortnegiid vai vuoras olbmot beasaše leat fárus giella,- kulttur ja ealáhusovdánahttimis iežaset eavttuid vuođul. ·</p>
<p>Árvvoštallat mot Lohkan- ja čállinveahkki mii lea álggahuvvon Guovdageainnus sáhtašii viiddiduvvot eará sámi guovlluide. ·</p>
<p>Mot mii sihkkarastit ahte vuoras olbmot galget sáhttit orrut ruovttuin nu guhka go vejolaš. ·</p>
<p>Árvvoštallat mot nannet sámegielat dulkonbálvalusaid ja rekrutterema sámi vuorasolbmuiddikšui. ·</p>
<p>Mot vuolggahit ovttasbarggu sámi ja eará álgoálbmot vuorasolbmuid gaskkas. ·</p>
<p>Mot ovddidit sámi vuorasolbmuid oasseváldima ON vuogádagas ja eará máilmmiiviidosaš organisašuvnnain dego <span type="quote" xml:lang="eng">“The Elders”</span>-searvvis. Sámediggi ferte bidjat politihkalaš mihttun ahte buot sámi vuorasolbmuin galgá leat nanu, heivehuvvon dikšofálaldat mii vuhtiiváldá sin kultuvrralaš duogáža ja sin giela juohke oasis divššus.</p>
<p>Sámediggi ferte hábmet politihkalaš doaibmaplána sámi vuorasolbmuide Árja oaivvilda ahte Sámediggi ferte čielgaseappot vuoruhit doaimmaid mat buoridit sámi vuorasolbmuid dili servvodagas. Áigodagas 2009-2013 álggahuvvojedje olu dehálaš doaimmat Sámedikkis mat nannejedje Sámedikki barggu áššiiguin mat erenoamážit gusket min vuoras olbmuide. Sámedikki vuorrasiidráđi ásaheapmi, doarjja dearvvašvuođaprošeavttaide Skániin gos sámi vuoras olbmot besset deaivvadit ja lohkán- ja čállinveahki sámegielat vuorasolbmuide Guovdageainnus leat ovdamearkkat dasa mot Sámediggi leat mielde sihkkarastimen sámi</p>
<p>Čállit: Elli Kirsti Nystad / Ellen Aina Eira 9/181 vuorasolbmuide dohkálaš ja buori dili. Vuoras olbmuid máhttu lea geađgejuolgi min servvodagas, sámi árbevirolaš kultuvrras lei vuoras olbmuin guovddáš sadji. <em type="bold">Evttohus 5: Áirras Knut Store, Bb Dearvvašvuođaovttasbargu riikkarájáid rastá – Ohcejohka-Deatnu </em>Sámit leat okta álbmot mat orrot 4 našunálastáhtas ja rájáidrasttildeaddji ovttasbargu buktá buriid oalgeváikkuhusaid goappašiid beliide riikarájáin. Ránnjágielddain Deanus ja Ohcejogas leat dearvvašvuođaásahusat dahkan šiehtadusa ahte heahteveahkki galgádoaibmat goappašiid beale ráji, ja maiddái lea dahkkon ovttasbargošiehtadus skuvlaáššiin vuođđoskuvladásis. Muhto go gielddat Ohcejohka ja Deatnu háliidit ovttasbarggu fástadoavtterbálvalusas, de bissehuvvojit EO-direktiivvain. Sámit álgoálbmogin geat orrot máŋgga našunálastáhtas leat nannejuvvon 1994 EOšiehtadallanprotokollii, ja Ohcejoga ja Deanu gielddat leat áibbas sihkkarit sámi gielddat gosstuora oassi álbmogis leat sápmelaččat. Okta EO-direktiiva ii galgga leat elemeanta mii bisseha rájáidrasttildeaddji ovttasbarggu gieldda bálvalusain. Bargiidbellodaga sámediggejoavku bivdá sámediggeráđi searvat dán váttisvuhtii ja bidjat Norgga eiseválddiid bargat dan nala ahte oažžut áigái dearvvašvuođaovttasbarggu gieldda dásis doppe gos dat lea lunddolaš, nu go Deanus ja Ohcejogas. <em type="bold">Evttohus 6: Áirras Vibeke Larsen, Bb Ollesbeaivviskuvla boahtteáiggis ja sámegieloahpahus </em>Nubbingieloahpahus lea ollu jagiid leamaš hástalus ja nubbingielagiid oahppilohku skuvllas lea njiedjame. Eanet ja eanet politihkalaš bellodagat digaštallet ollesbeaiveskuvlla molssaeavttu. Ollesbeaivveskuvllas leat sihke ovdamunit ja heajut bealit, muhto dákkát organiseren skuvlaárgabeaivvis sáhttá maid čoavdit osiid hástalusain mat mis dál leat sámegieloahpahusas. Dál leat diibmo- ja fágajuohkin ja oahppoplánat hástaleaddjin doppe gos skuvlamánát ovdamearkka dihte šaddet válljet gaskal sámegieloahpahusa ja lášmmohallama, dahje ahte sámegieloahppit fertejit báhcit maŋŋelii maŋŋil go skuvla lea nohkan beaivái. Sámegieloahpahus lea áidna fága Norgga skuvllas mii leadahkkon eaktodáhtolažžan nuoraidskuvlla ohppiide almmá váhnemiid miehtama haga. Bargiidbellodaga sámediggejoavku hásttuha sámediggeráđi bidjat johtui barggu mas sámediggi dál jo geahčada iešguđet lágan vejolašvuođaidsámegieloahpahussii ollesbeaiveskuvlla perspektiivvas, ja áinnas sámi leaksoveahki, ja maiddái rádjat eret vejolašvuođa válljet eret sámegieloahpahusa nuoraidskuvllas almmá váhnemiid miehtama haga. </p>
<p><em type="bold">Evttohus 7: Áirras Mariann Wollmann Magga, Bb Báktesárgumat Geresválas Mátta-Várjjagis </em>Aiddobáliid lea šaddan dovddusin ahte leat gávdnon báktesárgumat maid doivot leat 7000 jagi boarisin. Dat lea mearkkašahtti gávdnosatsihke báikkálaččat, regionálalaččat, našunálalaččat ja riikkaidgaskasaččat. Báktesárgumat gávdnoje go ledje dokumentereme ja registrereme boares sámi goahtesajiid ja árraniid, ovdal go biddjojit johtui stuorit industriijahuksematHirsanjárgii. Dáin gávdnosiin leat báktesárgumat bohccuin ja ealggain, ja leat dehálaš duođaštussan sámi leahkimiiboarráseamos guovllus mii dássážii lea kártejuvvon. Sámi geavaheapmi gos jiekŋa álggos luittii, sáhttáadditmidjiide ođđa máhtu min historjjá birra. Sámediggi ferte váldit oktavuođa riikaantikvárain ja ásahit ovttasbarggu sihkkarastindihte gávdnosiid boahtteáigái. Dan oktavuođas ferte maid biddjot johtui barguoažžut dáid UNESCO máilmmiárbelistui. </p>
<p>Čállit: Elli Kirsti Nystad / Ellen Aina Eira 10/181</p>
<p><em type="bold">Evttohus 8: Áirras Lars Oddmund Sandvik, Árja </em>Sámediggi galggašii ovddidit sierra integrerenpolitihka: - Mo váldit vuostá sisafárrejeaddjiid Sámis. - Mo movttidahttit sin bissut Sámis. - Mo sihkkarastit ahte ohppet sámegiela ja sámi kultuvrra birra. <em type="bold">Jienasteapmi </em>39 áirasis ledje 38 čoahkis. Dán áššis ii jienastuvvon. <em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Jørn Are Gaski, čoahkkinjođideaddji</p>
<p>Beaska Niillas, čoahkkinortnegii 2 Kirsti Guvsàm</p>
<p xml:lang="smn">Aili Keskitalo</p>
<p xml:lang="nob">Mathis Nilsen Eira</p>
<p xml:lang="nno">Inger Eline Eriksen</p>
<p xml:lang="sma">Kirsti Guvsàm</p>
<p xml:lang="nob">Aili Keskitalo 3 Inger Elin Utsi</p>
<p xml:lang="olo">Silje Karine Muotka</p>
<p>Mariann Wollmann Magga</p>
<p xml:lang="nno">Inger Elin Utsi</p>
<p xml:lang="nob">Silje Karine Muotka 4 Christina Henriksen</p>
<p xml:lang="olo">Silje Karine Muotka</p>
<p>Mariann Wollmann Magga</p>
<p xml:lang="nob">Christina Henriksen</p>
<p xml:lang="fin">Silje Karine Muotka 5. Laila Susanne Vars</p>
<p xml:lang="nob">Henrik Olsen</p>
<p>Laila Susanne Vars</p>
<p xml:lang="nno">Henrik Olsen 6. Hanne Iversen</p>
<p xml:lang="nob">Henrik Olsen</p>
<p xml:lang="nno">Hanne Iversen</p>
<p xml:lang="nob">Henrik Olsen 7. Vibeke Larsen</p>
<p xml:lang="olo">Silje Karine Muotka</p>
<p xml:lang="nno">Inger Elin Utsi</p>
<p xml:lang="nob">Vibeke Larsen</p>
<p>Silje Karine Muotka 8. Mariann Wollmann Magga</p>
<p xml:lang="nob">Thomas Åhren</p>
<p>Mariann Wollmann Magga</p>
<p xml:lang="nno">Thomas Åhren 9. Lars Oddmund Sandvik</p>
<p xml:lang="smn">Aili Keskitalo</p>
<p xml:lang="nob">Mathis Nilsen Eira</p>
<p xml:lang="nno">Inger Elin Utsi</p>
<p>Čállit: Elli Kirsti Nystad / Ellen Aina Eira 11/181</p>
<p xml:lang="sma">Kirsti Guvsàm</p>
<p xml:lang="nno">Lars Oddmund Sandvik</p>
<p xml:lang="smn">Aili Keskitalo</p>
<p>Beaska Niillas, čoahkkinortnegii</p>
<p>DC - Mearrádus: Ođđa áššit 1 - 8 sáddejuvvojit Sámediggeráđđái čuovvoleapmái Ášši meannudeapmi loahpahuvvui 25.09.15 dii. 10.15.</p>
<p xml:lang="krl">Ášši 032/15</p>
<p>Sámedikki dievasčoahkkin</p>
<p>Sámediggeráđi doaibmadieđáhus</p>
<p xml:lang="sms">Áššenr. 15/4315</p>
<p>Mildosat</p>
<p>Sámediggeráđi árvalus Sámediggái:</p>
<p>Sámediggi váldá Sámediggeráđi dán áigodaga doaibmadieđáhusa diehtun. <em type="bold">1 Álggahus </em></p>
<p>Dát dieđáhus válddaha áigodaga 06.05.15 - 24.08.15 ja lea čadnojuvvon Sámedikki 2015 bušehttii. Dieđáhusas dieđihuvvo daid mihttomeriid ja strategiijaid birra mat leat válddahuvvon bušeahtas, ja eará bargamušaid birra.</p>
<p>Sámediggeráđđi lea áigodagas doallan 2 fysalaš čoahkkima ja máŋga telefončoahkkima ja lea meannudan 138 ášši.</p>
<p>Nugo oidno geahčastagas www.sametinget.no/kaleanddar lea ráđđi dasa lassin searvan ollu čoahkkimiidda ja ovddastemiide. <em type="bold">2 Giella </em></p>
<p>Váldomihttomearri: ·</p>
<p>Eanet giellageavaheaddjit ja eanet sámegielaid geavaheapmi</p>
<p>Čállit: Elli Kirsti Nystad / Ellen Aina Eira 12/181 2.1 Ovddasvástádus ja rámmaeavttut sámegiela ektui</p>
<p>Guovttegielatvuođa ruđaid evalueren</p>
<p>Sámediggi rievdadii 2012:s guovttegielatvuođa ruđaid hálddašeami gollostivrenmálles ulbmilstivrenmállii. Seammás mearriduvvui ahte ulbmilstivrenmálle galgá evaluerejuvvot 2015:s.</p>
<p>Sámedikkis lea leamaš fálaldatgilvu evalueremii, ja oaččuimet fálaldaga viđa fitnodagas. Nordlandsforskning válljejuvvui čađahit evaluerema. Evaluerenbargu biddjui johtui suoidnemánu 1.b.2015, ja mihttu lea ahte evaluerenraportta lea válmmas skábmamánus 2015. <em type="bold">Sámi báikenamat </em></p>
<p>Sámediggi lea addán rávvagiid áššiide mat gustojit sámi báikenamaid čállinvuohkái ja makkár mearkkašupmi dain lea. Sámediggi lea earret eará addán rávvagiid namaide Álttás ja Gáivuonas. Nammaáššit leat maid álggahuvvon ea.ea. Skániin ja Omasvuonas. <em type="bold">Sámi bustávat </em></p>
<p>Sámediggi lea čoahkkinastán Sámi statistihkaid fágalaš guorahallanjoavkkuin Romssas 19.5. mo oažžut dieđuid sámegiela geavaheami birra. Sámediggi ovddida ášši ođđa álbmotregisttarlága gulaskuddama oktavuođas ja bivdá ahte giellageavaheaddjit ja giellageavaheami dieđut galget sáhttit registrerejuvvot. Sámediggi lea sádden gulaskuddancealkámuša ođđa álbmotregisttarlága birra Gieldda- ja ođasmahttindepartementii 24.06.2015 mas váldojuvvo ovdan sámegiela geavaheami registreren ja sámegiela čálamearkkaid geavaheapmi almmolaš registariin. <em type="bold">Čállinrávagirji </em></p>
<p>Sámegielat čállinrávagirji lea ođastuvvome. Sámediggi lea suoidnemánu sádden ođasmahttojuvvon čállinrávagirjji mainna čállinrávagirjji bargojoavku lea bargan, gulaskuddamii muhtin sámegielat ásahusaide, nu go oahpahusásahusaide, ja giellabargiide muđui, nu go jorgaleddjiide, sámegielat mediaide, lágádusaide jna. Sámediggi lea maid almmuhan gulaskuddandokumeantta neahta bokte. Sámediggi háliida gulaskuddancealkámušaid dokumentii ovdal go prente gihppaga, ja almmuha dan neahtas golggotmánus dahje skábmamánus dán jagi. S <em type="bold">ámi Giellagáldu </em></p>
<p>Sámi Giellagáldu – joatkkaprošeakta álggahuvvui borgemánu álggus. Sámediggi lea vuolláičállán ovttasbargošiehtadusa Ruoŧa ja Suoma sámedikkiiguin golmma jahkásaš davviriikkalaš giellaovttasbargoprošeavttas. Joatkkaprošeakta dahká vejolažžan joatkit rájáid rasttildeaddji giellaovttasbarggu. Sámi Giellagáldu lea sámi álbmoga oktasaš ja seammás bajimuš mearridanorgána giellagažaldagaide guoski áššiin. Ođđa tearpmat leat sámegiela geavaheami eaktun beaivválaš hállangielas, čálalaš gielas, mediain, sosiálamediain ja visot eará giellageavahanarenain. Giellagáldu bargáge vuosttažettiin terminologiijain ja normeremiin. Lulli-, julev-, davvi-, anáraš- ja nuortalašgiela giellajuhkosat galget dohkkehit ja addit ávžžuhusaid ođđa terminologiija geavaheamis. Ođđa terminologiija dahká vejolažžan čađahit eará gielladoaibmabijuid, dego omd. buvttadit oahppogirjjiid ja eará oahppomateriálaid iešguđetge sámegillii. Sámi Giellagáldu bargá fágalaš áššedovdiorgánan, fállá giellaveahki ja rávve sámegielaid geavaheapmái guoski gažaldagain. Dát mearkkaša dan, ahte giellageavaheaddjit sáhttet jearrat Giellagáldus rávvagiid ovdamearkan das, mo mii nu čállo sámegillii. Terminologiijabargguid ja normerema lassin ásahusa bargguide gullá maiddái giellagáhtten. Dasa lassin Giellagáldu bargun lea juohkit dieđuid sámegielaid birra ja sámegiela fágalaš jearaldagain. Giellagáldu álggahuvvui prošeaktan ođđajagis 2013:s, muhto dan doaibma nogai 2014 loahpas.</p>
<p>Čállit: Elli Kirsti Nystad / Ellen Aina Eira 13/181</p>
<p>Ásahus ii šaddan bistevažžan go ásahusa Suoma ja Ruoŧa beale goluide ii gávdnon fásta ruhtadeapmi. Suoma ja Ruoŧa stáhtat eai čuovvolan Norgga ráđđehusa Giellagáldu bistevaš ruhtadeami ektui. Sámi Parlamentáralaš ráđđi mearridii bidjat johtui ođđa prošeavtta ja čoavdit dáinna lágiin gaskaboddosaččat Sámi Giellagáldu ruhtadeami. Joatkkaprošeakta addáge sámedikkiide golbma jagi áiggi láhčit Sámi Giellagáldui bistevaš ruhtadeami ja bargat politihkalaččat riikkaid njunuš eiseválddiid ja ráđđehusaid ektui. Joatkkaprošeavtta oppalaš bušeahtta lea birrasii 25,5 miljon ruvnnu (3,1 miljon euro). Suoma, Ruoŧa ja Norgga sámedikkit leat ožžon prošektii birrasii 7,5 miljon Norgga ruvnnu (922.439 euro) Interreg doarjaga ja badjelaš 1,3 miljon Norgga ruvnnu (163.415 euro) stáhtalaš Interreg-doarjaga Norgga stáhtas. Prošeavtta ruhtadit Interreg V A Davvi Sápmi – oasseprográmma lassin, Lapin liitto, Romssa fylkkasuohkan sihke Norgga, Ruoŧa ja Suoma sámedikkit. Prošeakta bistá golbma jagi ja dan jođiha Suoma sámediggi. 2. 2 Giellageavaheaddjit <em type="bold">Giellamovttiidanstipeanda joatkkaskuvlaohppiide </em></p>
<p>Sámegielat fágabargiide lea dárbu juohke servodatsurggiin. Danin lea dehálaš ahte nuorain, geat leat min boahtteáiggi fágabargit, lea nanu sámegielat gelbbolašvuohta, movttiidahttin dihte nuoraid válljet sámegiela fágan joatkkaskuvllas, juolluda Sámediggi stipeandda ohppiide geain lea sámegiella fágan skuvllas.</p>
<p>Skuvlajagis 2014/15 leat 196 oahppi geain lea sámegiella vuosttašgiellan, mat leat ohcan ja ožžon stipeandda, 7 500 ruvnno juohkehaš. 195 oahppis lea sámegiella nubbingiellan, ja sii ožžo 5 500 ruvnno juohkehaš, ja 78 oahppis lea sámegiella vierisgiellan, ja sii ožžo 3 000 ruvnno juohkehaš stipeandan.</p>
<p>Sámediggi sáddii dieđuid stipeandda birra earret eará buot joatkkaskuvllaide Davvi-Norggas ja Trøndelágas. Ohcanáigemearri lei njukčamánu 31.b. 2015.</p>
<p>Stipeanddamáksimat 2014/15 buohtastahttojuvvon skuvlajagiin 2013/14:</p>
<p>Gallis ožžo stipeandda skuvlajagi 2013/14</p>
<p>Gallis ožžo stipeandda skuvlajagi 2014/15</p>
<p>Sámegiella vuosttašgiellan: 212 196</p>
<p>Sámegiella nubbingiellan: 160 195</p>
<p>Sámegiella vierisgiellan: 109 78 2.3 Sámegiela geavaheapmi</p>
<p><em type="bold">Sámi giellaguovddážat </em>Sámedikki mihttomearrin lea ahte sámi giellaguovddážiin galget leat buorit rámmaeavttut ja barget árjjalaččat giellaovddidemiin iežaset doaibmaguovllus. <span type="quote">“Sámedikki strategiijat sámi giellaguovddážiid várás”</span> meannuduvvui Sámedikki dievasčoahkkimis geassemánus. Okta strategiijain lei buoridit giellaguovddážiidda einnosteami ja sihkkarastit guhkitáigge ja ollislaš giellaplánema máŋgga jagi doaibmaplánemiid bokte. Sámediggi lea dán oktavuođas čađahan gulahallančoahkkimiid giellaguovddážiiguin borgemánus. Mihttun čoahkkimiiguin lea leamaš digaštallat ja gávdnat buriid čovdosiid ovttas movt hábmet buriid doaibmaplánaid mat leat heivehuvvon giellaguovddážiid doaibmaguovlluide. <em type="bold">Sámegielat doaimmat lagasbirrasis </em>2015 rájes leat doarjjaortnegat sámi giellaprošeavttaide rievdaduvvon nu ahte dain dál lea rabas ohcanáigemearri. Ohcamat sáhttet danin sáddejuvvot miehtá jagi ja dat meannuduvvojit dađistaga. Sámediggi lea maid sihkkon jahkásaš vuoruhemiid mat ovdal leat leamaš stivrejupmin ohcamiidda. Dál árvvoštallojit ohcamat kvalitehta ja báikkálaš dárbbuid mielde. </p>
<p>Sámediggeráđđi lea meannudan 18 doarjjaohcama dán áigodagas, ja leat juolludan oktiibuot</p>
<p>Čállit: Elli Kirsti Nystad / Ellen Aina Eira 14/181 3 825 300 ruvnno gielladoaimmaide dássážii dán jagi.</p>
<p>Árjjalaš čállin- ja lohkanveahkki vuorasolbmuide</p>
<p>Sámedikkis lea leamaš oktavuohta Farve-nammasaš prográmmain, mii lea NAV vuollásaš prográmma, ja seniorapolitihkalaš guovddážiin ruđaid birra prošeavtta čállin- ja lohkanveahkki vuorasolbmuid várás viidáseappot fievrrideapmái. Dáin ásahusain eai leat dán lágan ohcanvuđot ruđat. Sámediggi pláne čoahkkima Guovdageainnu suohkaniin ja Kárášjoga gielddain. Ulbmil lea oažžut NAV-vuogádahkii ovddasvástádusa dán geavaheaddjejovkui.</p>
<p>Guovdageainnu suohkan lea ožžon doarjaga giellaprošeavttaid ohcanvuđot ortnegiin viidásetfievrridit prošeavtta. <em type="bold">3 Kultuvra </em></p>
<p>Váldomihttomearri ·</p>
<p>Ealli ja juohkelágan sámi dáidda- ja kultureallin mas lea buorre kvalitehta ja lea buohkaid olámuttus. 3.1Buorit rámmaeavttut sámi dáiddáriidda</p>
<p><em type="bold">Rávvagat Kulturdepartementii filbmadieđáhusa ektui </em>Sámediggi attii rávvagiid Dieđáhussii Sd. 30(2014-2015) En framtidsrettet filmpolitikk, Ovddos guvlui čujuheaddji filbmapolitihka birra: “Lea buorre go Riikkaidgaskasaš Sámi Filbmainstituhtta sáhttá árjjalaččat geavahit aktivitehtaruđaid maid ožžot Kulturdepartemeanttas maiddái speallanfilmmaide, ja iige dušše oanehis filmmaide ja dokumentáraide. Dat lea eaktun sámi filbmasuorggi birgemii. Riikkaidgaskasaš Sámi Filbmainstituhtta lea ožžon nationála stáhtusa, ja danne lea oktasaš nationála dási ovddasvástádus sihkkarastit doaibmaruhtadeami ISFI:ii. Sámediggi bivdá árvvoštallat ahte Sámediggi ja Kulturdepartemeanta attášedje doaibmaruđaid <em type="italic">50 % - 50 % juogadančoavdaga mielde. Mánáidfilmmat sámegillii eai leat dubbejuvvon dan geažil go Norsk film &amp; Kino:s lea heajos ekonomiija. Dát ferte vuoruhuvvot badjelii, gč. Norsk film &amp; Kino birra láhkaásahusa, gos čielgasit čuožžu ahte dat galgá vuoruhuvvot” </em></p>
<p><em type="bold">Oppalaš sáddehat </em>Telefovnna bokte dollojuvvui hálddahuslaš konsultašuvdna 02.06.15 oppalaš sáddehatdoaimma stuorradiggedieđáhusa birra. NRK rolla ja ovddasvástádus sisdoalu ja mediafálaldaga ovddideamis sámi álbmogii, álbmotrievttálaš vuođđu stáhta geatnegasvuođas mediaáššiin, ja ahte sámi mediafálaldat ferte ovddiduvvot sámi servodahkii dávistettiin, ledje deaŧalaš čuoggát Sámedikkis. Sámedikkis ledje árvalusat dieđáhusa fáktačilgehussii ja duogáš kapihttaliidda, ovdamearkka dihte sámi mediahistorjái, dasa ahte Norgga musihkkii gullá maiddái sámi musihkka ja luohti, ja čujuhii riikkaidgaskasaš konvenšuvnnaide ja julggaštusaide main lea mearkkašupmi álgoálbmogiidda ja mediaid. Sámi ovddasteaddji NRK-stivrras, teksten sámi doaibmavádjetolbmuide, ja sámit geat eai máhte doarvái bures dárogiela, olggobeale sámi buvttadan- ja fágabirrasiidbirrasiid nannen, ja ođđa NRK-plakáhta spesifiseren beaivválaš sáddagiid birra sámi álbmogii, árvaluvvojedje dieđáhussii. Dasto čujuhii Sámediggi ahte vejolaš ođđa šiehtadusas gaskkustangeatnegas oppalaš sáddehagain ferte vuhtii váldit sámi prográmmasisdoalu. Váldojuvvui ovdan maiddái man deaŧalaš lea oažžut sámi ovddastusa mediavalljodatlávdegoddái. Kulturdepartemeanta lea čuovvolan osiid das maid Sámediggi rávvii stuorradiggedieđáhussii 38 </p>
<p>Čállit: Elli Kirsti Nystad / Ellen Aina Eira 15/181 (2014-2015 Open og opplyst (rabasvuođa ja dieđiheami birra). Oppalaš sáddehat ja mediavalljodat. Muhtun árvalusat gusket beliide dahje doaibmabijuide mat válddahuvvojit dušše eanet bajit dásis stuorradiggedieđáhusas. Sámediggi áigu čuovvolit dáid dalle go šaddá áigeguovdil dan dahkat. <em type="bold">Gulahallančoahkkin Kulturdepartemeanttain </em>Sámedikki ja Kulturdepartemeantta gaskka dollojuvvui hálddahuslaš gulahallančoahkkin 18.06.2015 Guovdageainnus. Čoahkkima fáddán ledje earret eará huksenproseassat, Bååstede, ávvudoalut Tråånte 2017, bušeahtta ja bušeahttadárbbut 2016, sámi filbma, girjjálašvuohta, dárbu eanet resurssaide sámi bibliotehkafálaldaga ovddideapmái ja Báikenammaláhka. Čoahkkima maŋŋá gallededje Sámediggi ja departemeanta muhtun sámi kulturásahusaid Guovdageainnus; Riikkaidgaskasaš Sámi Filbmaguovddáža, Sámi arkiiva ja Beaivváš Sámi Našunálateáhtera. </p>
<p><em type="bold">Bargojoavku luođi ja sámi musihka birra </em>Sámediggi lea mielde bargojoavkkus luohti ja sámi musihkka, mas lei čoahkkin 17.06.15 Álttás. Čoahkkima fáddán lei earret eará juoigama oahpahus ja dutkan, ja dieđuid ovdanbuktin Komponistasearvvis ja Juigiid searvvi jearahallaniskkademiin. </p>
<p><em type="bold">Sámi girječállioahppu </em>Girječállioahppu lea álggahuvvon ja dasa lea virgáduvvon prošeaktajođiheaddji. Ohppui leat váldojuvvon 11 oasseváldi geain lei vuosttaš čoagganeapmi 26.-28.06.15 Álttás. 11 oasseváldi/ girječálli gaskkas lea okta guhte čállá máttasámegillii. Sámediggeráđđi searvvai čoagganeami osiide vahkkoloahpas. Sámediggi lea mielde girječállioahpu stivrenjoavkkus ja das lei čoahkkin 17.06.05. <em type="bold">Sámi čáppagirjjálašvuođa oastinortnet </em>Sámediggeráđis lea leamaš čoahkkin SÁLAS lágádusservviin 20.05.15. Fáddán lei sámi čáppagirjjálašvuođa oastinortnet ja dieđihuvvui mii dáhpáhuvvá dainna. Oastinortnet lea leamaš oassi dáiddáršiehtadusas Sámedikki ja Sámi dáiddaráđi gaskka, muhto 2014 rájes lea dat váldojuvvon eret dan geažil go dat galggai evaluerejuvvot. Bealit digaštalle dan birra ahte lea dárbu ságastallat oastinortnega birra boahtteáiggi girjjálašvuođastrategiijas maid Sámediggi pláne. Bargu dainna girjjálašvuođastrategiijain álggahuvvo čakčat 2015. Bealit sohpe ahte Sámediggi ja sámi lágádusat galget jeavddalaččat doallat gulahallančoahkkimiid sámi čáppa- ja fágagirjjálašvuođa birra. Davvi-Norgga filbmafoanda Sámediggeráđđi deaivvadii Seastinbáŋkku Davvi-Norga kulturvuođđudusain 12.06.15. Čoahkkima fáddán lei álgga maid sii ledje vuolggahan, oktasaš Davvi-norgga filbmafoanda okta dan golmma nationála filbmafoandda gaskkas mat leat plánejuvvon ráđđehusa Stuorradiggedieđáhusas filmma birra 2015:s. Sámediggeráđđi dajai ahte dán álgaga birra guorahallojuvvo Sámedikki ollislaš filbmaáŋgiruššama oktavuođas ovddas guvlui. <em type="bold">Čoahkkin ČálliidLágádusain </em>Sámediggeráđđi deaivvadii 03.07.15 ČálliidLágádusain. Čoahkkima fáddán ledje bušeahttadárbu girjjálašvuođaguovddáža álggaheami ja doaimma oktavuođas Kárášjogas ja Sámedikki ollislaš girjjálašvuođapolitihkka. 3.3 Sámi kulturásahusat sámi kultuvrra gaskkustan- ja vásihanarenan <em type="bold">Sámi festiválat </em>Sámedikki mielas leat sámi festiválat lihkostuvvan čađahemiin geassit. Sámediggi addá njuolggadoarjaga ollu sámi festiválaide, ja lea dasto addán doarjaga máŋgga sámi festiválii ohcanvuđotortnega bokte. Sámediggeráđđi finai njealji festiválas geassit. Daid gaskkas sáhttit namuhit Riddu Riđđu, Márkomeannu, Verddečiekčamat, Julevsámi vahkku, Davvi-Norgga čuojahanriemut ja </p>
<p>Čállit: Elli Kirsti Nystad / Ellen Aina Eira 16/181</p>
<p>Várjjatfestivála. <em type="bold">Davviálbmogiid guovddáš </em>Sámediggi lea juolludan 400 000 ru doarjjan Davvi Álbmogiid guovddážii/Senter for nordlige folk kultursála divvumii mas gollorámman lea 11,2 miljon ru. Dusten dihte gáibádusa dohkkehuvvon neaktin-/čuojahanbáikkiid ektui sihke teáhteris ja konseartadoaimmas, muhto seamma deaŧalaš lea váldit sála ollásit geavahussii, ja addit aktevrraide ja gehččiide/guldaleddjiide buriid kulturvásihusaid sálas mat leat heivehuvvon máŋggalágan kulturdoaimmaid várás. Dál lávejit leat konsearttat mat geavaheaddji hástalusaid geažil bággehallet eret sálas ja dat dollojuvvojit feaskáris. Dat ii leat dohkálaš, sihke kapasitehta ja eará gussiid ektui. Kultursála divvuma ulbmilin lea earret eará addit dohkálaš lávdefálaldaga ja infrastruktuvrra Riddu Riđđu Festiválii, addit dohkálaš lávdefálaldaga Beaivváš Sámi Našunálateáhterii, mas leat 2-6 fásta čájáhusa sálas jahkásaččat, movttiidahttit báikkálaš ja regionála kultureallima ja kulturealáhusaid, ja oažžut boahtteáiggis eanet geavaheddjiid báikkálaš, regionála, nationála ja riikkaidgaskasaš geavaheddjiid beales. <em type="bold">Beaivváš Sámi Našunálateáhter </em>Sámediggeráđđi lei 11.06.15 Beaivváš Sámi Našunálateáhtera váldočoahkkimis mii lei Guovdageainnus. <em type="bold">Váldočoahkkin ja bargočoahkkin Riikkaidgaskasaš Sámi Filbmainstituhtain (ISFI) </em>Sámediggi lei 19.06.15 ISFI váldočoahkkimis. Ođđa stivrajođiheaddji áigodagas 2015-2019 lea Ulf Tore Isaksen. <em type="bold">Sámediggi deaivvada Romssa universitehtain ja Romssa museain luohtečoakkáldaga birra mii lea Romssa museas </em>Sámediggi deaivvadii Romssa universitehtain ja Romssa museain čoahkkimis luohtečoakkáldaga birra Romssa museas. Bealit sohpe ahte luđiid olámuddui buktin lea deaŧalaš. Plánejuvvon lea earret eará ahte ásahuvvo bargojoavku ášši geahčadeami várás, ja Sámediggi lea váldán álgaga ja áigu vuolggahit dán barggu. 3.3 Sámi valáštallan Norsk Tipping AS badjelbáhcaga juogadettiin valáštallanulbmiliidda 2015:s, lea ráđđehus stáhtaráđis várren 750 000 ru sámi valáštallamii. Ruđat leat fievrriduvvon Sámediggái, ja Sámediggeráđđi lea áššis SR 068/15 mearridan juohkit viidáseappot dáid speallanruđaid Sámiid Valáštallanlihttui (SVL-N) 700 000 ru ja Sámi heargevuodjenlihttui (SHL) 50 000 ru. Sámediggeráđđi searvvai Sámiid valáštallanlihtu (SVL-N) jahkečoahkkimii mii dollojuvvui Álttás 06.-07.06.2015. 3.4 Sámi mediat Telefovnna bokte dollojuvvui hálddahuslaš konsultašuvdna 02.06.15 oppalaš sáddehatdoaimma stuorradiggedieđáhusa birra. NRK rolla ja ovddasvástádus sisdoalu ja mediafálaldaga ovddideamis sámi álbmogii, álbmotrievttálaš vuođđu stáhta geatnegasvuođas mediaáššiin, ja ahte sámi mediafálaldat ferte ovddiduvvot sámi servodahkii dávistettiin, ledje deaŧalaš čuoggát Sámedikkis. <em type="bold">4 Bibliotehka </em></p>
<p>Váldomihttomearri ·</p>
<p>Buorre sámi bibliotehkafálaldat</p>
<p>Sámediggeráđđi searvvai jahkásaš gulahallančoahkkimii sámi girjebussiiguin, 06.05.15 Romssas. Sámediggi buvttii ovdan siskkáldas kártema bohtosiid sámi girjebussiid ektui, dat čađahuvvui</p>
<p>Čállit: Elli Kirsti Nystad / Ellen Aina Eira 17/181 cuoŋománus. Gažaldagat biddjojuvvojedje daid eavttuid vuođul mat leat biddjojuvvon ortnegii, seammás go mii háliideimmet gullat mainna lágiin oidnet boahtteáiggi girjebussedoaimma.</p>
<p>Sámediggi searvvai Riikkaidgaskasaš Indigenous Librarian forumii Winnipeg:s, Kanadas, 04.-07.08.2015. Dát forum lea 1999 rájes lágiduvvon juohke nuppi jagi Ođđa Selánddas, Austrálias, USA:s, Kanadas ja Sámis. Ulbmilin lea juogadit vásihusaid ja jurdagiid álgoálbmogiid girjjálašvuođa ja kultuvrra suodjaleami birra. Sámedikkis lei sáhkavuorru árbevirolaš juoigama ja luohteteavsttaid birra. <em type="bold">5 Máhttu </em></p>
<p>Váldomihttomearri ·</p>
<p>Sámi álbmogis lea dat máhttu, gelbbolašvuohta ja gálggat mat dárbbašuvvojit vai sáhttá suodjalit ja ovddidit sámi servodagaid, ja árjjalaš oassálastimii sámi, nationála ja riikkaidgaskasaš servodahkii. 5.1 Mánáidgárdi</p>
<p><em type="bold">Kvalitehta mánáidgárddis – KIB. </em>Bargu kvalitehtain mánáidgárddis lea vuođđuduvvon St. Dieđáhussii nr 24 Boahtteáiggi mánáidgárdi, juolludusreivves Oahpahusdirektoráhtii 2013 bargogohččunreive 13-13. KIB-prošeakta álggahuvvui 2013 giđa ja Sámediggi lea mielde referánsajoavkkus. Dál lea referánsajoavku hábmemin evttohusa nationála vánheniskkadeapmái. Sámediggi lea addán cealkámuša referánsajovkui mas čujuhuvvo man deaŧalaš dat lea ahte sámi perspektiiva váldojuvvo mielde jearahallaniskkadeamis. Dan lea referánsajoavku váldán vuhtii, ja Sámediggi lea ráhkadan gažaldagaid sámi giela ja kultuvrra birra. </p>
<p><em type="bold">Mánáidgárdeseminára mánáidgárdebargiid várás lullisámi guovlluin </em>Sámediggi lágidii mánáidgárdeseminára Troanddimis 06.-07.05.2015 ovttasbargguin Nordlándda ja Davvi- ja Lulli-Trøndelága fylkkamánniiguin. Seminára fáddán lei sámi mánáid árbevirolaš bajásgeassin, ceavzilis pedagogihka ja workshop - aktesne.no, digitála oahppanresurssaid buvttadanreaidu. Sullii 40 olbmo oassálaste seminárii. Go váldá vuhtii ahte seminára lágiduvvui lullisámi guovllus, de dat lea stuorra oassálastin. Dát čájeha ahte dat mánáidgárdebargit geat barget sámi mánáidgárdefálaldagain, dárbbašit oktasaš deaivvadansaji. Sii geat ledje semináras leat Sámediggái dieđihan ahte dáin seminárain oahppá ollu ja dat leat miellagiddevaččat go leat fáttát sámi gielas ja kultuvrras. Sii muitalit viidáseappot ahte doppe sii šadde diehtomielalaččat das man deaŧalaš sámevuohta lea sámi mánáid identitehtii ja gullevašvuhtii. Dán lea deaŧalaš muitalit daidda mánáidgárddiide main leat sámi mánát. Oassálastit háliidit ahte Sámediggi ovttas Fylkkamánniiguin lágidit dákkár semináraid maiddái boahtteáiggis. Nubbi mánáidgárdeseminára lágiduvvo Álttás 11.- 12.11.15. Fáddán lea sirdašuvvan mánáidgárddis skuvlii. Dan oktavuođas ráhkaduvvo jearahallaniskkadeapmi mánáidgárddiide ja skuvllaide (geahča doaibmaplána 15. doaibmabiju). Sámediggi háliida kártet man muddui mánáidgárddit ja skuvllat barget ovttas ovdamearkka sámi giela ja kultuvrra oktavuođas go sámi mánát galget álgit skuvlii. <em type="bold">Mánáidgárdegalledeapmi </em>01.06.15 doalai Sámediggi čoahkkima Fossen mánáidgárddi sámi ossodagain Olmmáivákkis. Áššit čoahkkimis ledje Sámedikki iešguđet doarjjaortnegat, hástalusat dan oktavuođas ahte fitnet sámegielat ohcciid virggiide mánáidgárddis ja skuvllas, ovttasbargu giellaguovddážiin ja sirdašuvvan mánáidgárddis skuvlii. Váhnemat vásihit váttisin deaivat rivttes giellaválljema mánáidasaset go dat álget skuvlii. Mánát mat álget skuvlii čakčat leat menddo <span type="quote">“čeahpit”</span> álgit luohkkái mas sámegiella lea nubbigiellan ja máhttet menddo uhccán álgit luohkkái mas sámegiella lea vuosttašgiellan. Mánáidgárdi ja váhnemat jearahit dakkár luohká gos giella lea gaskal sámegiela vuosttašgiellan ja sámegiela nubbigiellan. </p>
<p>Čállit: Elli Kirsti Nystad / Ellen Aina Eira 18/181</p>
<p><em type="bold">Sámedikki doarjagat mánáidgárddiide </em>Dán rádjai lea juolluduvvon 6 604 700 ru doarjjan ortnegis 28 sámi mánáidgárdái ja mánáidgárddiide main lea sámi ossodat. Dáin leat 12 ohcama meannuduvvon dán dieđáhusáigodagas. Doarjagat leat meroštallojuvvon dan vuođul galle sámi ossodaga leat mánáidgárddis ja galle sámegielat bargi leat ossodagain (gitta 2 sámegielat bargái juohke ossodagas). Leat juolluduvvon doarjagat sihke priváhta ja gielddalaš sámi mánáidgárddiide. Juolludeamit leat ná: · </p>
<p>Álttá suohkan: 650 000 ru lea juolluduvvon 3 mánáidgárdái. ·</p>
<p>Guovdageainnu suohkan: 2 156 000 ru lea juolluduvvon 7 mánáidgárdái ·</p>
<p>Kárášjoga gielda: 968 700 ru lea juolluduvvon 3 mánáidgárdái ·</p>
<p>Unjárgga gielda: 520 000 ru lea juolluduvvon ovtta mánáidgárdái ·</p>
<p>Porsáŋggu gielda: 390 000 ru lea juolluduvvon 3 mánáidgárdái ·</p>
<p>Deanu gielda: 520 000 ru lea juolluduvvon 3 mánáidgárdái ·</p>
<p>Loabága suohkan: 130 000 ru lea juolluduvvon ovtta mánáidgárdái ·</p>
<p>Málatvuomi suohkan: 130 000 ru lea juolluduvvon ovtta mánáidgárdái ·</p>
<p>Ráissa suohkan: 100 000 ru lea juolluduvvon ovtta mánáidgárdái ·</p>
<p>Evenášši suohkan: 260 000 ru lea juolluduvvon ovtta mánáidgárdái ·</p>
<p>Romssa suohkan: 390 000 ru lea juolluduvvon guovtti mánáidgárdái ·</p>
<p>Divttasvuona suohkan: 130 000 ru lea juolluduvvon ovtta mánáidgárdái ·</p>
<p>Oslo gielda: 260 000 ru lea juolluduvvon ovtta mánáidgárdái</p>
<p>Guokte ohcama leat meannuduvvomin.</p>
<p>Dán rádjai leat 10 ohcama meannuduvvon ortnegis <em type="italic">giellamovttiidahttin </em>, ja das lea juolluduvvon badjel 630 000 ru. Bealli ruđain lea juolluduvvon dán dieđáhusáigodagas. Doarjja lea juolluduvvon ovtta mánáidgárdái Finnmárkkus, 7 mánáidgárdái Romssas 6 gildii, ovtta mánáidgárdái Nordlánddas ja ovtta mánáidgárdái Davvi-Trøndelágas: · </p>
<p>Leavnnja mánáidgárdái Porsáŋggu gielddas ·</p>
<p>Málatvuona mánáidgárdái Báhccavuonas ·</p>
<p>Ittarvuona mánáidgárdái Ivgus ·</p>
<p>Husby mánáidgárdái Giehtavuonas ·</p>
<p>Kalstad mánáidgárdái Málatvuomis ·</p>
<p>Harstadåsen mánáidgárdái Harstadas ·</p>
<p>Dálvvesvákki mánáidgárdái ja Birtavári mánáidgárdái Gáivuonas ·</p>
<p xml:lang="smj">Karius ja baktus kulturmánáidgárdái Granes ·</p>
<p>Trones mánáidgárdái Laakesvuemies</p>
<p>Vihtta ohcama leat meannuduvvomin. Dán ortnega ohcanáigemearri lea 15.09 dán jagi, ja vurdojuvvojit eanet ohcamat ovdal dán áigemeari. 7 ohcama leat boahtán ortnegii <em type="italic">giellalávgun </em>, oktiibuot lea ohccojuvvon badjelaš 867 000 ru. Sámediggi lea juolludan doarjaga guđa prošektii. Árran mánájgárdde lea ožžon juolluduvvot 150 000 ru prošektii man áigumuš lea nannet mánáid njálmmálaš giellaovdáneami. Dat dahkkojuvvo dakko bokte ahte mánáidgárddis lea giellatjiehppe lassin dábálaš bargiide. Ástávuona sámi mánáidgárdái lea juolluduvvon 150 000 ru prošektii man áigumuš lea eanedit mánáid sámegieloahppama, ja váldit atnui giellalávgunmálle olles mánáidgárddis. Aajege sámi giella- ja gealboguovddáš lea ožžon ruđaid ovdaprošektii ásahit lullisámi mánáidgárddi Plassjei, ja dasa lea juolluduvvon 110 000 ru. </p>
<p>Viidáseappot leat juolluduvvon ruđat uhcit prošeavttaide mat áigot ovddidit báikkálaš sámi kultuvrra julev- ja lullisámi guovlluin. Snoasa Montessori-mánáidgárdái lea juolluduvvon doarjja guovtti uhcit prošektii. Sámi biepmu prošeavtta ulbmil lea oahpahit mánáide sámi biebmovieruid birra ja ovddidit sámegiela dán árbevieru oktavuođas. Juoigan prošeavttain sii áigot váikkuhit dasa ahte mánát oahpásmuvvet buorebut lullisámi musihkkaárbevieruin ja lullisámi gielain juoigama/vuelie geavahemiin. Holtet mánáidgárdái lea juolluduvvon 32 000 ru čađahit prošeavtta árbevirolaš</p>
<p>Čállit: Elli Kirsti Nystad / Ellen Aina Eira 19/181 låvddagoahte giellaarenan, man ulbmil lea láhčit saji sámi gillii ja kultuvrii mánáidgárddis.</p>
<p>Okta dain čieža ohcamiin ii leat vel meannuduvvon go dat ii gullan ortnega ulbmiljovkui.</p>
<p>Ledje boahtán čieža ohcama ortnegii <em type="italic">pedagogalaš ávdnasat ja duhkorasat </em>, ohcansubmi lei oktiibuot badjelaš 5 800 000 ru. Prošeavttat mat vuoruhuvvojit leat giellamovttiideaddji ávdnasat, nu go prentejuvvon spealut ja bihttáspealut ja applikašuvnnat mat heivejit 0-3 jahkásaš mánáide. </p>
<p>Lea juolluduvvon badjel 3 miljon ru giellamovttiidahttinávdnasiid ráhkadeapmái. Ruđat leat juolluduvvon njealji prošektii: ·</p>
<p>ČálliidLágádus as: Bihttáspeallu – logut ja ivnnit uhcimusaide davvi-, julev- ja lullisámegillii ·</p>
<p>Intempo AS: Bravo-duhkoras jorgaluvvon ja heivehuvvon sámegillii – álkiduvvon applikašuvdna fiehttotelefovnnaide davvi-, julev- ja lullisámegillii ·</p>
<p>GROM as: Troll i ord – sámi máinnasdoassa davvi-, julev- ja lullisámegillii ·</p>
<p>Davvi Girji: 6 bihttáspealu davvisámegillii</p>
<p>Guokte ohcama eai leat vel meannuduvvon go dat eai gullan ortnega ulbmiljovkui. Okta ohcan lea biehttaluvvon.</p>
<p><em type="bold">Sámedikki doaibmaplána sámi mánáidgárdefálaldahkii 2015-2018 </em>Dievasčoahkkin dohkkehii Sámedikki doaibmaplána 03.06.15. Doaibmaplána lea dahkkojuvvon Sámediggedieđáhusa vuođul sámi mánáidgárdefálaldaga birra. Doaibmaplána váldá vuođu dieđáhusa guđa áŋgiruššansuorggis barggus mánáidgárdepolitihkain. Dát čuovvoluvvo iešguđet doaibmabijuiguin mat galget čađahuvvot áigodagas 2015-2018. <em type="bold">BLU </em>Sámediggi lea oassálastán čoahkkimii/bargoseminárii ođđa mánáidgárdeoahpaheaddjioahpu čuovvolanjoavkkus geassemánu 14.-16. b. Geilos. Okta áššiin lei čuovvolanjoavkku bargu jahkásaš raporttain, mii galgá geigejuvvot Máhttodepartementii čakčat. Máhttodepartemeanta oassálasttii maid osiide čoahkkimis. Čuovvolanjoavku galgá doallat golbma regionála konferánssa čakčii, ja doppe čađahuvvui maid ráhkkaneapmi konferánsii. </p>
<p><em type="bold">Čoahkkin Máhttodepartemeanttain </em>Sámediggi lea oassálastán čoahkkimii Máhttodepartemeanttain 18.06.15 Guovdageainnus. MD muitalii earret eará stáhtusa birra barggus mánáidgárddi rámmaplána ođasmahttimiin, mánáidgárddiid ođđa ruhtadanortnegiin, váhnenmávssu moderašunvdnaortnegiin, fálaldatviiddidemiin nuvttá guovddášáiggi oktavuođas mánáidgárddis, stáhtusa birra láhkaevttohusain bearráigeahču, duođašteami ja árvvoštallama birra ja mánáidgárdeoahpaheaddjidoahpaga birra. Sámediggi bovdejuvvui čoahkkimii MD:in čakčamánus Osloi. Digaštallanfáddán leat árvalusat ođđa stuorradiggedieđáhussii, mánáidgárderámmaplána ođasmahttin ja vejolaš rievdadusat mánáidgárdelágas. Sámedikki mielas lea ovttasbargu MD:in positiiva, ja Sámediggái lea deaŧalaš beassat ovddidit árvalusaid sámi perspektiivva birra dákkár oktavuođain. 5.2 Vuođđooahpahus <em type="bold">Friijaskuvlaláhka </em>Ođđa friijaskuvlalága priváhtaskuvla viiddes rievdadusaid gulaskuddamiid oktavuođas sáddii Sámediggi gulaskuddancealkámuša Máhttodepartementii ja bivddii konsultašuvnnaid Máhttodepartemeanttain. Máhttodepartemeanta hilggui konsultašuvnnaid, sihke prop.84 L (2014 -2015) ja prop. 82 L (2014 – 2015) sáddejuvvojedje Stuorradiggái almmá konsultašuvnnaid gaskal </p>
<p>Čállit: Elli Kirsti Nystad / Ellen Aina Eira 20/181</p>
<p>Máhttodepartemeantta ja Sámedikki.</p>
<p>Dan vuođul bivddii Sámediggi konsultašuvnnaid Girko-, oahpahus- ja dutkanlávdegottiin. Stuorradiggelávdegoddi ii háliidan konsultašuvnnaid, muhto doalai čoahkkima sámediggeráđiin 21.05.15. Sámediggeráđđi beasai ovddidit Sámedikki oainnu das mii berre rievdaduvvot lágas. Láhka meannuduvvui Stuorradikki geassemánus 2015 almmá dan haga ahte ohppiid vuoigatvuođat sámegieloahpahussii nannejuvvojedje.</p>
<p xml:lang="nob">Sámediggi lea ožžon reivve departemeanttas mas ákkastit manne eai atnán dárbbašlažžan čađahit konsultašuvnnaid Sámedikkiin. Reivves čuožžu earret eará: <em type="italic">”Departementet bemerker at retten til opplæring i og på samisk i godkjente friskoler, etter forslaget er uendret fra gjeldende privatskolelov. Likeså er reglene for tilskudd til kompletterende undervisning en videreføring av gjeldende rett. Når det gjelder kulepunkt to, om plikt til å tilby samisk, bemerkes at dette ikke var en del av departementets forslag som var på høring. Plikt til å tilby samisk i friskoler var således heller ikke gjenstand for behandling i denne lovsaken. Etter departementets vurdering gjaldt den aktuelle lovsaken ikke forhold som påvirker samiske interesser direkte. </em></p>
<p xml:lang="nob"><em type="italic">Når det gjelder kulepunkt fire, om godkjenning av læreplaner, er departementet enig med Sametinget i at det vil være naturlig at en søknad om godkjenning av alternative læreplaner for opplæring i samisk forelegges Sametinget for vurdering. Dette er nærmere omtalt i punkt 8.4.2 i lovproposisjonen. Departementet beklager at disse vurderingene ikke fremkom av departementets svar på anmodning konsultasjon.” </em></p>
<p>Sámediggi ja Máhttodepartemeanta leat maŋŋá soahpan nannet ovttasbarggu áššiin mat gusket lágaid ja láhkaásahusaid ođasmahttimii. Departemeanta lea dál dovddahan ahte sii áigot searvvahit Sámedikki árabut proseassaide.</p>
<p><em type="bold">Čoahkkin máhttoministariin </em>Sámediggeráđđi čađahii 26.05 čoahkkima máhttoministariin Oslos. Váldodeaddu biddjojuvvui váilevaš oahpponeavvuide, ja sámediggeráđđi válddii maid ovdan Máhttodepartemeantta váilevaš dáhtu čađahit konsultašuvnnaid rievdadusaid birra Oahpahuslágas ja Friijaskuvlalágas, sihke proposišuvnna 84L ja 82L vuođul ja Sámedikki mearrádusa vuođul áššis 020/14. Sámediggi ii ožžon makkárge lohpádusaid ministaris láhkarevišuvnnaid ektui ii ge ruđaid ektui buhtadit dan váttis oahpponeavvodili, muhto maiddái dan oktavuođas dovddahuvvui ahte gulahallan Sámedikkiin galgá buoriduvvot departemeantta bealis. <em type="bold">NetSam </em>Sámediggi juolluda 300 000 ru jagi 2015 bušeahtas sámegieloahpahusa fierpmádahkii (NetSam) njuolggadoarjjan. </p>
<p>Sámediggeráđis lea leamaš čoahkkin NetSam jođiheddjiin geassemánus. Sámediggeráđđi čilgii maid Sámediggi lea vuoruhan 2015 bušeahtas oahpahussuorgái., earret eará oahpponeavvuide, árbedihtui, mánáidgárdedoibmii, Sámi lohkanguovddážii Sámi allaskuvllas ja neahttabáikái Ovttas, stipeanddaide sihke joatkkaoahpahussii ja alit ohppui.</p>
<p>NetSam dovddahii vuordámušaid sihke dárbbuide joatkkaskuvllain oahpponeavvuid ja báikkálaš oahppoplánaid oktavuođas. NetSam evttohii čohkket searaid, nu ahte earret eará sáhttá ráhkadit báikkálaš oahppoplánaid. Sámediggeráđđi bivddii NetSam čálalaččat ovddidit iežaset dárbbuid ja stivrra oainnu vuoruhemiide, dan oktavuođas ahte Sámediggi galgá dahkat vuoruhemiid oahpponeavvoráhkadeamis.</p>
<p>Sámediggeráđđi lágida seminára lágádusaide čakčat mas ulbmil lea digaštallat oahpponeavvobuvttadeami birra ja masa NetSam bovdejuvvo doallat sáhkavuoru.</p>
<p>Čállit: Elli Kirsti Nystad / Ellen Aina Eira 21/181</p>
<p>NetSam válddii maid ovdan gáiddusoahpahusa čoahkkimis, ja celkkii ahte oahpaheaddjit dovdet iežaset okto ja guđđojuvvon iehčanassii árgabeaidilis. Sámediggeráđđi muitalii ahte Máhttodepartemeanta lea sádden gáiddusoahpahusa rámmaid (<span type="quote" xml:lang="nob">”Rammeverk for fjernundervisning”</span>) gulaskuddamii. Oahpahusdirektoráhta áigumuš lea dan bidjat doibmii boahtte skuvlajagi rájes juo, 2015/16, ja ahte dat galgá álkidit oahpaheddjiid barggu.</p>
<p><em type="bold">Mánáidáittardeaddji </em>lea mátkkoštan Finnmárkkus geassemánus 2015 galledan dihtii mánáid ja nuoraid doppe gos sii leat. Finnmárkkus sii gallededje Álttá, Guovdageainnu, Kárášjoga, Čáhcesullo ja Girkonjárgga. </p>
<p>Mánáidáittardeaddji deaivvadii Sámediggeráđiin ja digaštalai čuovvovaš fáttáid; mánáid ja nuoraid psyhkalaš dearvvašvuođa birra, earret eará givssideami, giellaoahpahusa ja oahpponeavvuid birra. Sámediggeráđđi geavahii liibba ságaškuššat Djupedal-lávdegotti evttohusa birra <span type="quote" xml:lang="nob">”Å høre til”</span> mánáidáittardeddjiin, ja ovddidii earret eará dárbbu sámi mánáidáittardeaddjái. Mánáidáittardeaddjis lei maid čoahkkin Sámedikki parlamentáralaš jođiheddjiiguin. <em type="bold">Oahpponeavvoráhkadeapmi </em>Sámediggi oaččui dán jagi oahpponeavvoohcamiid 45,9 miljon ruvnnu ovddas. Ohcamiidda gulle prentejuvvon ja digitála oahpponeavvut vuođđooahpahussii ja erenoamážit láhččojuvvon oahpahussii, davvi-, julev- ja lullisámegillii. Doarjjan juolluduvvui 21 025 000 ru mii lea oahpponeavvoráhkadeami bušeahttarámma jagi 2015 várás. Doarjja juolluduvvui buot vuoruhuvvon fágasurggiide, earret design ja duodjái Jo2-Jo3, mas eai boahtán ohcamat. Juolludusat juohkásit ná: Doarjja guđa davvisámi prošektii 7 372 000 ru Doarjja guđa julevsámi prošektii 6 400 900 ru Doarjja njealji lullisámi prošektii 3 418 300 ru Doarjja njealji erenoamážit láhččojuvvon prošektii 1 666 400 ru Doarjja njealji prošeaktaohcamii viđa prošeaktaohcamis erenoamážit láhččojuvvon oahppanresurssaid siskkobealde. Doarjja njealji fáddávuđot oahpponevvui mat sisttisdollet árbedieđu, vuoruhuvvui hui bajás. </p>
<p>Doarjagat juolluduvvojedje oahpponeavvuide joatkkaoahpahusdásis, sihke lulli-, julev- ja davvisámegillii. 5.3 Alit oahppu ja dutkan</p>
<p>Sámi allaskuvla – olggobeale lahtuid nammadeapmi stivrii áigodahkii 2015 – 2019 22.06.15 beaiváduvvon reivves dieđiha Máhttodepartemeanta ahte čuovvovaš olbmot leat nammaduvvon olggobealde stivralahttun áigodahkii 01.08.15 – 31.07.19: Máhttodepartemeanta nammadan: ·</p>
<p>Petter Drefvelin – persovnnalaš várrelahttun Beaska Niillasa ovddas ·</p>
<p>Ellen Inga O. Hætta - persovnnalaš várrelahttun Inger Marit Eira-Åhrén ovddas</p>
<p>Sámediggi nammadan:</p>
<p>Gunn-Britt Retter – persovnnalaš várrelahttun Outi Susanna Länsman ovddas</p>
<p>Roger Skarvik – persovnnalaš várrelahttun Ánde Somby ovddas</p>
<p>Čállit: Elli Kirsti Nystad / Ellen Aina Eira 22/181</p>
<p>Proseassas lea leamaš gulahallan Sámi allaskuvlla rektoriin, earret eará čoahkkin 08.05.15.</p>
<p>Alit oahpu kvalitehtaláhkaásahusa rievdadeapmi – sierralohpi Sámi allaskuvlii</p>
<p>Sámediggi lea guhkit áiggi bargan dan ala ahte addojuvvo sierralohpi Sámi allaskuvlii dan gáibádusa ektui ahte galget leat 15 stipendiáhta ovdalgo akkrediterejuvvo nu ahte sáhttá fállat doavttergrádaoahpu.</p>
<p>Máhttodepartemeanta sáddii 19.03.15 gulaskuddamii evttohusa rievdadusa birra láhkaásahusas kvalitehta birra alit oahpus § 3-1 goalmmát lađđasa oahpuid akkrediterema birra, čuovvovaš lasáhusain paragráfii § 3-1: <em type="italic">”Kravet om et doktorgradsmiljø med minst 15 doktorgradsstudenter gjelder ikke for Samisk høgskole. Samisk høgskole må sikre at stipendiatene får et godt faglig miljø med høy kvalitet, blant annet gjennom forpliktende samarbeid med andre institusjoner.” </em>Konsultašuvdna čađahuvvui e-poastta bokte. Departemeantta rievdadusevttohus láhkaásahussii, mii lea ideanttalaš gulaskuddanreivve sániiguin, váldojuvvui vuostá 17.06.15. Sámedikkis eai lean mearkkašumit ja dieđihii dan 19.08.15 beaiváduvvon e-poasttas. Konsultašuvdnaprotokolla ii leat vel gárvvistuvvon. </p>
<p>Davviriikkaid Ministtarráđi ruđat dutkandoibmii Sámi allaskuvllas</p>
<p>Čoahkkimis máhttoministariin 26.05.15 geigii sámediggepresideanta reivve ministarii Davviriikkaid Ministtarráđi (DMR) plánaid birra rievdadit dutkandoaimmaid ruhtadeami Sámi allaskuvllas.</p>
<p>DMR ásahii Sámi instituhta, SI, jagi 1973, dutkan- ja dábálaškultuvrralaš ásahussan. Jagi 2004 áigumušjulggaštusa vuođul, gaskal Suoma, Norgga ja Ruoŧa sámediggepresideanttaid ja DMR, šattai SI oassin Sámi allaskuvlla doaimmas jagi 2005. SI šiehtadus DMR:in sirdojuvvui Norgga eiseválddiide. Šiehtadusa mielde ruhtaduvvo SI jahkásaš juolludemiiguin jođihan dihtii sámi dutkama davviriikkalaš dásis. Doaimma ruhtadit DMR, Máhttodepartemeanta, Ruoŧa oahpahusdepartemeanta ja Suoma oahpahusministeriija, buohkanassii sullii 7 miljovnna jahkái. Sámi allaskuvlla dálá šiehtadus DMR:in gusto áigodahkii 2014-2016.</p>
<p>DMR lea evalueren iežas 5 juolludeami mat leat seammaláganat go juolludeamit sámi dutkamii. 2017 rájes leat evttohuvvon rievdadusat mat mielddisetbuktet ahte DMR orgána NordForsk váldá badjelasas dáid juolludemiid hálddašeami. Dat dagaha ahte DMR jahkásaš juolludeapmi heaittihuvvo ja ahte ruđaid alde sámi dutkamii šaddá gilvu ohcamiid bokte. Sámediggeráđđi ballá ahte dát ortnet buvttiha heajut eavttuid Sámi allaskuvlla dutkandoibmii. Danne bivddii sámediggepresideanta su oktavuođaváldimis ahte Máhttodepartemeanta lokte ášši Davviriikkaid Ministtarráđđái, dainna áigumušain ahte ásahit bistevaš juolludeami Sámi allaskuvlla sámi dutkamii. Máhttoministtar vástida 19.06.15 beaiváduvvon reivves ahte departemeanta áigu vuordit DMR árvvoštallama evalueremis – mii plána mielde loahpahuvvo 2015 loahpas – ovdalgo dahká oaivila gažaldahkii mii guoská ruhtasirdimii SI:i DMR:s NordForsk:i.</p>
<p>Viđa jagi mastergrádaoahppu oahpaheddjiid várás Sámediggi jearai Máhttodepartemeanttas njukčamánus proseassa birra ođđa viđajahkásaš mastergrádaoahpu oktavuođas oahpaheddjiid várás. Oktavuođaváldimis jearahuvvojedje earret eará dieđut ja konsultašuvdna rámmaplánalávdegotti birra sámi viđajahkásaš mastergrádaoahpu oktavuođas. Sámediggeráđđi čađahii konsultašuvnna departemeantta politihkalaš jođihangottiin 19.06.15. Earret eará lea ovttamielalašvuohta das ahte galgá leat konsultašuvdna departemeanttain viđajahkásaš sámi vuođđooahpahusoahpaheaddjioahpu rámmaplánalávdegotti mandáhta birra, ja gulahallan lávdegotti lahtuid birra. Lea maid ovttamielalašvuohta das ahte galgá čađahuvvot konsultašuvdna rámmaplána láhkaásahusa birra ovdal mearrideami.</p>
<p>Čállit: Elli Kirsti Nystad / Ellen Aina Eira 23/181</p>
<p>Árbediehtu – joatkka</p>
<p>Sámediggi lea ovttas Gielda- ja ođasmahttindepartemeanttain árvvoštallan mo sáhttá joatkit barggu árbedieđuin. Juksojuvvui ovttamielalašvuohta das ahte geahččalit oažžut barggu bistevažžan 2017 rájes. Danne lea bušeahttajahki 2016 lea sirdásanjahki. Sirdašumis prošeaktabarggus bistevaš ortnegin lea deaŧalaš bisuhit juksojuvvon gelbbolašvuođa. Danne lea sihke departemeantta ja Sámedikki áigumuš doarjut prošeavtta 2016:s. Departemeanta lea suoidnemánu 10. b. reivves bivdán Sámi allaskuvlla sáddet ohcama oažžut doarjaga joatkkaprošektii 2016.s. Ohcanáigemearrin lea biddjojuvvon čakčamánu 30. b. 07.05.15 deaivvadii Sámediggi Norgga dutkanráđi ja Regionála dutkanfoandda Finnmárkku regionála ovddasteddjiiguin. Čoahkkimiid ulbmil lea juohkit dieđuid ja ságaškuššat dálá ja vejolaš boahtteáiggi proseassaid. 22.05.15 dolle Sámediggi ja Norgga dutkanráđi Davvi-Norgga ja Regionála dutkanfoandda Davvi ovddasteaddjit čoahkkima. Sohppojuvvojedje jeavddalaš čoahkkimat, ja boahtte čoahkkin lágiduvvo guovvamánus Sámedikkis. 22. 05.15 deaivvadii Sámediggi Norgga dutkanráđi hálddahusain. Čoahkkima fáddán lei álggaheaddji gulahallan dan birra mat galget leat fáddán lagat ovttasbarggus gaskal Sámedikki ja dutkanráđi. Áigumuš lea doallat čuovvolančoahkkima čakčamánu 22. b. <em type="bold">6 Dearvvašvuohta ja sosiála </em></p>
<p>Váldomihttomearri ·</p>
<p>Ovttaárvosaš dearvvašvuođa- ja sosiálabálvalusat sámi álbmogii, maid vuolggasadjin leat sámi giella ja kultuvra. Bálvalusat heivehuvvon sámi álbmoga vuoigatvuođaide ja dárbbuide. 6.1 Ovttaárvosaš dearvvašvuođa- ja sosiálabálvalus</p>
<p><em type="bold">Vuođđodearvvašvuođadieđáhus </em>Stuorradikkis lea gulaskuddan Vuođđodearvvašvuođa Stuorradiggedieđáhusa birra 01.10.15. Go dieđáhusas lea unnán sámi pasieanttaid goziheami birra vuođđodearvvašvuođabálvalusas, de áigu Sámediggeráđđi leat mielde Stuorradikkis vuođđodearvvašvuođadieđáhusa gulaskuddamis. Sámediggeráđi gulaskuddancealkámuš váldá vuolggasaji Sámedikki mearrádusas áššis 043/14. <em type="bold">Demeansaplána 2020 – eanet demeansaáddjás servodat </em>Ráđđehus áigu bidjat ovdan ođđa plána demeansafuolahusa áŋgiruššamis, Demens 2020. Plánas galget leat doaibmabijut demeansa olbmuid várás gielddalaš dearvvašvuođa- ja fuolahusbálvalusas, sihke indiviidadásis, ásahusdásis ja gielddalaš dásis. Áŋgiruššamis leat eastadeapmi, gelbbolašvuođa buorideapmi, doaibmabijut ovttaskas pasieantta ja oapmahaččaid várás, searvan ja searvvaheapmi. Sámediggi searvá prosessii, ja ulbmilin lea ahte plána galgá gozihit maiddái sámi demeansaolbmuid hástalusaid maid deaividit bálvalusas. Sámedikki beales fokuserejuvvojit earret eará máhttoovddideapmi, gielalaš hástalusat, heivehuvvon iskkadanreaiddut ja heivehuvvon doaibma, ássan ja veahkkefálaldat. <em type="bold">Gárrendilleceahkkálastinplána </em>Ráđđehus áigu čakčat 2015 ovdan bidjat gárrendilleceahkkálastinplána. Dan oktavuođas lea </p>
<p>Čállit: Elli Kirsti Nystad / Ellen Aina Eira 24/181</p>
<p>Sámediggeráđđi searvan gulahallančoahkkimii ráđđehusain geassemánus 2015, gos politihkkarat, geavaheaddjit ja fágabiras ságastalle gárrendilleceahkkálastinplána hástalusaid ja vuordámušaid birra. Sámediggeráđđi fokuserii earret eará man deaŧalaš lea ahte sámi gárrenávdnasiid boastutgeavaheaddjit deaividuvvojit kultuvrralaš ja gielalaš máhtuin olles dikšunáiggi, earret eará dan bokte ahte SANAG fálaldat gustošii buot sámi gárrenávdnasiid boastutgeavaheddjiide beroškeahttá ássanbáikkis. Čujuhuvvui maiddái ahte sámiid gaskkas lea váilevaš máhttu lobihis gárrenávdnasiid geavaheami birra. Sámediggi lea buktán rávvagiid maiddái ráđđehusa gárrendilleceahkkálastinplánii, mas earret eará čujuhit ahte dárbbašuvvo sámi giella- ja kulturgelbbolašvuohta sihke gielddalaš dásis ja ásahusain. Sámi giella- ja kulturgelbbolašvuohta lea deaŧalaš go jurddašit eastadeami, dikšuma, veajuiduhttima ja maŋŋá dikšuma. Sámi geavaheaddjit fertejit maiddái beassat duohtavuođas leat mielde váikkuheamen ja oažžut váikkuhanfámu geavaheaddji beales. Dasto lea deaŧalaš ahte bálvalusfálaldat sámi gárrenávdnasiid boastut geavaheddjiide lea láhččojuvvon sámi geavaheaddji várás, earret eará dikšunmálliid ovddideami oktavuođas. Mis lea unnán máhttu sámi geavaheddjiid bálvalusfálaldaga birra sihke go guoská pasieanta duhtavašvuhtii ja man ollu dikšunfálaldat geavahuvvo. Danne lea dárbu buoridit kártema gárrendili ja dutkama birra sámi servodagas. Sámediggi áigu čuovvolit gárrenávnnasceahkkálastinplána.</p>
<p><em type="bold">Seminára psyhkalaš dearvvašvuođa ja gárrendili birra – Tranøy </em>Sámediggeráđđi lea searvan PHRINS-prošeavtta seminárii psyhkalaš dearvvašvuođa ja gárrendili birra Davvi Sálttus. Prošeakta lea ovttasbargu Davvi-Sálttu gielddaid (Divttasvuotna, Stáigu, Hápmir), Norlándda buohcciviesu ja SANAG gaskka psyhkalaš buhcciid fálaldaga birra, mas máŋggakultuvrralašvuohta lea guovddážis. Sámediggeráđi mielas lea deaŧalaš doarjut dán ovttasbargu gielddaid ja dásiid gaskka go dat buvttiha stuorát áddejumi ja dohkkejumi guđet guimmiideaset duogážii ja identitehtii. <em type="bold">Veahkaváldi lagaš oktavuođain </em>Sámediggeráđđi, ovttasráđiid Justiisadepartemeanttain, álggahii 2014:s dutkanbarggu veahkaválddi birra lagaš oktavuođain sámi guovlluin. Dutkan galgá geahčadit lagabuidda makkár gelbbolašvuohta veahkkeapparáhtas lea deaividit sámiid geat leat vásihan veahkaválddi, ja leat go olgguldas vai siskkáldas bealit mat váikkuhit veahkaválddi šaddamii sámi guovlluin. Plánejuvvon lea ahte bargu galggašii lea gárvvis 2016 loahpas. Sámediggeráđđi oaidná duođalažžan daid gávdnosiid mat gieskat leat almmuhuvvon veahkaválddi geavvama birra lagaš oktavuođain sámi guovlluin, ja lea doallan čoahkkima 22.06.15 guoskevaš fágaásahusaiguin ja leat ságastallan makkár doaibmabijuid lea dárbu álggahit vuostálastin dihte veahkaválddi lagaš oktavuođain. Sámediggeráđđi bargá áŋgiruššama nannemiin veahkaválddi vuostá sámi servodagas, ja lea earret eará ovddidan áššečuolmma ja dárbbu oažžut eanet áŋgiruššamiid sámi dearvvašvuođa- ja dutkanbirrasiin, sihke gielddalaš ja ođasmahttinministarii ja stáhtaministarii. Ráđđi áigu maŋŋá muitalit nannenplána áŋgiruššama birra, mas fokusis leat sihke doarjjaapparáhta, dutkan ja miellaguottuid duddjojeaddji bargu. 6. 2 Sámi humána biologalaš ávdnasat <em type="bold">Etnihkalašvuođa geavaheapmi dutkandihtorvuođuin ja dearvvašvuođaregistariin </em>Sámediggeráđđi lea addán prošeaktaruđaid Sámi dearvvašvuođa dutkanguovddáža prošektii etnihkalašvuođa geavaheami birra dutkandihtorvuođuin ja dearvvašvuođaregistariin. Prošeavttas lea kártejuvvon sámi etnihkalašvuođa geavaheapmi sierra dearvvašvuođadutkanprošeavttain ja guovddáš medisiinnalaš dearvvašvuođaregistariin. Kárten guoská dutkanprošeavttaide mat leat dahkkojuvvon maŋimuš 30 jagis, ja čájeha ahte lea lassánan beroštupmi dutkat sámi dearvvašvuođa ja eallineavttuid. </p>
<p>Čállit: Elli Kirsti Nystad / Ellen Aina Eira 25/181</p>
<p>Dáláš láhkadahkosiid vuođul ii sáhte etnihkalašvuođa registreret guovddáš registariin, journálavuogádagain dahje eará dearvvašvuođadiehtovuođuin. Dušše dutkanprošeavttaid oktavuođas sáhttá viežžat dearvvašvuođa- ja eallindilledieđuid sámi álbmoga birra. Ollu iskkademiin mat leat dahkkojuvvon guoskevaš áigodagas jerrojuvvo njuolga etnihkalašvuođa birra, sihke movt ieš dan identifisere ja giellamáhtu birra. Muhtun iskkademiin jerrojuvvo sámegiela geavaheami birra dál ja ovddit sohkabuolvvain. Nuppi eará vejolašvuohta movt viežžat dieđuid sámi identitehta birra, lea geográfalaš guovlluid bokte, ovdamearkka dihte Sámedikki váikkuhangaskaoapmeguovllus, vaikko dat ii guoskkage dušše sámiide. Eai gávdno makkárge láhkadahkosat dahje njuolggadusat mat sihkkarasttášedje joavkku vuoigatvuođaid čohkkejuvvon dieđuide dahje ahte máhttu dutkanprošeavttain dolvojuvvošii dan servodahkii gos dutkan lea čađahuvvon. Dieinna lágiin eai boađe buot dutkamat sámiid birra álohii sámi servodahkii ávkin. Raporttas konkluderejuvvo ahte ferte ráhkadišgoahtit nationála fágalaš njuolggadusaid dan dearvvašvuođadutkamii mii dahkkojuvvo sámi servodagas ja sámiid gaskkas, ja ahte lea dárbu rievdadit láhkadahkosiid dahje ráhkadit njuolggadusaid mat sihkkarastet ahte dutkan sámiid dearvvašvuođa birra boahtá sámi servodahkii ávkin. Dán lágan etihkalaš njuolggadusat sáhttet sihkkarastit ja gozihit sámi álbmoga beroštumiid. (Ovdamearkka dihte leat Kanadas ja Ođđa Selánddas dákkár njuolggadusat) <em type="bold">7 Areála ja biras </em></p>
<p>Váldomihttomearri ·</p>
<p>Guoddilis luonddu ja resursavuođu hálddašeami vuođul sihkkarastit ja ovddidit sámi kultuvrra, ealáhusbarggu ja servodateallima. 7.1 Areálaid hálddašeapmi</p>
<p><em type="bold">Sámi Vuoigatvuođalávdegoddi </em></p>
<p>Sámi vuoigatvuođalávdegotti čielggadeami čuovvolanbargu lea fas jođus. Gieldda- ja ođasmahttindepartemeanttain ja justisdepartemeanttain lei konsulterenčoahkkin geassemánu 18.b.2015. Lea sohppojuvvon ahte goappašat bealit barget evttohusain láhkii čatnat konsultašuvnnaid, dan rájes mas loahpahedje maŋimus konsulterenčoahkkimis miessemánu 8.b.2013. Kártenlága gažaldaga meannudeapmi maŋiduvvo muhtin áigái, gitta ráđđehus dahká viidáset árvvoštallamiid, ovdal go sii leat gergosat konsulteret dán birra.</p>
<p><em type="bold">Sámediggedieđáhus areála ja birrasa birra </em></p>
<p>Bargočoahkkimis Álttás cuoŋománus, masa ovddasvástideaddji ráđđelahttu lei searvan, mearriduvvui ahte olggobealde ásahusaid searvan areála- ja birasdieđáhusa hábmemii čađahuvvo guovtti oasis. Álggos galgá hábmejuvvot fágalaš artihkkalčohkken áigeguovdilis fáttáid birra areála- ja birashálddašeamis árbevirolaš sámi guovlluin. Njunuš dutkit bovdejuvvojit buktit artihkkaliid mat ovdanbuktojit fágasemináras 2015 čavčča. Artihkkalčohkken doaibmá dasto nuppi oasis máhttovuođđun gulahallančoahkkimii gaskal Sámediggeráđi ja sámi báikegottiid.</p>
<p>Mii leat diŋgon guhtta artihkkala ja leat juo dahkan formálalaš šiehtadusa muhtin čálliiguin, ja muhtimiiguin leat bargame oažžut čálalaš šiehtadusa: ·</p>
<p>Else Grete Broderstad ja Eva Josefsen – Areálahálddašeapmi ja areálageavaheapmi ·</p>
<p>Einar Eythurson ja Camilla Brattland – Mearraareálaid geavaheapmi ja hálddašeapmi ·</p>
<p>Jan Åge Riseth – Suodjalanguovlluid hálddašeapmi ja luonddusuodjaleapmi ·</p>
<p>Øyvind Ravna – Meahccegeavaheapmi ·</p>
<p xml:lang="est">Christian Nellemann – Luondduresurssaid bohkan</p>
<p>Čállit: Elli Kirsti Nystad / Ellen Aina Eira 26/181 ·</p>
<p>Sámi allaskuvla (Árbediehtu-prošeakta) – árbevirolaš máhttu hálddašeamis</p>
<p>Meahccegeavaheapmi ja luondduresurssaid ávkkástallan leat guovddáš fáttát dieđáhusbarggus. Sámediggeráđđi nammada danin gaskkamuttus čakčamánu resursajoavkku mii galgá čuvget sámi meahcásteami ja movt dálá hálddašeapmi lea heivehuvvon meahcásteddjiid dárbbuide. Resursajoavkkus galget leat meahcásteaddjit geat ovddastit iešguđetlágan meahcásteddjiid, ja Sámediggi bivdá organisašuvnnaid nu go Bivdi, Sámi bivdo- ja meahcástansearvvi, NBR, ealgabivdiid servviid ja mearraluossabivdoservviid buktit miellahttoevttohasaid. Resursajoavku galgá doaibmat bargojoavkun ja geiget iežas cealkámušaid, ja maiddái addit mearkkašumiid árvvoštallamiid ja evttohusaid álgohábmemiidda dieđáhusbarggu oktavuođas, áššiide mat gusket luondduresurssaid geavaheapmái, hálddašeapmái ja seailluheapmái.</p>
<p>Dieđáhusbarggu ovdánanplána muđui lea ahte fágaseminára lágiduvvo Romssas vahkku 46 dahje 48. Dievasčoahkkin galgá meannudit čielggadeami juovlamánus. Sámediggeráđđi deaivvada sámi báikegottiiguin <span type="quote" xml:lang="est">“turneas”</span> ođđajagimánus. Dieđáhus galgá plána mielde meannuduvvot Sámedikki dievasčoahkkimis geassemánus 2016. 7.2 Luondduresurssat</p>
<p><em type="bold">Nussira ruvkeplánat </em></p>
<p>Sámedikkis ledje konsultašuvnnat miessemánu 13.b.2015 Birasdirektoráhtain Nussir ASA ohcama meannudeami birra nuoskkidanlága mielde ruvkedoaimmain. Birasgáhttendepartemeanta ii lean dahkan viidáset fágalaš árvvoštallama ohcamis. Sámedikki bealis čuoččuhit ahte olles ruvkeprošeakta guoská sámi servodagaide ja beroštumiide muđui, ja danin ii sáhte geahččat daid sierra eará beroštumiin. Čoahkkimis ii biddjon deaddu árvvoštallamiidda ohcama sisdoalus. Birasgáhttendepartemeantta áigu maŋŋil viidásit konsulteret Sámedikkiin.</p>
<p>Nussir ASA sáddii suoidnemánu 29.b.2015 dieđu bohkandoaimmaid álggaheami birra Nussiris ja Gumpenjuni guovllus, Fálesnuori suohkanis. Sámediggi dieđihii Nussirii reivves beaiváduvvon borgemánu 3.b.2015 ahte Nussira guvlui ii leat addon lohpi duohta guorahallamiidda , ja ahte dása ferte sierra lohpi ohccojuvvot. Sámediggi ii leat ožžon eanet dieđuid Nussir ASA:s das makkár doaimmaid sii čađahit. Muhto eaktuda ahte sii eai čađat revrebohkamiid dán guovllus Nussiris.</p>
<p><em type="bold">Kalvvatnan bieggamillorusttet </em>Sámediggepresideanta Aili Keskitalo searvvai geassemánu 17.b.2015 OED váiddageahčadeapmái Kalvvatnan bieggamillorusttegis Bindal ja Namsskogan suohkaniin. Kalvvatnan bieggamillorusttet lea bieggamilloprošeakta mas, jus dat duohtandahkko, leat stuora heajos váikkuhusat lullisámi boazodollui ja lullisámi kultuvrii. Presideanta doalai appellašuvnna sidjiide geat ledje boahtán vuosttaldančalmmustahttimii bieggamilluid vuostá man orohagat beaivvi ovdal váiddageahčadeami lágidedje, ja son dieđihii ahte su mielas váikkuhusat orohagaide leat menddo stuorrát. </p>
<p xml:lang="nno"><em type="bold">Rødfjell Bieggamillopárka </em></p>
<p>Sámediggeráđđi galledii borgemánu 20.b. boazodolliid Sálliris Romssas, go ledje bivdán beassat deaivvadit ráđiin ja muitalit iežaset balu birra Rødfjell bieggamillopárkka ásaheami oktavuođas. Sámediggeráđđi oaččui geahčadeami guovllus gosa leat plánen badjel čuođi bieggamillo cegget, ja dieđihii ahte ráđđi áigu čuovvut ášši viidáseappot.</p>
<p><em type="bold">Finnmárkkuopmodaga reguleren sáivaguollebivddus </em></p>
<p>Sámediggi lea geassemánu 29.b.2015 čállán cealkámuša Finnmárkkuopmodaga reguleremii sáivaguollebivddu birra. Cealkámuš lea čuovvoleapmi mearrádusas SP 19/14, Finnmárkolága</p>
<p>Čállit: Elli Kirsti Nystad / Ellen Aina Eira 27/181 čuovvoleapmi. Dás čujuhuvvo ahte Finnmárkoláhka addá vejolašvuođa gáržžidit bivddu ovtta dahje eanet joavkkuide definerejuvvon guovlluin.</p>
<p><em type="bold">Čoahkkin Repsol energiijafitnodagain </em></p>
<p>Sámediggi lea doallan diehtojuohkinčoahkkima Repsol Exploration Norway AS:in Kárášjogas borgemánu 7.b.2015 gos lonohalle dieđuid. Diehtojuohkinčoahkkin Repsol:in lea okta máŋgga sullasaš čoahkkimiin mii Sámedikkis lea leamaš oljo- ja gássabohkanfitnodagaiguin ja minerálafitnodagaiguin, mas Sámedikki ulbmil lea leamaš oahpisin dahkat iežas posišuvnna ja háhkat dieđuid makkár prošeavttat leat plánejuvvon sámi guovlluin.</p>
<p>Repsol bivddii čoahkkima maŋŋil go Sámediggepresideanta World Petroleums Council:is Romssas miessemánu 28.b.2015 earret eará dajai ahte Sámediggi vuordá ahte vejolaš doaibma álgoálbmotguovlluin buktá oasi álgoálbmogiidda vejolaš buriin, ii ge dárbbaš dušše váikkuhusain oažžut oasi. Repsol lohká sii háliidit árrat ásahit oktavuođa Sámedikkiin ja sámi birrasiiguin vai leat árrat ráhkkanan jus gávdnet gánnáhahtti olu ávdnasiid Barentsmearas. Spánska energiijafitnodat Repsol SA eaiggáda sin, ja Repsol SA lea mielde oljo- ja gássaohcandoaimmain Norggas. 2011 rájes leat sii mielde 16 doaimmas main lea ohcanliseansa. Ja sis lea ovddasvástádus 6 dáin ohcanliseanssain, dáid searvvis leat nu go Heilo ja Bønna Barentsmearas. Sii leat plánen ohcat ođđa liseanssaid Barentsmearas 23. ohcanvuorus mii lea almmuhuvvon, ja mas lea ohcanáigemearri juovlamánu 2.b.2015. Sámediggi dieđihii ahte sii eai vuosttal ohcandoaimmaid main ii leat dadjamuš sámi beroštumiide. Ja muitalii ahte sámi beroštumit vuhtiiváldojit gulahallama bokte fitnodagaiguin, ja konsulterema bokte stáhtalaš eiseválddiiguin go konkrehta prošeavttat ollejit ávkkástallanmuddui. Mii čujuheimmet Sámedikki mearrádussii Snøhvit- ja Goliat-áššiin Barentsmearas. Ja erenoamážit gulahallamii mii lea leamaš Eniin.</p>
<p>Sámediggi muitalii iežas áŋgiruššama birra ON bagadalli prinsihpaiguin ealáhusaid ja olmmošvuoigatvuođaid ektui. Dása gullá maid ahte fitnodagat berrejit váldit servodatovddasvástádusa go ásahit maidege álgoálbmotguovlluide. Sámediggi válddii bajás áššin reivve sisdoalu mii lea čállojuvvon Stáhta penšuvdnafoandda Etihkkaráđđái olgoriikkas 2013:s, ja Peru presidentii 2014:s, doaimmaid birra maid Repsol-YPF čađahii Peru arvemehciin, go leat olmmošvuoigatvuođaid vuostá go addet lobi doaimmaide mat váikkuhit álgoálbmogiidda geain ii leat miella oktavuhtii stuoraservodagain. Repsol čilgii ahte sii juovlamánu 2014 vuvde iežaset oljorivttiid Perus Perencoi go nihttojuvvo lihccojuvvot Stáhta penšuvdnafoanda olgoriikkas. Dál ii leat Repsolas makkárge doaibma arvemehciin. Sámediggi muitalii maid Peru delegašuvnna birra mat gallededje Sámedikki diimmá čavčča, lonohallan dihte vásihusaid ILO-169 birra, konsultašuvnnaid ja bohkanindustriijaid birra. <em type="bold">8 Kulturmuitosuodjalus </em></p>
<p>Váldomihttomearri ·</p>
<p>Duođaštit, gaskkustit ja hálddašit daid dieđuid vássánáiggis boahtteáiggi várás, maid sámi kulturmuittut ja kulturbirrasat ovddastit. 10.1 Kulturmuittuid hálddašeapmi</p>
<p><em type="bold">Sierralohpemeannudeapmi kulturlága § 8.4 vuođul duktásaji ID 158949 luvven Geresnjárggas, Mátta-Várjjaga gielddas </em></p>
<p>Guovlomuddenplána oktavuođas Norterminal - ođđasisguorbmebardinterminála várás Geresnjárggas Mátta-Várjjaga gielddas čađahii Sámediggi 2012:s kulturmuitoiskkadeami gos gávdnui</p>
<p>Čállit: Elli Kirsti Nystad / Ellen Aina Eira 28/181 automáhtalaččat ráfáidahttojuvvon duktásadji ID 158949. Plána áigumuš lei addit vuođu rámmalohpái huksegoahtit bárrobuođuid, rukkuid, geainnuid ja terminálaguovllu. Go plánaevttohus biddjojuvvui almmolaš geahčadeapmái 27.02.15, de čájehuvvui ahte areálaáigumuš (Industri BI) leat njuolgga vuostálagaid dáinna kulturmuittuin, mii lei guovdu evttohuvvon ruggo-/terminálaguovllu. Nu ii sáhtášii ge muddet kulturmuittu vurkenáigumuššii. Danne sámediggeráđđi rávvii Riikkaantikvára juolludit sierralobi kulturmuitolága mearrádusa § 8 njealját lađđasa vuođul luvvet kulturmuittu, dainna eavttuin ahte čađahuvvojit arkeologalaš roggamat duktásajis oažžun dihtii eanet dieđuid Mátta-Várjjaga sámi kulturhistorjjá birra. Mátta-Várjjaga gielda dohkkehii guovlomuddenplána Norterminal -ođđasisguorbmebardinterminála várás Geresnjárggas 17.06.15.</p>
<p>Sámediggi lea almmuheami oktavuođas ožžon dieđu báktesárgungávdnosiid birra Geresnjárggas, ja vuordá kulturmuitoeiseváldin searvvahuvvot viidásat prosessii dáid kulturmuittuid oktavuođas.</p>
<p><em type="bold">E8 Gáranasvuotna – vuosttaldeapmi ii váldojuvvon vuhtii </em></p>
<p>Gielda- ja ođasmahttindepartemeanta dohkkehii 23.07.15 beaiváduvvon reivves Gáranasvuona suohkanoasseplána nuorta molssaeavttuin ođđa E8 várás ja ođđa ealáhusguovllu N1. Departemeanta deattuhii báikkálaš vuhtiiváldimiid Romssa suohkana suohkanstivrra bealis ja vejolašvuođaid boahttevaš geaidnočovdosiidda guovllus. Nu eai váldojuvvon ge Romssa fylkkamánni, Riikkaantikvára, Sámedikki ja Stáhta geaidnodoaimmahaga vuosttaldeamit vuhtii. Dat mearkkaša ahte ođđa E8 geaidnospáittus manná čađa guoskevaš bivdorusttega Gáranasvuonaguolbanis. Guđe láhkai dát kulturmuittut galget čuovvoluvvot, ja vejolaš váidudeaddji doaibmabijuid čađaheapmi, mearriduvvo guovllu dárkilis muddenplána ráhkadeami oktavuođas. Departemeantta mearrádus lea loahpalaš ja dan ii sáhte váidit. Guhkes áiggi proseassa ođđa E8 geaidnospáittu válljemiin Gáranasvuona čađa, adnojuvvo dál loahpahuvvon.</p>
<p xml:lang="est"><em type="bold">Vistesuodjalusprošeakta </em></p>
<p>Vistesuodjalusprošeakta mii dál lea čađahuvvomin, maid Riikkaantikvára lea ruhtadan jagiide 2011 – 2017, lea jotkojuvvon. Dán jagi gieddebargu identifiseret boares visttiid, álggahuvvui 15.06.15 Gáivuona ja Omasvuona suohkaniin Romssa fylkkas. Vaikke vel nuppi máilmmisoađi buolláneana taktihkka čuozai ge stuorra osiide Gáivuona suohkanis, de leat registrerejuvvon sullii 50 badjel 100 jagi boaris visttit mat leat ain čuožžumin. Omasvuona suohkanis lea boares visttiid lohku mealgat stuorát. Álbmoga máŋggakultuvrralaš identitehta Omasvuonas lea dahkan registreremiid hástaleaddjin kultuvrralaš klassifiserema dáfus. Ovdabarggut álggahit seammalágan registrerenbargguid dán čavčča Evenášši suohkanis leat maid čađahuvvon. Dan oktavuođas ahte oainnusindahkat vistesuodjalusprošeavtta registrerenguovllus, juhkkojuvvojedje diehtojuohkinávdnasat Sámedikki jahkásaš diehtojuohkinbeavddis Riddu Riđđu festiválas. 10.2 Oainnusindahkan</p>
<p><em type="bold">Nuortalaš siida Njávdámis </em></p>
<p>Sámediggi lea dál ođasmahttimin ja hábmemin oppalaš beassama oaggunsadjái Geavgŋás Njávdámis. Bargguide vižžojuvvui 2015 dálvvi fálaldat, ja giđa ja geasi mielde lea čielgan ahte Mietinen maskin AS galgá čađahit geavatlaš barggu oppalaš hábmemiin/ođasmahttimiin. Barggut čuvvot Nuortalaš siidda kulturbirrasa ovddeš plána. Sámediggi lea ovdal bálkáhan Verte landskap - arkitektur eanadatarkiteavtta Álttás plánet dán hábmema/ođasmahttima, ja sii doaimmahit maiddái bargguid geavatlaš čuovvoleami Geavgŋás. Barggut galget plána mielde gárvvistuvvot čakčamánu loahpas 2015.</p>
<p><em type="bold">Doarjagat </em></p>
<p>Sámediggeráđđi lea juolludan 2,7 miljon ru iešguđet kulturmuitoprošeavttaide. Prošeavttaide gullá sámi kulturmuittuid registreren ja láhčin, soahtehistorjjá oainnusindahkan ja ráfáidahttojuvvon visttiid divvun. Dat juolluduvvui earret eará Saemien Sijte kulturmuitoregistreremii Kalvvatnan:is, Davvi</p>
<p>Čállit: Elli Kirsti Nystad / Ellen Aina Eira 29/181 álbmogiid guovddážii registreret ja gaskkustit sámi kulturmuittuid Vuorris Ivgus ja Spittá gilisearvvi dálá bargui kulturbálgáin Návuonas. Árran oaččui doarjaga sin máŋggajahkásaš prošektii duođaštit ja gaskkustit soahtemuittuid Nuorta-Sálttus, ja Aajege - saemien giele jïh maahtoejarnge duođaštit historjjá ja muittuid nuppi máilmmisoađi áiggi Plassje-guovllus. Viidáseappot lea juolluduvvon ruhta Deanu ja Várjjaga museasiidii dikšumii ja sihkkarastimii Nuortalašsiiddas, Bajit Báhčaveaji álbmotmeahccestivrii kártet sámi kulturluottaid beziin, ja Fálesnuori suohkanii muitotávvalii muitun sámi oahpaheaddjái ja girječállái Anders Larsenii. Larsen lei oahpaheaddji máŋgga sámi guovllus Romssa ja Finnmárkku fylkkain. Ovdalaš go son jámii 1949, de son sáddii mánusa Just Qvigstadii, gii dan jorgalii dárogillii ja almmuhii namahusain <span type="quote" xml:lang="nob">”Om sjøsamene”</span>.</p>
<p>Sámediggi lea viidáseappot juohkán guokte miljovnna vistesuodjalusohcamiidda. Dát ruđat čuvvot Sámedikki máŋggajahkásaš prošeavtta <span type="quote">“Sámi visttiid identifiseren ja registreren”</span>, ja juolluduvvojit Riikkaantikváras. Earret eará juolluduvvojedje ruđat dakkár vistesuodjalusprošeavttaide nugo divvut ollu áittiid golmma davimus fylkkain, ráfáidahttojuvvon ássanvisttiide, návehiidda ja eanagealláriidda. Ruđat juolluduvvojedje maiddái Davvi-Romssa museii gealbudankursii skielttarhuksemis, boares huksenvuohki mii lea dábálaš sámi guovlluin. Doarjagat kulturmuitosuodjalussii leat addojuvvon sámi ásahusaide, joavkkuide ja servviide, ovttaskasolbmuide, ráfáiduhttojuvvon visttiid eaiggádiidda ja almmolaš ásahusaide. <em type="bold">9 Ealáhusat </em></p>
<p>Váldomihttomearri ·</p>
<p>Nana ja juohkelágan ealáhuseallin mii vuođđuduvvá sámi kultuvrii, lundui ja birrasii ja vuhtii váldá daid, ja lea vuođđun eallinfámolaš báikegottiide gos olbmot háliidit ássat. 9.1 Vuođđoealáhusaid rámmaeavttut Mearrasámi gierdomátki miehtá Finnmárkku rittu</p>
<p>Sámediggeráđđi mátkkoštii 33. vahkus (10.-14.08.15) miehtá Finnmárkku rittu, mii lea oassi dan barggus maid Sámediggi lea bargamin mearrasámi strategiijaiguin, ášši mearrasámi guovlluid ovddideamis, man birra ráđđi lea ovddidan čilgehusa dievasčoahkkimii. Strategiijabargu mas fokusis leat guolástanvuoigatvuođat ja báikkálaš vuostáváldindilli, ja dasto geasuheapmi ja ássanmiella ja ođđahutki ealáhusovddideapmi. Čoahkkimiin ledje maiddái vejolašvuođat guorahallat kultuvrralaš ealáskuhttima miehtá rittu. Mátki álggii Várggáin Báhcavuona, Donjevuona, Gáŋgaviikka, Skeavvonjárgga, Gilivuona, Sáltesávjju, Billávuona ja Smiervuona bokte ja loahpahuvvui Ávanuoris. Mátki oktavuođas beasai ráđđi deaivvadit sihke guoskevaš gielddaid politihkalaš jođiheddjiiguin, ja dasto organisašuvnnaiguin ja ovttaskas aktevrraiguin mat barget ulbmillaččat ealáhusovddidandoaibmabijuiguin ja kulturbargguin. Čoahkkimiidda ledje boahtán ollu olbmot ja mokta lei stuoris buot báikkiin gos finaimet. Sámediggeráđđi oaččui maiddái vejolašvuođa oainnusmahttit iežas barggu áigeguovdilis mearrasámi doaibmabijuiguin masa čatnasit ekonomalaš váikkuhangaskaoamit mat addojuvvojit geavahussii. Mátki ulbmilin lei oažžut geahčastaga ja lagabuidda oahpásmuvvat daid hástalusaide ja ovddidanmearkkaide mat dál leat dovdomearkan riddoservodagaide, ja dasto gullat rittu olbmuin makkár hástalusat ja vejolašvuođat sin iežaset mielas leat guovlluineaset. Dat movt mátki čađahuvvui ja prográmma lei biddjojuvvon, buvttii ráđi mielas positiivvalaš bohtosiid ja oaččuimet buriid ja konstruktiivvalaš rávvagiid/árvalusaid maid válddiimet mielde bargui viidáseappot mearrasámi strategiijaiguin. <em type="bold">Duodji </em>Sámediggeráđđi lea searvan Duojáriid ealáhussearvvi jahkečoahkkimii 20.06.2015 Kárášjogas ja Sámiid duoji jahkečoahkkimii 29.05.2015 Álttás. Bargu doaibmadoarjjaortnega geahčademiin duodjeorganisašuvnnaiguin joatkašuvvá, ja dán jagi duodješiehtadallamat leat maiddái álggahuvvon. Duodješiehtadus ovddiduvvo dievasčoahkkimii nugo dábálaččat. </p>
<p>Čállit: Elli Kirsti Nystad / Ellen Aina Eira 30/181</p>
<p>Duodjeinstituhtta lea dál ožžon neaskenmašiinnaid maid duojárat sáhttet geavahit ja Sámediggi lea daid ruhtadan vai duojárat sáhttet geavahit daid barggusteaset. Sámediggeráđđi lea searvan mašiinnaid rahpamii, mat leat erenoamážit heivehuvvon gápmasiid litnudeapmái duoji várás. Mašiinnat sáhttet dagahit dan ahte goikkehiid sáhttá goarrut johtileappot ja doaivumis geahpeda duojáriid noađđeváttuid. <em type="bold">Fiskeri </em>Sámediggeráđđi searvvai 10.07.2015 ságastallamii maid Romssa universitehta lágidii Riddu Riđđu festiválas ja mas tihttalin lei <span type="quote">“Gii galgá eaiggádit guollebivdoeriid?”</span> Ságastallamis gos fitne ollu olbmot, čuvgejuvvui ášši sihke sámiid beales sámediggeráđi bokte ja Nofima, Bivdi, Kystopprøret ja Råfisklaget bokte. Jan Sundet Mearradutkaninstituhtas jođihii ságastallama. Sámediggeráđđi ovddidii Sámedikki mearridan politihka suorggis, ja fokuserii maiddái man deaŧalaččat guollebivdoearit leat go geahččá ovddidanperspektiivvas mearrasámiid guovlluid. Go guoská mearraluossabivdui, de lea Sámediggi čohkken organisašuvnnaid sihkkarastin dihte mearraluossabivddu, ja áigu konsulteret regulerenevttohusaid mat leat ovddiduvvon. <em type="bold">Meahcci </em>Ráđis lei čoahkkin 21.05.15 Sámi bivdo- ja meahcástanservviin. Čoahkkima duogážin lei sávaldat organisašuvnnas Guovdageainnus ahte nannet mehciin ávkkástallama ja organisašuvnna. Áššiid gaskkas mat váldojuvvojedje ovdan ledje earret eará giđđalodden, mohtorfievrruiguin johtin meahcis ovdal 01.06 ja suodjalanplánat. Ráđđi čilgii barggu birra areála- ja birasdieđáhusain, mas mielde lea maiddái meahcceávkkástallan ja ruhtadanortnegat Sámedikkis. <em type="bold">Boazodoallu NBR-riikačoahkkin </em>Sámedikki presideanta searvvai Norgga Boazosápmelaččaid Riikasearvvi jahkečoahkkimii Hell báikkis, Davvi Trøndelágas 12.06.15. Dasa lassin searvvai sámediggeráđđi fágabeaivái mii lei ovddabealde riikačoahkkima, man fáddán lei areáladuohtadeapmi. <em type="bold">Bargojoavku </em>Sámediggi searvá bargojovkui oahppan- ja fuolahusvuđot bálvalusaid ektui boazodoalus. Maŋimuš boazodoallošiehtadallamiin sohpe šiehtadusbealit ahte várrejuvvojit ruđat golmma jagi prošektii ovddidan dihte oahppan- ja fuolahusvuđot bálvalusaid boazodoalus. Šiehtadusbealit sohpe ahte galgá nammaduvvot bargojoavku mii galgá ráhkadit prošeaktaplána, ja Sámediggi lea bovdejuvvon searvat bargui. <em type="bold">Konsultašuvnnat láhkaásahusaid birra </em>Sámedikkis leat leamaš hálddahuslaš konsultašuvnnat Dearvvašvuođa- ja fuolahusdepartemeanttain ja Eanadoallo- ja biebmodepartemeanttain láhkaásahusaid ektui movt njuovvat ja vuovdit bohccuid sámi árbevirolaš vugiin. Dát láhkaásahus bođii fápmui suoidnemánus, man vuođul boazodoalli sáhttá spiehkastit biebmobuhtisvuođanjuolggadusain ja njuovvat gitta 10 bohcco iežas čorragis siidaoasi nammii juohke boazodoallojagis maid vuovdá njuolga golaheaddjái lagasguovllus dahje orohagas. Vuolggasajis oaivvilda Sámediggi ahte hivvodatráddjen 10 bohcco nammii galgá sihkkojuvvot, danne go báikkálaš márkan iešalddis lea gárži. Konsultašuvnnain sohppojuvvui departemeanttain ahte vuosttaš vuorus mearridit láhkaásahusa nugo lei notifiserejuvvon EO:ii, ja ahte maŋŋá álggahit proseassa dainna áigumušain ahte sihkkut hivvodatráddjema. </p>
<p><em type="bold">Rávačoahkkin 24.08.15 </em>Sámediggeráđđi searvvai 24.08.15 rávačoahkkimii man fáddán lei eanet siskkáldas bearráigeahčču ja iešstivren boazodoalus, gos sámediggeráđđi doalai sáhkavuoru. Sámediggeráđđi fokuserii boazodoalu iešstivrema vuođđorámmaid, earret eará álbmotrievttálaš beali. Sámediggeráđđi muitalii maiddái barggu birra ođđa sámediggedieđáhusain boazodoalu birra. </p>
<p>Čállit: Elli Kirsti Nystad / Ellen Aina Eira 31/181 9.2 Geasuheaddji báikegottit <em type="bold">Mátkeealáhusat </em>Sámi mátkeealáhusprošeavttas maid Máhttopárka Origo Nord AS jođiha lea dál goalmmát ja maŋimuš jahki. Plánejuvvon lea joatkit ođđa ovddidanprošeavttain sámi mátkeealáhusaid ektui ovttasbarggu bokte NordNorsk Reiseliv AS:in jagi 2016 rájes. Sámedikkis lei čoahkkin geassemánu 30. b. Nordnorsk Reiseliv AS jođiheddjiiguin gos ságastalaimet dákkár prošeavtta birra ja sámi mátkeealáhusaiguin áŋgiruššama birra boahtteáiggis. Ráđđehus lea álgán ráhkadit stuorradiggedieđáhusa mátkeealáhusaid birra mii galgá ovdan buktojuvvot Stuorradiggái njukčamánus 2016. Sámedikkis lei čoahkkin Ealáhus- ja guolástusdepartemeanttain geassemánu 19. b. dan oktavuođas. Čoahkkima fáddán ledje oažžut áddejumi barggu birra stuorradiggedieđáhusain, muitalit Sámedikki ja konsultašuvdnašiehtadusa birra ja diehtojuohkin Sámedikki barggu birra sámi mátkeealáhusaiguin, mas mielde maiddái prošeakta Sámi mátkeealáhusat. Sámediggi soabai Ealáhus- ja guolástusdepartemeanttain ahte buktit árvalusaid dieđáhusbargui. Stuorradiggedieđáhusas leat čuovvovaš váldobajilčállagat: · </p>
<p>Ceavzilis mátkeealáhusat ·</p>
<p>Ollislaš fálaldaga ovddideapmi ·</p>
<p>Márkanfievrrideapmi, gelbbolašvuođa lokten ·</p>
<p>Kvalitehta merken/bearráigeahččan ·</p>
<p>Oktavuohta eará ealáhusaiguin ja suorgeeiseválddiiguin</p>
<p><em type="bold">Sámi ealáhusgárdi </em>Sámedikkis lei čoahkkin 23.06.15 SIVA:in, Sis-Finnmárkku ovddidanservviin ja Finnmárkku fylkkagielddain sámi ealáhusgárddi ásaheami birra. Dasa lassin serve ealáhusaid ovddasteaddjit golmma gielddas. Sis-Finnmárkku ovddidansearvái gullet dál Porsáŋggu, Kárášjoga, Deanu ja Unjárgga gielddat ja buot dáin gielddain ságastallojuvvo ásaheami birra. Prošeaktaáigodagas lea maiddái leamaš vuoruhuvvon doaibman Guovdageainnu suohkana searvvaheapmi. Vejolaš ealáhusgárdi šattašii nationála ealáhusgárddiid fierpmádaga oassin. Maŋimuš 03.07.15 lei SIVA:s ja Sámedikkis čoahkkin Guovdageainnu suohkaniin sámi ealáhusgárddi ásaheami duogáža birra. Golggotmánus 2015 ferte čielgat ásahuvvo go sámi ealáhusgárdi. Sámediggi lea ásaheami stivrenjoavkkus. Dán lágan ealáhusgárddi ulbmilin lea váikkuhit buoret árvoháhkama. Dan oktavuođas ferte láhčit máhttobargosajiid ovddideami dáláš ealáhusaid siskkobealde ja ođđa fitnodagaid ásahit. 9.3 Kulturealáhusat <em type="bold">Suorgedeaivvadeapmi </em>Sámediggi lei mielde lágideamen suorgedeaivvadeami kulturealáhusaid várás mii lei Riddu Riđđu festivála oktavuođas 08.07.15. Suorgedeaivvadeami vuolggaheaddjin ja váldolágideaddjin lei Kultursiida, mii lea sámi kulturealáhusaid lahttoorganisašuvdna Davvi-Romssas. Sámediggeráđđi searvvai ja rabai suorgedeaivvadeami, mas ledje čuovvovaš fáttát: <em type="italic">Sáhttá go boastut geavahit sámi kultuvrra go vuovdá buktagiiddis, ja gii mearrida makkár geavahusvuohki lea riekta </em>? 17 sámi kulturealáhusaktevrra serve suorgedeaivvadeapmái ja sii rábmojedje dan. <em type="bold">Dáhttu </em>Sámedikki váldoáŋgiruššan kulturealáhusaid ektui lea fitnodatovddidanprográmma Dáhttu bokte. Romssas čađahuvvo dál okta prográmma ja sierra Dáhttu Duodji prográmma mii lea duoji ealáhusšiehtadusa oassi. Dán rádjai leat 36 sámi kulturealáhusaktevrra searvan dán golmma prográmmii mat leat álggahuvvon. Čájeha ahte Dáhttu lea bures lihkostuvvan fitnodatovddidanmálle dán ealáhusa siskkobealde. Erenoamážit go jurddašit gávpeovttasbarggu mii lea šaddan aktevrraid gaskka joavkkus. </p>
<p>Čállit: Elli Kirsti Nystad / Ellen Aina Eira 32/181</p>
<p>Sámedikki kulturealáhusprošeavttas galget kulturealáhusat ovddiduvvot oppalaččat sámi servodagas, earret eará fokusa bidjama bokte sámi kulturealáhusaid gelbbolašvuođa buorideapmái, fierpmádathuksemii ja gánnáhahttivuhtii. Dát čuovvoluvvo Sámediggeráđi doaibmaplána 2013-2016 bokte kulturealáhusaid várás. <em type="bold">Sámi viessu Romsii </em>Sámediggi deaivvadii Provekst AS servviin 02.07.15 ja sáhka lei sin ovdaprošeaktaohcama birra sámi viesu ektui Romsii. Čoahkkima fáddán lei čilget Sámedikki njuolggadusaid birra regionálaovddidanprošeavttaide. <em type="bold">10 Regionála ovddideapmi </em></p>
<p>Váldomihttomearri ·</p>
<p>Árjjalaš ja ulbmillaš ovttasbarggu bokte regionála ja báikkálaš eiseválddiiguin, sámi kultuvrra, giela ja servodateallima nannemis ja ovddideamis.</p>
<p><em type="bold">Ovttasbargošiehtadusa vuolláičállin Bådådjuin </em></p>
<p>Sámedikki ja Bådåddjo/Bodø suohkana ovttasbargošiehtadus mii meannuduvvui Sámedikki dievasčoahkkimis miessemánus, vuolláičáliiga sámediggepresideanta ja sátnejođiheaddji Ole Henrik Hjartøy 08.08.15 Bådåddjo márkanšiljus. Dát dáhpáhuvai Nordlándda musihkkafestiválavahku oktavuođas. Olbmot ledje čoahkkanan dán čalmmusteapmái ja besse vásihit konsearta, ja juhkat gáfe ja borrat gáhku.</p>
<p>Seamma beaivvi lei Sámediggeráđis ja Bådåddjo/Bodø suohkanis čoahkkin. Čoahkkima fáddá lei ovttasbargošiehtadusa čuovvoleapmi.</p>
<p>Sámediggi lea ovttas Álttá ja Oslo gávpogiin proseassas mas ulbmil lea oažžut ovttasbargošiehtadusa mearriduvvot 2015/2016 jagi mielde.</p>
<p><em type="bold">Suohkanreforbma </em>Gieldda- ja Ođasmahttindepartemeanta (GOD) lea sádden Sámediggái evttohusa gaskkaboddosaš čovdosiid birra, dan birra jus suohkan mii lea siskkobealde sámegiela hálddašanguovllu laktojuvvo suohkaniin mii lea olggobealde hálddašanguovllu. Evttohus mielddisbuktá ahte dušše álbmogii dáin álgoálgosaš giellahálddašansuohkaniin gusket sámelága giellanjuolggadusat. Sámedikki posišuvdna lea dattetge ahte ii leat molssaeaktu láivudit daid giellageatnegasvuođaid mat dál gustojit, ođđa stuorasuohkaniin, ja ahte geográfalaš doaibmaguovllu njuolggadusat galget čuovvut suohkanrájiid. Sámediggi lea konsulteremen Gieldda- Ođasmahttindepartemeanttain daid gaskkaboddosaš čovdosiid birra. Suohkanreforpma ja sámi beroštumiid guorahallan almmuhuvvo 16.09.15 ja dasto lea suohkanin ja sámi servodagas vejolaš buktit mearkkašumiid. Guorahallan siskkilda fáttáid giela, mánáidgárddi, oahpahusa, dearvvašvuođa ja areála hálddašeami siskkobealde. Dasa lassin leat dahkkojuvvon árvvoštallamat makkár váikkuhusat suohkaniid ovttastahttimis leat sámi servodahkii, sámi demokratiijai ja sámepolitihkkii. Muhtun rávaevttohusat leat earret eará suohkaniid ovttastahttima birra. Guorahallan ja árvalusat mat bohtet gulaskuddama olis, šaddet vuođđun áššái mii ovddiduvvo juovlamánu 2015 dievasčoahkkimii. </p>
<p>Guorahallan lea dahkkojuvvon dievasčoahkkinmearrádusa SP 042/14 vuođul. Áigeperspektiivva ja ekonomalaš resurssaid geažil dagai Sámediggi siskkáldas guorahallama. Sámediggi lágidii seminára</p>
<p>Čállit: Elli Kirsti Nystad / Ellen Aina Eira 33/181 njukčamánus mas suohkanreforbma lei fáddán, gos digaštalle hástalusaid mat gusket sámegillii ja kultuvrii, oahpahussii, dearvvašvuhtii, sámi ealáhusaide ja areálaide. Sii maid vuođđudedje referánsajoavkku mas leat mielde Kárášjoga/Guovdageainnu/Unjárgga/Álttá Gáivuona/Loabága/ Hábmera, Divttasvuona, Aarporte ja Snoasa sátnejođiheaddjit/várresátnejođiheaddjit/ovdagotti miellahtut. Gaskal cuoŋománu ja borgemánu áigodaga leat referánsajoavkkus leamaš golbma čoahkkima. Suohkanat leat leamaš rahpasat dasa mii guoská hástalusaide mat čuožžilit sámi servodagas bálvalusfálaldagaide suohkaniin, ja leat buktán árvalusaid guoskevaš fáttáide Sámedikki guorahallamii. Suohkanat leat maid kommenteren teakstamateriála.</p>
<p>Dasa lassin ávžžuha Sámediggi organisašuvnnaid, institušuvnnaid ja eará berošteddjiid buktit árvalusaid/rávvagiid. Sámedikki neahttasiidduin lea fáddásiidu mas lea fáddán suohkanreforbma. Dán siidui biddjojuvvojit buot dieđut Sámedikki ja ráđđehusa suohkanreforpma barggu birra. Sámediggi lea olles áigodaga oassálastán, ja doallan sáhkavuoru iešguđetge čoahkkimiin ja seminárain suohkanreforpma birra.</p>
<p><em type="bold">Regionála čoahkkimat suohkaniiguin </em>Suohkankonferánsa mii galggai dollojuvvot Kárášjogas 10. ja 11.02.15 ii šaddan heajos dálkki geažil ja šállošit dan. </p>
<p>Sámediggeráđđi lea dan geažil čađahan regionála čoahkkimiid suohkaniiguin mat leat mielde ealáhusovddidandoarjaga doaibmaguovllus. Kárášjogas 05.05.15 ja Romssas 28.05.15 ledje regionála čoahkkimat gos sihke guovttegielalašvuohta ja ealáhus lei fokusis, muhto regionála čoahkkimis mii lei Værnesas lei fas fokusis eanaš guovttegielalašvuohta.</p>
<p>Sámediggi muitalii makkár ovdánanhápmi lea sámi servodagas ja vásáhusat ovddiduvvojedje ja daid birra digaštallojuvvui. Dasa lassin muitalii Sámediggi iežas váikkuhangaskaomiid ja áŋgiruššansurggiid birra, earret eará Dáhttu prošeavtta ja sámi kulturealáhusaid birra. Čoahkkin loahpahuvvui digaštallamiin ja gažaldagaiguin dáid fáttáid birra ja dasa mii guoská suohkana ealáhusovdáneapmái. <em type="bold">11 Sámi ovttasbargu ja riikkaidgaskasaš bargu </em></p>
<p>Váldomihttomearri ·</p>
<p>Álgoálbmogat mearridit iežaset ahtanuššama ja sis lea vejolašvuohta gozihit iežaset beroštumiid riikkaidgaskasaččat.</p>
<p><em type="bold">ILO áššedovdilávdegotti dieđiheapmi ILO-169 raporteremiidda </em>ILO áššedovdilávdegotti ruovttoluottadieđut Norgga ja Sámedikki raportii konvenšuvnna nr 169 álgoálbmogiid ja čearddalaš álbmogiid hárrái iešmearrideaddji stáhtain áigodahkii 01.06.08 - 31.05.13 almmuhuvvojedje ILO 104 konferánssas mii dollojuvvui áigodagas 01.-13.06.15. Ruovttoluottadieđuin leat áicamat hástalusaid birra mat čatnasit konsultašuvnnaide, Finnmárkkulága čuovvoleapmái, maiddái sierra Finnmárkkukomišuvdnii ja Finnmárkku duopmostullui. Dasto jearrá lávdegoddi eanet dieđuid Norgga ovttasbarggu birra Oljo- ja energiijadepartemeantta, Norgga čázádat- ja energiijadirektoráhta ja Sámedikki gaskka oljju ja gássa, čázi ja energiijaprošeavttaid birra. Sii bivdet maiddái njuolga dieđuid doaibmabijuid birra maid Norga dahká eanavuoigatvuođaid suodjaleami ektui sámi guovlluin olggobealde Finnmárkku. Minerálaláhkaaddin guorahallojuvvo, ja sii jerret dieđuid movt Norga sihkkarastá dan ahte sámit ožžot oasi mineráladoaimma dietnasis ja ovdamuniin. Sii jerret maiddái eanet dieđuid doaibmabijuid birra mat gusket boazodollui, sámi guolástanvuoigatvuođaide mearas ja mariidnaresurssaide, sámegiela ja oahpahusa birra, ja oktavuođa ja ovttasbarggu birra riikarájáid rastá, maiddái Davviriikkalaš sámekonvenšuvnna šiehtadallamiid birra. Sámediggeráđđi áigu buktit lagat juridihkalaš analysa dievasčoahkkimii ILO áššedovdilávdegotti ruovttoluottadieđuid birra. Ja ráđđehusain gulahallamiin čuovvolit mii movt Norga vástida gažaldagaide </p>
<p>Čállit: Elli Kirsti Nystad / Ellen Aina Eira 34/181 mat bohtet. <em type="bold">Davviriikkalaš sámekonvenšuvdna </em>Davviriikkalaš sámekonvenšuvnna šiehtadallančoahkkin dollojuvvui Stockholmmas 01.-02.06.15. Ruoŧŧa jođiha šiehtadallamiid ja dovddaha ahte dáhttu lea jođáneappot ovdánit šiehtadallanbohtosa gárvvistemiin vuosttaš jahkenjealjehasas 2016. Šiehtadallamiid organiseren nu ahte šiehtadallanjođiheaddjis lea čielgaseappot ovddasvástádus ja čálli árjjalaš geavaheapmi čoahkkimiid gaskka addá siva várrugas optimismii. Ain leat áššesuorggit mat gáibidit buori oktasaš áddejumi ásaheami. Boahtte šiehtadallančoahkkima rámma lea 07. - 09.10.15. <em type="bold">WCIP2014 čuovvoleapmi </em>Sámiid beales leat erenoamážit vuoruhan operatiivvalaš paragráfaid 28 ja 33 čuovvoleami loahppadokumeanttas, áššedovdi mekanismma (EMRIP) mandáhta rievdadeami vai sáhtášii čađahit álgoálbmotjulggaštusa bearráigeahččama nationála dásis (OP28), ja barggu daid álgoálbmotásahusaide mat eai leat eaktodáhtolaš organisašuvnnat (NGO) formála stáhtusa ja oassálastinrievtti sihkkarastima ON-vuogádaga siskkobealde <em type="bold">EMRIP mandáhta (OP28) rievdadeapmi </em>Loahppadokumeanttas OP28 lea ON olmmošvuoigatvuođaráđđi bovden evalueret iežas mekanismmaid ja prosedyraid, erenoamážit EMRIP, dainna ulbmilin ahte árvvoštallat movt EMRIP sáhttá buoredit álgoálbmotjulggaštusa árvvus atnima, maiddái álgoálbmotjulggaštusa čađaheami bearráigeahččama bokte. EMRIP 8. sešuvdna dollojuvvui Genèvas áigodagas 20. – 24.07.15. EMRIP lei várren áiggi ságastallamiidda OP28 čuovvoleami birra. EMRIP formálalaš sešuvnnas dolle máŋgga lahttoriikka hui konstruktiivvalaš ja progressiiva sáhkavuoru evaluerenproseassa birra ja movt EMRIP mandáhta sáhtášii nannet. <em type="bold">Álgoálbmogiid stáhtus ja searvan ON:s (OP33) </em>Loahppadokumeantta operatiivvalaš paragráfas 22 daddjojuvvo lahttoriikkaid ovttamielalašvuođa birra ahte lea dárbu árvvoštallat rievdadit ON njuolggadusaid ii stáhtalaš searvamis ON:s, nu ahte lea dárbu árvvoštallat dohkkehit álgoálbmotásahusaide mat eai leat NGO:t formála stáhtusa ja searvanrievtti ON:s áššiin mat gusket sidjiide. Dát ášši meannuduvvo váldočoahkkima 70. sešuvnnas, áigodagas čakčamánus 2015 čakčamánnui 2016. Loahppadokumeanta OP 40:s lea bivdojuvvon ahte ON váldočálli sádde raportta WCIP loahppadokumeantta čuovvoleamis, maiddái mii guoská OP33 čuovvoleapmái. <em type="bold">Čoahkkin ON nállevealahanlávdegottiin (CERD) </em></p>
<p>Sámiid dilli Norggas lei okta fáttáin mat erenoamážit čuvgejuvvojedje dalle go ON nállevealahanlávdegoddi (CERD) gažadii Norgga 17.-18.08.2015 Geneves. Sámediggi lei sádden sierra suoivvanraportta mas ledje kommentárat ja mii dievasmahtii Norgga 21-22 áigodatraportta CERD:ii, dat lea dieđáhusas mielddusin. Sámiráđđi ja Sámi bivdo- ja meahcástansearvi ledje maiddái ráhkadan suoivvanraporttaid. Sámediggeráđis lei ovddastus Geneves, ja das ledje ságastallamat ON Nállevealahanlávdegottiin ovdal Norgga gulaskuddama, ja searvvai áicin dalle go CERD gažadii Norgga. Sámiráđđi maid searvvai. Ságastallamiin CERD:in doarjjui Sámediggi raportta sisdoalu giđđaloddema birra Guovdageainnus maid Guovdageainnu Sámi bivdo- ja meahcástansearvi lei sádden. Gulaskuddamis fertii Norga vástidit movt dat hehtte rasismma, ovdánahttá dásseárvvu, sihkkarastá seammalágan vejolašvuođaid ja vuoigatvuođaid ja hehtte vealaheami etnihkalašvuođa, nationála vuolggasaji, čearddalašvuođa, liikeivnni, giela, oskkoldaga ja eallin oainnu vuođul. Sámi áššiid gaskkas fokuserii ON nállevealahanlávdegoddi earret eará sámegielaid doaibmaplána, ja makkár doaibmabijut čađahuvvojit buoridan dihte oahpahusa sámegielain, nuortalaš sámiid,</p>
<p>Čállit: Elli Kirsti Nystad / Ellen Aina Eira 35/181 eanavuoigatvuođaid, vuoigatvuođaid luondduresurssaide, konsultašuvnnaid stáhta ja sámi álbmoga gaskka, ja minerálaláhkaaddima. Sihke giđđalodden Guovdageainnus, mearraluossabivdu ja boazodoallu guorahallojuvvojedje dárkilit. CERD raporta mas mielde konkluderejeaddji áicamat almmuhuvvui 28.08.2015.</p>
<p><em type="bold">Gulahallančoahkkin Olgoriikadepartemeanttain </em></p>
<p>Sámediggeráđđi lea doallan gulahallančoahkkima Olgoriikadepartemeanttain 25.08.2015. Presideanta čilgii stáhtačállái Høglund ráđi árvalusa váldosisdoalu birra Sámedikki dieđáhusas solidaritehta ja riikkaidgaskasaš barggu birra. Presideanta čilgii maiddái álgoálbmogiid máilmmikonferánssa, WCIP2014 čuovvoleami stáhtusa birra. <em type="bold">12 Eará áššit </em></p>
<p><em type="bold">Sámi LHBT-olbmot </em>Sámediggeráđđi oassálasttii paneladebáhttii Riddu Riđus gos fáddán lei <span type="quote">"Queering Sápmi"</span> ja mas digaštalle LHBT-olbmuid saji birra sámi servodagas. Sámediggeráđđi oassálasttii álgo geassemánu Sápmi Pride miellačájeheapmái Kárášjogas. <em type="bold">Sámediggi nuoraidpolitihkalaš lávdegoddi – SáNuL </em>SáNuL lea áigodagastis oassálastán ovtta vahkku ON Permanenta álgoálbmotáššiid forumis New Yorkas. Muđui válljejuvvui Ida Ristiinna Hætta Ophaug doppe okta dain golmma Global Indigenous Youth Caucus jođiheaddjin. </p>
<p>Sámedikki bargui oaččut sámi mánáide ja nuoraide oadjebas psykososiála birrasa lea SáNuL hábmen cealkámuša. SáNuL oassálasttii gaskabeivviide ovttas Giellalávdegottiin Snoasas go ledje guossis lullisámi guovllus. SáNuL lea oassálasti čoahkkimii mas besse buktit oainnuideaset sámediggedieđáhusa alit oahpu ja dutkama birra. SáNuL lea mieđihan leat mielde referánsajoavkkus NUORGAV dutkanprošeavttas. SáNuL jođiheaddji lei bovdejuvvon oassálastit Márkomeannu ja Riddu Riđđu festiválaide, ja lei mielde Riddu Riđus lágideamen Whats up north.</p>
<p><em type="bold">Sámedikki vuorasolbmuid ráđđi </em>Sámedikki vuorasolbmuidráđis lei čoahkkin Plassjes geassemánus 2015. Doppe sii deaivvadedje Rørosa suohkana ovddasteddjiiguin ja Rørosa gielddalaš vuorasolbmuidráđiin. Čoahkkimis ságastallojuvvui sámi giellagelbbolašvuođa, kulturgelbbolašvuođa dárbbu birra, ja áddejumi birra bargui sámi vuorasolbmuiguin. Vuorasolbmuidráđđi deaivvadii maiddái vuorasolbmuid aktivitehtaguovddáža bargiiguin ja geavaheddjiiguin ja sidjiide muitaluvvui Aajege prošeavtta birra sámi dearvvašvuođabálvalusa ja dárbbu kártema ektui gielddas. Dasto lágiduvvui vuorasolbmuid deaivvadeapmi mas fáddán ledje mállásat, historjá, duodji, boares govat, ja giellakursa bargiide, ja boraimet mállásiid. <em type="bold">Vuorasolbmuidráđi árvalusat gieldaođastussii </em>Sámedikki vuorasolbmuidráđđi lea addán árvalusaid gieldaođastussii. Vuorasolbmuidráđđi lea fuolastuvvan sámi giela ja kultuvrra ektui jos sámi gielddat ovttastahttojuvvojit stuorát gielddaiguin gos dárogiella vuoitá. Vuorasolbmuid ráđđi ballá ahte gielddaide šaddá álkit válljet eret sámevuođa jos dat ii soaba mielde. Danne fertejit sámiid gártaduvvon vuoigatvuođat bisuhuvvot ja guoskat olles gildii. </p>
<p>Čállit: Elli Kirsti Nystad / Ellen Aina Eira 36/181</p>
<p>Ođđa stuorra gielddaide ferte danne addit stuorát ekonomalaš veahki. <em type="bold">Gierdomintta almmuheapmi 2017:s – Sámi vuosttaš riikačoahkkin 100 jagi </em>Norgga báŋku lea mearridan ahte 2017:s almmuhuvvo 20 ruvnnu minta mas erenoamážit čalmmustit sámi vuosttáš riikačoahkkima 100-jagi ávvudeami. Minta lea njealját ráiddus sierralágan ávvudemiin áigodagas 2014-2017. Minttas sáhttá leat teaksta sámegillii. Norgga Báŋkku nu gohčoduvvon pregkomite addá rávvagiid guovddášbáŋkui áššiin mat gusket Norgga minttaid motiiva hábmemii ja válljemii. Dan sii muitaledje Sámediggái čoahkkimis miessemánu 5. b. 2015. Norgga Báŋku háliida oažžut Sámedikki oainnu ja rávvagiid earret eará čuovvovaččaide: -Man birra mintta almmuheamis galgá leat sáhka, dás háliidit sii oanehis teavstta mas dat boahtá čielgasit ovdan -Maid minta galgá ilbmadit – vássánáiggis – boahtteáiggis -Galgá go leat rabas gilvu vai háliida go Sámediggi <span type="quote">“diŋgot”</span> veahki válljejuvvon dáiddáriin Sámediggi oažžu searvat almmuheapmái ja vejolaččat heivehit dan 2017 ávvudoaluid prográmmii. <em type="bold">Tråante 2017 </em>Vuosttaš čoahkkin stivrenjoavkku ja prošeaktajođihangotti gaskka dollojuvvui Troanddimis 07.05.15. Ávvudeami viidáseappot plánema goziheapmái leaba prošeaktajođiheaddji guovttos Ida Marie Bransfjell ja Kjell Derås sajis iežaska kantuvrras. Čoahkkimis mearriduvvui ahte ávvudeami namma galgá leat <span type="quote" xml:lang="sma">”Tråante 2017”</span>. Dasto čilgejuvvui ahte Norgga Báŋku lea mearridan ahte jagi 2017 galgá almmuhuvvot 20 ruvnno minta mas erenoamážit čalmmustahttojuvvo sámi vuosttaš riikačoahkkima 100- jagi ávvudeapmi. Minta lea njealját ráiddus sierralágan ávvudemiin áigodagas 2014-2017. Minttas sáhttá leat teaksta sámegillii. Norgga Báŋkku nu gohčoduvvon pregkomite addá rávvagiid guovddášbáŋkui áššiin mat gusket Norgga minttaid motiiva hábmemii ja válljemii. Stivrenjoavku geahčadii ja ságastalai Ovttasbargošiehtadusa - Tråante 2017 evttohusa birra – nationála ávvudeapmi ja oktasaš sámi ávvudeapmi Sámedikki, Mátta-Trøndelága fylkkasuohkana ja Troanddima suohkana gaskka, mat leat oasebealit. <em type="bold">Dáruiduhttinkommišuvdna </em>Sámedikki presideanta lea sádden reivve Gielda- ja ođasmahttinministarii, mas čuvgejuvvo dárbu bidjat kommišuvnna mii earret eará galgá geahčadit makkár váikkuhusat sámiid váilevaš oahpahusas ja dáruiduhttinpolitihkas leat leamaš sámi álbmogii. Fáttá birra ságastuvvui maiddái Sámedikki presideantta ja gielda- ja ođasmahttinministara gaskasaš konsultašuvdnačoahkkimis geassemánu loahpas. Stáhtaráđđi ja Sámedikki presideanta soabaiga ságastallat viidáseappot dan birra movt sáhtášii oažžut eanet máhtu dáruiduhttinpolitihka váikkuhusain. Sámedikkis lea maiddái leamaš hálddahuslaš čoahkkin Gielda- ja ođasmahttindepartemeanttain 02.07.15 gos guorahallojuvvui vejolašvuohta kártet dáruiduhttinpolitihka mihttomeriid, čađaheami ja váikkuhusaid. Gielda- ja ođasmahttindepartemeanta dajai ahte sin mielas ii leat dárbu sierra kommišuvdnii dán várás, muhto oaidná seammás ahte dán suorggi áinnas sáhtášii dutkat eanet. <em type="bold">Sámi historjjá kárten </em>Sámediggeráđđi lea gulaskuddan Romssa universitehtain, Norgga árktalaš universitehtain ahte livččii go sis vejolašvuohta álggahit viiddis prográmma sámiid historjjá birra, mas maiddái geahčaduvvo dáruiduhttinpolitihkka. Dán lágan bargui fertejit Sámi allaskuvla ja sámi kultur- ja museaásahusat árjjalaččat searvat. Gulahallan Romssa universitehtain lea sihke Sámedikki 2015 bušeahttamearrádusa čuovvoleapmi ja signálaid čuovvoleapmi mat bohtet ovdan ráđi čilgehusas sámi dutkama ja alit oahpu birra áššis SP 005/15 <em type="italic">. </em>Ráđđi diehtá ahte Romssa universitehta lea oččodeamen ruhtadeami ovdaprošektii sámiid historjjá birra. Sámediggeráđđi lea gearggus joatkit viiddis váldoprográmma duohtan dahkamiin olles Sámi várás sámiid historjjá birra, maiddái nu ahte stáhta searvá ruhtadeapmái. </p>
<p>Čállit: Elli Kirsti Nystad / Ellen Aina Eira 37/181</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámedikki dievasčoahkkin - 032/15 Ášši meannudeapmi álggahuvvui 23.09.15 dii. 09.25</p>
<p><em type="bold">Jienasteapmi </em>39 áirasis ledje 38 čoahkis. Dán áššis ii jienastuvvon. </p>
<p><em type="bold">Beavdegirjelasáhusat </em></p>
<p>Dán áššis ii ovddiduvvon beavdegirjelasáhus.</p>
<p><em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1. Aili Keskitalo, áššejođiheaddji</p>
<p xml:lang="nob">Vibeke Larsen</p>
<p>Mariann Wollmann Magga</p>
<p>Aili Keskitalo 2. Kirsti Guvsàm</p>
<p xml:lang="vep">Ellen Kristina Saba</p>
<p xml:lang="nob">Ann Mari Thomassen</p>
<p xml:lang="nob">Kirsti Guvsàm 3. Per A. Bæhr</p>
<p xml:lang="nob">Thomas Åhren</p>
<p xml:lang="nno">Marit Kirsten A. Gaup</p>
<p>Mariann Wollmann Magga 4. Vibeke Larsen</p>
<p xml:lang="nob">Henrik Olsen</p>
<p>Piera Heaika Muotka</p>
<p>Vibeke Larsen 5. Laila Susanne Vars</p>
<p xml:lang="smn">Aili Keskitalo</p>
<p xml:lang="nob">John Kappfell</p>
<p xml:lang="sma">Kirsti Guvsàm</p>
<p>Laila Susanne Vars 6. Beaska Niillas 7. Ellinor Marita Jåma</p>
<p xml:lang="nob">Vibeke Larsen</p>
<p xml:lang="olo">Silje Karine Muotka</p>
<p>Mariann Wollmann Magga</p>
<p>Ellinor Marita Jåma 8. Sandra Márjá West</p>
<p xml:lang="nno">Marit Kirsten A. Gaup</p>
<p xml:lang="smj">Kåre Olli</p>
<p xml:lang="olo">Silje Karine Muotka</p>
<p>Sandra Márjá West 9. Kåre Olli</p>
<p xml:lang="olo">Silje Karine Muotka</p>
<p>Čállit: Elli Kirsti Nystad / Ellen Aina Eira 38/181</p>
<p xml:lang="nob">Christina Henriksen</p>
<p xml:lang="nob">Hartvik Hansen</p>
<p>Kåre Olli 10 Mariann Wollmann Magga</p>
<p xml:lang="nob">Henrik Olsen</p>
<p xml:lang="sma">Kirsti Guvsàm</p>
<p xml:lang="olo">Silje Karine Muotka</p>
<p>Mariann Wollmann Magga 11 Ann Mari Thomassen 12 Aili Keskitalo 13 Hartvik Hansen 14 Ronny Wilhelmsen 15 Christina Henriksen 16 Ellen Kristine Saba 17 Silje Karine Muotka 18 Mathis N. Eira 19 Mariann Wollmann Magga 20 Inger Elin Kristina Utsi 21 Thomas Åhren 22 Kåre Olli 23 Lars Filip Paulsen 24 Henrik Olsen</p>
<p>DC - Mearrádus: Sámediggi váldá Sámediggeráđi dieđáhusa dán doaibmaáigodagas diehtun. Ášši meannudeapmi loahpahuvvui 23.09.15 dii. 15.20</p>
<p xml:lang="krl">Ášši 033/15</p>
<p>Sámedikki dievasčoahkkin</p>
<p>Gažaldagat Sámediggeráđđái</p>
<p xml:lang="sms">Áššenr. 15/4444</p>
<p><em type="bold">Gažaldat 1: </em>Áirras Per A Bæhr, JSL – Boazodoallolága 60. paragráfa </p>
<p><em type="bold">Gažaldat 2: </em>Áirras Inger Elin Utsi, NSR – Sámi guovllut eai leat bivdiid duhkoraddanšiljut </p>
<p><em type="bold">Gažaldat 3: </em></p>
<p>Čállit: Elli Kirsti Nystad / Ellen Aina Eira 39/181</p>
<p>Áirras Lars Oddmund Sandvik, Árja – Mii lea Sámi vistti ásaheami stáhtus Romsii</p>
<p><em type="bold">Gažaldat 4: </em>Áirras Per Mathis Oskal, BB – Boraspiresoahpamuša evalueren </p>
<p><em type="bold">Gažaldat 5: </em>Áirras Vibeke Larsen, BB – Oslo gieldda ja Sámedikki gaskasaš ovttasbargošiehtadus </p>
<p><em type="bold">Gažaldat 6: </em>Áirras Mariann Wollmann Magga, BB – Gonagasreabbabivdu, rievdadeamit njuolggadusain? </p>
<p><em type="bold">Gažaldat 7: </em>Áirras John Kappfjell, BB – Lullisámešiehtadusa ođasmahttin </p>
<p><em type="bold">Gažaldat 8: </em>Áirras Hartvik Hansen, Árja – Vuođđoealáhusaid lotnolasealáhusat </p>
<p><em type="bold">Gažaldat 9: </em>Áirras Ellinor Marita Jåma, ÅaSG – Ollislaš fálaldat gáiddusoahpahusa ohppiide lullisámi guovllus! </p>
<p><em type="bold">Gažaldat 10: </em>Áirras Laila Susanne Vars, Árja – Bargu ásahit almmolaš duohtavuođakommišuvnna sápmelaččaid várás </p>
<p><em type="bold">Gažaldat 11: </em>Áirras Arthur Tørfoss, FrP – Gielddalaš iešráđđenvuoigatvuohta Finnmárkkus </p>
<p><em type="bold">Gažaldat 12: </em>Áirras Knut Store, BB – Boraspiret ja vahágahtti boraspiriid suohkaniidgaskasaš bivdinjoavku </p>
<p>Sámedikki dievasčoahkkin - 033/15 Ášši meannudeapmi álggahuvvui 23.09.15 dii. 15.20</p>
<p><em type="bold">Jienasteapmi </em>39 áirasis ledje 39 čoahkis. Dán áššis ii jienastuvvon. </p>
<p><em type="bold">Beavdegirjelasáhusat </em></p>
<p>Dán áššis ii ovddiduvvon beavdegirjelasáhus.</p>
<p><em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka</p>
<p xml:lang="nob">Ronny Wilhelmsen,</p>
<p>Čállit: Elli Kirsti Nystad / Ellen Aina Eira 40/181 čoahkkinortnegii 1 Per Andersen Bæhr</p>
<p xml:lang="est">Thomas Åhrén</p>
<p>John Kappfjell</p>
<p>Mariann Wollmann Magga</p>
<p xml:lang="nob">Per Andersen Bæhr</p>
<p xml:lang="nno">Thomas Åhrén 2 Inger Elin Kristina Utsi</p>
<p xml:lang="olo">Silje Karine Muotka</p>
<p>Láilá Susanne Vars</p>
<p xml:lang="nob">Silje Karine Muotka 3 Lars Oddmund Sandvik</p>
<p xml:lang="nob">Henrik Olsen</p>
<p xml:lang="nno">Lars Oddmund Sandvik 4 Per Mathis Oskal</p>
<p xml:lang="est">Thomas Åhrén</p>
<p xml:lang="nob">Hartvik Hansen</p>
<p>Mariann Wollmann Magga</p>
<p xml:lang="est">Per Mathis Oskal</p>
<p xml:lang="nob">Thomas Åhrén 5 Vibeke Larsen</p>
<p xml:lang="nob">Ann-Mari Thomassen</p>
<p xml:lang="nob">Tor Gunnar Nystad</p>
<p xml:lang="nob">Vibeke Larsen</p>
<p>Ann-Mari Thomassen 6 Mariann Wollmann Magga</p>
<p xml:lang="olo">Silje Karine Muotka</p>
<p>Mariann Wollmann Magga</p>
<p xml:lang="sma">Silje Karine Muotka 7 John Kappfjell</p>
<p xml:lang="nob">Ann-Mari Thomassen</p>
<p xml:lang="sma">Ellinor Marita Jåma</p>
<p>John Kappfjell</p>
<p xml:lang="nob">Ann-Mari Thomassen 8 Hartvik Hansen</p>
<p xml:lang="olo">Silje Karine Muotka</p>
<p xml:lang="nob">Hartvik Hansen 9 Ellinor Marita Jåma</p>
<p xml:lang="olo">Silje Karine Muotka</p>
<p xml:lang="sma">Ellinor Marita Jåma</p>
<p>Silje Karine Muotka 10 Láilá Susanne Vars</p>
<p xml:lang="smn">Aili Keskitalo</p>
<p>Láilá Susanne Vars</p>
<p xml:lang="nob">Aili Keskitalo 11 Arthur Johan Tørfoss</p>
<p xml:lang="smn">Aili Keskitalo</p>
<p xml:lang="nob">Hartvik Hansen</p>
<p xml:lang="nob">Arthur Johan Tørfoss</p>
<p>Aili Keskitalo 12 Knut Store</p>
<p xml:lang="est">Thomas Åhrén</p>
<p>Čállit: Elli Kirsti Nystad / Ellen Aina Eira 41/181</p>
<p>DC - Mearrádus: Ášši meannudeapmi loahpahuvvui 23.09.15 dii. 17.35</p>
<p xml:lang="krl">Ášši 034/15</p>
<p>Sámedikki dievasčoahkkin</p>
<p>Sámediggeráđi čilgehus sámi valáštallama birra</p>
<p xml:lang="sms">Áššenr. 15/4332</p>
<p>Kåre Olli čállá e-poasttas 23.09.2015 ahte son atná iežas bealálažžan gieđahallat ášši 34/15 Sámediggeráđi čilgehus sámi valáštallama birra danne go son lea SVL-N jođiheaddji. Dievasčoahkkinjođihangotti mearrádusárvalus: Kåre Olli ii leat bealálaš gieđahallat ášši. Ákkastallan: Hálddašanláhka § 6 bidjá eavttuid dasa ahte leat bealálaš ášši gieđahallat. Min árvvoštallama mielde Kåre Olli ii deavdde eavttuid mearrádusaid mielde leat bealálaš. Dat ahte leat Sámi valáštallanlihtu jođiheaddji ii daga su bealálažžan Hálddašanlága § 6 1. lađđasa mielde. Dasto eai leat bealit mat leat mielde bilideamen luohttámuša su bealakeahtesvuhtii. Ášši maid dievasčoahkkin galgá gieđahallat ii mielddisbuvtte mearrádusa mii lea earenoamážit buorrin sutnje dahje dan organisašuvdnii mas son lea jođiheaddji. Mearrádus: Dievasčoahkkinjođihangotti árvalus mearriduvvui ovttajienalaččat. Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 21.08.15</p>
<p>SR 099/15</p>
<p>Sámedikki dievasčoahkkin 21. – 25.09.15</p>
<p xml:lang="nob">DC 034/15</p>
<p>I Mildosat </p>
<p>II Evttohusat ja mearkkašumit</p>
<p>Sámediggeráđi mearrádusárvalus: Sámediggi lea ságaškuššan sámediggeráđi čilgehusa sámi valáštallama birra. Čilgehus lea biddjojuvvon mielddusin protokollii. </p>
<p><em type="bold">Sámediggeráđi čilgehus sámi valáštallamis </em></p>
<p>Čállit: Elli Kirsti Nystad / Ellen Aina Eira 42/181 <em type="bold">1 Álggahus </em></p>
<p>Historjjálaččat lea fysalaččat lihkadeapmi leamaš lunddolaš oassi sámi kultuvrras. Guhkás min ođđa áigái gáibidii beaivválaš eallin ollu rumašlaš barggu go galggai háhkat dan maid dárbbašedje birgejupmái.</p>
<p>Dađistaga go áigi ja dárbbut rivde lea lunddolaš ahte fysalaš lihkadeapmi maiddái geahppánii, ja dan hápmi ja sisdoallu leat maiddái rievdan. Dál dát lihkadeapmi lea dávjá ožžon eará hámi ja olbmot servet valáštallandoaimmaide, ja sihke organiserejuvvon ja organiserekeahtes lášmmohallandoaibmabijuide.</p>
<p>Gilvovaláštallamis ja valáštallamis lea, ja lea leamaš guovddáš sadji sámi servodagas. Sámi ássanguovlluin leat viidát valáštallandoaimmat, ja ollu sámit servet árjjalaččat ollu sierralágan valáštallansurggiide. Norgga valáštallanlihttu organisere dáid valáštallansurggiid. Dasa lassin leat mis Sámiid valáštallanlihttu (SVL) (das mielde SVL-N ja FA Sápmi) ja Sámi Heargevuodjin-Lihttu (SHL) maid ulbmilin lea organiseret sierralágan valáštallandoaimmaid sámiide. Ollu dáid valáštallandoaimmaide leat váldán mielde osiid árbevirolaš sámi kultuvrras ja joatkán ja ovddidan daid viidáseappot, ja leat vuođđun dál valáštallamii alla dásis ja lášmmohallamis.</p>
<p>Sámediggeráđđi háliida dáinna čilgehusain hábmet áigeguovdilis hástalusaid ja ovddidit ráđi strategiijaid sámi valáštallansuorggis. Ráđđi áigu ovddidit čilgehusa Sámedikki dievasčoahkkimii, ja bovdet dan guorahallat valáštallanpolitihka áigeguovdilis áššiid ja áigeguovdilis geaidnoválljemiid. <em type="bold">2 Sámedikki áŋgiruššan valáštallamis </em></p>
<p>Sámediggi oažžu juohke jagi speallanruđaid sámi valáštallanulbmiliidda departemeanttas. Sámediggi láve dáid ruđaide lassin bidjat iežas bušeahtas ruđaid sierra poastta bokte sámi valáštallamii. Sámediggái lea deaŧalaš láhčit valáštallandeaivvadanbáikkiid ja muhtun oktasaš arenaid erenoamážit sámi mánáid ja nuoraid várás.</p>
<p>Deaŧalaš lea ahte mis leat arenat main sámi gullevašvuohta, sámi duogáš ja sámi kultuvra ja giella leat lunddolaččat mielde ja vuođđun. Das lea iešárvu, ja dát lea mielde láhčimin sámi mánáide ja nuoraide sajiid gos sáhttet ovddidit ja nannet sámi identitehta. Dieinna lágiin leat valáštallanarenat hui heivvolaččat, ja sámi oktasašvuohta maid valáštallama bokte sáhttet háhkat lea mihttomearri iešalddis. Sámediggái leat dát vuođđoárvvut deaŧaleamos ággan man dihte mii áŋgiruššat valáštallamiin, dasa lassin lea valáštallan dearvvašlaš.</p>
<p>Organiserejuvvon valáštallamis lea deaŧalaš rolla ja das lea stuorra sadji buot ođđaáigásaš servodagain, maiddái sámi servodagas. Valáštallit ja ovdagovat valáštallamis leat mielde háhkamin goargatvuođa ja movttiidahttet álbmoga iežaset riikkas, guovlluin ja báikegottiin. Dieinna lágiin sáhttet sámi valáštallit geat begget nationála ja riikkaidgaskasaš dásis doaibmat deaŧalaš ambassadevran ja movttiidahttet buohkaid geain lea sámi gullevašvuohta, ja sáhttet nie buvttihit máidnuma maiddái guhkkin olggobealde sámi servodaga.</p>
<p>Čállit: Elli Kirsti Nystad / Ellen Aina Eira 43/181</p>
<p>Searvama láhčin ja áŋgiruššan valáštallandoaluin sihke báikkálaččat, nationála ja riikkaidgaskasaš dásis leat deaŧalaččat dán oktavuođas. Sámediggái lea deaŧalaš láhčit diliid nu ahte sámi valáštallanorganisašuvnnain ja báikkálaš servviin leat resurssat ja gelbbolašvuohta láhčit viidát valáštallandoaimmaid báikkálaččat, ja vai seammás sáhttet searvat ja ovddidit arenaid oppasámi oktavuođas, ja sáhttet maiddái ovddidit ovttasbarggu eará álgoálbmogiiguin ja álbmogiiguin eará árktalaš guovlluin.</p>
<p>Valáštallama hárjehallan sorjá maiddái das ahte infrastruktuvra lea láhččojuvvon, ja ahte gávdnojit doaibmi rusttegat olámuttus.</p>
<p>Valáštallan ja fysalaš doaibma leat deaŧalaččat maiddái álbmotdearvvašvuođa perspektiivvas. Dákkár áiggis goas olbmot unnán lihkadit ja eallindábiin boahtán dávddat áitet álbmotdearvvašvuođa, dárbbašuvvojit eanet ja eanet eastadeaddji doaimmat. Deaŧaleamos váikkuhangaskaoamit dáid vuostá leat valáštallan ja fysalaš doaibma, ja maiddái Sámediggái lea deaŧalaš bidjat dása stuorát fokusa. <em type="bold">3 Rusttegiid huksen valáštallama ja fysalaš lihkadeami várás </em></p>
<p>Sámedikkis eai leat iežas váikkuhangaskaoamit valáštallanrusttegiid huksemii valáštallama ja fysalaš doaimma várás. Sámi valáštallanorganisašuvnnat ja valáštallansearvvit sáhttet ohcat doarjaga valáštallanrusttegiid huksemii dábálaš speallanruhtaortnega bokte maid čuvvot sierra prosedyrat. 3.1 Prosedyrat speallanruhtaohcamiidda ja juolludemiide valáštallanrusttegiidda</p>
<p>Norsk Tipping AS badjelbáhcagis mii geavahuvvo valáštallamii manná stuorámus oassi valáštallanrusttegiid huksemii. Kulturdepartemeanta addá válddi fylkkagielddaide juohkit speallanruđaid mat juohke jagi addojuvvojit geavahussii rusttegiid huksemiidda valáštallama ja fysalaš doaimma várás.</p>
<p>Doarjaga valáštallan- ja lihkadanrusttegiidda sáhttet ohcat ovdamearkka dihte gielddat/fylkkagielddat, valáštallansearvvit/Norgga valáštallanlihtu organisašuvdnalađđasat, valáštallansearvvit Sámiid Valáštallan Lihtus-Norga ja searvvit mat gullet Sámi Heargevuodjinlihttui (SHL).</p>
<p>Doarjaga sáhttá ohcat dábálaš rusttegiidda, lagašbirasrusttegiidda ja rusttegiidda astoáiggedoaimma várás váriin ja riddoguovllus. Ohcamat galget sáddejuvvot fylkkagildii gieldda bokte, ja galget gullat mearriduvvon gieldaplánii valáštallama ja fysalaš doaimma várás.</p>
<p>Váldoáššis sáhttá doarjaga ohcat dábálaš rusttegii gitta 1/3 goluid rádjai dohkkehuvvon goluin. Rusttegiidda Romssa ja Finnmárkku gielddain sáhttá dasa lassin oažžut 20 % lasáhusa dábálaš</p>
<p>Čállit: Elli Kirsti Nystad / Ellen Aina Eira 44/181 doarjagis, ja Norlándda suohkaniin ja Njåamesjevuoemie s sáhttá lassin oažžut 20 % dábálaš doarjagis. Dat mearkkaša dan ahte speallanruhtaortnegis rusttegiidda Romssas ja Finnmárkkus sáhttá oažžut badjelaš 40 % dohkkehuvvon goluin.</p>
<p>Go guoská doarjagii lagašbirasrusttegii, de sáhttá ohcat doarjaga 50 % dohkkehuvvon goluin. Stuorámus doarjja rusttega nammii lea 300 000 ru. Dat sierra doarjjamearreortnegat dábálaš rusttegiidda mat gustojit Romsii ja Finnmárkui ja Norlándii/ Njåamesjevuoemie eai guoskka lagašbirasrusttegiidda. 3.2 Sámediggeráđi strategiijat rusttethuksema ektui</p>
<p>Sámediggái bohtet ollu jearaldagat ja ohcamat oažžut doarjaga valáštallanrusttegiid huksemii. Sámediggeráđi mielas lea deaŧalaš ahte sámi guovlluin leat buorit ja ođđaáigásaš rusttegat olbmuid geavahusas, main lea ávki ja mat movttiidahttet valáštalliid ja gehččiid sierralágan valáštallandoaimmaide. Go lea vejolaš geavahit valáštallanrusttegiid, de buvttiha dat maiddái doaimmaid ja ássanmiela báikegottiin, ja leat deaŧalaš bealit mánáid ja nuoraid buori bajásšaddanbirrasa háhkamis. Dasto lea Sámediggeráđi mielas buorre go speallanruđat juolluduvvojit rusttegiidda, go leat sierra doarjjamearreortnegat rusttegiidda Davvi-Norggas ja Njåamesjevuoemies de dat addet vuođu gielddaide ja servviide oažžut ruhtadeami ja besset hukset valáštallanrusttega. Dan geažil sáhttá Sámediggeráđi mielas leat váttis vuoruhit doarjaga valáštallanrusttegiidda Sámedikki dálá rámmaid siskkobealde.</p>
<p>Sámediggeráđđi lea duhtavaš go heargevuodjen- ja njoarostallanrusttegat leat laktojuvvon Kulturdepartemeantta valáštallanrusttegiid doarjjamearrádusaide, ja ráđi mielas lea Sámedikkis erenoamáš ovddasvástádus ahte rámmaeavttut dáid valáštallansurggiide leat nu buorit go vejolaš. Danne lea Sámediggeráđđi rabas árvvoštallat doarjaga dákkár rusttegiidda Sámedikki ohcanvuđot ortnegiin. Eaktun lassedoarjaga addimii dákkár rusttegiidda lea ahte dat leat mielde ovttaskas gieldda dábálaš speallanruhtaproseassain, ja ahte dat dohkkehuvvojit ja ožžot ruhtadeami speallanruđain fylkkagieldda bokte. <em type="bold">4 Sámi valáštallama organiseren </em>4.1 Sámi valáštallanorganisašuvnnat 4.1.1 SVL </p>
<p>Sámiid valáštallanlihttu ásahuvvui 1979:s, ja dalle oppasámi valáštallanlihttun man ulbmilin lea organiseret <span type="quote">“sierra valáštallamiid sámiide”</span>. Čájehii ahte dát organiseren lei oppa váttis, ja 1990:s rievdaduvvui SVL organisašuvdnastruktuvra, nu ahte šadde golbma guovllulihtu, Ruoŧa bealde guovllulihttu (SVL-R), Suoma bealde guovllulihttu (SVL-S) ja Norgga bealde guovllulihtu (SVL-N). 4.1.2 SVL-N</p>
<p>SVL-N váldodoaimmat leat heargevuodjin, čuoigannjoarostallan, viehkannjoarostallan ja njoarostallan. Jagi 2014 loahpas ledje 30 searvvi, main oktiibuot 4459 lahtu SVL-N vuolde. SVL-N:s lea maiddái</p>
<p>Čállit: Elli Kirsti Nystad / Ellen Aina Eira 45/181 hálddahuslaš ovddasvástádus sámiid searvamis Arctic Winter Games (AWG) nammasaš doaluide. 2015:s lea Sámediggi iežas bušeahtas várren 1 130 000 ru njuolggadoarjjan SVL-N:ii. Dasa lassin lea Sámediggeráđđi juolludan 700 000 ru speallanruđaid SVL-N:ii. 2003:s ásahuvvui sierra spábbačiekčanlihttu SVL oktavuhtii, Sámi spábbačiekčanlihttu (SSL). SVL diggi mearridii 2014:S lihccut SSL lihtus, ja ođđa spábbačiekčanlihttu, FA Sápmi, váldojuvvui ovdan seamma oktavuođas SVL:s. FA Sápmi organisere spábbačiekčandoaimmaid sámiide. FA stivrras leat lahtut geat ásset Ruoŧas ja Norggas. FA searvvai dievdoservviin CONIFA World cup:ii mii lágiduvvui Staares geassemánus 2014. 2015:s lea Sámediggi várren iežas bušeahtas 300 000 ru njuolggadoarjjan FA Sápmái. 4.1.4 SHL </p>
<p>Sámi Heargevuodjin-Lihttu ásahuvvui 2007:s. SHL lea iešheanalis lihttu, ja dan ulbmilin lea nannet ja ovddidit heargevuodjima boazosámiid árbevirolaš doaimmaid vuođul, go guoská dápmamii ja herggiin vuodjimii. SHL organisere heargevuodjimiid iešguđege guovlluin Sámis ja dan ulbmilin lea maiddái lágidit heargevuodjimiid muđui máilmmis. 2014:s ledje lihtus guokte lahttosearvvi Norggas, okta Ruoŧas ja guokte Suomas. Dasa lassin leat das ovttaskas lahtut mat leat guorrasan SHL:ii. 2015:s lea Sámediggi iežas bušeahtas várren 227 000 ru njuolggadoarjjan SHL:ii. Dasa lassin lea Sámediggeráđđi juolludan 50 000 ru speallanruđain SHL:ii. 4.2 Speallanruđat sámi valáštallamii</p>
<p>Sámi valáštallan oaččui vuosttaš gearddi speallanruđaid 2005:s Kulturdepartemeanttas, ja speallanruđat leat juohke jagi addojuvvon Sámediggái, mas fas lea ovddasvástádus ruđaid viidáseappot juohkimis. Ulbmilin speallanruđaiguin lea, departemeantta juolludaneavttuid mielde, bisuhit ja viidásetovddidit sierra sámi valáštallandoaimmaid mat leat oassin árbevirolaš sámi kultuvrras. Dasa lassin lea maiddái ulbmilin ahte ruđaid bokte lasihit fysalaš doaimmaid álbmoga gaskkas. Doarjja galgá váldoáššis geavahuvvot doaimmaide mánáid (6-12 jagi) ja nuoraid (13-16 jagi) várás.</p>
<p>Speallanruđat leat juolluduvvon sámi valáštallamii čuovvovaččat áigodagas 2005-2015: 2005: 300 000 ru 2006: 300 000 ru 2007: 500 000 ru 2008: 600 000 ru 2009: 600 000 ru 2010: 600 000 ru 2011: 600 000 ru 2012: 600 000 ru 2013: 700 000 ru 2014: 750 000 ru 2015: 750 000 ru</p>
<p>Čállit: Elli Kirsti Nystad / Ellen Aina Eira 46/181</p>
<p>Sámediggi lea juohke jagi áigodagas 2005-2012 juohkán viidáseappot speallanruđaid SVL-N:ii. 2013:s leat speallanruđat juolluduvvon ná, 650 000 ru SVL-N:ii ja 50 000 ru SHL:ii (Sámi Heargevuodjin-Lihttu). 2014:s juolluduvvui olles speallanruhtasubmi SVL-N:ii. 2015:s juolluduvvojedje speallanruđat, 700 000 ru SVL-N:ii ja 50 000 ru SHL:ii.</p>
<p>Lassin dáid speallanruđaide departemeanttas, lea sámi valáštallamis vejolašvuohta oažžut doarjaga speallanruđain gustovaš doarjjaortnega bokte valáštallanrusttegiidda. Sámi valáštallanservviin lea maiddái vejolašvuohta oažžut ruđaid gielddaid valáštallanráđis doarjjaortnega bokte báikkálaš servviide. 4.3 Sámediggeráđi strategiijat sámi valáštallama organiserema ja ruhtadeami ektui</p>
<p>Sámedikki juolludeapmi sámi valáštallamii jahkásaš bušeahta bokte manná sámi valáštallanorganisašuvnnaid organiseremii ja daid doaimmaid organiseremii. Sámediggeráđi mielas lea deaŧalaš ahte erenoamážit sámi mánáide ja nuoraide láhččojuvvojit dearvvašlaš ja buorit valáštallan doaimmat. Dat lea deaŧalaš álbmotdearvvašvuođa perspektiivva vuođul, ja dat lea deaŧalaš maiddái identitehta nannemii. Sámediggái lea deaŧalaš ahte sámi valáštallanorganisašuvnnaide addojuvvojit vejolašvuođat ja rámmaeavttut gieđahallat oppasámi valáštallandoaimmaid ja valáštallanfágalaš áššiid. Ráđi beales lea deaŧalaš ahte organisašuvnnat ieža besset mearridit, ja sii geat fuolahit doaimmaid organiserema, valáštallansuorggis. Sámedikki rolla vuosttažettiin lea váikkuhit ruhtadeami dan organisatuvrralaš rámma siskkobealde mat ovddidit sámi valáštallama buori vuogi mielde.</p>
<p>Sámediggeráđđi lea fuolas go hástalusat mat leat boahtán oidnosii heargevuodjinvaláštallama organiseremis. Ráđi árvvoštallama mielde lea heargevuodjin doaibma maid lea hui deaŧalaš nannet ja viidásetovddidit. Heargevuodjinbirrasat leat unnit, ja dál leat dat organiserejuvvon guovtti organisašuvnnas. Ráđi mielas lea dát nu unnán ulbmillaš, ja ráđđi registrere ahte dát organiseren ii leat leamaš buoremus heargevuodjima ovddideapmái valáštallamin. Ráđđi lea várrugas álggahit proseassa mas lihkahallat valáštallanorganisašuvnnaid friijavuođa organiseret iežaset doaimma, muhto ráđđi dattetge oaivvilda ahte Sámediggi ferte árvvoštallat movt boahtteáiggis galgá sáhttit doarjut heargevuodjenvaláštallama nu ahte dat nannejuvvo ja ovddiduvvo viidáseappot valáštallamin. Sámediggeráđđi lea geahččalan čohkket dán guokte organisašuvnna oktasaš čoahkkimii álggahan dihte gulahallama heargevuodjima organiseremis. Dán rádjai eat leat lihkostuvvan dáinna, muhto ráđđi áigu čuovvolit dán.</p>
<p>Lassin dihto surggiide, nugo heargevuodjimii ja njoarostallamii, maid sámi valáštallanorganisašuvnnat organiserejit dál, de oaivvilda Sámediggeráđđi ahte lea stuorra vejolašvuohta geavahit maiddái eará árbevirolaš sámi aktivitehtahámiid vuođđun eanet dihto sámi gilvalan- ja lihkadansurggiid ovddideapmái. Ovdamearkan dása leat máŋga gilvalansuorggi AWG:s mat leat vuolgán árbevirolaš aktivitehtain mat álgoálbmogiin lea árktalaš guovlluin. Ráđđi ávžžuha valáštallanorganisašuvnnaid čuovvolit dán lágan jurddašeami.</p>
<p>Sámediggeráđđi registrere ahte valáštallansuorggis lea ollu doaibma, ja ahte lea ollu mávssolaš eaktodáhtolaš bargu sámi valáštallama organiseremis. Dattetge oaidná Sámediggeráđđi ahte dán suorggi siskkobealde leat ollu hástalusat, erenoamážit sámi valáštallama organiseremis.</p>
<p>Čállit: Elli Kirsti Nystad / Ellen Aina Eira 47/181</p>
<p>Sámediggeráđi mielas lea dálá organiseren, ja erenoamážit Sámedikki rolla, unnán ulbmillaš. Ráđi oaivila mielde berrešii valáštallama iežas orgánain leat árjjaleappot rolla maiddái ekonomalaš váriid juohkimis mat addojuvvojit sámi valáštallamii geavahussii. Ráđi árvvoštallama mielde soaittášii leat ulbmillaš jurddašit málle mas Sámediggi ja okta arvesuodjeorganisašuvdna sámi valáštallama siskkobealde šiehtadalašedje bajimuš dási šiehtadusa mas leat sisdoallu ja ekonomalaš rámmat, ja mas maiddái speallanruđat sámi valáštallamii livčče mielde. Dán sáhttá buohtastahttit šiehtadusain mii Sámedikkis lea Sámi dáiddárráđiin, dáiddáršiehtadus. Sámediggeráđđi čujuha maiddái movt dáiddárráđđi lea organiserejuvvon. Sámi dáiddárráđđi doaibmá arvesuodjeorganisašuvdnan guđa sierra sámi dáiddárorganisašuvdnii, ja doaibmá dáiddárorganisašuvnna oktasaš čállingoddin. Ráđi árvvoštallama mielde sáhtášii dát leat organisašuvdnamálle maid soaittášii leat ulbmillaš geahčadit sámi valáštallama várás. Ráđđi ávžžuha sámi valáštallanorganisašuvnnaid árvvoštallat sáhtášii go dát leat rivttes vuohki movt nannet sámi valáštallama organiserema, ja dasto váikkuhivččii dan ahte ekonomalaš resurssat geavahuvvošedje ávkkáleappot. Dasto sulastahttá dát Norggas valáštallanmálle mas departemeanta juolluda ruđaid geavahussii Norgga valáštallanlihttui, mii fas juohká ruđaid sierra lihtuide, valáštallansurggiide ja servviide. Sámi valáštallama siskkobealde lea maiddái deaŧalaš gozihit ja viidásetovddidit oktasaš sámi ovttasbarggu. <em type="bold">5 Arctic Winter Games (AWG) ja searvan riikkaidgaskasaš arenaide </em></p>
<p>Arctic Winter Games (AWG) lágida valáštallan- ja kulturdoaluid árktalaš guovlluid nuoraid várás geat leat 13-18 jagi boarrásat. Oasseváldit bohtet Alaskas, Kanadas, Ruonáeatnamis, Ruošša bealde ja Sámis. Sámi valáštallanlihttu SVL lea sámiid ovddas leamaš mielde guosseoasseváldin jagi 2004 rájes, ja váldoáššis leat leamaš mielde čuoigit, nieidaspábbačiekčit ja kulturbargit.</p>
<p>Doaluid ulbmilin lea earret eará leamaš ovdánahttit kultuvrra ja kultuvrralaš áddejumi, fairplay, ustitvuođa, persovnnalaš ovdáneami ja servodatovddideami. Ollu valáštallangilvvuid lassin lea kultuvrralaš ja sosiála lonuhallan guovddážis AWG:s. Buot servviin mat servet leat mielde olbmot geat galget leat mielde dáidda- ja kulturoasis iežaset guovllu ektui sierra doaluid oktavuođas dan áiggis go doalut bistet.</p>
<p>SVL-N láve lágidit team Sápmi searvama AWG:ii. Dát lea dahkkojuvvon hui ollu eaktodáhtolaš bargguin SVL-N luohttámušolbmuid beales. Signálat SVL-N beales leat ahte AWG organiseren gáibida hui ollu resurssaid, ja váillahit stuorát hálddahuslaš kapasitehta vai lea vejolaš bisuhit kvalitehta ráhkkanemiin ja AWG searvama čađaheamis. 2015:s lea Sámediggi iežas bušeahtas várren 550 000 ru doarjjan AWG:ii.</p>
<p>Sámi spábbačiekčamis riikkačiekčamiid ja čiekčanmátkkiide searvama bokte viiddis riikkaidgaskasaš áŋgiruššan. FA Sápmi lei mielde earret eará mielde dievdoservviin Conifa World cup čiekčamiin Staares 2014:s.</p>
<p>Golggotmánus 2015 lágiduvvojit vuosttaš máilmmidoalut álgoálbmogiidda Brasilias. Sámediggi lea ožžon bovdejumi brasilialaš Oslo ambassadevrra bokte dáid doaluide searvamis. Dát bovdejupmi lea sáddejuvvon viidáseappot sámi valáštallanorganisašuvnnaide, muhto eai leat sáhttán vuoruhit searvama dálá ekonomalaš rámmaid siskkobealde. 5.1 Sámediggeráđi strategiija – AWG ja riikkaidgaskasaččat áŋgiruššan</p>
<p>Sámediggi Norgga bealde lea dan rájes go Sápmi vuosttaš gearddi searvvai AWG:ii 2004:s leamaš mielde ruhtadeamen searvama dán valáštallan- ja kulturdeaivvadeapmái árktalaš nuoraid várás.</p>
<p>Čállit: Elli Kirsti Nystad / Ellen Aina Eira 48/181</p>
<p>Oasseváldit leat boahtán sihke Norgga-, Ruoŧa- ja Suoma bealde. Čájehan lea ahte Suoma- ja Ruoŧa bealde lea leamaš hástalussan oažžut ruhtadeami oasseváldiid searvamii AWG:ii. Dát mearkkaša dan ahte Sámedikki doarjja SVL-N:ii lea váldoáššis addán vejolašvuođa Sámi searvat AWG:ii, ja Sámediggeráđđi áigu váldit dán ovdan Sámi parlamentáralaš ráđis.</p>
<p>Sámediggeráđi mielas lea deaŧalaš searvat AWG:ii. Searvan nanne siskkáldas gullevašvuođa sámi nuoraid gaskka geat bohtet iešguđege guovlluin, ja dasa lassin nanne dat gullevašvuođa eará álgoálbmotjoavkkuiguin ja árktalaš álbmotjoavkkuiguin mat servet AWG:ii. AWG:ii searvan lea addán SVL:ii ođđa ja gelddolaš dimenšuvnna. Dasto registrere ráđđi ahte searvama oktavuođas leat šaddan digaštallamat AWG:ii váldima ektui, ja lea jerrojuvvon leago riekta ahte nu nuorra valáštallit searvvašedje valáštallangilvvuide. Dát leat deaŧalaš áššečuolmmat ja ráđđi jáhkká ahte SVL organisašuvdna váldá dáid duođalaččat. Sámediggeráđi oaivila mielde lea deaŧalaš bisuhit min guossesearvama maiddái boahtteáiggi AWG doaluin, ja ráđđi háliida árvvoštallat SVL-N signálaid dárbbu ektui oažžut eanet hálddahuslaš resurssaid ráhkkanemiide ja team Sápmi searvama čađaheapmái AWG:s. Dasto oaivvilda ráđđi ahte livččii buorre nannet Sámi kultursearveoasi, ja erenoamážit AWG:s mii lágiduvvo Ruonáeatnamis 2016:s. Sámediggeráđđi lea gulahallan, ja gulahallá ain lávga SVL-N:in go guoská Sámi searvamii AWG:ii.</p>
<p>Valáštallan lea arena mii árbevirolaččat addá buori vejolašvuođa ovttas bargat riikarájáid rastá. Riikkaidgaskasaš spábbačiekčandoalut nugo Conifa World cup ja máilmmigilvvohallamat álgoálbmogiid várás Brasilias ja AWG leat dasa ovdamearkan. Dán lágan doalut gáibidit ollu ekonomalaš resurssaid, ja Sámediggeráđi mielas lea hástalus buot dáid surggiid siskkobealde sáhttit áŋgiruššat. <em type="bold">6 Sámedikki valáštallanbálkkašupmi/valáštallanstipeanda nuoraide </em></p>
<p>Sámediggi lea háliidan movttiidahttit sámi nuoraid áŋgiruššat valáštallamiin. 2007:s ja 2008:s jugii Sámediggi valáštallanbálkkašumi sisa sáddejuvvon evttohusaid vuođul, ja válljii 2009 ja 2010 rájes almmuhit valáštallanstipeandaortnega maid sámi valáštalli nuorat sáhtte ohcat. Jagi 2011 rájes viiddiduvvui ortnet guoskat maiddái dáidda- ja kulturdahkkiide. Valáštallan- ja kulturstipeanda ii juhkkojuvvon 2012:s iige 2013:s.</p>
<p>Valáštallanbálkkašupmi: 2007: Siv Anja Mienna ja Oda Unstad Utsi 2008: Odd Isak Kappfjell ja Finn Hågen Krogh</p>
<p>Valáštallanstipeanda: 2009: Aila Emilie Sarre ja Martin Hanssen Lillevik 2010: Henning Holti ja Anne Risten Sara</p>
<p>Kultur- ja valáštallanstipeanda: 2011: Silje Wilsgård, Krister Kjønnsø Karlsen, Marja Helene Fjellheim Mortensson ja Márjá Sofe Holmestrand Hætta, 2012: (Dán jagi ii lean ortnet) 2013: (Dán jagi ii lean ortnet) 2014: Aslak Ole Eira, Sarakka Gaup, Ole M. Sara Nedrejord, Ina-Theres Andrea Sparrok, Anne</p>
<p>Čállit: Elli Kirsti Nystad / Ellen Aina Eira 49/181</p>
<p>Maia Raanes Sørensen 6.1 Sámediggeráđi strategiija – Valáštallan-/kulturstipeanda</p>
<p>Sámediggeráđi mielas lea valáštallan- ja kulturstipeanda sámi nuoraide buorre váikkuhangaskaoapmi sámi nuoraid movttiidahttimii áŋgiruššat dáidagiin, kultuvrrain ja valáštallamiin. Ráđđi oaidná ahte ortnegii lea stuorra beroštupmi, sihke go oaidnit man ollu bohtet ohcamat ja maiddái go guoská ortnega beroštupmái ja beaggimii. Ráđđi háliidivččii joatkit ortnegiin nu ahte biddjojuvvošedje ruđat dasa Sámedikki bušeahtas.</p>
<p>Dasa lassin go movttiidahttit nuoraid áŋgiruššat valáštallamiin, de lea Sámediggeráđi mielas riekta ahte maiddái njunušvaláštallamii biddjojuvvo fuomášupmi, ja ráđđi áigu juohke ovttaskas oktavuođas árvvoštallat mainna lágiin rámidit ja doarjut sámi njunušvaláštalliid alla nationála dahje riikkaidgaskasaš dásis. <em type="bold">7 Stuorra valáštallandoalut Sámis </em></p>
<p>Jeavddalaččat lágiduvvojit stuorra valáštallandoalut guovlluin gos sámit ásset. Ovdamearkan dákkár doaluide leat Arctic Race of Norway, Finnmarksløpet, NM-doalut sierra surggiin ja Šáhkka-OG 2014:s Romssas. Dán lágan doaluid oktavuođas oažžu Sámediggi dávjá jearaldagaid lágideddjiin ja eará aktevrrain dain guovlluin gos doalut lágiduvvojit oažžut ekonomalaš doarjaga, ja dávjá sámi profilerendoaibmabijuide dáid dáhpáhusaid oktavuođas. 7.1 Sámediggeráđi strategiija – stuorra valáštallandoalut</p>
<p>Sámediggeráđđi oaidná ahte daid rámmaid siskkobealde mat dál leat Sámedikki ohcanvuđot ortnegiin ii leat munni stuorrát váikkuhit dán suorggis. Ráđi mielas sáhttá dattetge dán lágan stuorra dáhpáhusain sámi báikegottiin leat stuorra árvu ja stuorra oalgeváikkuhusat. Ráđđi lea dán vuođul 2015:s addán doarjaga Finnmarksløpet nammasaš doaluide, ja ráđđi árvvoštallá boahtteáiggis ovttasbarggu dáiguin beanavuodjindoaluiguin, ja ahte dát ovttasbargu laktojuvvo Sámedikki ovttasbargošiehtadussii Finnmárkku fylkkagielddain. Dasto oaivvilda ráđđi ahte eará stuorra valáštallandoaluid ektui sáhttá leat ulbmillaš árvvoštallat doarjaga doaibmabijuide maid lágideaddji, dahje eará guoskevaš aktevrrat, dákkár oktavuođain álggahit ja main lea čielga mihttomearri oainnusmahttit ja nannet sámi dáidaga, kultuvrra dahje ealáhuseallima. 8 Čoahkkáigeassu - strategiijat</p>
<p>Valáštallamis lea deaŧalaš rolla sámi servodagas. Sámediggeráđđái lea deaŧalaš ahte maiddái mii láhčit valáštallandoaluid main sámi gullevašvuohta, sámi duogáš ja sámi kultuvra ja giella leat oassin lunddolaš vuogi mielde.</p>
<p>Deaŧalaš lea ahte gávdnojit buorit ja heivehuvvon valáštallanrusttegat. Speallanruhtaortnega bokte gávdnojit buorit ortnegat rusttegiid ruhtadeapmái valáštallama ja fysalaš doaimma várás. Sámediggeráđđi oaidná ahte smávva gielddaide ja smávva báikegottiide sáhttá leat hástalus nagodit duohtan dahkat dákkár rusttegiid huksema, muhto ráđi mielas lea váttis sáhttit vuoruhit ekonomalaš doarjaga valáštallanrusttegiid huksemii dáláš rámmaid siskkobealde. Ráđđi oaidná dattetge dárbbu</p>
<p>Čállit: Elli Kirsti Nystad / Ellen Aina Eira 50/181 váldit erenoamáš ovddasvástádusa heargevuodjin- ja njoarostallanrusttegiin, ja lea rabas addit ekonomalaš doarjaga dákkár rusttegii Sámedikki ohcanvuđot ortnegiin.</p>
<p>Sámediggeráđđi deattuha ahte organisašuvdnafriijavuohta galgá gustot sámi valáštallanorganisašuvnnaide. Sámedikki rolla vuosttažettiin lea váikkuhit ekonomalaš doarjaga organisatuvrralaš rámma siskkobealde mii ovdánahttá sámi valáštallama buori vuogi mielde. Sámediggeráđđi geahččá dáláš organiserema, ja Sámedikki rolla, unnán ulbmillažžan. Ráđđi oaivvilda ahte valáštallama iežaset orgánat berrejit oažžut eanet árjjalaš rolla maiddái ekonomalaš ruđaid juohkimis. Danne oaidná ráđđi ulbmillažžan árvvoštallat ođđa organisašuvdnamálle mas Sámediggi ja arvesuodjeorganisašuvdna sámi valáštallama siskkobealde dahket jahkásaš valáštallanšiehtadusa, gč. sámi dáiddárráđi ja sámi dáiddáršiehtadusa organiserema. Ráđi árvvoštallama mielde sáhtášii dat nannet sámi valáštallama organiserema ja buoridit gulahallama Sámedikki ja sámi valáštallama gaskka.</p>
<p>Sámediggeráđđi oaidná ahte AWG lea deaŧalaš arena gos sámi nuorat ožžot vejolašvuođa beassat leat ovttas valáštallamis ja kultuvrralaččat eará álgoálbmotjoavkkuiguin ja árktalaš álbmotjoavkkuiguin. Ráđi mielas lea valáštallan arena mii heive bures oktasaš doaluid ja ovttasbarggu lágideapmái riikarájáid rastá. Danne lea ráđi mielas buorre váikkuhit dan ahte sámi valáštallan- ja kulturbargu oažžu vejolašvuođa searvat maiddái riikkaidgaskasaš arenaide, muhto ráđđi oaidná maiddái hástalusa go guoská ekonomalaš beallái.</p>
<p>Sámedikki valáštallan- ja kulturstipeanda nuoraide lea buorre váikkuhangaskaoapmi movttiidahttit sámi nuoraid áŋgiruššat valáštallamiin ja sierra dáidda- ja kultursurggiiguin. Sámediggeráđđi lea mielas bisuhit ortnega.</p>
<p>Sámediggeráđđi oaidná ahte stuorra doalut ja dáhpáhusat nugo Arctic Race of Norway, Šáhkka-OG ja Finnmarksløpet lágidemiin sáhttá leat stuorra árvu ja stuorra oalgeváikkuhusat sámi báikegottiide. Danne árvvoštallá ráđđi earret eará dahkat šiehtadusa boahtteáiggi ovttasbarggus Finnmarksløpet doaluiguin. Dasto oaivvilda ráđđi ahte eará stuorra valáštallandoaluid ektui sáhttá leat ulbmillaš árvvoštallat doarjaga doaibmabijuide main lea čielga mihttomearri oainnusmahttit ja nannet sámi dáidaga, kultuvrra dahje ealáhusdoaimma.</p>
<p>Sámedikki dievasčoahkkin - 034/15 Mearkkašupmi - Árja Sámediggejoavku áirasiid Jan Åge Biti, Hartvik Hansen, Laila Susanne Vars ja Lars Oddmund Sandvik bokte, Johttisápmelaččaid listtu áirras Per A.Bæhr bokte, BB Sámediggejoavku áirras Vibeke Larsen bokte, NSR-NSR/SáB Sámediggejoavku áirras Kirsti Guvsam bokte ja Olgešbellodaga Sámediggejoavku <em type="bold">Rievdadeapmi Norgga valáštallanlihtu láhkaásahusaide mat gusket valáštallanservviid namaide </em>Norgga valáštallanlihtu láhkaásahusat ja njuolggadusat addet dál vejolašvuođa miellahttojoavkkuide- ja servviide geavahit valáštallanjovkui, valáštallansearvái ja sullasaččaide sámi namahusa <span type="quote">“valáštallan searvi”</span>. Sámediggi oaivvilda ahte dát láhkaásahusat ja njuolggadusat leat boarásmuvvan. Sámediggi čujuha Sámelága paragráfii 1-1 <span type="quote">“Lága ulbmil lea lágidit diliid nu ahte sámi álbmot Norggas sáhttá sihkkarastit ja ovddidit iežas giela, kultuvrra ja servodateallima.”</span> Sámediggi čujuha dasa ahte </p>
<p>Čállit: Elli Kirsti Nystad / Ellen Aina Eira 51/181 sámegiella lea virggálaš giella Norggas, girjedárogielain ja ođđadárogielain ovttadássásaččat:</p>
<p>Sámelága § 1-5 dadjá ahte <span type="quote">“Sámegiella ja dárogiella leat ovttaárvosaš gielat.”</span> Sámedikki mielas lea deaŧalaš ahte maiddái sámi valáštallanjoavkkut galget sáhttit oainnusmahttit sámegiela almmolaččat ja Norgga valáštallanlihtu dievaslaš lahttun.</p>
<p>Sámediggi bivdá Sámediggeráđi váldit oktavuođa Norgga valáštallanlihtuin ja álggahit proseassa rievdadit láhkaásahusaid nu ahte Norgga valáštallanlihtu miellahttojoavkkut galgá sáhttit geavahit valáštallanjoavkkuide sámi namahusaid.</p>
<p>Mearkkašupmi - NSR Sámediggejoavku áirras Inger Elin Utsi bokte, Johttisápmelaččaid listtu áirras Per A.Bæhr bokte, BB Sámediggejoavku áirras Vibeke Larsen bokte ja Árja Sámediggejoavku áirras Lars Oddmund Sandvik bokte</p>
<p>Sámi valáštallama rámmaeavttut</p>
<p>Sámi valáštallan sorjá buriin ekonomalaš rámmaeavttuin. Sámediggi juohká speallaruđaid viidáseappot sámi valáštallamii. 2015.s mearridii Kulturdepartemeanta lasihit speallanruđaid juolludeami nannen dihtii Norgga báikkálaš valáštallama rámmaeavttuid. Doarjja joavkkuide ja servviide lassánii olles 40 proseanttain 2014 rájes. Sámi valáštallan ii ožžon seamma lassáneami go valáštallan muđui Norggas. Ii lea lassáneapmi 2014 rájes 2015 rádjai. Sámi valáštallan dárbbaša lassáneami nannen dihtii vuođu eaktodáhtolašvuhtii ja miellahttovuđot valáštallandoaimmaide mánáid ja nuoraid várás. Sámediggi ferte bargat dan ala ahte rámmaeavttut nannejuvvojit speallanruđaid bokte. Kulturdepartemeantaferte lasihit speallanruđaid sámi valáštallanáigumušaide nu mo dat dahkkojuvvo dáža valáštallanáigumušaide. Mearkkašupmi - BB Sámediggejoavku áirras Vibeke Larsen bokte, Johttisápmelaččaid listtu áirras Per A.Bæhr bokte ja Árja Sámediggejoavku áirras Lars Oddmund Sandvik bokte <em type="bold">Mearkkašupmi sámediggeráđi čilgehussii sámi valáštallama birra </em></p>
<p>Organiserejuvvon valáštallan lea deaŧalaš juohke ođđaáiggi servodahkii ja Sámediggi ferte ekonomalaš eaktudeaddjin leat čielggas daid vuordámušaid ektui mat leat organiserejuvvon oppasámi valáštallanlihkadussii.</p>
<p>Sámi valáštallanlihkadus ferte boahtteáiggis leat organiserejuvvon goavdeorganisašuvnna vuollásažžan mii sihkkarastá einnostanvejolaš rámmaid dasa ahte organiseret sámi valáštallama. Ruđat valáštallamii eai galgga šaddat šiehtadallanáššin gaskal valáštallanlihkadusa ja Sámedikki, ja ekonomalaš vuđđui ferte maid gullat einnostanvejolaš doarjja Ruoŧas ja Suomas.</p>
<p>Valáštallanmokta ii leat várrejuvvon dušše bures doaibmi olbmuide ja boahtteáiggis ferte árvvoštallat ekonomalaš rámmaid dasa ahte organiseret valáštallama sámi valáštallanlihkadusa doaibmavádjigiidda. Sámi valáštallansáŋgárat mearkkašit ollu sámi iešdovdui ja rámisvuhtii ja berre árvvoštallat álggahit sámi valáštallanambassadevraprográmma.</p>
<p>Valáštallanrusttegat heargegilvvohallama ja njoarosteami várás leat mielde Kulturdepartemeantta mearrádusain doarjagiid birra valáštallanrusttegiidda, muhto rusttegiid vuoruheapmi siskkáldasat fylkkas, ii leat sihkkarastojuvvon. Dát sáhttá šaddat hástalussan go heargegilvvohallan ja njoarosteapmi ii dakkár valáštallan mas leat ollu doaimmaheaddjit. Vejolaš čoavddus vuoruhanhástalussii lea ovttamielalašvuohta gaskal fylkka ja Sámedikki ovttasbargošiehtadusaid bokte</p>
<p>Čállit: Elli Kirsti Nystad / Ellen Aina Eira 52/181 fylkkasuohkaniiguin.</p>
<p>Stuorra valáštallanlágideamit Sámis addet midjiide áidnalunddot vejolašvuođa oainnusin dahkat sámi leahkima, ja Sámediggi sáhttá leat mielde doarjumin vuoittuid dahje oassálastimedáljaid maid vuođđun lea sámi kultuvra ja duodji ja kulturovdanbuktimiid sámi dáiddáriid bealis.</p>
<p>Ášši meannudeapmi álggahuvvui 23.09.15 dii. 17.35 Debáhtta álggahuvvui 25.09.15 dii. 13.30</p>
<p><em type="bold">Jienasteapmi </em>39 áirasis ledje 34 čoahkis. Dán áššis ii jienastuvvon. </p>
<p><em type="bold">Beavdegirjelasáhusat </em></p>
<p>Dán áššis ii ovddiduvvon beavdegirjelasáhus.</p>
<p><em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka</p>
<p>Kåre Olli, čoahkkinortnegii</p>
<p>Jørn Are Gaski, čoahkkinortnegii</p>
<p>Lars Oddmund Sandvik, čoahkkinortnegii 1 Henrik Olsen, áššejođiheaddji 2 Vibeke Larsen</p>
<p xml:lang="nno">Inger Elin Kristina Utsi</p>
<p xml:lang="nno">Inger Eline Eriksen</p>
<p xml:lang="nno">Vibeke Larsen 3 Lars Oddmund Sandvik</p>
<p>Beaska Niillas</p>
<p xml:lang="nob">Inger Elin Kristina Utsi 4 Mathis Nilsen Eira</p>
<p xml:lang="nob">Marit Kirsten Anti Gaup</p>
<p xml:lang="nob">Vibeke Larsen</p>
<p xml:lang="nob">Mathis Nilsen Eira 5 Inger Elin Kristina Utsi</p>
<p xml:lang="nob">Vibeke Larsen</p>
<p xml:lang="nno">Lars Oddmund Sandvik</p>
<p xml:lang="nno">Inger Elin Kristina Utsi</p>
<p>Lars Oddmund Sandvik, čoahkkinortnegii 6 Johanne Marie Olaussen</p>
<p xml:lang="nob">Mathis Nilsen Eira 7 Viktor Inge Paulsen</p>
<p>Marit Kirsten Anti Gaup 8 Mariann Wollmann Magga</p>
<p xml:lang="nno">Inger Elin Kristina Utsi</p>
<p xml:lang="nob">Mariann Wollmann Magga 9 Inger Elin Kristina Utsi 10 Ellen Kristina Saba 11 Vibeke Larsen 12 Per Andersen Bæhr</p>
<p xml:lang="nob">Marit Kirsten Anti Gaup</p>
<p xml:lang="nno">Inger Elin Kristina Utsi</p>
<p xml:lang="nob">Čállit: Elli Kirsti Nystad / Ellen Aina Eira 53/181 13 Tor Gunnar Nystad</p>
<p xml:lang="est">Per Mathis Oskal</p>
<p xml:lang="nob">Tor Gunnar Nystad 14 Inger Eline Eriksen</p>
<p>Beaska Niillas</p>
<p xml:lang="sma">Nora Marie Bransfjell</p>
<p>Inger Eline Eriksen 15 Henrik Olsen, áššejođiheaddji</p>
<p>DC - Mearrádus: Sámediggi lea ságaškuššan sámediggeráđi čilgehusa sámi valáštallama birra. Čilgehus lea biddjojuvvon mielddusin protokollii.</p>
<p>Ášši meannudeapmi loahpahuvvui 25.09.15 dii. 14.45</p>
<p xml:lang="krl">Ášši 035/15</p>
<p>Sámedikki dievasčoahkkin</p>
<p xml:lang="krl">Ášši 006/15</p>
<p>Plána- ja finánsalávdegoddi</p>
<p>Sámedikki dieđáhus solidaritehta ja riikkaidgaskasaš barggu birra</p>
<p xml:lang="sms">Áššenr. 15/406</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 05.05.15</p>
<p>SR 058/15</p>
<p>Plána- ja finánsalávdegoddi 20. – 22.05.15</p>
<p xml:lang="fra">PFL 005/15</p>
<p>Sámedikki dievasčoahkkin 2. – 5.06.15</p>
<p xml:lang="nob">DC 24/15</p>
<p>Sámedikki dievasčoahkkin 23. – 25.09.15</p>
<p xml:lang="nob">DC</p>
<p>I Mildosat </p>
<p>Čállit: Elli Kirsti Nystad / Ellen Aina Eira 54/181</p>
<p>II Evttohusat ja mearkkašumit</p>
<p>Sámediggeráđi mearrádusárvalus: <em type="bold">1. ÁLGGAHUS </em>Dán dieđáhusa mielde lea biddjojuvvon notáhta man namma lea <span type="quote">“Oahpásmahttin Sámedikki riikkaidgaskasaš bargosurggiide”</span>. Rávvet lohkat notáhta dieđáhusteavsttain fárrolaga. Notáhtas oaidnit ahte álgoálbmogiid rievttálaš dilli lea mealgat nannejuvvon maŋimuš logijagiin, ja ahte riikkaidgaskasaš ovttasbarggus leat mielde ollu sierralágan aktevrrat. <em type="bold">1.1 SÁMEDIKKI RIIKKAIDGASKASAŠ BARGU </em></p>
<p>Sámediggi ovddida dán dieđáhusa bokte bajimuš ja guhkes áiggi politihka sámi riikkaidgaskasaš barggu birra. Sámi riikkaidgaskasaš politihkka hábmejuvvo ja čađahuvvo ovttasráđiid sámedikkiid ja sámi servdodaga gaskka, ja ovttasráđiid stáhtaid ja álgoálbmogiid gaskka riikkaidgaskasaš arenas. Dán oktavuođas lea sámi organisašuvnnain ja ásahusain deaŧalaš rolla.</p>
<p>Riikkaidgaskasaš politihka váldomihttomearrin Sámedikkis lea dán rádjai leamaš ahte: <em type="italic">álgoálbmogat mearridit sin iežaset ovdáneami ja sis lea vejolašvuohta gozihit iežaset beroštumiid riikkaidgaskasaččat </em>. Mii áigut dán dieđáhusas viiddidit dán mihttomeari ja fokuseret ON álgoálbmotvuoigatvuođaid julggaštusa olles sisdoalu. Ođđa bajimuš mihttomearri lea ahte vuoigatvuođat ON álgoálbmotvuoigatvuođaid julggaštusas leat heivehuvvon láhkadahkosiin ja geavatlaš politihkas ja váikkuhit min ja eará álgoálbmogiid árgabeaivvi. Dán mihttomeari juksama várás vuoruhit mii vihtta áŋgiruššansuorggi: 1. Sámi ovttasbargu 2. Davviguovllut 3. ON álgoálbmot- ja olmmošvuoigatvuođat 4. Ovttaárvosašvuohta ja solidaritehta 5. Máilmmiviidosaš hástalusat mat gusket álgoálbmogiidda ON álgoálbmotvuoigatvuođaid julggaštusa vuođđooaidnu vuođđuduvvá prinsihpaide nugo rievttalašvuohta, demokratiija, olmmošvuoigatvuođaid árvvus atnin, ovttaláganvuohta, ii vealaheapmi, buorre stivrenreaidu ja buorre jáhkku. Dat váikkuha eanet soabalašvuođa ja buoret ovttasbarggu stáhta ja álgoálbmoga gaskka. Julggaštusa sisdoalus leat mielde buot servodatsuorggit mat leat Sámedikki bargosurggiid siskkobealde. </p>
<p>Julggaštusas leat ovdamearkka dihte artihkkalat ahte álgoálbmogiin lea vuoigatvuohta oažžut oahpahusa sin kultuvrra birra iežaset gillii. Das leat mearrádusat álgoálbmogiid dearvvašvuođas,</p>
<p>Čállit: Elli Kirsti Nystad / Ellen Aina Eira 55/181 mediain, vuoiŋŋalaš ja oskkoldat árbevieruin, ja ahte álgoálbmogat galget sáhttit suodjalit ja ovddidit sin kulturárbbi, árbedieđuid ja sin kulturdovddaldagaid. Álgoálbmogiin lea vuoigatvuohta guovlluide, eatnamiidda ja resurssaide maid árbevirolaččat leat eaiggádan dahje gos leat ássan. Álgoálbmogiin lea maiddái vuoigatvuohta suodjalit birrasa ja buvttadankapasitehta iežaset guovlluin. Álgoálbmogat galget sáhttit searvat mearrádusproseassaide, ja stáhtat galget konsultreret álgoálbmogiiguin juksan dihte sis friija ja dieđihuvvon ovdagihtii miehtama ovdal go lágat ja doaibmabijut mat váikkuhit sidjiide mearriduvvojit. Erenoamážit lea álgoálbmogiin vuoigatvuohta ieža mearridit sin politihkalaš sajádaga, ja vuoigatvuohta friija ovdánahttit sin ekonomalaš, sosiála ja kultuvrralaš ahtanuššama.</p>
<p>Dát dieđáhus lea proseassa boađus mii lea leamaš Sámedikki, sámi siviila servodaga, relevánta eiseválddiid ja sámi ásahusaid gaskka. Bargu álggahuvvui 2014:s čilgehusain. Sámedikkis leat leamaš rávačoahkkimat Sámiráđiin, Barentsčállingottiin ja Barentsovttasbarggu álgoálbmotjoavkku jođiheddjiin, Árraniin mii oktii ordne sámi ásahusaid davviguovlofierpmádaga Sáminorth, Gáldu – álgoálbmotvuoigatvuođaid gelbbolašvuođaguovddáš, SNF Sámi NissonForum ja Mama Sara Education Foundation for Maasai School Children. Sámediggi lea gulahallan maiddái Sámi girkoráđiin. Dieđáhusárvalusa birra lea čilgejuvvon Sámi parlamentáralaš ráđđái, Sámedikki nuoraidpolitihkalaš lávdegoddái ja Sámedikki vuorasolbmuid ráđđái.</p>
<p>Sámi riikkaidgaskasaš politihkka fievrriduvvo min beaivválaš barggu bokte. Mis lea doarjjan riikkaidgaskasaš álgoálbmotriekti bargat sámepolitihkain nationála dásis ja árjjalaččat oasálastimii riikkaidgaskasaš arenas. Sáhka lea riikkaidgaskasaš ovttasbarggu oažžumis váttis ekonomalaš, sosiála, kultuvrralaš ja humaniteara áššiin, ja máilmmiviidosaš olmmošvuoigatvuođaid gudnejahttima ovdánahttimis ja buohkaid vuođđofriijavuođain beroškeahttá nális, sohkabealis, seksuála sojus, gielas dahje oskkoldagas.</p>
<p>Dieđáhusas čielggasmahttojuvvojit áŋgiruššansuorggit ollu máŋggasuorggat áššesurggiin. Dás válddahuvvojit prinsihpat, mihttomearit ja strategiijat mat galget leat vuođđun min riikkaidgaskasaš bargui. Das čilgejuvvo manne, gos ja movt sámi álbmot bargá riikkaidgaskasaš arenas. Dieđáhusas láhččojuvvojit dilit movt mii nannoseappot sáhttit ovddidit ja gozihit min riikkaidgaskasaš doaimmaid. <em type="bold">1.2 RÁDDJEJUMIT </em></p>
<p>Ollu Sámedikki politihkalaš ovddasvástádussurggiide guoskevaš fágaossodagaiguin hálddahusa bokte gusket riikkaidgaskasaš áššit, nugo ovda mearkka dihte riikkaidgaskasaš šiehtadusat, šiehtadanbealit ja proseassat. Buot bealit eai váldojuvvo ovdan dán dieđáhusas. Dalle dat šattašii menddo stuoris. Guoskevaš fágasuorggit mat barget riikkaidgaskasaš áššiiguin, fertejit iežaset dieđáhusain fágasuorggi ja politihkkasuorggi siskkobealde siskkildit daid. Riikkaidgaskasaš dieđáhus mii ovddiduvvo dás ráddjejuvvo nu ahte fáttát mat meannuduvvojit eará dieđáhusain dahje čilgehusain dušše válddahuvvojit dan muttos go lea ulbmillaš.</p>
<p>Sámi riikkaidgaskasaš ovttasbargu juogaduvvo máŋggá dássái, sorjá das makkár rollat sierra sámi aktevrrain leat. Buot sámi ovttasbargu riikarájáid rastá ii leat riikkaidgaskasaš bargu, muhto mii oaidnit dávjá ahte oppasámi barggus lea riikkaidgaskasaš bealli. Ovdamearkka dihte Sámi Giellagáldu, man mihttomearrin lea ásahit bissovaš sámi giellaguovddáža, lea ovttasbargu Suoma, Norgga ja Ruoŧa sámedikkiid gaskka. Dán prošeavttas lea riikkaidgaskasaš perspektiiva danne go EU Interreg prográmma ruhtada váldooasi das. Gielalaš ovttasbargu gal baicce lea sámi ovttasbargu.</p>
<p>Čállit: Elli Kirsti Nystad / Ellen Aina Eira 56/181</p>
<p>Sámedikki barggus lea deaŧalaš dihtomielalaččat sirret oppasámi áššiid eret riikkaidgaskasaš áššiin. Dat ii leat álki, danne go gávdnojit máŋggalágan dásit. Mihttomearrin ii leat buktit ovdan oppasámi beliid ollásit, go riikkaidgaskaš dieđáhusas fertet fokuseret riikkaidgaskasaš proseassaid maiguin Sámediggi bargá eanemusat ja mat dasa váikkuhit eanemusat. Dieđáhusas ráddjejuvvo danne muhtun muddui oppasámi ja davviriikkalaš ovttasbargu. <em type="bold">2. MIN POLITIHKALAŠ SAJÁDAT 2.1 SÁMEDIKKI ROLLA </em>Sámit leat sihke álbmot ja álgoálbmot árbevirolaš guovlluin Suoma, Norgga, Ruoŧa ja Ruošša stáhtarájáid siste. Sámi álbmogis lea iešmearridanvuoigatvuohta. Mis lea oktavuohta oktasaš historjjá, kultuvrra ja sámegielaid bokte, ja go mii ovttas leat geavahan min árbevirolaš eana-, vuotna- ja riddoguovlluid daidda gullevaš resurssaiguin. Oktavuohta sámiid gaskka riikarájáid rastá lea vealtameahttun deaŧalaš árbevieruid suodjaleami ja sámi oktasašvuođa ja máŋggabealatvuođa ovddideami dihte. </p>
<p>Sámediggi lea sámiid álbmotválljen orgána válljejuvvon sámiid gaskkas, ja dat lea álgoálbmotparlameanta. Sámediggi galgá nannet sámiid politihkalaš sajádaga ja ovdánahttit sámiid beroštumiid. Sámediggi lea iešheanalis aktevra ovttas earáiguin go guoská sihke nationála ja riikkaidgaskasaš arenai. Ovttasge ii leat váldi bagadit Sámedikki. Mii ieža mearridit iežamet vuoruhemiid ja ovddideami.</p>
<p>Riikkaidgaskasaš riekti lea mearrideaddji deaŧalaš min vuoigatvuođaid ja beroštumiid ovdánahttimii ja goziheapmái ruovttus. Buot fágasurggiid mat ovddiduvvojit sámedikki bušeahta bokte sáhttá čatnat riikkaidgaskasaš bargui, ja dain lea rievttalaš vuolggasadji álbmotrievttis. Sáhttit namuhit sámegielaid, dearvvašvuođa, ealáhusaid, rievtti árbevirolaš guovlluide ja daid resurssaide, dahje álbmotjoavkkuid ja indiviidaid vuoigatvuođaid, nugo mánáid dahje nissonolbmuid vuoigatvuođaid. Ovdamearkka dihte lea mánáidkonvenšuvdna guovddáš gaskaoapmi man bokte gozihit ahte sámi mánát besset geavahit iežaset sámegiela mánáidsuodjalusvuogádagas.</p>
<p>Riikkaidgaskasaš bargu gáibida ollu resurssaid. Dasa dárbbašuvvojit sihke olmmošlaš, ekonomalaš ja teknihkalaš resurssat. Deaŧalaš lihkostuvvaneavttut ovddasguvlui barggus lea ahte organiseret iežas barggu, bargat ulbmillaččat, doallat fierpmádagaid, juohkit dieđuid ja máhtu bilaterála oktavuođa ja multilaterála barggu bokte, doallat čielga politihkalaš rámmaid gozihan dihte iešmearridanrievtti, ja oažžut johtilit čielgasa goas riikkaidgaskasaš čoahkkimat dollojuvvojit. Oktiibuot lea deaŧalaš hukset oadjebasvuođa ja intergitehta min rollas ovttastuslaš álgoálbmotorgánan. Deaŧalaš lea doaibmat dihtomielalaččat iežas rolla ektui riikkaidgaskasaš barggus ja makkár ovddasvástádus čuovvu go árjjalaččat searvá riikkaidgaskasaš mearrádusproseassaide. Dárbbašuvvojit sierra resurssat go galgá searvat ollislaš ja beaktilis vuogi mielde riikkaidgaskasaš mearrádusproseassaide. Sámediggi lea bures doaibmi politihkalaš ja hálddahuslaš orgána mas leat fásta ekonomalaš rámmat, ja mis lea buoret vuolggasadji go eará álgoálbmotásahusain searvat árjjalaččat riikkaidgaskasaš čoahkkimiidda, ja dasto čuovvolit sámi áššiid nationála, regionála ja báikkálaš dásis.</p>
<p>Čállit: Elli Kirsti Nystad / Ellen Aina Eira 57/181</p>
<p>Sámedikki bargosuorgái gullet sámelága mielde buot áššit mat dikki áddejumi mielde erenoamážit gusket sámi álbmogii. Sámedikki bušeahtta ja áššit maid dievasčoahkkin meannuda muitalit makkár árvvut, hástalusat, eahpevuoiggalašvuođat ja vuoigatvuođat main sámi álbmot berošta, leat dat maid háliidit váikkuhit dahje rievdadit. Sámediggi lea vuosttažettiin politihkalaš orgána sámi álbmoga várás. Iešmearridanriekti rahpá ollu bargovugiid main min doaibma vuolggahuvvo. Sámediggái lea deaŧalaš ahte min doaibma lea čielgasit álbmotrievtti siskkobealde ja čuovvu dohkkehuvvon demokráhtalaš prinsihpaid. Sámediggi bargá sámiid árgabeaivvi buoridemiin, vai sámit dovddašedje iežaset ovttaárvosažžan eará nationalitehtaiguin. Galgá leat ovttaárvosaš riektegovva olles árbevirolaš sámi guovllus. Geavahusas dat mearkkaša dan ahte sihkkarastit duohta ja seammalágan vejolašvuođa sámiid ja majoritehta álbmoga gaskka, ja sierra sámi guovlluid gaskka.</p>
<p>Álgoálbmogiid vuoigatvuođat nugo ovttaárvosašvuohta, dásseárvu, dohkkeheapmi, áddejupmi, árvvus atnin ja dovddastus leat vuođđogeađgin Sámedikki solidaritehtii ja riikkaidgaskasaš bargui. Sámedikkis lea gierdavašvuohta sierraláganvuođaide, sihke sámi servodaga siskkobealde ja muđui máilmmiservodagas. Buohkat galget árvvus adnojuvvot beroškeahtta sin duogážis, kultuvrras ja identitehtas. Sámedikkis lea ovddasvástádus das ahte mii ovttas earáiguin váikkuhit ovttaárvosašvuođa, solidaritehta ja ráfálaš ovttas leahkima sihkkarastima álbmogiid ja álbmotjoavkkuid gaskka. Buot álbmogat váikkuhit máŋggabealatvuođa ja dan riggodaga mii gávdno iešguđege servodagain ja kultuvrrain, ja mii lea olmmošsohkagotti oktasaš árbi.</p>
<p>Stuorát fokus olggobealde ja industriijadoaimma plánat guovlluin mat árbevirolaččat gullet álgoálbmogiidda, das mielde sámi guovlu, dahká álgoálbmotorgána, nugo Sámediggi lea, oasebeallin stáhtaide ja ealáhusaktevrraide. Min vuoigatvuođat fertejit dohkkehuvvot ja heivehuvvot juohkelágan politihkkii mii guoská midjiide. Mii háliidat ahte min máhttu galgá váikkuhit politihka ovddideami sihke nationála ja riikkaidgaskasaš dásis. Stáhtat galget buriin jáhkuin konsulteret ja ovttas bargat álgoálbmogiiguin sin iežaset ovddastuslaš ásahusaid bokte. Guovddážis dás lea álgoálbmogiid vuoigatvuohta juogo addit dahje biehttalit addimis friija ja ovdagihtii dieđihuvvon miehtama ovdal go addojuvvo lohpi prošeavttaide mat gusket sin guovlluide dahje eatnamiidda ja eará resurssaide. Dát guoská erenoamážit huksemiidda, ávkkástallamii dahje minerálaid roggamii, čáhce- dahje eará resurssaide. Midjiide lea deaŧalaš ahte ealáhusdoaibma mii ávkkástallá resurssaiguin sámi guovlluin lea álbmotrievtti rámmaid siskkobealde.</p>
<p>Sámediggi áigu geahčadit vejolašvuođaid ja vugiid iežas resursarámmaid siskkobealde movt váikkuhit buriid čovdosiid máilmmiviidosaš hástalusaide mat gusket álgoálbmogiidda. Dávjá lea nu ahte lea earáid sivva máilmmiviidosaš hástalusaide, go sin geat fertejit eanemusat gillát daid geažil. Álgoálbmogiidda, geain lea lagat oktavuohta lundui go earáin ja leat das sorjavaččat, čuhcet negatiivvalaš birasrievdadusat garraseappot. Danne ferte álgoálbmotperspektiiva deattuhuvvot vásttolaččat nannosit stáhta beales dalle go čovdosat máilmmiviidosaš hástalusaide plánejuvvojit ja čađahuvvojit. Luondu lea vuođđun álgoálbmogiid eallimii ja kultuvrii ollislaččat. Árbevirolaš sámi oaidnu, ahte luondu lea dušše luoikkasin ja ahte dat galgá geavahuvvot dainna lágiin ahte dat sáhttá báhcit árbin boahttevaš sohkabuolvvaide seammaláganin go mii dan oaččuimet, dávista riikkaidgaskaš doahpagii nana ceavzilis ovdáneamis. Dát oaidnu láide Sámedikki barggu máilmmiviidosaš hástalusaiguin mat čuhcet álgoálbmogiidda. <em type="bold">2.2 MEARRÁDUSPROSEASSAIDE SEARVAN </em></p>
<p>Mearrádusproseassaide sáhttá searvat riikkaidgaskasaš, nationála, guovlulaš ja báikkálaš dásis. Deaŧalaš lea searvat váikkuhan dihte ahte boađus lea álbmotrievtti siskkobealde. Mearrádus mii dahkkojuvvo riikkaidgaskasaš arenain ja guoská álgoálbmogiid dillái sáhttá váikkuhit sámi diliid buot dásiin. Danne lea deaŧalaš árvvoštallat maid Sámediggi galgá bargat arenaid ektui nugo ON, EU,</p>
<p>Čállit: Elli Kirsti Nystad / Ellen Aina Eira 58/181</p>
<p>Árktálaš ráđđi ja Barentsovttasbargu. Gávdnojit máŋga ovdamearkka movt sámiide váikkuhit riikkaigaskasaš mearrádusproseassat. Ovdamearkka dihte mearrida EU lágaid ja njuolggadusaid mat gusket sámi ealáhusaide.</p>
<p>Sámediggi geavaha vejolašvuođaid raporteret riikkaidgaskasaš konvenšuvnnaid bearráigeahččanorgánaide, nugo áššedovdilávdegoddái ILO konvenšuvnna nr 169 hárrái álgoálbmogiid ja čearddalaš álbmogiid hárrái iešmearrideaddji stáhtain (ILO-169) ja lávdegoddái mii bearráigeahččá konvenšuvnna siviila ja politihkalaš vuoigatvuođaid hárrái. Deaŧalaš lea oažžut fokusii surggiid mat leat deaŧalaččat Sámediggái, ja raporteret. Ávžžuhuvvon lea ahte Norga rievdadivččii minerálalága fas nugo dat lei 2009:s, nugo ILO-169 lávdegoddi lea rávven Norgga, maŋŋá dán lágan raporterenvuoru. Eurohparáđi unnitlogu gielaid soahpamuša čuovvoleapmi lea čadnojuvvon eiseválddiid sámelága njuolggadusaid čuovvoleapmái sámegiela hálddašanguovlluid ektui. Sámediggi áigu sihkkarastit seammalágan stáhtusa buot sámegielaide Norggas maid sámi geavahit, gulahallama bokte norgga eiseválddiiguin ja vejolaččat Eurohparáđiin. Sámediggi sáhttá árvvoštallat eanet geavahit vejolávuođa raporteret bearráigeahččanorgánaide. Dasto fertet mii eanet árjjalaččat geavahit daid rávvagiid mat juo leat addojuvvon sámiid diliid birra, ja dasto čuovvolit bearráigeahččanorgánaid ođđa rávvagiid. Dát guoská measta buot fágasurggiide ja ossodagaide Sámedikkis.</p>
<p>Sámedikkis ii leat automáhtalaš vejolašvuohta searvat čoahkkimiidda riikkaidgaskasaš arenain. Dat leat dábálaččat rahpasat stáhtalaš lahtuide. ON:s leat badjel 4000 eaktodáhtolaš organisašuvnnas (NGO, non-governmental organization) konsultatiivvalaš stáhtus ON ekonomalaš ja sosiála ráđiin (ECOSOC), ja dat sáhttet registreret iežaset čoahkkimiidda ON-vuogádagas. Sámedikkis ja eará álgoálbmotparlameanttain ii leat NGO stáhtus. Muhto čoahkkimiidda ON álgoálbmotáššiid bissovaš forumis (UNPFII) ja ON álgoálbmogiid vuoigatvuođaid áššedovdimekanismmas (EMRIP) lea Sámediggi ožžon akkrediterenortnega.</p>
<p>Sámedikkis lea buorre gulahallan Olgoriikadepartemeanttain ja fágadepartemeanttaiguin, ja sáhttá searvat ollu čoahkkimiidda stáhtalaš delegašuvnnaid mielde. Dasto háliida Sámediggi doaibmat iešheanalis aktevran riikkaidgaskasaš oktavuođain. Danne fertet bargat ja sihkkarastit stuorát searvanvejolašvuođa buot riikkaidgaskasaš arenain mat meannudit álgoálbmotáššiid. Vásihusat čájehit ahte buorit čovdosat šaddet álgoálbmotáššiide go álgoálbmogat servet ovttaárvosaččat ja árjjalaččat mearrádusproseassain, gos álgoálbmogiid ovddasteddjiin lea vejolašvuohta váikkuhit mearrádusa sisdollui. Sámedikki bargu ON álgoálbmogiid 2014 máilmmikonferánssa oktavuođas oainnusmahtii dan. 2013:s lágidii Sámediggi máilmmiviidosaš álgoálbmotkonferánssa Álttás. Muhtun Sámedikki áirasat ledje Áltá 2103 konferánssas Sámi parlamentáralaš ráđi ja Árktalaš guovllu bokte. Álttá 2013 konferánssa loahppadokumeanta lei vuosttaš evttohus loahppadokumeantan Álgoálbmogiid 2014 máilmmikonferánsii, ja dan hábmejedje álgoálbmogat. Vaikko máilmmikonferánssa loahppadokumeanttas šiehtadallanproseassaid bokte stáhtaiguin ii leat dat seamma sisdoallu mii lei Áltá 2013 loahppadokumeanttas, de sáhttá oaidnit ahte muhtun oassi Máilmmikonferánssa loahppadokumeantta sisdoalus, lea seamma go Áltá 2013 konferánssa loahppadokumeanttas. Áltá 2013 konferánssa loahppadokumeanta lea almmolaš ON dokumeanta ja lea namuhuvvon Máilmmikonferánssa loahppadokumeantta juolgenohtas, ja lea deaŧalaš gáldu Máilmmikonferánssa loahppadokumentii. Dát čájeha ahte eaktun dohkálaš ja buriid čovdosiidda sihke nationála ja riikkaidgaskasaš dásis lea ahte mii searvat daid mearrádusproseassaide mat gusket sámiid diliide. Mii áigut ain čuovvolit loahppadokumeantta sisdoalu sihke nationála ja riikkaidgaskasaš dásis.</p>
<p>Nationála dásis lea mis konsultašuvdnašiehtadus Sámedikki ja stáhta eiseválddiid gaskka. Dat sihkkarastá ollu dan ahte Sámediggi konsulterejuvvo ovdal go mearrádusat dahkkojuvvojit. Dasto ferte konsultašuvdnamekanismma ovddidit gozihan dihte Sámedikki ja sámi vuoigatvuođaoamasteddjiid rievtti miehtat ovdagihtii dahje biehttalit miehtamis ovdagihtii ovdal go mearrádusat mat váikkuhit min</p>
<p>Čállit: Elli Kirsti Nystad / Ellen Aina Eira 59/181 mearriduvvojit dahje čađahuvvojit.</p>
<p>Hástalussan lea go vuoigatvuođaproseassat Norggas váldet guhkes áiggi, dahje sivvadit ovdánit áiggi mielde. Sámi vuoigatvuođalávdegotti II čuovvoleapmi lea bisánan. Nubbi eará ášši lea minerálalága 2009 atnui váldin, mii ii leat čovdojuvvon. Sáhttá leat oiddolaš geahččat movt sáhtášii ovddidit gulahallama ja ovttasbarggu stáhta eiseválddiid ja Sámedikki gaskka vai oččošeimmet áššiid mat eai ovdán ovdánit. Movt oažžut politihkalaš dáhtu čuovvolit sámi áššiid dohkálaš áigemeriid siste ja oažžut čovdosiid mat leat álbmotrievtti siskkobealde, lea hástalus mainna Sámediggi ferte eanet bargat áiggis ovddasguvlui.</p>
<p>Gulahallama buorideapmi Olgoriikadepartemeanttain ja fágadepartemeanttaiguin áššiin mat gusket álgoálbmogiidda sáhttá leat ávkkálaš sihke Sámediggái ja stáhtii. Ovdamearkka dihte sáhttá vásihusaid solidaritehtabarggu oktavuođas lonuhallat. Dán suorggi lea Sámediggi duos dás guoskkahan ja mii gáibida buori áddejumi diliin mat čuožžilit eará osiin máilmmis. Olgoriikadepartemeanta oktiiordne dávjá riikkaidgaskasaš searvama, juogo čoahkkimiin dahje fágalaš rávvagiid ektui bearráigeahččanorgánain, ja sáhtášii vástidit ulbmila ahte lávgadeappot ovttasbargat Olgoriikadepartemeanttain dán lágan áššiin. Buorre gulahallan guoskevaš departemeanttaiguin sihke ovdal, gasku ja maŋŋá raporterema bearráigeahččanorgánaide lea deaŧalaš. Deaŧalaš lea maiddái čuovvolit bearráigeahččanorgánaid rávvagiid norgga eiseválddiid ektui sihkkarastin dihte sámerievtti nationála čađaheami. <em type="bold">3. ÁŊGIRUŠŠANSUORGGIT, MIHTTOMEARIT JA STRATEGIIJAT </em></p>
<p>Dat vuoigatvuođat mat dohkkehuvvojit ON álgoálbmotvuoigatvuođaid julggaštusas leat unnimus standárddat mat sihkkarastet máilmmi álgoálbmogiid birgejumi, ja sin árvvolašvuođa ja čálggu. Julggaštusa sisdoallu dego čatná, mii geatnegahttá stáhtaid čađahit dan mearrádusaid. Sámediggi áigu váikkuhit heiveheami čađaheami.</p>
<p>Julggaštus lea deaŧalaš reaidu min barggus. Dat stivre gulahallama stáhta eiseválddiiguin ja eará aktevrraiguin sihke regionála, nationála ja riikkaidgaskasaš dásis. Oiddolaš lea čatnat sámepoltihka váikkuhangaskaomiid geavaheami ja relevánta áššemeannudeami julggaštusa artihkkaliidda. Dát nanne ja sihkkarastá julggaštusa geavaheami sámedikki barggus, ja dasto álkiduhttá raporteremiid ja heivehandási mihtideami álgoálbmogiid vuoigatvuođaid birra. Go dihtomielalaččat geavaha vuoigatvuođaid mat leat julggaštusas, beaivválaš barggus, de lea álkit oažžut stuorát áddejumi mearrádusproseassaide mat gusket sámiide, ja váikkuhit dan ahte mii árjjalaččat sáhttit daiguin ávkkástallat.</p>
<p>Čállit: Elli Kirsti Nystad / Ellen Aina Eira 60/181</p>
<p>Dálá ovttasbargostruktuvrraid ja máilmmiviidosaš hástalusaid vuođul mat leat máilmmis, vuoruhit mii vihtta áŋgiruššansuorggi. Dat ovdan buktojuvvojit vuolábealde sierra, muhto dat galget geahčaduvvot fárrolaga ja dat sáhttet fátmmastit nubbi nuppi.</p>
<p>Áŋgiruššansuorggit leat: 1. Sámi ovttasbargu 2. Davviguovllut 3. ON álgoálbmot- ja olmmošvuoigatvuođat 4. Ovttaárvosašvuohta ja solidaritehta 5. Máilmmiviidosaš hástalusat mat gusket álgoálbmogiidda</p>
<p>Dieđáhusas čilgejuvvojit hástalusat, ja hábmejuvvojit mihttomearit ja strategiijat áŋgiruššansurggiid várás.</p>
<p>Mihttomeari juksama dihte fertet mii analyseret ja guorahallat min rolla ja ovddasvástádusa riikkaidgaskasaččat, ja dan fertet maiddái geahčadit fárrolaga gelbbolašvuođain, kapasitehtain ja ekonomiijain. <em type="bold">3.1 SÁMI OVTTASBARGU </em></p>
<p>Sámi álbmot lea okta álbmot geain lea iešmearridanriekti. Stáhtaid rájáin beroškeahttá galgá sámiin leat vejolašvuohta bisuhit oktavuođa ja suodjalit ja ovddidit kultuvrralaš beliid. Rájárasttideaddji sámi ovttasbargu lea guovddážis sámi servodateallimis. Sámi ovttasbargu riikarájáid rastá ii álohii leat riikkaidgaskasaš bargu, muhto ahte mii dávjá oaidnit ahte oppasámi barggus lea riikkaidgaskasaš dimenšuvdna (gč. oasi 1.2).</p>
<p>Čállit: Elli Kirsti Nystad / Ellen Aina Eira 61/181</p>
<p><em type="bold">Sámi parlamentáralaš ráđđi (SPR) </em></p>
<p>Sámit galget sáhttit suodjalit ja ovddidit giellaset, kultuvrraset ja servodateallimeaset sihke ovttaskas stáhtain ja riikarájáid rastá. SPR fuolaha daid áššiid politihkalaš meannudeami oktiiordnema, mat gusket sámiide, ja ovddida geavatlaš ovttasbargovugiid sámedikkiid gaskka.</p>
<p>Sámi parlamentáralaš ráđis ii leat iežas čállingoddi. Áigumuššan lea leamaš ahte sámedikkiid hálddahusat galget meannudit áššiid SPR ovddas, muhto dat ii leat doaibman bures. Hálddahusresurssaid váilun sáhttá dagahit ahte mearrádusat eai čuovvoluvvo ja oktilašvuohta fuotnána. Diehtojuohkinbargu SPR:s lea vuoruhuvvon vulos. SPR stivra árvvoštallá ahte ásahuvvošii sierra stába dáid doaimmaid goziheapmái.</p>
<p>Sámedikkiid bargu riikkaidgaskasaš áššiin galgá čađahuvvot Sámi parlamentáralaš ráđi bokte. SPR guhkes áiggi mihttomearrin lea searvat iežas kapasitehtain álgoálbmogiidda guoski čoahkkimiidda ja proseassaide. Sámi parlamentáralaš ráđis lea formálalaš ovttasbargu Suoma, Norgga ja Ruoŧa nationála eiseválddiiguin čoahkkimiid bokte sámedikkiid presideanttaid ja ministtariid, main lea ovddasvástádus sámi áššiin, gaskka.</p>
<p>Sámi parlamentáralaš ráđđi lea ohcan alccesis searvistáhtusa Árktalaš ráđis. SPR lea ohcan ollislaš lahttovuođa Davviriikkaid ráđis, gos sámedikkiin dál lea áicistáhtus. Davviriikkaid ráđđi lea almmolaš davviriikkalaš ovttasbarggu parlamentáralaš orgána, ja das leat lahtut Danmárkkus, Suomas, Islánddas, Norggas ja Ruoŧas, ja Færsulluin, Ruonáeatnamis ja Ålánddas. Sešuvnnat leat forumat gos davviriikkaid parlamentarihkkarat ságastallet davviriikkalaš áššiid birra davviriikkaid stáhtaministariiguin ja fágaministariiguin. Sámi parlamentáralaš ráđis lea iežas EU-strategiija, ja galgá nannet barggus EU-áššiiguin. Árvvoštallojuvvo ahte ásahuvvošii dasa sierra kantuvra Brusselis.</p>
<p>Sámi parlamentáralaš ráđi barggus galgá leat faggi sámedikkiin. Sámi parlamentáralaš ráđi doaimma birra raporterejuvvo dievasčoahkkimii sámediggeráđi dieđáhusa bokte. Berre árvvoštallat galggašii go Sámediggi jahkásaččat čilget SPR doaimma birra dievasčoahkkimii.</p>
<p>Sámi parlamentáralaš ráđis ii leat alddis bušeahtta. Sámi parlamentáralaš rađi doaibma ruhtaduvvo sámedikkiid dábálaš bušeahta bokte. Sámedikkit fertejit ieža vuoruhit ruđaid SPR ovttasbargui. SPR lea ávžžuhan Suoma, Norgga ja Ruoŧa ruhtadit dán doaimma.</p>
<p>Čállit: Elli Kirsti Nystad / Ellen Aina Eira 62/181</p>
<p>Mihttomearit: ·</p>
<p>Sámi parlamentáralaš ráđis lea institušuvdnan dahkkojuvvon ovttasbargu áššiin mat gusket sámiide máŋgga riikkas, dahje sámiide go lea okta álbmot. ·</p>
<p>Sámi parlamentáralaš ráđđi galgá searvat iežas kapasitehtain riikkaidgaskasaš foraide. ·</p>
<p>Sámi parlamentáralaš ráđđi galgá viidát áŋgiruššat riikkaidgaskasaččat. ·</p>
<p>Sámedikkiid ovttasbargu nannejuvvo Sámi parlamentáralaš ráđi bokte.</p>
<p>Strategiijat:</p>
<p>Oččodit buoret rámmaeavttuid Sámi parlamentáralaš ráđđái, maiddái buoret ekonomalaš ja hálddahusresurssaid. Váikkuhit dan ahte diehtojuohkinbargu Sámi parlamentáralaš ráđis ovddiduvvo viidáseappot ja nannejuvvo.</p>
<p>Searvat árjjalaččat Sámi parlamentáralaš ráđi bokte relevánta riikkaidgaskasaš foraide.</p>
<p>Váikkuhit ekonomalaččat dan ahte Sámi parlamentáralaš ráđi doaimma evalueren álggahuvvošii.</p>
<p>Bargat dan ala ahte álgoálbmogiid ovddasteaddji orgánat sáhtášedje searvat iežaset kapasitehtain relevánta riikkaidgaskasaš foraide.</p>
<p>Buoredit diehtojuohkima lonuhallama ovttasbarggu birra Sámi parlamentáralaš ráđis.</p>
<p>Jahkásaččat čilget Sámi parlamentáralaš ráđi doaimma birra Sámedikki dievasčoahkkimii.</p>
<p><em type="bold">Davviriikkalaš sámekonvenšuvdna </em>2005:s ovddidii áššedovdijoavku árvalusa <em type="italic">Davviriikkalaš sámekonvenšuvnnas </em>. Jagi 2011 rájes leat Suopma, Norga ja Ruoŧŧa šiehtadallan dán konvenšuvnna. Sámedikkit servet šiehtadallamiidda stáhtaid delegašuvnnaid bokte. Šiehtadallojuvvo earret eará artihkkala sámiid ja riikkaidgaskasaš ovddastus birra. </p>
<p>Sámit leat okta álbmot ja mii ássat njealji riikkas. Sámekonvenšuvdna sihkkarastá midjiide seammalágan vuoigatvuođaid, mii lea eaktun dasa ahte mii ain galgat sáhttit ovdánit oktan álbmogin. Stáhtarájit eai galgga hehttet min kultuvrra, giela, ealáhusaid ja servodateallmia suodjaleami, doaimmaheami ja ovddideami. Davviriikkain lea erenoamáš vejolašvuohta soahpat iežas álgoálbmogiin rájárastá konvenšuvnna mii goziha min vuoigatvuođaid rájarasttideaddji álgoálbmogin. Dán lágan konvenšuvnnas livččii</p>
<p>Čállit: Elli Kirsti Nystad / Ellen Aina Eira 63/181 mearkkašupmi olggobealde Davviriikkaid, go ollu álgoálbmogat máilmmis leat sirrejuvvon rájáiguin ja sis váilu buot fátmmasteaddji rámmadagus mii suodjalivččii sin oktan álbmogin. Davviriikkalaš sámekonvenšuvdna sáhtášii bidjat standárdda mii movttiidahttá stáhtaid gos leat rájárastá álgoálbmogat ásahit gulahallama ja ráhkadit rámmaid maid bokte sihkkarastit sin vuoigatvuođaid. Davviriikkalaš sámekonvenšuvnnas lea danne árvu dobbelii Sámi rájáid.</p>
<p>Mihttomearri: ·</p>
<p>Soahpat oktasaš rámmaid mat bures leat álbmotrievtti siskkobealde, sámiide go lea okta álbmot.</p>
<p>Strategiijat: ·</p>
<p>Searvat šiehtadallamiidda, mat galget loahpahuvvot 2016:s. ·</p>
<p>Váikkihit šiehtadallanproseassaide ja ovdánahttit daid.</p>
<p><em type="bold">Sámit Guoládatnjárggas </em></p>
<p>Deaŧalaš lea váikkuhit dan ahte sámiide Ruošša bealde nannejuvvojit eavttut gozihit giela, kultuvrra, ealáhusaid ja servodateallima. Ruošša beale sámit leat ovddastuvvon oktasaš sámi politihkalaš barggus sin guovtti organisašuvnna bokte, Guoládaga Sámiid Searvi (GSS)/ Association of Kola Saami (AKS), mii ásahuvvui 1989:s, ja Murmánskka guovllu Sámisearvi/ Official Organisation of Saami in Murmansk Oblast (OOSMO), mii ásahuvvui 1998:s. Dát guokte organisašuvnna barget oktilaččat sámiid giela, kultuvrra ja vuoigatvuođaid ovddidemiin dan olis go lea álgoálbmot. Goappašagat organisašuvnnat leat Sámiráđi lahtut ja servet bissovaččat Sámi parlamentáralaš ráđis.</p>
<p>Sámiid nuppi kongreassas 2010:s ásahuvvui Guoládaga Sámi Sobbar, sámiid čoahkkimin Ruošša bealde. Guoládaga Sámi Sobbar ozai lahttovuođa 2010:s Sámi parlamentáralaš ráđis. OOSMO doarjjui ohcama go fas AKS ovddasteaddjit eai dorjon ohcama.</p>
<p>Sámi parlamentáralaš ráđđi doarju Ruošša beale sámiid barggu iežaset álbmotválljen orgána ásaheames. Sámediggái lea deaŧalaš ahte láhččojuvvojit dilit nu ahte skáhppojuvvojit doarvái kapasitehta ja ekonomalaš resurssat vai sámit Ruošša bealde sáhtášedje searvat politihkalaččat árjjalaš ja ollislaš vuogi mielde.</p>
<p>Barentsovttasbarggus lea bures lihkostuvvan olbmos olbmui ovttasbargu, vuoruhuvvon surggiin nugo kultuvra, nuorat, biras, álgoálbmogat ja dearvvašvuohta. Regionála Barentsovttasbargu fokusere ollu konkrehta prošeavttaid, ja formálalaš cakkiid čoavdima ovttasbarggus. Olbmos olbmui ovttasbargui sáhttet gullat kulturdoalut, gielladoaibmabijut ja ealáhusovttasbargu boazodoalu, guolástusaid ja turismma siskkobealde. Mihttomearri: ·</p>
<p>Viiddis ovttasbargu sámiid gaskka riikarájáid rastá.</p>
<p>Strategiijat:</p>
<p>Čállit: Elli Kirsti Nystad / Ellen Aina Eira 64/181 ·</p>
<p>Doarjut Ruošša beale sámiid positiivvalaš ovddidanbarggu. ·</p>
<p>Veahkehit Sámi parlamentáralaš ráđi birrabeavdekonferánssa čađaheamis Guoládatnjárggas 2015:s. ·</p>
<p>Doarjut ja váikkuhit olbmos olbmui prošeavttaid maiddá álgoálbmogat servet. ·</p>
<p>Ovddidit ja suodjalit buriid diehtojuohkingálduid. 1. <em type="bold">3.2 DAVVIGUOVLLUT </em></p>
<p>Davviguovlopolitihkas leat stuorra hástalusat álgoálbmogiidda, nationála eiseválddiide ja industriijaberoštumiide álgoálbmogiid eatnamiin. Das sáhttet leat dakkár váikkuhusat mat eai leat buorit álgoálbmogiidda, muhto rahpet seammás vejolašvuođaid buoret čálgui, luondduresurssaid ceavzilis ja vuoiggalaš hálddašeami bokte. Ealli sámi servodat lea bidjamin deaŧalaš eavttuid árvoháhkamii ja resursahálddašeapmái, maiddái máilmmiviidosaš perspektiivvas. Danne ferte davviguovlopolitihkka hábmejuvvot ja čađahuvvot gulahallama ja ovttasbarggu bokte Sámedikki, sámi vuoigatvuođaoamasteddjiid, sámi beroštupmiorganisašuvnnaid, eiseválddiid ja ealáhusaktevrraid gaskka.</p>
<p><em type="bold">Eurohpá uniovdna (EU) </em></p>
<p>Min deaŧaleamos hástalus eurohpá ektui lea sámiid beroštumiid goziheapmi EU guovdu. Ollu njuolggadusat ja direktiivvat leat vuolgán EU-vuogádagas. Njuolggadusat ja direktiivvat biebmooadjebasvuođa, veterinearapolitihka, fievrridanpolitihka, energiijapolitihka ja biraspolitihka birra váikkuhit sámi beroštumiid máŋggaláhkai. Sámepolitihkalaš váikkuhanfápmu eurohpá oktavuođas eaktuda ahte mii máhttit formuleret, oainnusmahttit ja gulahallat politihkalaš mihttomeriid, gáibádusaid ja vuordámušaid mat fas buvttihit institušuvdnan dahkkojuvvon ortnegiid váikkuhanfámu ektui.</p>
<p>Sámediggi searvvai Norgga EU-lahttovuođa šiehtadallamiidda 1994:s. Ovdan šiehtaduvvui protokolla sámi álbmoga birra (sámeprotokolla). Protokolla guoská sámiide Suomas ja Ruoŧas, muhto ii leat EEO-šiehtadusa oassi. Sámeprotokollas dohkkehuvvo álgoálbmogiid árbevirolaš eanageavahanriekti vuođđun kultuvrra suodjaleapmái EU-rievttis.</p>
<p>Eai gávdno almmuhuvvon árvvoštallamat manne sámeprotokolla ii leat heivehuvvon EEOšiehtadusas. Orru imaš go čadni protokolla sámi áššiin, mii lea ovdan šiehtaduvvon Norgga álgaga mielde ii leat EEO-šiehtadusa oassi. Sivvan lea várra dat go Norga ii šaddan EU lahttun. Ii leat dábálaš ahte EU rievtti laktit EEO šiehtadussii Norgga álgaga mielde. Sámeprotokolla šaddan ja čadni váikkuhus dál bealušta protokolla heiveheami EEO-šiehtadusas. Sámediggi áigu bargat dan ala.</p>
<p>Váikkuhanbargu, dahje feaskárastinbargu, lea deaŧalaš oassi EU vuogádaga politihkalaš eallimis, ja dat dohkkehuvvo EU ásahusain sihke dárbbašlažžan ja sávahahttin. Váikkuhanbarggus lea sáhka árjjalaš searvamis EU mearrádusproseassaide. EU mearrádusain sáhttet leat váikkuhusat sámiide, ja danne lea deaŧalaš ovdánahttit iežas posišuvnna EU vuogádaga ektui.</p>
<p>Sámediggi áigu láhčit diliid nu ahte Sámi parlamentáralaš ráđđi sáhttá guorahallat movt sámedikkit</p>
<p>Čállit: Elli Kirsti Nystad / Ellen Aina Eira 65/181 sáhttet váikkuhit EU mearrádusproseassaide. Sávahahtti lea oažžut rámmaid mállen movt institušuvdnan dahkat ortnegiid sámi váikkuhanfámu várás EU:s. Lunddolaš lea ahte Suoma ja Ruoŧa sámedikkit jođihit dákkár barggu danne go sis lea máhttu maid viežžat Suoma ja Ruoŧa EU lahttovuođas. Sámediggi sáhttá Davvi-Norgga fylkkagielddaid ovttasbargošiehtadusaid bokte ruhtadit hospiterenortnega sámi nuoraid várás Davvi-Norgga EU kantuvrras Brusselis. Lea vejolaš ovddidit ovttasbarggu hospiterenortnegis sámi nuoraid várás Suoma ja Ruoŧa regiovdnakantuvrrain.</p>
<p>Sámediggi láve leat mielde Eurohpapolitihkalaš forumis, mas leat čoahkkimat guktii jagis. Forum lea departemeanttaid, fylkkagielddaid, gielddaid ja Sámedikki deaivvadanbáiki. Ráđđehus lea ráhkadan strategiija EU ovttasbarggu várás mas dovddahuvvo ahte lea beroštupmi lávga ovttasbargat EU:in ja árjjalaččat searvat politihkalaš proseassaide Eurohpás. Váikkkuhan dihte deaŧalaš mearrádusaide ferte Norga árrat ja deattuin leat mielde eurohpapolitihkalaš áššiin. Sámediggi áigu nannet gulahallama ja ovttasbarggu norgga eiseválddiiguin EU áššiin. Mihttomearit: ·</p>
<p>Sámeprotokolla šaddá EEO šiehtadusa oassin. ·</p>
<p>Geahččalit váikkuhit EU ektui ovdal go mearriduvvojit njuolggadusat ja direktiivvat mat váikkuhit sámi beroštumiid, ealáhusaid ja báikegottiid.</p>
<p>Háhkat buriid rámmaeavttuid sámi giela, kultuvrra ja ealáhusaid várás regionála ovttasbarggu bokte riikarájáid rastá Sámis.</p>
<p>Strategiijat: ·</p>
<p>Váldit álgaga ja guorahallat sámi ovddastusa Brusselis Sámi parlamentáralaš ráđi bokte. ·</p>
<p>Gulahallan Olgoriikadepartemeanttain EEO áššiid ja EU birra. ·</p>
<p>Diehtojuohkinbargu Interreg birra sámi organisašuvnnaid, ásahusaid ja fitnodagaid ektui. ·</p>
<p>Doarjut Interreg-prošeavttaid váikkuhangaskaomiid geavaheami bokte. ·</p>
<p>Válljet ovddasteddjiid Bearráigeahččanlávdegoddái ja Stivrenlávdegottiide ja čuovvolit daid.</p>
<p><em type="bold">Árktalaš ovttasbargu </em></p>
<p>Árktis lea guovddáš suorgi riikkaidgaskasaš politihkas. Dálkkádatrievdadmiid ja eará hástalusaid geažil fertet mii gávdnat buriid čovdosiid birrasa, resurssaid ja energiija deattuhemiin. Čájehuvvo ahte sámi guovllus lassána beroštupmi ávkkástallat resurssaiguin ja ođđa areálageavaheapmi, ja gilvu luondduresurssaid alde lassána. Sihke márkanjearran ja politihkalaš fuomášupmi bidjá Sámi davviguovlopolitihka ja industriija guovddážii. Dán oktavuođas ii biddjojuvvo sámiide, go lea okta álbmot mas leat vuoigatvuođat árbevirolaš guovlluide, dohkálaččat fuomášupmi.</p>
<p>Árktalaš ovttasbargui gullá dihke ovttasbargu stáhtaid ráđđehusaid gaskka Árktalaš ráđis ja ovttasbargu parlamentarihkkariid čoahkkimiiguin. Álgoálbmogiin lea guovddáš sadji ovttasbargoorgánain.</p>
<p>Árktalaš ráđđi lea konsenšuvdnaorgána. Das leat guhtta álgoálbmotorganisašuvnna maid stáhtus lea</p>
<p>Čállit: Elli Kirsti Nystad / Ellen Aina Eira 66/181 bissovaš álgoálbmotsearvan (PP:t), das lea mielde maiddái Sámiráđđi. Dain lea hállan- ja evttohanriekti láhttoriikkaiguin dássálaga, muhto dain ii leat jienastanvuoigatvuohta. Nu eai dat sáhte ge bissehit evttohusa veto bidjamiin, nugo lahttoriikkat sáhttet. Geavahusas ii leat dattetge geavvan nu ahte lahttoriikkat livčče mearridan áššiid PP:id dáhtu vuostá. Oktiibuot 32 riikkas ja organisašuvnnas lea áicistáhtus ráđis. Bissovaš álgoálbmotsearvit dorjot sierra čállingotti, Indigenous Peoples Secretariat (IPS). Dat lea Københámmanis muhto lea mearriduvvon ahte dat fárrehuvvo Romsii. IPS biddjojuvvo seamma lokálaide Árktalaš čállingottiin.</p>
<p>Árktalaš ráđđi lea deaŧalaš fora gos ságastallat biraslaš hástalusaid ja ekonomalaš vejolašvuođaid Árktisas. Dat lea guovlulaš ovttasbargoorgána mii doaibmá ovttasbarggu ja ovttasdoaibmama ovdánahttimiin árktalaš stáhtaid gaskka oktasaš áššiin. Erenoamáš áigeguovdilis áššin leat leamaš ceavzilis ovdáneapmi, birasgáhtten ja dálddádatrievdan. Árktalaš ráđđi lea bargan ovttasbarggu nannemiin Árktisas ja máhtu buoridemiin guovddáš áššesurggiid birra, nugo birrasa ja dálkkádatrievdama birra. Árktalaš ráđis lea dál stuorát fokus maiddái buriid bohtosiid oažžumis go guoská kultuvrralaš ja ekonomalaš ovdáneami ceavzilvuhtii, lassin birrasii.</p>
<p>Riikarevišuvdna lea geahčadan eiseválddiid barggu Árktalaš ráđiin áigodagas 1996 - 2014. Sámediggi lea veahkehan dieđuiguin. Riikarevišuvnna bargu lea oassi Árktalaš ráđi multilaterála revišuvnnas, masa Dánmárkku, Norgga, Ruošša, Ruoŧa ja USA riikarevišuvnnat leat searvan. Canáda ja Suoma riikarevišuvnnat leat leamaš áicin. Okta váldogávdnosiin lea ahte Árktalš ráđđi ii leat dohkálaččat láhčán diliid álgoálbmogiid searvamii ráđi barggus. Álgoálbmotsearvamis prošeavttain leat erohusat ekonomalaš, fágalaš ja olmmošnávccaid geažil. Árktalaš ráđis ii leat ruhtadanortnet mii sihkkarastášii álgoálbmogiid searvama barggus. Juohke riikkas lea ovddasvástádus álgoálbmogiid searvama ruhtadeamis. Iskkadeapmi čájehii ahte norgga barggu oktavuođas Árktalaš ráđis leat rašisvuođat oktiiordnema ja čuovvoleami oktavuođas.</p>
<p>Mihttomearit: ·</p>
<p>Eanet fokus, searvan ja áŋgiruššan davviguovlopolitihkas sihkkarastin dihte ceavzilis ovdáneami álbmogiidda geat ásset davvin. ·</p>
<p>Luondu geavahuvvo ja suodjaluvvo nu ahte dat addá vuođu kultuvrii ja buhtes birrasii boahttevaš sohkabuolvvaide.</p>
<p>Strategiijat: ·</p>
<p>Nannet álgoálbmogiidda kapasitehta, gelbbolašvuođa ja ruhtadeami searvat Árktalaš ráđi bargui. ·</p>
<p>Buoridit sámiid máhtuid davviguovlluid rievdamiid ja ovddideami birra ja fokuseret daid. ·</p>
<p>Váldit álgaga ahte eanet formaliseret ovttasbarggu Sámiráđiin áššiid birra Árktalaš ráđis. ·</p>
<p>Vuoruhit resurssaid nu ahte sáhttá doaibmat árjjalaččat arenain gos lea sáhka davviguovlopolitihka birra, sihke nationála dásis ja riikkaidgaskasaččat. ·</p>
<p>Bargat dan ala ahte nannet álgoálbmogiid kapasitehta dainna lágiin ahte álgoálbmotčállingoddi IPS oažžu buoret ruhtadeami ja oktii lokaliserejuvvo Árktalaš ráđi čállingottiin Romssas. ·</p>
<p>Váldit ovdan Olgoriikadepartemeanttain dan ahte Sámiráđđi oččošii buoret ruhtadeami bargat barggus Árktalaš ráđi siskkobealde. ·</p>
<p>Veahkehit ahte guovddáš raporttat Áktalaš ráđis jorgaluvvojit sámegillii ja dovddusin dahkkojuvvojit sámi báikegottiin. ·</p>
<p>Čuovvolit Guovdageainnu Riikkaidgaskasaš boazodoalloguovddáža (ICR) ja</p>
<p>Čállit: Elli Kirsti Nystad / Ellen Aina Eira 67/181</p>
<p>Boazoálbmogiid máilmmioktavuođa (WRH) prošeavtta, Eallin, mas leat mielde nuorat ja boazodoallu. Doarjut sin ođđa prošeavtta, Eallu, mas lea sáhka nuoraid birra Árktisas, dálkkádatrievdamiid ja biebmokultuvrra birra. ·</p>
<p>Lágidit sirkumpolára oahppokonferánssa njukčamánus 2016, ja lágidit árktalaš guovlluid ministtarčoahkkima, gos bargojuvvo dan ala ahte ovttasbargošiehtadus oahpahussuorgái vuolláičállojuvvo.</p>
<p><em type="bold">Barentsovttasbargu </em>Barentsovttasbargu lea addán álgoálbmogiidda ja guovlluide davvin rolla ovttasbarggus Ruoššain. Álbmogis álbmogii ovttasbargu nannejuvvo daid álbmogiid gaskka geat ellet davvin. Barentsovttasbarggu olis leat čađahuvvon máŋga lihkostuvvan ovttasbargoprošeavtta, erenoamážit kultuvrra ja ealáhusa oktavuođas. Barentsovttasbargu lea nannehan sámi oktavuođadovddu sámiiguin Guoládatnjárggas. </p>
<p>Mihttomearit: ·</p>
<p>Ovttasbargat sámiiguin riikarájáid rastá, erenoamážit sámiid deattuhemiin geat ásset Guoládatnjárggas. ·</p>
<p>Ovttasdoaibmat eará álbmogiiguin ja álgoálbmogiiguin Barentsguovllus.</p>
<p>Strategiijat: ·</p>
<p>Ovdánahttit álgoálbmogiid vuoigatvuođaid ođđa ávkkástallanvuđot industriija ektui Barentsguovllus. ·</p>
<p>Váikkuhit álgoálbmogiid kultuvrra ja eallinvuođu suodjaleami Barentsguovllus. ·</p>
<p>Vuoruhit resurssaid politihkalaš searvama ruhtadeapmái sámiide geat ásset Guoládatnjárggas, vai beasašedje searvat Sámi parlamentáralaš ráđđái, Barentsovttasbargu ja eará relevánta riikkaidgaskasaš arenaide. ·</p>
<p>Vuoruhit váikkuhangaskaomiid Sámedikki bušeahtas riikkaidgaskasaš doaibmabijuide doarjaga bokte kulturdoaibmabijuide mat erenoamážit siskkildit sámiid geat ásset Guoládatnjárggas Ruošša bealde. ·</p>
<p>Doarjut Guoládatnjárgga sámiid barggu sin politihkalaš, rievttálaš, ekonomalaš, sosiála ja kultuvrralaš ovdánahttimis. ·</p>
<p>Leat veahkkin Árran julevsámi guovddáža prošeaktabarggu proseassa oktavuođas go lea kártemin ja evalueremin etihkalaš njuolggadusaid ekonomalaš doaimma várás davvin. <em type="bold">3.3 ON ÁLGOÁLBMOT- JA OLMMOŠVUOIGATVUOĐAT </em></p>
<p>Álgoálbmogiin lea vuoigatvuohta ávkkástallat ollásit vuođđoolmmošvuoigatvuođaiguin mat dohkkehuvvojit ON-soahpamušas, máilmmijulggaštusas, riikkaidgaskasaš riektekonvenšuvnnain dahje dábálaš čadni ja dohkkehuvvon olmmošvuoigatvuođain.</p>
<p>Čállit: Elli Kirsti Nystad / Ellen Aina Eira 68/181</p>
<p>Gáibiduvvo sierra politihkka ja reguleremat stáhtaid beales, dohkkehit, nannet ja suodjalit álgoálbmogiid vuoigatvuođaid, ja bisuhit álgoálbmogiid vuoigatvuođa mearridit sin iežaset ovdáneami. Sámedikki rolla lea váikkuhit ahte álgoálbmogiid vuoigatvuođat heivehuvvojit nationála ja riikkaidgaskasaš oktavuođain. Heiveheapmi galgá álohii dahkkojuvvot ovttasbargguin, gulahallamiin ja konsulteremiin guoskevaš álgoálbmogiin. Danne lea Sámediggi sorjavaš gulahallamis ja ovttasbarggus stáhta eiseválddiiguin juksan dihte iežas mihttomeriid.</p>
<p>Sámediggi bargá ollu ON orgánaid ektui sihke Genevas ja New York:s, maiddái Olmmošvuoigatvuođaráđiin ja váldočoahkkimiin. Dárbbu mielde lea Sámedikkis oktavuohta ON álgoálbmotáššiid erenoamáš dieđiheddjiin, ON álgoálbmotáššiid bissovaš forumiin, ja ON áššedovdimekanismmain álgoálbmogiid vuoigatvuođaid hárrái. Dát golbma álgoálbmotmekanismma oktii ordnejit áŋgiruššama álgoálbmotsuorggis riikkaidgaskasaččat. EMRIP, ON Álgoálbmotvuoigatvuođaid áššedovdimekanismmas lea seamma akkrediderenortnet ON ekonomalaš ja sosiála ráđi bokte go mii ON álgoálbmotáššiid bissovaš forumis lea. Dán rádjai lea Sámediggi searvan Norgga delegašuvnna bokte EMRIP sešuvnnaide. Sámedikkis ferte leat buorre fágaidgaskasaš ja oppasámi gulahallan jos galgá buori vuogi mielde sáhttit váikkuhit dan golmma álgoálbmotmekanismma bargui. Sámediggi áigu váikkuhit dan ahte EMRIP rievdaduvvošii bearráigeahččanorgánan ON álgoálbmogiid vuoigatvuođa julggaštusa heiveheapmái, dahje ahte eaktodáhtolaš raporterenvejolašvuohta julggaštussii ásahuvvo.</p>
<p>Sámediggi lea barggus bokte riikkaidgaskasaš arenain ásahan lagaš ovttasbarggu ovddastuslaš álgoálbmotorganisašuvnnaiguin, stáhtaiguin dahje eará organisašuvnnaiguin ja ásahusaiguin. ON álgoálbmotáššiid bissovaš forumis leat čieža meroštallojuvvon sosiokultuvrralaš álgoálbmotguovllu: (1) Afrihká, (2) Asia, (3) Gaska- ja Mátta-Amerihkká ja Karibia, (4) Árktis, (5) Guovddáš- ja Nuorta-Eurohpá Ruoššain, Guovddáš-Asiain ja Kaukasusain, (6) Davvi-Amerihkká ja (7) Jaskesáhpeguovlu. Sámediggi hukse alliánssaid sihke álgoálbmogiid ja stáhtaid gaskkas, ja searvá bilaterála ovttasbargui. Buorre ovdamearka dasa ahte mii leat lihkostuvvan, lea máilmmiviidosaš ovttasbargu máilmmiviidosaš oktiiordnejoavkku bokte mii doaimmai Álgoálbmogiid máilmmikonferánssa rádjai (WCIP 2014). Ollu stáhtat barge árjjalaččat dan ala ahte konferánssa loahppadokumeantta sisdoallu čađahuvvošii ja šattašii nu ahte álgoálbmogat miehtá máilmmi sáhtte dan dohkkehit. Máilmmikonferánssa loahppadokumeanta álgoálbmogiid birra vuođđuduvvá Álttá 2013 konferánssa loahppadokumentii. Erenoamážit sámiin ja inuihtain, geat gullet árktalaš guvlui ON:s, lea buorre gulahallan, ja mii sáhttit oahppat guđet guimmiideamet vásihusain ja oktavuođain.</p>
<p>Sámiid váttis resursadili sáhttá árvvoštallat čoavdit nu ahte ovttasbargat eará sámi ovddastuslaš organisašuvnnaiguin ovddastusa ektui riikkaidgaskasaš čoahkkimiin. Ovttasbargu sáhttá doaibmat dalle go lea politihkalaš ovttamielalašvuohta fáttá birra mii meannuduvvo riikkaidgaskasaš čoahkkimis. Ovdamearkka dihte sáhttá árvvoštallat dán lágan ovttasbarggu Sámedikki ja Sámiráđi gaskka Bissovaš forumii ja álgoálbmogiid áššedovdimekanismii searvama bokte. Ovddežis leat buorit vásáhusat ovttasbarggus sihke Árktalaš guovllus ja ovttasbarggu bokte proseassas álgoálbmogiid 2014 máilmmikonferánssa ektui.</p>
<p>Sámedikki bargu olmmošvuoigatvuođakonvenšuvnnaid raporteremiin bearráigeahččaorgánaide, gč. mildosa nr 1 čuoggá 2, nannejuvvo ovddasguvlui. Dát guoská buot fágasurggiide main lea sáhka sámiid siviila, politihkalaš, ekonomalaš, sosiála ja kultuvrralaš vuoigatvuođain.</p>
<p>Čállit: Elli Kirsti Nystad / Ellen Aina Eira 69/181</p>
<p>Áiggis ovddas guvlui vuoruhuvvo Sámedikki iešheanalis oasseváldistáhtusa ovddideapmi ja sadjái oážžun dakkár riikkaidgaskasaš forain mat meannudit álgoálbmotáššiid. Áigumuššan lea sihkkarastit ahte mii ollislaš ja árjjalaš vuogi mielde sáhttit searvat mearrádusproseassaide mat gusket sámi áššiide.</p>
<p>Mihttomearit: ·</p>
<p>Vuoigatvuođat mat leat dohkkehuvvon ON álgoálbmogiid vuoigatvuođaid julggaštusas leat heivehuvvon láhkadahkosiidda ja geavatlaš politihkkii, mat váikkuhit min ja eará álgoálbmogiid árgabeaivái. ·</p>
<p>Álgoálbmogat mearridit iežaset ovdáneami, sis leat iežaset vuoruheamit ja sis lea vejolašvuohta gozihit iežaset beroštumiid riikkaidgaskasaččat ja nationála dásis. ·</p>
<p>Álgoálbmogiid ovddastuslaš iešstivrenorgánain lea iešheanalis oasseváldistáhtus dain ON čoahkkimiin mat gusket álgoálbmotáššiide. ·</p>
<p>Riikkaidgaskasaš ovddastus ON:s ovdánahttin dihte sámi beroštumiid ja vuoigatvuođaid.</p>
<p>Strategiijat: ·</p>
<p>Ovdánahttit álgoálbmot- ja olmmošvuoigatvuođaid min beaivválaš barggus, ja erenoamážit barggus sámediggebušeahtain. ·</p>
<p>Váikkuhit dan ahte ON álgoálbmotvuoigatvuođaid julggaštusa heiveheapmi nannejuvvo Álgoálbmogiid 2014 máilmmikonferánssa loahppadokumeantta čuovvoleami bokte. ·</p>
<p>Nannet ja ovddidit ON bearráigeahččanmekanismmaid geavaheami. ·</p>
<p>Čuovvolit bearráigeahččanmekanismmaid rávvagiid gulahaladettiin stáhtalaš eiseválddiiguin. ·</p>
<p>Nannet min iežamet kapasitehta ja ekonomalaš rámmaid ovddidan dihte min riikkaidgaskasaš barggu. <em type="bold">3.4 OVTTAÁRVOSAŠVUOHTA JA SOLIDARITEHTA </em></p>
<p>Dásseárvu lea relevánta buohkaide, sorjjakeahttá politihkalaš, sosiála ja kultuvrralaš oktavuođas. Dásseárvvu oktavuođas lea sáhka válddis ja vejolašvuođain, ja ahte ovttasge ii galgga váldojuvvot eret vejolašvuohta bealuštit iežas vuoigtavuođaid ja geavahit iežas resurssaid. Sámediggái lea deaŧalaš ahte álgoálbmogiin leat seammalágan vuoigatvuođat ja vejolašvuođat go muđui eará álbmogis stáhtas, ja ahte stáhtat heivehit álgoálbmogiid vuoigatvuođaid.</p>
<p>Čállit: Elli Kirsti Nystad / Ellen Aina Eira 70/181</p>
<p>Gávdnojit máŋga ovdamearkka dasa ahte álgoálbmotvuoigatvuođaid unnimus standárddat eai leat ollašuhtton eiseválddiid beales. Norggas ii leat šaddan duohta dásseárvu sámegiela ja dárogiela gaskka. Eará álgoálbmogiin leat sullasaš dahje vearrát hástalusat. Bahá lea ahte ollu álgoálbmotgielat jávket. Eará áigeguovdilis suorggit leat negatiiva erohusmeannudeapmi dearvvašvuođa, mánáidgárddi, oahpu, barggolašvuođa oktavuođas, vearredaguid vuostá suodjaleamis, ekonomiija, ealáhusaid, giellageavaheami ektui, dahje das makkár vejolašvuohta álgoálbmogin lea ávkkástallat ja geavahit árbevirolaš guovlluid ja eatnamiid daidda gullevaš resurssaiguin. Dáiguin fágasurggiiguin bargá Sámediggi beaivválaččat sihkkarastin dihte buori vuođđoeavttu, ja maid sáhttá oaidnit sámedikki bušeahtas, sámedikki hálddahusa huksemis ja movt presideantta ja sámediggeráđi lahtuid ovddasvástádussuorggit leat juogaduvvon.</p>
<p>Rašis joavkkuid ja kultuvrraid suodjaleami oktavuođas servodagas, nugo álgoálbmotjoavkkuid ja sin kultuvrraid, soaitá fertet álgoálbmogiid beroštumiid erenoamážit deattuhit ovdal go politihkka, lágat dahje mearrádusat, mat gusket sidjiide, mearriduvvojit. Dán geažil soaitá dárbbašit álgoálbmogiid meannudit earáláhkai go stuorraservodaga álbmoga árjjalaš ja positiivvalaš erohusmeannudeami bokte. Dán lágan mearrádusat galget álohii dahkkojuvvot gulahallamiin ja ovttasbargguin guoskevaš álgoálbmogiin.</p>
<p>Iešguđege joavkkuin álbmoga gaskkas leat sierra beroštumit ja hástalusat maid lea lunddolaš fokuseret sihkkarastin dihte ahte sin olmmošvuoigatvuođat doahttaluvvojit. Sámediggi áigu doarjut sierra joavkkuid álbmoga gaskkas, nugo boarrásiid, nissonolbmuid, mánáid, nuoraid, ja olbmuid geain lea fuotnánan doaibmanákca. Midjiide lea deaŧalaš ahte sin vuoigatvuođat gozihuvvojit geavatlaš politihka ja riektegeavaheami bokte. Dasto háliidit mii čielgasit dadjat ahte dásseárvu galgá sihkkarastojuvvot buohkaide ja sorjjakeahttá indiviida seksuála sojus, sohkabealidentitehtas ja sohkabealdovddaldagas. Eanet rabasvuohta, máhttu ja miellaguottuid rievdadahttimat leat deaŧalaččat sihke báikkálaš, nationála ja regionála dásis. Jos standárddat bajiduvvojit olles álbmotjovkui, de das leat positiivvalaš váikkuhusat sihke oktasaččat ja individuála dásis. ON álgoálbmotvuoigatvuođaid julggaštusa čađaheapmi stáhtaid beales, sáhttá nannet joavkkuid vuoigatvuođaid. Sámediggi sáhttá nannet gulahallama eiseválddiiguin sámi mánáid, nuoraid, vuorasolbmuid, nissonolbmuid, almmáiolbmuid vuoigatvuođaid goziheami oktavuođas, ja individaid geain juogo lea doaibmahehttehus dahje eará seksuála sodju ja sohkabealidentitehta. Deaŧalaš lea dihtomielalaččat geavahit ja nannet raporterenvejolašvuođaid riikkaidgaskasaš konvenšuvnnaid bearráigeahččanmekanismmaide. Dasto sáhttá leat relevánta searvat riikkaidgaskasaš čoahkkimiidda gos lea sáhka sin dilis, maiddái gulahallama bisuheami ja dieđuid lonuhallama geažil earáiguin seamma áššesuorggi birra, ja dasto sihkkarastin dihte sin vuoigatvuođaid.</p>
<p>Solidaritehta oktavuođas lea sáhka oktiigullevašvuođas ja soabadeamis. Solidaritehtajurdda lea eanet go iežas beroštumi vuođul doaibman. Solidarilaččat sáhttá bargat máŋgga láhkai, ja dat doaibma ovddiduvvo áiggi mielde. Dábálaš ovddidanbargu gohčoduvvo dávjá veahkkin. Dan oktavuođas sáhttá addit ruhtadoarjaga, ávnnaslaš doarjaga, dahje fállat bargiid ja máhtu. Veahki sáhttá addit heahteveahkkin humanitára heahtedilis, dahje dainna áigumušain ahte guhkkit áiggi ovddidit ekonomalaččat ja sosiálalaččat. Historjálaččat lea geafivuođa vuostá dáistaleapmi dat deaŧaleamos mihttomearri veahkis. Norggas lea Norad Ovddidanbarggu direktoráhta. Dat lea Olgoriikkadepartemeantta vuollásaš fágaossodat, ja galgá sihkkarastit ahte norgga veahkis lea kvalitehta.</p>
<p>Ii leat áidna vuohki, ahte addit veahkkeruđaid go bargat solidaritalaččat. Sámediggi láve veahkehit maiddái ruđaid addima bokte Mama Sara Education Foundation organisašuvdnii. Sámediggi geavaha</p>
<p>Čállit: Elli Kirsti Nystad / Ellen Aina Eira 71/181 áiggi ja resurssaid riikkaidgaskasaš barggu oktavuođas dainna lágiin ahte nannet rámmaid máilmmi álgoálbmogiidda olmmošvuoigatvuođaid bokte. Mii leat mielde váikkuheamen guovddáš aktevrraid min barggu bokte, nugo Olgoriikadepartemeantta, Stáhta penšonkássa olgoriikkas ja stáhtalaš norgga servviid ektui. Mii eaktudit ahte norgga searvvit ja investeremat eará álgoálbmotguovlluin čuvvot olmmošvuoigatvuođaid, maiddái riikkaidgaskasaš álgoálbmotrievttit. Álgoálbmogat miehtá máilmmi gullet eanemus marginaliserejuvvon joavkkuide, sihke ekonomalaččat, sosiálalaččat, kultuvrralaččat, siviila, politihkalaččat dahje gielalaččat, vuoiŋŋalaččat, humanitára dahje eará láhkai. Ferte árjjalaččat bargat unnidan dihte geafivuođa álgoálbmogiid gaskkas. Sámediggi ávžžuha stáhtaid váikkuhit geafivuođa dáistaleami vuostá. Solidaritehtabarggu máhttovuođu ja Sámedikki vejolašvuođa ovddidit solidaralaš ovddasvástádusa sáhttá nannet fierpmádathuksema ja oahpu bokte. Sámedikki mielas lea dat, go lágidii máilmmiviidosaš ráhkkaneaddji álgoálbmotkonferánssa Álttás 2013:s, solidaralaš veahkki máilmmi álgoálbmogiidda. WCIP 2014 loahppadokumeantta bokte lea doaibmabijuin ávki ollu álgoálbmogiidda máilmmi dásis. Dat go ráhkadit nationála doaibmaplánaid, strategiijaid ja doaibmabijuid WCIP 2014 loahppadokumentii dávistemiin, sáhttá buoridit álgoálbmogiid dili máilmmis.</p>
<p>Sámediggi áigu dárkilit árvvoštallat ovdal go vejolaš solidaritehtadovddaheamit addojuvvojit, ja áigu iskat gálduid ja áinnas gulahallat guoskevaš oasebeliiguin.</p>
<p>Mihttomearit: ·</p>
<p>Čájehit solidaritehta eará álgoálbmogiiguin. ·</p>
<p>Ásahit máilmmiviidosaš ruhtadanortnega álgoálbmogiid riikkaidgaskasaš bargui ja maid</p>
<p>Čállit: Elli Kirsti Nystad / Ellen Aina Eira 72/181 álgoálbmogat hálddašit.</p>
<p>Strategiijat: ·</p>
<p>Nannet ja ovddidit iežas ja eará álgoálbmogiid ovttaárvosašvuođa ja dásseárvvu solidaritehta bokte. ·</p>
<p>Fokuseret álgoálbmogiid vuoigatvuođaid heiveheami. ·</p>
<p>Ovdánahttit dásseárvoperspektiivvaid. ·</p>
<p>Sihkkarastit rámmaid ja vuoruhit resurssaid solidaritehta doibmii. ·</p>
<p>Árvvoštallat solidaritehtadovddaldagaid. ·</p>
<p>Ovddidit ja geavahit fierpmádaga. <em type="bold">3.5 MÁILMMIVIIDOSAŠ HÁSTALUSAT MAT GUSKET ÁLGOÁLBMOGIIDDA </em></p>
<p>Máilmmiservodat lea ON bokte mearridan ahte ferte bargat ulbmillaččat ja viidát gávdnan dihte čovdosiid máilmmiviidosaš hástalusaide, mat leat dálkkádatrievdamat, biologalaš máŋggabealatvuođa massin, birasmirkkuid luoitin, resursaávkkástallan ja dearvvašvuođa váttisvuođat, ja dasto ovddidanbargu gos geafivuođa vuostá dáistaleapmi lea váldomihttomearrin. Dasa lassin dagaha olmmošlaskan máilmmis ahte dađistaga ferte bidjat stuorát fokusa ceavzilis ovddideapmái. Máilmmi luondduresurssaide bahkkejit dađistaga eanet ávkkástallit. Oktavuođat biras- ja ovddidanhástalusaid gaskka gáibidit dakkár politihka mii integrere ekonomiija, sosiála ovddideami ja birrasa.</p>
<p>ON biologalaš máŋggabealatvuođa 1992 konvenšuvnna (CBD) ulbmilin lea biologalaš máŋggabealatvuođa bisuheapmi ja geavaheapmi. Konvenšuvdna ávžžuha rievttalaččat juohkit daid ovdamuniid maid biologalaš máŋggabealatvuođa geavaheapmi addá.</p>
<p>Oktavuohta genaresurssaid oažžuma ja álgoálbmogiid árbedieđuid gaskka lea guovddáš elemeanta CBD vuollásaš Nagoya-protokollas. Vaikko protokolla addá ge stuorát dávggasvuođa nationála heiveheapmái, de nanne dat álgoálbmogiid vuoigatvuođaid ollu surggiin.</p>
<p>Sámediggi lea norgga delegašuvnna bokte searvan riikkaidgaskasaš bargui biologalaš máŋggabealatvuođa konvenšuvnnain, sihke oasebeliidčoahkkimiidda, árbedieđuid bargojoavkkus artihkkala 8 (j) vuolde ja barggus Nagoya-protokollain. Mii leat bargan dan ala ahte stáhtat galget árvvus atnit, suodjalit ja bisuhit álgoálbmogiid árbedieđuid. Eaktun dán geatnegasvuođa ollašuhttimii lea ahte leat dieđut máhtu birra. Dat mearkkaša dan ahte sii geain lea máhttu fertejit guldaluvvot mearrádusproseassain ja politihka hábmemis luondduresurssaid ektui guovlluin gos álgoálbmogat ásset ja barget iežaset ealáhusaiguin. Norggas mii leat joavdan dobbelii DCB artihkkala 8 (j) heivehemiin árbedieđuid ektui luondduvalljodatlága čađaheami olis.</p>
<p>Čállit: Elli Kirsti Nystad / Ellen Aina Eira 73/181</p>
<p>ON 1992 mannosaš dálkkádatkonvenšuvdna (UNFCCC) lea riikkaidgaskasaš dálkkádatbarggu rámma. Juohke jagi lágiduvvojit dálkkádatnjunuščoahkkimat buohkaide geat leat vuolláičállán dálkkádatkonvenšuvnna. Šiehtadallojuvvo ođđa dálkkádatšiehtadus mii galgá gustot buot riikkaide. Ulbmilin lea soahpat ođđa šiehtadusa mii galgá boahtit fápmui 2020:s. Dat šiehtadus čatná juridihkalaččat. Ođđa dálkkádatšiehtatus galgá plána mielde mearriduvvot 21. dálkkádatnjunuščoahkkimis Parisas 2015:s.</p>
<p>Dálkkádatrievdamat gusket álgoálbmogiidda danne go sii dávjá ellet luonddus ja dan geažil čuhcet dálkkádatrievdamat. Dát guoská erenoamážit Árktisa álgoálbmogiidda, gos dálkkádatrievdamat dáhpáhuvvet johtilit. Dasa lassin leat arvevuovddit ja eará meahcceguovllut deaŧalaččat dálkkádatoktavuođas danne go dat čatnet dálddádatgássaid. Dáin vuvddiin ellet ollu máilmmi badjel 360 miljovnna álgoálbmogis.</p>
<p>Sámediggi lei áigodagas 2009-2013 mielde norgga delegašuvnnas UNFCCC oasebeliid čoahkkimiin. Doppe mii barggaimet erenoamážit álgoálbmogiid vuoigatvuođaid nannemiin barggus REDD+ mii válddaha luoitimiid unnideami meahccehuhttimis ja meahccegoarideamis ovddidanriikkain, ja masa gullá maiddái ceavzilis meahccehálddašeapmi, meahccesuodjaleapmi ja karbonsisdoalu lassáneapmi dálá mehciin. Min oktavuođas lea sáhka álgoálbmogiid ceazilis ovdánahttimis, geat ellet tropihkalaš mehciin ja vižžet doppe birgejumi. Sámediggi barggai dan ala ahte Norga galggai deattuhit olmmošvuoigatvuođaid dálkkádatšiehtadallamiin vai álgoálbmotperspektiiva ovdánahttojuvvo doppe gos lei relevánta ja vai ILO 169 biddjojuvvo vuođđun Norgga posišuvnnaide álgoálbmogiid vuoigatvuođaid ektui. Sámediggi ii leat vuoruhan searvat guovtti maŋimuš dálkkádatčoahkkimii. Álgoálbmotperspektiiva dálkkádatšiehtadallamiin lea váiduduvvon maŋŋá go mearriduvvui 19. oasebeliid čoahkkimis ahte guhkes áiggi dálkkádatdoaibmabijut loahpahuvvojit, ja čuovvoluvvojit nationála heiveheamis. Dálkkádatheiveheami ja dálkkádatruhtadeami ektui, dás mielde Ruoná foanda, lea dieđusge álgoálbmotperspektiiva ain relevánta viidáset šiehtadallamiin. Muhto váldofokus ovddas guvlui lea oažžut šiehtadusa luoitimiid geahpedeamis 2015:s.</p>
<p>Mii oaidnit ahte viehka stuorra álgoálbmotdelegašuvdna ain čuovvu dálkkádatšiehtadallamiid. Erenoamážit álgoálbmogat Mátta-Ámerihkás ja Asias. Vurdojuvvo ahte bohtet gitta 100 álgoálbmoga 21. dálkkádatnjunuščoahkkimii Parisas juovlamánu álggus 2015. Go sámit leat áidna álgoálbmot Eurohpás, de vurdojuvvo ahte sámi álbmot lea mielde Parisas muhtun lágan lágideaddjin eará álgoálbmogiid ektui. Sámediggi lea háleštan Sámiráđiin movt ovttasbargu lágiduvvo Parisas, nugo mii dagaimet 15. oasálaščoahkkimis Københámmanis 2009:s. Dalle ledje inuihtat maiddái mielde dán ovttasbarggus.</p>
<p>Máilmmiorganisašuvdna ávnnaskeahtes rievttis (WIPO) lea ON erenoamášorgána, ja ovdánahttá ávnnaskeahtes rievtti suodjaleami riikkaidgaskasaččat ja ovttasbarggu copyright, gálvomearkkaid, industriija design ja pateanttaid ektui. Sámi parlamentáralaš ráđđi lea áicin WIPO stáhtaid gaskasaš lávdegoddi ávnnaskeahtes rievttis, genehtalaš resurssain, árbedieđuin ja kulturdovddadagain (WIPO/GRTKF/IGC). Dás šiehtadallojuvvo riikkaidgaskasaš instrumeantta birra dáid vuoigatvuođaid várás. Sámediggái dieđihuvvo ja dat addá rávvagiid Norgga šiehtadallandelegašuvdnii, ja searvá dasto delegašuvnnas dárbbu mielde ja dalle go mis lea hálddahuslaš kapasitehta dasa.</p>
<p>Sámediggi oččoda čovdosiid maiguin sihkkarastit ahte álgoálbmogiid vuoigatvuođat ja beroštumit suodjaluvvojit árjjalaččat, go guoská árbedieđuid ja árbevirolaš kulturdovddaldagaid geavahanvejolašvuhtii ja ávkkástallamii. Mii doarjut čadni njuolggadusaid mat geatnegahttet stáhtaid váldit atnui rievttálaš suodjalanvuogádaga man oktavuođas álgoálbmogiidda ja báikegottiide addojuvvojit sierra vuoigatvuođat daid kulturdovddaldagaid máhtu ja oktovuoigatvuođa badjel, maid</p>
<p>Čállit: Elli Kirsti Nystad / Ellen Aina Eira 74/181 leat ovddidan.</p>
<p>WIPO váldočoahkkimat leat 2014:s bissehan stáhtaid gaskasaš šiehtadallamiid 2015:s, muhto vurdojuvvo ahte boahtá ođđa mearrádus das ahte šiehtadallamat álggahuvvojit fas 2016:s.</p>
<p>Norggas leat čieža báikki UNESCO máilmmiárbelisttas. Juohke riika ráhkada listta mas evttoha báikkiid maid sáhttet jurddašit nomineret. Dát evttohuslista gohčoduvvo tentatiiva listan. Sámediggi oččoda njeallje kulturmuitoguovllu Várjjaga sámiid boares ássan- ja geavahusguovlluin árvvoštallojuvvot máilmmiárbelistii, oktasaš máilmmiárbebáikin maid oktasaš namma lea Várjjat siida. Ráfáidahttojuvvon kulturmuitoguovlu Ceavccageađgi Unjárgga gielddas lea váldobáiki, ja lassin bohtet Ruovdenjunluovtta ássansadji, maiddái Unjárgga gielddas, bivdoroggevuogádat Gollevárri Deanu gielddas ja bivdorusttet Noiddiidčearru Báhcavuona gielddas, gos Sámediggi ovttas Finnmárkku fylkkagielddain lea čađahan viiddis registreren- ja kártenbarggu.</p>
<p>Sámediggi vuordá ahte Ceavccageađgi dasa čadnojuvvon guovlluiguin boađášii Norgga tentatiiva máilmmiárbelistii johtilit, vai nominašuvdnabarggu sáhtášii álggahit. Dat go árktalaš álgoálbmogiin livččii buoret ovddastus nannešii listta, ja dasto oainnusmahtášii sámi kultuvrra ja nannešii sámi identitehta.</p>
<p>Mihttomearit: ·</p>
<p>Lea máhttu ja bures fuomášit movt dálkkádatrievdamat váikkuhit álgoálbmogiidda. ·</p>
<p>Sihkkarastit ahte rievttit árbedieđuid ja árbevirolaš kulturdovddalgaid ektui suodjaluvvojit. ·</p>
<p>Várjjat siida ásahuvvo sámi máilmmiárbebáikin.</p>
<p>Strategiijat: ·</p>
<p>Searvat dálkkádatšiehtadallančoahkkimiidda Eurohpás dalle go mis lea rolla máilmmi álgoálbmogiid lágideaddjin, ja muđui go relevánta šiehtadallanfáttát dálkkádatheiveheami, dálkkádatdoaibmabijuid ja dálkkádatruhtadeami ektui gusket álgoálbmogiidda. ·</p>
<p>Čuovvolit barggu árbedieđuin ja kulturdovddaldagain CBD:s, WIPO:s ja Davviriikkalaš sámekonvenšuvnnas. ·</p>
<p>Bargat Norgga tentatiiva listii bidjamiin ja searvat árjjalaččat dan čuovvu nominašuvdnabargui. <em type="bold">4. EKONOMALAŠ JA HÁLDDAHUSLAŠ VÁIKKUHUSAT </em></p>
<p>Sihke kapasitehta ja ekonomiija geažil fertet mii dađistaga árvvoštallat ja vuoruhit searvama riikkaidgaskasaš arenaide dalle go lea eanemus ávkkálaš álgoálbmogiid vuoigatvuođaid sihkkarastimii ja ovddideapmái. Deaŧalaš lea fuomášit movt mii beaktilis vugiin sáhtášeimmet viidáset ovddidit solidaritehtabarggu eará álgoálbmogiiguin ja gozihit min oktasaš beroštumiid. Dát dieđáhus galgá doaibmat gaskaoapmin buriid čovdosiid gávdnamii Sámedikki riikkaidgaskasaš bargui.</p>
<p>Čállit: Elli Kirsti Nystad / Ellen Aina Eira 75/181 2015:s juolluduvvui 889 miljon ru sámi ulbmiliidda stáhtabušeahtas. Dán juolludeamis hálddaša Sáemdiggi 426 miljon ru. Sámedikki 2015 bušeahtas lea sierra kapihtal mas leat váikkuhangaskaoamit sámi ovttasbargui ja riikkaidgaskasaš bargui. Dasa leat biddjojuvvon 2,5 miljon ru ekonomalaš váikkuhangaskaoamit. Dasto leat eará ruđat doarjaga bokte riikkaidgaskasaš doaibmabijuide mat vuoruhuvvojit kulturdoaibmabijuid vuolde. Dasa lassin rehkenastojuvvojit vuoigatvuođa ja riikkaidgaskasaš áššiid ossodaga hálddahusresurssat, mat leat oktiibuot 10 jahkedoaimma. Muđui guoskkahit sámi ovttasbargu ja riikkaidgaskasaš bargu eanaš fágasurggiid Sámedikki doaimmas. Danne leat strategiijat ja doaibmabijut maiddái eará kapihttaliin bušeahtas. Mii áigut čuovvolit WCIP 2014 bohtosiid, ja bušeahtta lea dan oktavuođas guovddáš váikkuhangaskaoapmi.</p>
<p>Go galgá sáhttit doaibmat nu ollu go vejolaš sorjjakeahttá, de ruhtada Sámediggi iežas riikkaidgaskasaš barggu iežas bušeahtas. Min iešmearridanvuoigatvuođa olis vuoruhit mii makkár riikkaidgaskasaš čoahkkimiida mii searvat. Mis jearahit dađistaga eanet ja eanet searvat čoahkkimiidda maid stáhta eiseválddit lágidit eará riikkaiguin dalle go álgoálbmotperspektiiva lea guovddážis. Dát guoská erenoamážit stáhtaide ja álgoálbmogiidda Mátta-Amerihkás mat leat ratifiseren ILO 169, ja mat háliidit oahppat sámi vásihusain konsultašuvnnaid ektui ja eana- ja resursavuoigatvuođaid ektui. Muhtun oktavuođain sáhttá leat buorre čoavddus ahte eará aktevrrat go Sámediggi ovddastit fáttáid mat gusket sámi gillii, kultuvrii ja servodateallimii. Mis leat áigeguovdilis ásahusat nugo Sámi allaskuvla, Gáldu, Árran/Sáminorth ja earát mat sáhttet bargat dan. Eará oktavuođain lea lunddolaš ahte Sámediggi, sámiid ovddastuslaš orgánan Norggas, deaivvada álgoálbmogiiguin eará osiin máilmmis.</p>
<p>Dieđáhusa sisdoallu ii buvttit makkárge rievdadusaid Sámedikki hálddahuslaš organiseremii riikkaidgaskasaš áššiid barggu ektui. Vuoruhuvvon áŋgiruššansurggiid sáhttá ruhtadit Sámedikki bušeahttarámmaid revideremiin. Dieđáhus čuovvoluvvo Sámedikki jahkásaš bušeahtain, doaibmaplánas ja čuovvolannotáhtain. Čuovvoleamis lea lávga oktavuohta Sámi parlamentáralaš ráđđái, ja oktilas proseassaide riikkaidgaskasaččat.</p>
<p>Plána- ja finánsalávdegoddi - 005/15</p>
<p><em type="bold">PFL - Mearrádus: </em></p>
<p><em type="bold">Plána- ja finánsalávdegotti árvalus </em></p>
<p>Norgga Sámiid Riikasearvvi (NSR), Bargiidbellodaga sámediggejoavkku (Bb), Olgešbellodaga, Árja, Åarjel-Saemiej Giehl, Nordkalottfolket ja Ovddádusbellodaga evttohus</p>
<p><em type="bold">Evttohus 1 </em></p>
<p>Sámedikki dieđáhus solidaritehta ja riikkaidgaskasaš barggu birra, meannudeapmi maŋiduvvo</p>
<p>Čállit: Elli Kirsti Nystad / Ellen Aina Eira 76/181 čakčamánu dievasčoahkkimii.</p>
<p><em type="bold">Lávdegotti ráva </em></p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
<p>Muđui doarju Sámediggi sámediggeráđi mearrádusárvalusa.</p>
<p>Sámedikki dievasčoahkkin - 024/15</p>
<p><em type="bold">DC - Mearrádus: </em></p>
<p>Ášši maŋiduvvo</p>
<p xml:lang="nob">Plána- ja finánsalávdegoddi - 006/15 PFL - Mearrádus: 006/15: Sámedikki dieđáhus solidaritehta ja riikkaidgaskasaš barggu birra PFL 006/15: Plána- ja finánsalávdegotti árvalus Álggahus Sametingets plan- og finanskomité har behandlet Sametingsmelding om solidaritet og internasjonalt arbeid. Sametingsmeldingen er et overordnet styringsdokument og følges opp gjennom årlige budsjettvedtak og sametingsrådets daglige politiske virksomhet. Mearkkašumit Komiteens flertall, medlemmene fra Norske samers riksforbund (NSR) Kirsti Guvsám, Anita P. Ravna, Laila Nystad, Piera Heika Muotka og Beaska Niillas, medlemmene fra Arbeiderpartiets sametingsgruppe (Ap) Vibeke Larsen, Knut Store og Ronny Wilhelmsen, medlemmet fra Árja Laila Susanne Vars, medlemmet fra Høyre (H) Ellen Kristina Saba, medlemmet fra Åarjel-Saemiej Giel Jovna Z. Dunfjell og medlemmet fra Fremskrittspartiet (FrP) Geir Are Winther fremmet følgende merknad: Deanučázadat čáhceguovlun:</p>
<p>Čállit: Elli Kirsti Nystad / Ellen Aina Eira 77/181</p>
<p>Reguleremat ja dárkkisteapmi leat oktasaš ovddasvástádus Suomain. Dát eanetlohku doarju Deanu gieldda das ahte ferte vuođđuduvvot riikkaidgaskasaš čáhceguovlolávdegoddi, masa gielddat goappašiid bealde riikarájá servet, ovttas áššáiguoski eiseválddiiguin goappašiid riikkain. Evttohuvvo vuođđudit dán lávdegotti Norgga-Suoma máŋggagielddalaš ovttasbargoorgánan, mas leat formálalaš šiehtadusat vuođđun, ja masa buot gielddain ja eará oassálastiin leat definerejuvvon geatnegasvuođat mii guoská oassálastimii ja bargguide. Dán ovttasbarggus berrejit leat sihke Deanu ja Kárášjoga gielda Norgga bealde ja Ohcejohka Suoma bealde. Lea hui dehálaš ahte čielggaduvvo vuđolaččat Suoma regionála eiseválddiiguin gielddaid ovddasvástádusas sihke Norgga ja Suoma bealde. Oktasaš Norgga-Suoma doaibmaprográmma ferte hábmejuvvot. Ávžžuhuvvo ahte čáhceregiovdnaeiseváldi geahččala oččodit formálalaš šiehtadusa Suoma eiseválddiiguin dán birra, oassin riikkaidgaskasaš čáhceguovlolávdegotti vuođđudeamis. Dát rájáidrasttildeaddji máŋggagielddalaš ovttasbargu šaddá áige- ja resursagáibideaddji, earret eará erohusaid dihte hálddašeamis ja dulkadárbbu geažil. Dán vuođul berrejit čáhceregionálaeiseválddit várret liige ruđa riikkaidgaskasaš čáhceguovlluid bargguide, mat leat oaivvilduvvon buhtadussan dulka- ja jorgalangoluid ovddas, ja eanet mátke- ja čoahkkingoluide. Boahtá leat dehálaš ahte biddjojit johtui diehtojuohkindoaimmat báikkálaš olbmuid várás. Sámegiela geavaheapmi hálddašanplánabarggus ferte čielggaduvvot. Dát eanetlohku eaktuda ahte heivehuvvo sámegiela geavaheapmái go deaivvadit álbmogiin čoahkkimiid oktavuođas jna., ja ahte plánadokumeanttat (maiddái doaibmaprográmma) jorgaluvvojit sámegillii. Viidáset eaktuda dát eanetlohku ahte árbevirolaš máhttu ja báikkálaš geavaheapmi deattuhuvvojit hálddašanplána barggus. Eará eanetlohku, Norgga sámiid riikasearvvi lahtut Kirsti Guvsám, Anita P. Ravna, Laila Nystad, Piera Heika Muotka ja Beaska Niillas, sámedikki bargiidbellodatjoavkku lahtut Vibeke Larsen, Knut Store ja Ronny Wilhelmsen, Árja lahttu Laila Susanne Vars, Olgešbellodaga lahttu Ellen Kristina Saba ja Åarjel-Saemiej Giel lahttu Jovna Z. Dunfjell ovddidit čuovvovaš mearkkašumi: Mearraluossabivdu Mearraluossabivdu lea deaŧalaš ealáhus sámiide. Ealáhusa leat vuosttažettiin doaimmahuvvon oassin lotnolasealáhusain ovttas boazodoaluin, eanadoaluin ja eará guolástemiin. Mearraluossabivdu fuolaha ja ovddida boares árbevieruid ja ovddasta maid deaŧalaš sámi giellaarena. Ollu mearraluossabivdit leat sámegielagat ja mearraluossabivdu gullá sámi kulturvuđđosii. Árrat 1990-logus ledje eanet go golbma duhát olbmot geat dieđihedje sállaša giddes bivdosiiguin (gáidánuhtiiguin ja mohkkefirpmiiguin). Oaniduvvon bivdináiggit leat beallidan sihke geavahuvvon bivdosajiid logu ja guolásteddjiid logu. Muhtun guovlluide Nuorta-Finnmárkkus mielddisbuktá Birasdirektoráhta muddenevttohus bivdojándorlogu beallideami – dálá ortnegis mas leat 3 beaivvi vahkkui geassemánus, šaddet dál 2 beaivvi vahkkui áigodagas 8.6 – 30.6. Iešguđet bivdosajit ožžot luosa iešguđet bieggahálttiin, ja go leat dušše 2 beaivvi vahkkui oanehis áigodagas, de minimaliserejuvvo bivdu. Váldosivvan dáidda muddemiidda lea go Ruošša eiseválddit NASCO bokte leat gáibidan ahte Norga ferte gáržžidit mearraluossabivddu Várjjatvuona guovllus, vai stuorát oassi luosas galgá sáhttit johtit Guoládatnjárgga jogaide gođđat. Dattetge ii leat duođaštuvvon ahte mealgat uhcit luosat mannet ruovttoluotta dohko. Gulaskuddannotáhta teakstaoasis Riikkaidgaskasaš ovddasvástádusa birra čujuhuvvo dasa ahte Norga lea váldán badjelasas máŋga álbmotrievttálaš geatnegasvuođa sámiid ektui go dat lea álgoálbmot, ratifiseren dihtii ON- konvenšuvnna eamiálbmogiid ja čearddalaš álbmogiid birra iešmearrideaddji stáhtain, konvenšuvnna biologalaš šláddjivuođa birra, ja ILOkonvenšuvnna nr. 169 mii nanne álgoálbmogiid vuoigatvuođa luondduresurssaide iežaset eanaguovlluin, ja ahte dakkár vuoigatvuođaide gullá dáid álbmogiid vuoigatvuohta oassálastit dáid guovlluid geavaheapmái, stivremii ja áimmahuššamii. Luonddušláddjivuođalága vuođul fertejit eiseválddit čađahit doaibmabijuid go máddodat lea áitojuvvon. Dat galgá dahkkojuvvot máhtu vuođul. Dat ferte mearkkašit ahte go váilu máhttu dan birra manne máddodat lea uhccon, de ferte háhkat dan máhtu. Go guoská lussii, de leat dušše dahkkojuvvon registreremat ii ge čilgejuvvon makkár registreremat leat geavahuvvon. Dán eanetlogu mihttomearri lea oažžut guhkiduvvot mearraluossabivddu bivdináiggiid sihkkarastin dihtii vuođđoealáhusaide vejolašvuođa doaimmahit lotnolasealáhusaid main lea sisaboahtu, sihkkarastin dihtii árbedieđu ja sihkkarastin dihtii dan vuoigatvuođa mii lea oamastuvvon virolašvuođa</p>
<p>Čállit: Elli Kirsti Nystad / Ellen Aina Eira 78/181 ja dološ áiggi rájes geavaheami vuođul. Goalmmát eanetlohku, Norgga sámiid riikkasearvvi (NSR) lahtut, Bargiidbellodaga sámediggejoavkku lahtut, Árja lahttu, Olgešbellodaga lahttu ja Åarjel-Saemiej Giel lahttu ovddidit čuovvovaš mearkkašumi: Gulahallan Ruoššain Eanet go guoktelot jagi leat gonagasriika Norga ja Ruošša stáhtaovttastupmi huksen bistevaš ja buori ránnjádili. Earret eará Barentsovttasbarggus leat ránnjážagat ovttasbargan álbmogis-álbmogiiprošeavttain seammás go politihkalaš jođiheaddjit stáhtalaš ja regionála dásis leat digaštallan áigeguovdilis áššiid mat gusket álgoálbmogiidda ja olbmuide muđui dán guovtti stáhtas. Norga lea 2014 čavčča ja 2015:s čuvvon EO ja NATO linnjá mii guoská ránnjáriikii nuortan, go lea searvan ráŋggáštusaide ja go olggušta ovttasbarggu stáhta dásis. Ráđđehus ii hálit veahkehit oažžut bajás Ruošša girdi mii báhččui Deanuvutnii go lei soahti Hitlera vuostá 1942:s, ja Ráđđehus lea unnidan ovttasbarggu Ruoššain olu. Dát eanetlohku ii dohkket ahte álbmotrievttit rihkkojuvvojit, muhto dát eanetlohku muittuha ahte siviilaálbmot Ruoššas, sihke álgoálbmogat ja earát, šaddet dustet ain stuorit demokráhtalaš hástalusaid. Dát eanetlohku ballá ahte váilevaš gulahallan gaskal Norgga ja Ruošša sáhttá mielddisbuktit duođalaš váikkuhusaid sápmelaččaide ja eará álgoálbmogiidda, sihke indiviiddaide ja sin organisašuvnnaide. Álgoálbmogat Barentsregiovnnas ja Árktisis loktejit badjelis namuhuvvon hástalusaid stáhtalaš dássái Barentsráđi ja Árktalaš ráđi ovddasteami bokte, muhto Norga ferte joatkit loktet dákkár áššiid bilaterála čoahkkimiin, vai sáhttá bidjat gáibádusaid ja váikkuhit dasa ahte álgoálbmogiid dilli Ruoššas buorrána. Dát eanetlohku ávžžuha Ráđđehusa ovddidit iešheanalaš politihka ránnjástáhta ektui, ja váldit fas doibmii dan bilaterála gulahallama mii lea leamaš Ruošša stáhtain. Ovddádusbellodaga lahttu, ovddidii čuovvovaš mearkkašumi: Sámedikki dieđáhus solidaritehta- ja riikkaidgaskasaš barggu birra Lahttu mearkkaša ahte dát dieđáhus lea dahkkon dan boasttuipmárdusa vuođul ahte sápmelaččat leat álgoálbmogat ILO 169 mielde. Ovddádusbellodaga mielas dát konvenšuvdna ii guoskka sápmelaččaide. Seammás lea áibbas dohkálaš ahte sápmelaččat davvikalohtas ovttasbarget ja dollet oktavuođaid. Danin ii leat ágga dasa ahte Norgga sápmelaččain galget Sámedikki bokte leat viiddis riikkaidgaskasaš ovttasbarggut. go Norgga vearromáksit ruhtadit sámedikki doaimma, de lea danin vai áimmahuššet sámi giela, kultuvrra ja historjjá – Norggas. Danin ii leat mihttun ahte ON álgoálbmotvuoigatvuođaid julggaštus lea váldon mielde lágaide ja praktihkalaš politihkkii Norggas. Sáhttá lohkat ahte leat juste vuoigatvuohta- ja buhtadusháliidus osiin sámis ja sámedikki bealis mii váikkuha bistevaš soahpatmeahttunvuhtii ja eahpeharmoniijai gaskal servodaga muđui ja sápmelaččaid davvin. Láhkavuođusteapmi dás boahtá baicca mielddisbuktit eanet vuostálasvuođaid go unnidit daid, ii ge leat mielde ovddideame prinsihpaid vuoiggalašvuođas, demokratiijas, dohkkeheamis olmmošvuoigatvuođain, ovttaláhkásašvuođas, eahpevealaheamis, buori stivrenláhkkis ja buori oskkus. Dán vuođul ii oainne lahttu ahte Sámedikkis galgá makkárge riikkaidgaskasaš áŋgiruššan, eanet go dat mii lea lunddolaš sápmelaččaiguin Davvikalohtas. Evttohus Evttohus Norgga sámiid riikasearvvis, sámedikki bargiidbellodatjoavkkus, Árja, Olgešbellodat ja Åarjel-Saemiej Giel</p>
<p>Čállit: Elli Kirsti Nystad / Ellen Aina Eira 79/181</p>
<p>Evttohus 1 1.1 SÁMEDIKKI RIIKKAIDGASKASAŠ BARGU 2. teakstaoassi Teaksta vuovttaš teakstaoasis, nubbi cealkka: Sámi riikkaidgaskasaš politihkka hábmejuvvo ja čađahuvvo ovttasráđiid sámedikkiid ja sámi servodaga gaskka, ja ovttasráđiid stáhtaid ja álgoálbmogiid gaskka riikkaidgaskasaš arenas. Dán oktavuođas lea sámi organisašuvnnain ja ásahusain deaŧalaš rolla. Rievdaduvvo dánin: Sámi riikkaidgaskasaš politihkka hábmejuvvo ja čađahuvvo ovttasráđiid sámedikkiid ja sámi servodaga gaskka, ja ovttasráđiid stáhtaid ja álgoálbmogiid gaskka riikkaidgaskasaš arenas. Sámi organisašuvnnain ja ásahusain lea deaŧalaš rolla sihke Sámedikki ovttasbargoguoibmin ja iehčanas oassálastin riikkaidgaskasaččat. Teaksta nuppi teakstaoasis: Riikkaidgaskasaš politihka váldomihttomearrin Sámedikkis lea dán rádjai leamaš ahte: álgoálbmogat mearridit sin iežaset ovdáneami ja sis lea vejolašvuohta gozihit iežaset beroštumiid riikkaidgaskasaččat. Mii áigut dán dieđáhusas viiddidit dán mihttomeari ja fokuseret ON álgoálbmotvuoigatvuođaid julggaštusa olles sisdoalu. Rievdaduvvo dánin: Sámedikki váldomihttomearri min riikkaidgaskasaš barggus lea fuolahit sámi ja álgoálbmotberoštumiid riikkaidgaskasaččat ja čađahit iešmearridanvuoigatvuođa iežamet ovdáneami ektui. Dán barggu vuolggasadjin leat dat vuođđovuoigatvuođat mat leat dohkkehuvvon ON álgoálbmotjulggaštusas. Mii áigut dán dieđáhusas konkretiseret iežamet mihttomeari deattuhettiin olles sisdoalu ON julggaštusas álgoálbmotvuoigatvuođaid birra. Teaksta goalmmát teakstaoasis: Ođđa bajimuš mihttomearri lea ahte vuoigatvuođat ON álgoálbmotvuoigatvuođaid julggaštusas leat heivehuvvon láhkadahkosiin ja geavatlaš politihkas ja váikkuhit min ja eará álgoálbmogiid árgabeaivvi. Rievdaduvvo dánin: Sámiid iešmearridanvuoigatvuođa implementeremii lea áibbas dárbbalaš ahte ON álgoálbmotjulggaštusa vuoigatvuođat árvvusadnojuvvojit, váldojuvvojit mielde nationála lágaide ja rievdaduvvojit geavatlaš politihkkan. Teaksta njealját teakstaoasis: Dán mihttomeari juksama várás vuoruhit mii vihtta áŋgiruššansuorggi: Rievdaduvvo dánin: Sámedikkis lea čuovvovaš vihtta áŋgiruššansuorggi min riikkaidgaskasaš barggu várás: Teaksta viđát teakstaoasis, nubbi ja goalmmát cealkka sihkkojuvvojit: Dat váikkuha eanet soabalašvuođa ja buoret ovttasbarggu stáhta ja álgoálbmoga gaskka. Julggaštusa sisdoalus leat mielde buot servodatsuorggit mat leat Sámedikki bargosurggiid siskkobealde. Teaksta guđát teakstaoasis: Julggaštusas leat ovdamearkka dihte artihkkalat ahte álgoálbmogiin lea vuoigatvuohta oažžut oahpahusa sin kultuvrra birra iežaset gillii. Das leat mearrádusat álgoálbmogiid dearvvašvuođas, mediain, vuoiŋŋalaš ja oskkoldat árbevieruin, ja ahte álgoálbmogat galget sáhttit suodjalit ja ovddidit sin kulturárbbi, árbedieđuid ja sin kulturdovddaldagaid. Álgoálbmogiin lea vuoigatvuohta guovlluide, eatnamiidda ja resurssaide maid árbevirolaččat leat eaiggádan dahje gos leat ássan. Álgoálbmogiin lea maiddái vuoigatvuohta suodjalit birrasa ja buvttadankapasitehta iežaset guovlluin. Álgoálbmogat galget sáhttit searvat mearrádusproseassaide, ja stáhtat galget konsultreret álgoálbmogiiguin juksan dihte sis friija ja dieđihuvvon ovdagihtii miehtama ovdal go lágat ja doaibmabijut mat váikkuhit sidjiide mearriduvvojit. Erenoamážit lea álgoálbmogiin vuoigatvuohta ieža mearridit sin politihkalaš sajádaga, ja vuoigatvuohta friija ovdánahttit sin ekonomalaš, sosiála ja kultuvrralaš ahtanuššama. Rievdaduvvo dánin:</p>
<p>Čállit: Elli Kirsti Nystad / Ellen Aina Eira 80/181</p>
<p>Álgoálbmotjulggaštus lea vuođđuduvvon álgoálbmogiid iešmearridanvuoigatvuođa prinsihppii, vuoigatvuohta mii mearkkaša ahte álgoálbmogat galget ieža beassat mearridit iežaset politihkalaš dili ja friija ovddidit iežaset ekonomalaš, sosiála ja kultuvrralaš ovdáneami. Iešmearridanvuoigatvuhtii gullet maiddái vuoigatvuođat mat čatnasit álgoálbmogiid dearvvašvuhtii, ohppui, oahpahussii iežaset gillii ja kultuvrii, mediaide, vuoiŋŋalaš ja oskkolaš árbevieruide ja vuoigatvuhtii áimmahuššat ja ovddidit iežaset kulturárbbi, árbedieđu ja kulturovdanbuktima. Vuođđobealli álgoálbmogiid iešmearridanvuoigatvuođas lea vuoigatvuohta eatnamiidda, territoriaide ja resurssaide deaŧalaš ávnnaslaš vuođđun álgoálbmogiid kultuvrii. Teaksta gávccát teakstaoasis, vuosttaš ja nubbi cealkka sihkkojuvvojit: Sámi riikkaidgaskasaš politihkka fievrriduvvo min beaivválaš barggu bokte. Mis lea doarjjan riikkaidgaskasaš álgoálbmotriekti bargat sámepolitihkain nationála dásis ja árjjalaččat oasálastimii riikkaidgaskasaš arenas. Rievdaduvvo dánin: Sámediggi bargá beaivválaččat riikkaidgaskasaš áššiiguin ja geavaha riikkaidgaskasaš álgoálbmotrievtti árjjalaččat vuođđun sámepolitihkkii sihke nationálalaččat, davviriikkalaččat ja davviguovlluin muđui. Sámedikki mihttomearrin lea ain doaibmat árjjalaš oassálastin riikkaidgaskasaš arenas, ovttasbarggus eará sámi parlameanttaiguin min oktasaš Sámi Parlamentáralaš Ráđi ja siviila sámi servodaga bokte. Teaksta maŋimus teakstaoasis, maŋimus cealkka: Dieđáhusas láhččojuvvojit dilit movt mii nannoseappot sáhttit ovddidit ja gozihit min riikkaidgaskasaš doaimmaid. Rievdaduvvo dánin: Sámedikki riikkaidgaskasaš dieđáhus galgá váikkuhit dasa ahte Sámediggi buorebut sáhttá ovddidit ja nannet min riikkaidgaskasaš barggu. 1.2 RÁDDJEJUMIT Teaksta vuosttaš teakstaoasis: Ollu Sámedikki politihkalaš ovddasvástádussurggiide guoskevaš fágaossodagaiguin hálddahusa bokte gusket riikkaidgaskasaš áššit, nugo ovda mearkka dihte riikkaidgaskasaš šiehtadusat, šiehtadanbealit ja proseassat. Buot bealit eai váldojuvvo ovdan dán dieđáhusas. Dalle dat šattašii menddo stuoris. Guoskevaš fágasuorggit mat barget riikkaidgaskasaš áššiiguin, fertejit iežaset dieđáhusain fágasuorggi ja politihkkasuorggi siskkobealde siskkildit daid. Riikkaidgaskasaš dieđáhus mii ovddiduvvo dás ráddjejuvvo nu ahte fáttát mat meannuduvvojit eará dieđáhusain dahje čilgehusain dušše válddahuvvojit dan muttos go lea ulbmillaš. Rievdaduvvo dánin: Sámedikki riikkaidgaskasaš dieđáhus ii leat ollislaš riikkaidgaskasaš politihkkasuorggis, danne dat ii gieđahala buot beliid Sámedikki riikkaidgaskasaš doaimmain. Dieđáhus gieđahallá ja váldá ovdan min riikkaidgaskasaš barggu deaŧaleamos beliid. Teaksta goalmmát teakstaoasis: Sámedikki barggus lea deaŧalaš dihtomielalaččat sirret oppasámi áššiid eret riikkaidgaskasaš áššiin. Dat ii leat álki, danne go gávdnojit máŋggalágan dásit. Mihttomearrin ii leat buktit ovdan oppasámi beliid ollásit, go riikkaidgaskasaš dieđáhusas fertet fokuseret riikkaidgaskasaš proseassaid maiguin Sámediggi bargá eanemusat ja mat dasa váikkuhit eanemusat. Dieđáhusas ráddjejuvvo danne muhtun muddui oppasámi ja davviriikkalaš ovttasbargu. Sadjái boahtá: Sáhttá leat váttis earuhit oppasámi ja riikkaidgaskasaš áššiid sámepolitihka oktavuođas. Dattetge lea deaŧalaš ahte Sámedikki riikkaidgaskasaš dieđáhus maiddái deattuha sámi ovttasbarggu, dannego dat lea deaŧalaš bealli Sámedikki riikkaidgaskasaš barggus, vaikke vel buot sámi rájáidrasttideaddji ovttasbargu ii dárbbaš leat riikkaidgaskasaš lágán.</p>
<p>Čállit: Elli Kirsti Nystad / Ellen Aina Eira 81/181 2 MIN POLITIHKALAŠ SAJÁDAT 2.1 SÁMEDIKKI ROLLA Teaksta nuppi teakstaoasis, maŋimus cealkka: Mii ieža mearridit iežamet vuoruhemiid ja ovddideami. Rievdaduvvo dánin: Sámediggi mearrida ieš iežas vuoruhemiid ja ovddida iežas politihka sámi álbmoga mandáhta vuođul ja gulahallama bokte iežamet servodagaiguin. Teaksta njealját teakstaoasis, nuppi cealkaga rájes: Deaŧalaš lihkostuvvaneavttut ovddasguvlui barggus lea ahte organiseret iežas barggu, bargat ulbmillaččat, doallat fierpmádagaid, juohkit dieđuid ja máhtu bilaterála oktavuođa ja multilaterála barggu bokte, doallat čielga politihkalaš rámmaid gozihan dihte iešmearridanrievtti, ja oažžut johtilit čielgasa goas riikkaidgaskasaš čoahkkimat dollojuvvojit. Oktiibuot lea deaŧalaš hukset oadjebasvuođa ja intergitehta min rollas ovttastuslaš álgoálbmotorgánan. Deaŧalaš lea doaibmat dihtomielalaččat iežas rolla ektui riikkaidgaskasaš barggus ja makkár ovddasvástádus čuovvu go árjjalaččat searvá riikkaidgaskasaš mearrádusproseassaide. Dárbbašuvvojit sierra resurssat go galgá searvat ollislaš ja beaktilis vuogi mielde riikkaidgaskasaš mearrádusproseassaide. Sámediggi lea bures doaibmi politihkalaš ja hálddahuslaš orgána mas leat fásta ekonomalaš rámmat, ja mis lea buoret vuolggasadji go eará álgoálbmotásahusain searvat árjjalaččat riikkaidgaskasaš čoahkkimiidda, ja dasto čuovvolit sámi áššiid nationála, regionála ja báikkálaš dásis. Rievdaduvvo dánin: Jus galgat lihkostuvvat iežamet riikkaidgaskasaš bargguin, de mis fertejit leat čielga mihttomearit, mii fertet hukset fierpmádagaid, juogadit dieđuid ja máhtu eará oassálastiiguin ja mis galget leat čielga rámmat dasa ahte fuolahit sámiid iešmearridanvuoigatvuođa riikkaidgaskasaččat. Sámediggi galgá leat ovddastuslaš ja mis galgá leat alla integritehta iežamet rollas álgoálbmotparlameantan. Dasa gáibiduvvo ahte mis maid lea čielga ja nana mandáhta ja luohttámuš sámi álbmogis. Sámediggi háliida oassálastit ollislaš ja beaktilis vugiin riikkaidgaskasaš mearridanproseassain. Dasa gáibiduvvo sihke bures doaibmi politihkalaš ja hálddahuslaš orgána, ja dohkálaš ekonomalaš rámmat. Go viehka johtilit ovddiduvvojit vuogit fuolahit álgoálbmotvuoigatvuođaid riikkaidgaskasaččat, de dat gáibida eanet resurssaid Sámedikkis nannen dihtii min riikkaidgaskasaš oassálastima. Vaikke vel Sámedikkis lea ge buoret ekonomalaš vuolggasadji go ollu eará álgoálbmotásahusain, de lea ain nu ahte Sámedikki riikkaidgaskasaš návccain váilot ovdánanvejolašvuođat ráddjejuvvon ekonomalaš rámmaid geažil. 2.2 MEARRÁDUSPROSEASSAIDE SEARVAN Teaksta nuppi teakstaoasis: Sámediggi geavaha vejolašvuođaid raporteret riikkaidgaskasaš konvenšuvnnaid bearráigeahččanorgánaide, nugo áššedovdilávdegoddái ILO konvenšuvnna nr 169 hárrái álgoálbmogiid ja čearddalaš álbmogiid hárrái iešmearrideaddji stáhtain (ILO-169) ja lávdegoddái mii bearráigeahččá konvenšuvnna siviila ja politihkalaš vuoigatvuođaid hárrái. Rievdaduvvo dánin: Sámediggi sádde áigodagaid mielde raprottaid iešguđet riikkaidgaskasaš gozihanorgánaide, nu go Áššedovdilávdegoddái ILO konvenšuvnna nr. 169 várás eamiálbmogiid ja čearddalaš álbmogiid hárrái iešmearrideaddji riikkain, Olmmošvuoigatvuođalávdegoddái mii goziha ON konvenšuvnna siviila ja politihkalaš vuoigatvuođaid birra (SP) ja Nállevealahanlávdegoddái (CERD) mii goziha Nállevealahankonvenšuvnna (iCERD). 3.1 SÁMI OVTTASBARGU Davviriikkalaš sámekonvenšuvdna Lasseteaksta maŋŋá maŋimus teakstaoasi ovdal mihttomeari: Danne lea davviriikkalaš sámekonvenšuvnnas stuorra árvu mii rasttida Sámi rájáid. Eurohpáráđis lea leamaš ja lea mearkkašupmi olmmošvuoigatvuođaid ovddideapmái ja ráđđi mearrida sihke</p>
<p type="listitem">Čállit:  Elli Kirsti Nystad / Ellen Aina Eira 82/181 konvenšuvnnaid ja rávvagiid das mo olmmošvuoigatvuođat galget fuolahuvvot Eurohpás. Lea  lunddolaš árvvoštallat gulahallama Eurohpáráđiin davviriikkalaš sámekonvenšuvnna birra.    Sámit Guoládatnjárggas  Lasáhus strategiijaide:  Gulahallama bokte ráđđehusain sihkkarastit ahte álbmogis álbmogiidda ruđat maiddái fuolahit  álbmogis álbmogiidda ovttasbarggu Guoládatnjárggas.    3.2 DAVVIGUOVLLUT  Eurohpá uniovdna (EU)     Lasseteaksta, 6. teakstaoassi álgá ná:    EU ovddida ja mearrida politihka mii guoská sámiid árgabeaivái ja rádjerasttideaddji ovttasbargui, ja  danne lea lunddolaš ahte Sámediggi árvvoštallá iežas leahkima davvinorgga EU-kantuvrras Brusselis.     Lasáhus strategiijaide  Ságaškuššat sámi ovddasteami Davvi-Norgga EU-kantuvrras Brusselis fylkkasuohkaniiguin    Barentsovttasbargu    Lasáhus 1. teakstaoassái  Ruošša ránnjávuođapolitihkka lea buvttihan reakšuvnnaid máilmmiservodaga bealis ja váttásmahttán  viidásat ovttasbargoovdáneami gaskal Norgga ja Ruošša. Dat sáhttá maiddái váikkuhit ovttasbargui  sámiiguin ja eará álgoálbmogiiguin Ruošša bealde. Dán dilis lea deaŧalaš nannet álbmogisálbmogiidda-ovttasbarggu ja doaibmat vuojeheaddjin dasa ahte Norga, beroškeahttá ráŋggáštusain,  bisuha gulahallama Ruoššain.    Barentsguovllu luondduresurssaide lea stuorra beroštupmi gávppálaš oassálastiid bealis. Gávppálaš  ávkkástallan luondduresurssaiguin lea dávjá áittan árbevirolaš ealáhusaide ja kultuvrraide aiddo fal  dannego álgoálbmotvuoigatvuođat eai fuolahuvvo riikkaidgaskasaš konvenšuvnnaid ja standárddaid  vuođul. Etihkalaš njuolggadusaid  ásaheapmi ja geavaheapmi ekonomalaš doaimmaid várás  álgoálbmotguovlluin lea mielde unnideamen áitaga álgoálbmotealáhusaide ja -kultuvrraide.    3.3 ON ÁLGOÁLBMOT- JA OLMMOŠVUOIGATVUOĐAT    Ođđa teakstaoassi maŋŋá 3. teakstaoasi  2014 čavčča dohkkehii Stuorradiggi ođđa vuođđolága mas olmmošvuoigatvuođat ožžon deaŧalet rolla,  muhto sámiid stáhtus sierra álbmogin ja álgoálbmogin ii nannejuvvon Vuođđolágas. Sihke Suopma ja  Ruoŧŧa leat vuođđolága bokte nannen sámiid stáhtusa álbmogin ja álgoálbmogin. Livččii lunddolaš  ahte maiddái Norga čuovvola seamma riekteovdáneami go ránnjáriikkain ja nanne sámiid  álgoálbmotstáhtusa Vuođđolágas.    Stuorradiggi mearridii 2015 giđa lága nationála olmmošvuoigatvuođaidásahusaid birra. Norgga  nationála olmmošvuoigatvuođaidásahusa váldobargamuššan lea ovddidit ja suodjalit  olmmošvuoigatvuođaid Vuođđolága, olmmošvuoigatvuođalága vuođul ja eará lágaid, riikkaidgaskasaš  soahpamušaid ja álbmotrievtti vuođul muđui.  Nationála olmmošvuoigatvuođaásahus galgá maiddái gozihit ja raporteret álgoálbmotvuoigatvuođaid  ektui ja sin gelbbolašvuođa ja návccaid álgoálbmotvuoigatvuođain ferte sihkkarastit ja nannet  ovddasguvlui.      Lasáhus strategiijaide</p>
<p type="listitem">Čuovvolit Álgoálbmogiid 2014 máilmmikonferánssa loahppadokumeantta árjjalaš oassálastima bokte stáhta ON-sáttagottiide.</p>
<p type="listitem">Bargat dan ala ahte sámiid stáhtus sierra álbmogin ja álgoálbmogin nannejuvvo vuođđolágas.</p>
<p>Gulahallama bokte Stuorradikkiin sihkkarastit ja nannet álgoálbmotgelbbolašvuođa ja -návccaid Nationála olmmošvuoigatvuođaidásahusas. 3.5 MÁILMMIVIIDOSAŠ HÁSTALUSAT MAT GUSKET ÁLGOÁLBMOGIIDDA</p>
<p>Čállit: Elli Kirsti Nystad / Ellen Aina Eira 83/181</p>
<p type="listitem">Ođđa teakstaoassi maŋŋá 9. teakstaoasi    Máilmmi álgoálbmogat vásihit sihke njuolgga ja struktuvrralaš vealaheami. ON  nállevealahankonvenšuvdna (CERD) galgá fuolahit ahte joavkkuin beroškeahttá duogážis galget leat  seamma vejolašvuođat ja vuoigatvuođat. Maiddái Norgga vásihuvvo struktuvrralaš vealaheapmi ja  rasisma sihke sápmelaččaid ja eará minoritehtaid ektui. Juohke ráđđehusas Norggas lea  ovddasvástádus vuosttaldit vealaheami ja rasismma, ja Sámediggi áigu čuovvolit dan evaluerema  maid ON lea dahkan Norgga áŋgiruššamis vealaheami ja rasismma vuostá.    Lasáhus strategiijaide</p>
<p>Čuovvolit Norgga barggu vealaheami ja rasismma vuostá ja ráhkadit sierra raportta CERD:i dárbbu mielde. Evttohus 2 Lasáhus čuoggái Árktalaš ovttasbargu, lasáhus galgá sisa maŋŋá nubbimaŋimus teakstaoasi: 2014 čavčča válddii Árktalaš ráđđi álgaga ásahit Arctic Economic Council (AEC). Áigumuššan lei ráhkadit rámmaid gulahallamii gaskal Árktalaš ráđi ja ealáhusdoaimmaheddjiid Árktisis. Dát galgá leat mielde bidjamin ekonomalaš ovdáneami badjelebbui áššelistii árktalaš ovttasbarggus. Evttohus 3 Lasáhus čuoggái 3.1 Sámi ovttasbargu, " strategiijat ": Sámedikkit nannejit gulahallama iežaset riikkaidgaskasaš barggu birra iešguđet ulbmiljoavkkuiguin sámi servodagas. Cealkaga rievdadeapmi Davviriikkalaš sámekonvenšuvnna vuolde, <span type="quote">"mihttomearri"</span>, lasihuvvo <span type="quote">"ja álgoálbmot " cealkaga lohppii. Lasáhus čuoggái 3.1 Davviriikkalaš sámekonvenšuvdna, " strategiijat ": Sámediggi nanne gulahallama barggu birra davviriikkalaš sámekonvenšuvnnain iešguđet ulbmiljoavkkuiguin sámi servodagas. Oahpásmahttit konvenšuvdnabarggu buorebut iešguđet sámi birrasiidda. Lasáhus čuoggái Árktalaš ovttasbargu, goalmmát ja guđát kuvlačuokkis “strategiijaid” vuolde: ”Sámiráđiin ja eará guoskevaš álgoálbmotásahusaiguin ja organisašuvnnaiguin"</span><span type="quote">“strategiijaid”</span> vuolde: ”Sámiráđiin ja eará guoskevaš álgoálbmotásahusaiguin ja organisašuvnnaiguin" <span type="quote">"Sámiráđđi ja eará guoskevaš álgoálbmotásahusat ja organisašuvnnat"</span> Lasáhus čuoggái 3.3 " strategiijat ": Nannet gulahallama Sámedikki riikkaidgaskasaš barggu birra iešguđet ON-forain siviila sámi servodagain. Lasáhus čuoggái 3.4 " strategiijat ": Álggahit iešguđet doaibmabijuid searvvahan dihtii sierranas joavkkuid sámi servodagas dan bargui ahte nannet sin dásseárvovuoigatvuođaid. Lasáhus čuoggái 3.5 <span type="quote">"strategiijat"</span> Váikkuhit árjjalaččat dasa ahte ásahuvvo Árbediehtoguovddáš nannen dihtii duođaštanbarggu ja sihkkarastin dihtii sámi árbedieđu, ja doarjun dihtii birrasiid mat barget árbedieđuin. Lávdegotti ráva Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju Sámediggi sámediggeráđi mearrádusárvalusa.</p>
<p>Čállit: Elli Kirsti Nystad / Ellen Aina Eira 84/181</p>
<p>Sámedikki dievasčoahkkin - 035/15 Mearkkašupmi - Árja Sámediggejoavku áirras Laila Susanne Vars bokte, Johttisápmelaččaid listtu áirras Per A.Bæhr bokte, Åarjel-Saemiej Giёlh áirras Ellinor Marita Jåma bokte, BB Sámediggejoavku, Olgešbellodaga Sámediggejoavku áirras Ellen Kristina Saba bokte ja NSR-NSR/SáB Sámediggejoavku áirras Kirsti Guvsam bokte ILO konvenšuvnna nr 169 álgoálbmogiid ja čearddalaš álbmogiid birra iešmearrideaddji stáhtain Norggas, mas lea earenomaš fokus identifiseremii ja dohkkeheapmái álgoálbmogiid eanan- ja resurssavuoigatvuoiđain konvenšuvnna artihkkala 13, 14 ja 15 mielde.</p>
<p>Sámediggi čujuha ahte lea 25 jagi dassái go Norga ratifiserii ILO-konvenšuvnna nr 169 álgoálbmogiid ja čearddalaš álbmogiid birra iešmearrideaddji stáhtain (ILO-169) jagis 1990. 2015:s lea 10 jagi áigi dassái go Finnmárkoláhka doaibmagođii, mii lei njuolggat konsekveansa das go Norga ratifiserii ILO 169. Finnmárkokommišuvnna ja Finnmárkku meahcceduopmostuolu ásaheapmi leat dehálaš doaimmat main lea áigumuš áimmahuššat ahte Finnmárkoláhka dávista ILO 169:in.</p>
<p>Sámediggi oaivvilda ahte Finnmárkoláhka ja mekanismmat mat šaddet lága vuođul, dain lea vuđolaš mearkkašupmi sihkkarastit ahte norgga riekti čuovvu gustojeaddji álbmotrievtti go guoská sápmelaččaid vuoigatvuođaide eatnamiidda ja resurssaide Finnmárkkus. Sámediggi čujuha viidásit ahte Sámedikkis lei eaktun go dohkkehii Finnmárkolága, ahte láhka ja dan mekanismmat identifiserejit ja dohkkehit álgoálbmoga vuoigatvuođaid eatnamiidda ja resurssaide sin guovllus, galge čuovvut álbmotrievtti. Finnmárkolága § 3 deattuha ahte Finnmárkoláhka galgá dávistit álbmotriektái, ja maiddái ILO 169. Mearrádus addá ILO 169 ovdasaji Finnmárkolága mearrádusaide jus ILO 169 addá garrasit suodjalusa go Finnmárkoláhka. Sámediggi čujuha ahte Finnmárkokommišuvnna raporttat unnán čalmmustahttet movt kommišuvnna čielggadusat váikkuhit álgoálbmogiid eanan- ja resursavuoigatvuođaid kártemii ja dohkkeheapmái (sihke geavahan ja eaiggáduššanrievtti eatnamiidda ja čáziide). Sámediggi oaidná dien oktavuođas lunddolažžan árvvoštallat mot čoavddus mii lea Finnmárkolágas go guoská kártet ja dohkkehit sámiid vuoigatvuođaid eatnamiidda ja resurssaide (erenoamážiid artihkkaliin 13, 14 ja 15), ollašuhttet ILO-konvenšuvnna dásiid. Sámediggi oaidná maid ahte lea lunddolaš álggahit barggu geahččat Finnmárkkuopmodaga rolla go guoská kártet ja dohkkehit álgoálbmogiid rivttiid Finnmárkkus. Sámediggi bidjá vuođđun ahte Finnmárkkuopmodat Finnmárkokommišuvnna raporttaid meannudeami vuođul váikkuha ahte ILO 169 artihkkalat 13, 14 ja 15 ollašuvvet. Lea dattetge dehálaš čielggadit doaibmá go láhka dan ulbmiliid mielde go guoská sámiid vuoigatvuođaid kártemii ja dohkkeheapmái. Dát lea maid dehálaš čovdosiidda maid vállje go guoská sámiid vuoigatvuođaid kártemii ja dohkkeheapmái olggobealde Finnmárkku. (Sámi vuoigatvuođalávdegoddi 2).</p>
<p>Evttohus - Áirras Toril B. Kåven, Nordkalottfolket 1. ÁlggahusÁlgoálbmogiid rievttálaš dilli lea mealgadit nannejuvvon maŋimus logijagiin, ja riikkaidgaskasaš ovttasbargu nannet álgoálbmogiid saji fátmmasta maiddá ollu iešguđet oassálastiid. Sámi álbmot Norggas lea suodjaluvvon vuođđolága bokte, ja mis lea govda politihkalaš ovttamielalašvuohta sámi álbmoga saji ektui servodagas.</p>
<p>Globaliserejuvvon máilmmis mas leat rabas ráját ja interneahtta, deattuhuvvojit dál erohusat, soahti ja vealaheapmi riikkaid ja álbmotjoavkkuid gaskkas ja siskkáldasat riikkain, eanet go goassege ovdal leamaš. Fievrridanlinját leat otnon, ja dan geažil leat ožžon vejolašvuođa doarjut ja váikkuhit eanet rehálaš máilbmái. 2. Sámedikki riikkaidgaskasaš barggu vuođđuSámedikki riikkaidgaskasaš bargu galgá vuođđuduvvot dasa ahte sámit leat okta álbmot, ja riikkaid ráját eai galgga botket min searvevuođa (Váhčira sámekonferánsa 1971). Sápmelaččain Norggas, Ruoŧas, Suomas ja Ruoššas lea oktasaš historjá ja kultuvra, ja dát berre leat geađgejuolgin min riikkaidgaskasaš barggus. Dainna mihttomeriin ahte mis</p>
<p>Čállit: Elli Kirsti Nystad / Ellen Aina Eira 85/181 galgá leat nana Sámediggi mas lea luohttámuš álbmogis, galgá Sámediggi bargat riikkaidgaskasaš áššečilgehusaiguin mat leat deaŧalaččat sámiide buot davvi riikkain, ja váikkuhit dasa ahte loktejuvvo sámiid stáhtus olggobealde Norgga.</p>
<p>Iešguđet oktavuođain oaidnit ahte nissoniin ja mánáin lea uhcimus árvu ja sii vealahuvvojit ja deddojuvvojit duppalit; vuos čearddalaš duogáža geažil minoritehtan dahje álgoálbmogin, ja dasto sohkabeali geažil. Midjiide lea biddjojuvvon erenoamáš ovddasvástádus das ahte fuolahit servodaga rašimus joavkkuid, ja Sámediggi háliida bidjat erenoamáš deattu dasa ahte loktet stáhtusa, ja bearráigeahččat ahte nissonat ja mánát suodjaluvvojit ja meannuduvvojit dásseárvosaččat buot iežas riikkaidgaskasaš bargglus. 3. ÁŋgiruššansuorggitGlobaliserejuvvon máilmmis lea stuorra hástalussan vuoruhit iešguđet hástalusaid gaskkas riikkaidgaskasaš barggus. Dáinna vuolggasajiin čujuhuvvojit čuovvovaš áŋgiruššansuorggit: 3.1. Dásseárvu, servodatovddideapmi ja solidaritehta Davviguovlluin</p>
<p>Álgoálbmogat leat ásahuvvon politihkalaš doaban, ja lea vuolggahan iešguđet digaštallamiid das ahte gii álgoálbmot. Sámit álgoálbmogin lea dál dohkkehuvvon viidát Norggas, vaikke vel dat ii leat seamma dohkkehuvvon eará riikkain gos mis lea sámi álbmot. Sámedikki mihttomearri lea bargat dan ala ahte sámi álbmogis lea dásseárvosaš álgoálbmotstáhtus buot sámi guovlluin, ii leat nu ahte sámit mat ásset Ruoŧas, Suomas dahje Ruoššas leat uhcit álgoálbmogat go sámit Norggas.</p>
<p>Berre maid čielggadit guđe muddui gávdnojit eará minoritehtat mat maid gullet álgoálbmotdoahpagii davviriikkain, ovdamearkka dihtii kvenat. Dál ii leat iešalddis Sámedikki bargamuš, muhto Sámediggi lea positiiva dasa ahte loktet eará minoritehtaid seamma álgoálbmotdássái go dasa mii sámiin lea, jus čájehuvvo ahte earát ge ollašuhttet álgoálbmotdefinišuvnna.</p>
<p>Sámediggi áigu ovttasbargat iešguđetlágan organisašuvnnaiguin ja ásahusaiguin mat váikkuhit eanet ovttasbargui kultuvrra, ealáhusa ja servodatovddideami oktavuođas davveguovlluin. Dát lea deaŧalaš bargu sihkkarastin dihtii ahte buot davviguovlluid sámiin lea dásseárvosaš stáhtus ja dásseárvosaš vuoigatvuođat, ja čatnat min oktii davvi álbmogin oktasaš kultuvrrain.</p>
<p>Sámediggi áigu barggus bokte bargat dan ala ahte iešguđet riikkat eai atte sierravuoigatvuođaid muhtun sámi joavkkuide dahje ealáhusaid, ovddabeallái earáid. Dat háddješii sámi joavkkuid siskkáldasat, ja attášii stáhtii buorre vejolašvuođa spiehkastahttit deaŧalaš digaštallama dásseárvosašvuođa birra ja vejolašvuođa birra doaimmahit iežas erenoamáš ealáhusa, kultuvrra ja giela davveguovlluid sámiid ja eará ássiid gaskkas. Dan dáfus lea Davviriikkalaš Sámekonvenšuvdna deaŧalaš, ja Sámediggi áigu bargat dan ala ahte maiddái vuotnaguolásteddjiin ja meahcásteddjiin geat bivde, čohkkejit ja guolástit, galget leat seamma dásseárvosaš vuoigatvuođat ja stáhtus go sámiin muđui ge. 3.2. Álgoálbmogat, minoritehtat ja olmmošvuoigatvuođat</p>
<p>Sihke ILO ja ON ja eará orgánaid bokte doaimmahuvvo deaŧalaš bargu loktet stáhtusa ja addit álgoálbmogiidda ja minoritehtaide vuođđovuoigatvuođaid seamma láhkai go iešguđet riikkaid eará álbmogiidda.</p>
<p>Sámediggi áigu bargat dan ala ahte nannet álgoálbmogiid ja minoritehtaid vuoigatvuođaid riikkaidgaskasaš barggu bokte. Gulahallan ja oassálastin riikkaidgaskasaš forain váikkuha buoret áddejupmái álgoálbmot hástalusaid birra. 3.3. Mánát ja nissonat álgoálbmot- ja minoritehtaservodagas</p>
<p>Mánát ja nissonat vásihit ollu rihkkumiid, givssideami, vealaheami ja rasismma man vuostá sis ii leat vejolaš suddjet iežaset. Erenoamážit buotlágan seksuála rihkkumat ja ráŋggáštusvuloš dagut main seksualiserejuvvon veahkaváldi geavahuvvo, leat olmmošmeahttun dávggut mat čuhcet garrasit</p>
<p>Čállit: Elli Kirsti Nystad / Ellen Aina Eira 86/181 sidjiide geaidda dat guoská, ja dagahit traumaid mat fievrriduvvojit viidáseappot buolvvas bulvii. Dákkár veahkaváldi mielddisbuktá stuorát deaddima mii dávjá ii oidno, muhto lea váttis gieđahallat.</p>
<p>Rihkkumat nissoniid ja mánáid vuostá álgoálbmot- ja minoritehtaservodagain galgá leat geađgejuolgin Sámedikki riikkaidgaskasaš barggus. Sámediggi dohkkeha ahte buot kultuvra ii leat buorre kultuvra, ja doppe gos leat kultuvrrat mat dorjot veahkaválddi ja rihkkumiid mánáid vuostá, lea erenoamáš deaŧalaš lasihit áŋgiruššama. 3.4. Riikkaidgaskasaš bargu stuorradikki ja ráđđehusa bokte</p>
<p>Sámedikkis leat ráddjejuvvon resurssat dasa ahte bargat riikkaidgaskasaš bargguin. Seamma deaŧalaš go ekonomalaš resurssat maid mii hálddašit, lea dat maid sáhttá bargat stuorradikki ja ráđđehusa ektui riikkaidgaskasaš suorggis.</p>
<p>Sámedikki barggu bokte riikkaidgaskasaš čuolbmačilgehusaiguin áigu Sámediggi konsulteret stuorradikki ja ráđđehus deaŧalaš áŋgiruššansurggiid birra dakkár fáttáin go veahkaváldi ja rihkkumat nissoniid ja mánáid vuostá álgoálbmot- ja minoritehtaservodagain. Go stuorradiggi ja ráđđehus jorahit doarjaga ja áŋgiruššama dáidda guovlluide, de Sámediggi juksá stuorát ja buoret bohtosiid buot rašimusaid bealis. 4. Riikkaidgaskasaš barggu čuovvoleapmiDáid strategiijaid vuođul áigu Sámediggi ráhkadit doaibmaplána Sámedikki riikkaidgaskasaš bargui, ja addit dárkilet vuoruhemiid das guđe ásahusaid, organisašuvnnaid ja servodathuksejeaddji bargguid galgá vuoruhit.</p>
<p>Evttohus - Áirras Jovna Zakharias Dunfjell, ÅaSG 3.3 ON ÁLGOÁLBMOT- JA OLMMOŠVUOIGATVUOĐAT Mihttomeriid vuolde boahtá ná 2. čuoggá ovdii: ·</p>
<p>Álgoálbmogiid ovddasteaddji politihkalaš orgánat nannejuvvojit ja dohkkehuvvojit stáhtain, nu ahte álgoálbmogat sáhttet doaimmahit iešmearrideami iežaset ovdáneami ektui, ja maid ovddidit iežaset vuoigatvuođaid ja beroštumiid našunála dásis ja riikkaidgaskasaččat. 3.4 OVTTAÁRVOSAŠVUOHTA JA SOLIDARITEHTA <em type="bold">Viđat teakstaoassi: </em>rievdá dás Solidaritehta oktavuođas lea sáhka oktiigullevašvuođas ja soabadeamis. Solidaritehtajurdda lea eanet go iežas beroštumi vuođul doaibman. Solidarilaččat sáhttá bargat máŋgga láhkai, ja dat doaibma ovddiduvvo áiggi mielde. Dábálaš ovddidanbargu gohčoduvvo dávjá veahkkin. Dan oktavuođas sáhttá addit ruhtadoarjaga, ávnnaslaš doarjaga, dahje fállat bargiid ja máhtu. Veahki sáhttá addit heahteveahkkin humanitára heahtedilis, dahje dainna áigumušain ahte guhkkit áiggi ovddidit ekonomalaččat ja sosiálalaččat. Historjálaččat lea geafivuođa vuostá dáistaleapmi dat deaŧaleamos mihttomearri veahkis. Norggas lea Norad Ovddidanbarggu direktoráhta. Dat lea Olgoriikkadepartemeantta vuollásaš fágaossodat, ja galgá sihkkarastit ahte norgga veahkis lea kvalitehta. Rievdaduvvo ná: </p>
<p><em type="italic">Solidaritehtas lea sáhka oktiigullevašvuođas, oktavuođas, ovddasvástádus goappašiid beliin ja oktasaš mihtut. Solidaritehtajurdda lea bargat eanet go dušše iežas beroštumiid ovddas. Sámi álbmot lea máŋgga dáfus olahan guhkkelii iežas rahčamis vuoigatvuođaid ovddas go eará álgoálbmogat, muhto juogada seammás seammalágan hástalusaid. Danin lea dehálaš ahte Sámediggi mii lea sápmelaččaid ovddasteaddji orgána, láidesta ja čájeha solidaritehta eará álgoálbmogiidda ja sin rahčamušaide. Solidaritehtalaččat sáhttá bargat máŋgga láhkai, ja dat doaibma ovddiduvvo áiggi </em></p>
<p>Čállit: Elli Kirsti Nystad / Ellen Aina Eira 87/181 <em type="italic">mielde. Dábálaš ovddidanbargu gohčoduvvo dávjá veahkkin. Dan oktavuođas sáhttá addit ruhtadoarjaga, ávnnaslaš doarjaga, dahje fállat bargiid ja máhtu. Veahki sáhttá addit heahteveahkkin humanitára heahtedilis, dahje dainna áigumušain ahte guhkkit áiggi ovddidit ekonomalaččat ja sosiálalaččat. Historjálaččat lea geafivuođa vuostá dáistaleapmi dat deaŧaleamos mihttomearri veahkis. Norggas lea Norad Ovddidanbarggu direktoráhta. Dat lea Olgoriikkadepartemeantta vuollásaš fágaossodat, ja galgá sihkkarastit ahte norgga veahkis lea kvalitehta. Sámediggi juolluda maid veahkkeruđaid go doarju Mama Sara Education Foundation. </em></p>
<p><em type="bold">Guđat teakstaoassi: </em>Sihkkut cealkaga <span type="quote">“Sámediggi láve veahkehit maiddái ruđaid addima bokte Mama Sara Education Foundation organisašuvdnii.”</span> Rievdadit cealkaga: ” Mii leat mielde váikkuheamen guovddáš aktevrraid min barggu bokte, nugo Olgoriikadepartemeantta, Stáhta penšunkássa olgoriikkas ja stáhtalaš norgga servviid ektui.”. Dánin: <em type="italic">”Iežamet barggu bokte leat mii mielde váikkuheamen guovddáš aktevrraid, nu go Olgoriikadepartemeantta, Stáhta penšunkássa olgoriikkas ja stáhtalaš norgga servviid.” </em>Ođđa guđat teakstaoassi šaddá ná: Ii leat áidna vuohki, ahte addit veahkkeruđaid go bargat solidaritehtalaččat. Sámediggi geavaha áiggi ja resurssaid riikkaidgaskasaš barggu oktavuođas dainna lágiin ahte nannet rámmaid máilmmi álgoálbmogiidda olmmošvuoigatvuođaid bokte. <em type="italic">Iežamet barggu bokte leat mii mielde váikkuheamen guovddáš aktevrraid, nu go Olgoriikadepartemeantta, Stáhta penšunkássa olgoriikkas ja stáhtalaš norgga servviid. </em>Mii eaktudit ahte norgga searvvit ja investeremat eará álgoálbmotguovlluin čuvvot olmmošvuoigatvuođaid, maiddái riikkaidgaskasaš álgoálbmotrievttit. Ođđa čihččet teakstaoassi: Treanda ja njuolggadusat Norgga veahkkepolitihkas váikkuhit máilmmi álgoálbmogiidda. Danin lea dehálaš ahte Sámediggi váruha ahte dát politihkka čađahuvvo álgoálbmogiid searvama ja miehtama mielde, heivehuvvon sin dárbbuide ja vuoruhemiide ovdánahttima ektui. Eanet fokus ealáhusinvesteremiidda oassin Norgga veahkkestrategiijas ii ábut čuohcat álgoálbmogiid vuoigatvuođaide omd. eananguovlluide ja territoriaide. Ođđa gávccát teakstaoassi: Resurssabohkan álgoálbmotguovlluin lea váttisvuohta mii lassána ja lea stuorimus áittan álgoálbmogiid materiálalaš ja kultuvrralaš eallinvuđđui. Sámi álbmot diehtá ieš ahte lea vealtameahttun, ahte eanaguovllut leat olahanmuttus ja ahte sáhttá daid háldet, jus ain galgá sáhttit eallit álbmogin. Álgoálbmotaktevrrat váldet dávjá Sámedikkiin oktavuođa go vásihit ahte Norgga ealáhusat gáržžidit sin vuoigatvuođaid. Sámedikki solidaritehtabargu berre vuoruhit doarjut áššiid main álgoálbmogiid vuoigatvuođat gáržžiduvvojit areálasisabahkkemiin, erenoamážit doppe gos Norgga beroštumit leat oassin. Sámedikkis leat ovttasbarggus eará sámi institušuvnnaiguin ja organisašuvnnaiguin ollu vásihusat gulahallamis ja giččuin ealáhusaiguin (stáhtalaš ja priváhta), ja lea čájehuvvon ahte das lea nanu váikkuhanfápmu. Lasáhus mihttomeriid vuollái: · </p>
<p>Váikkuhit Norgga ovdánahttinpolitihkkii (veahke- ja olmmošvuoigatvuođabargguin) sihkkarastindihte álgoálbmogiid iešmearrideami, dárbbuid ja vuoruhemiid ovdánahttinbargguin. ·</p>
<p>Nannet fierpmádaga ja diehtojuohkinrávnnji álgoálbmogiiguin buot regiovnnain.</p>
<p>Lasáhusat strategiijaide: ·</p>
<p>Rievdadit sánádaga: árvvoštallat ja <em type="italic">doaimmahit </em>solidaritehtacealkimiid. · </p>
<p>Čuovvolit ja váikkuhit Norgga ovdánahttinpolitihkkii. Bivdit ahte <span type="quote">“Norgga rahčan buoridit barggu álgoálbmogiiguin ovdánahttinovttasbarggus”</span> (UD) mii bođii 2004:s ođastuvvo loahppadokumeantta mielde mii čállojuvvui maŋŋil Máilmmikonferánssa.</p>
<p>Čállit: Elli Kirsti Nystad / Ellen Aina Eira 88/181 ·</p>
<p>Čuovvolit ja váikkuhit ráđđehusa bargui Našunála doaibmaplánain Ealáhusaide ja Olmmošvuoigatvuođaide sihkkarastindihte ealáhusaid ovddasvástádusrolla ja seailluhanrolla álgoálbmogiid vuoigatvuođain investeremiid bokte. ·</p>
<p>Leahkit sáhkaguoddin álgoálbmogiidda geat vásihit ahte Norgga investeremat eai doahttal álbmotrievtti. 3.5 MÁILMMIVIIDOSAŠ HÁSTALUSAT Ođđa teakstaoassi loahpageahčái (ovdalii mihttomeriid)</p>
<p><em type="italic">Treanda máilmmiviidosaš ekonomiijas váikkuha álgoálbmogiid birashástalusaide, muhto maiddái eaiggátvuhtii, olahanmuddui ja vejolašvuhtii geavahit luondduresurssaid. Jearru metállain, minerálain, vuvddiin, čázis ja eará resurssain, lasiha noađi álgoálbmogiid territoriaide ja áitá álgoálbmogiid materiálalaš ja kultuvrralaš eallinvuođu. Luondduresurssaid bohkan dáhpáhuvvá dávjá álgoálbmogiid rievtti vuostá iešmearrideapmái iežaset eatnamiid badjel. Sámediggi galgá doarjut álgoálbmogiid ovddasteaddji institušuvnnaid ja sin gáibádusaid das ahte sin gáibádus konsulterenriektái ja friddja ja dieđihuvvon miehtamii dollojuvvo plánain ja sisabahkkemiin mat váikkuhit sin eallimii ja eatnamiidda. Dát boahtá maid erenoamážit ovdan loahppadokumeanttas máilmmikonferánssas”. </em>Mihttomearit: Rievdadit vuosttaš čuoggá dás: ” Lea máhttu ja bures fuomášit movt dálkkádatrievdamat váikkuhit álgoálbmogiidda.” Dánin: ”Lea máhttu ja bures fuomášit <em type="italic">sivaid </em>, ja movt dálkkádatrievdamat váikkuhit álgoálbmogiidda.” 4. EKONOMALAŠ JA HÁLDDAHUSLAŠ VÁIKKUHUSAT 3. teakstaoassi. Rievdadit 4. cealkaga dás: <span type="quote">“Dát guoská erenoamážit stáhtaide ja álgoálbmogiidda Mátta-Amerihkás.”</span> Dánin: ”Dát guoská erenoamážit stáhtaide ja álgoálbmogiidda <em type="italic">Gaska </em>- ja Mátta-Amerihkás.” Doarjja lávdegotti mearkkašumiide: Johttisápmelaččaid listtu áirras Per A.Bæhr bokte ja Åarjel-Saemiej Giёlh áirras Ellinor Marita Jåma bokte dorjot lávdegotti eanetlogu mearkkašumi. </p>
<p>Ášši meannudeapmi álggahuvvui 24.09.15 dii. 09.00</p>
<p><em type="bold">Jienasteapmi </em>39 áirasis ledje 37 čoahkis. Jienasteapmi dahkkojuvvui čuovvovaš vuogi mielde: · </p>
<p>Evttohus 4 hilgojuvvui 34 jienain 3 jiena vuostá ·</p>
<p>Evttohus 5 mearriduvvui 32 jienain 5 jiena vuostá ·</p>
<p>Evttohus 1 mearriduvvui 32 jienain 5 jiena vuostá ·</p>
<p>Evttohus 2 mearriduvvui 32 jienain 5 jiena vuostá ·</p>
<p>Evttohus 3 mearriduvvui 32 jienain 5 jiena vuostá ·</p>
<p>Plána- ja finánsalávdegotti ráva mearriduvvui 32 jienain 5 jiena vuostá</p>
<p>Čállit: Elli Kirsti Nystad / Ellen Aina Eira 89/181</p>
<p><em type="bold">Beavdegirjelasáhusat </em></p>
<p>Dán áššis ii ovddiduvvon beavdegirjelasáhus</p>
<p><em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Vibeke Larsen, áššejođiheaddji 2 Piera Heaika Muotka 3 Christina Henriksen 4 Jovna Zakarias Dunfjell</p>
<p xml:lang="nob">Vibeke Larsen</p>
<p>Piera Heaika Muotka</p>
<p xml:lang="nob">Ronny Wilhelmsen</p>
<p>Jovna Zakarias Dunfjell 5 Láilá Susanne Vars</p>
<p>Piera Heaika Muotka</p>
<p xml:lang="nob">Vibeke Larsen</p>
<p xml:lang="nob">Mathis Nilsen Eira</p>
<p>Láilá Susanne Vars 6 Mariann Wollmann Magga</p>
<p xml:lang="nob">Christina Henriksen</p>
<p xml:lang="vep">Ellen Kristina Saba</p>
<p>Mariann Wollmann Magga 7 Toril Bakken Kåven</p>
<p xml:lang="nob">Vibeke Larsen</p>
<p>Kirsti Guvsám</p>
<p>Mariann Wollmann Magga</p>
<p xml:lang="nno">Toril Bakken Kåven 8 Aud Marthinsen</p>
<p xml:lang="nob">Vibeke Larsen</p>
<p>Piera Heaika Muotka</p>
<p xml:lang="nob">Ronny Wilhelmsen</p>
<p xml:lang="nob">Aud Marthinsen 9 Ronny Wilhelmsen</p>
<p>Piera Heaika Muotka</p>
<p>Ronny Wilhelmsen 10 Vibeke Larsen 11 Laila Nystad 12 Aili Keskitalo 13 Kirsti Guvsám 14 Christina Henriksen 15 Per Andersen Bæhr 16 Ellen Kristina Saba 17 Láilá Susanne Vars 18 Ronny Wilhelmsen 19 Vibeke Larsen 20 Ellinor Marita Jåma 21 Vibeke Larsen, áššejođiheaddji</p>
<p>DC - Mearrádus: <em type="bold">1. ÁLGGAHUS </em>Dán dieđáhusa mielde lea biddjojuvvon notáhta man namma lea “Oahpásmahttin Sámedikki </p>
<p>Čállit: Elli Kirsti Nystad / Ellen Aina Eira 90/181 riikkaidgaskasaš bargosurggiide”. Rávvet lohkat notáhta dieđáhusteavsttain fárrolaga. Notáhtas oaidnit ahte álgoálbmogiid rievttálaš dilli lea mealgat nannejuvvon maŋimuš logijagiin, ja ahte riikkaidgaskasaš ovttasbarggus leat mielde ollu sierralágan aktevrrat. <em type="bold">1.1 SÁMEDIKKI RIIKKAIDGASKASAŠ BARGU </em>Sámediggi ovddida dán dieđáhusa bokte bajimuš ja guhkes áiggi politihka sámi riikkaidgaskasaš barggu birra. Sámi riikkaidgaskasaš politihkka hábmejuvvo ja čađahuvvo ovttasráđiid sámedikkiid ja sámi servodaga gaskka, ja ovttasráđiid stáhtaid ja álgoálbmogiid gaskka riikkaidgaskasaš arenas. Sámi organisašuvnnain ja ásahusain lea deaŧalaš rolla sihke Sámedikki ovttasbargoguoibmin ja iehčanas oassálastin riikkaidgaskasaččat. Sámedikki váldomihttomearri min riikkaidgaskasaš barggus lea fuolahit sámi ja álgoálbmotberoštumiid riikkaidgaskasaččat ja čađahit iešmearridanvuoigatvuođa iežamet ovdáneami ektui. Dán barggu vuolggasadjin leat dat vuođđovuoigatvuođat mat leat dohkkehuvvon ON álgoálbmotjulggaštusas. Mii áigut dán dieđáhusas konkretiseret iežamet mihttomeari deattuhettiin olles sisdoalu ON julggaštusas álgoálbmotvuoigatvuođaid birra. Sámiid iešmearridanvuoigatvuođa implementeremii lea áibbas dárbbalaš ahte ON álgoálbmotjulggaštusa vuoigatvuođat árvvusadnojuvvojit, váldojuvvojit mielde nationála lágaide ja rievdaduvvojit geavatlaš politihkkan. Sámedikkis lea čuovvovaš vihtta áŋgiruššansuorggi min riikkaidgaskasaš barggu várás: 1. Sámi ovttasbargu 2. Davviguovllut 3. ON álgoálbmot- ja olmmošvuoigatvuođat 4. Ovttaárvosašvuohta ja solidaritehta 5. Máilmmiviidosaš hástalusat mat gusket álgoálbmogiidda ON álgoálbmotvuoigatvuođaid julggaštusa vuođđooaidnu vuođđuduvvá prinsihpaide nugo rievttalašvuohta, demokratiija, olmmošvuoigatvuođaid árvvus atnin, ovttaláganvuohta, ii vealaheapmi, buorre stivrenreaidu ja buorre jáhkku. Álgoálbmotjulggaštus lea vuođđuduvvon álgoálbmogiid iešmearridanvuoigatvuođa prinsihppii, vuoigatvuohta mii mearkkaša ahte álgoálbmogat galget ieža beassat mearridit iežaset politihkalaš dili ja friija ovddidit iežaset ekonomalaš, sosiála ja kultuvrralaš ovdáneami. Iešmearridanvuoigatvuhtii gullet maiddái vuoigatvuođat mat čatnasit álgoálbmogiid dearvvašvuhtii, ohppui, oahpahussii iežaset gillii ja kultuvrii, mediaide, vuoiŋŋalaš ja oskkolaš árbevieruide ja vuoigatvuhtii áimmahuššat ja ovddidit iežaset kulturárbbi, árbedieđu ja kulturovdanbuktima. Vuođđobealli álgoálbmogiid iešmearridanvuoigatvuođas lea vuoigatvuohta eatnamiidda, territoriaide ja resurssaide deaŧalaš ávnnaslaš vuođđun álgoálbmogiid kultuvrii. Dát dieđáhus lea proseassa boađus mii lea leamaš Sámedikki, sámi siviila servodaga, relevánta eiseválddiid ja sámi ásahusaid gaskka. Bargu álggahuvvui 2014:s čilgehusain. Sámedikkis leat leamaš rávačoahkkimat Sámiráđiin, Barentsčállingottiin ja Barentsovttasbarggu álgoálbmotjoavkku jođiheddjiin, Árraniin mii oktii ordne sámi ásahusaid davviguovlofierpmádaga Sáminorth, Gáldu – álgoálbmotvuoigatvuođaid gelbbolašvuođaguovddáš, SNF Sámi NissonForum ja Mama Sara Education Foundation for Maasai School Children. Sámediggi lea gulahallan maiddái Sámi girkoráđiin. Dieđáhusárvalusa birra lea čilgejuvvon Sámi parlamentáralaš ráđđái, Sámedikki nuoraidpolitihkalaš lávdegoddái ja Sámedikki vuorasolbmuid ráđđái. Sámediggi bargá beaivválaččat riikkaidgaskasaš áššiiguin ja geavaha riikkaidgaskasaš álgoálbmotrievtti árjjalaččat vuođđun sámepolitihkkii sihke nationálalaččat, davviriikkalaččat ja davviguovlluin muđui. Sámedikki mihttomearrin lea ain doaibmat árjjalaš oassálastin riikkaidgaskasaš arenas, ovttasbarggus eará sámi parlameanttaiguin min oktasaš Sámi Parlamentáralaš Ráđi ja siviila sámi servodaga bokte. Sáhka lea riikkaidgaskasaš ovttasbarggu oažžumis váttis ekonomalaš, sosiála, kultuvrralaš ja humaniteara áššiin, ja máilmmiviidosaš olmmošvuoigatvuođaid gudnejahttima ovdánahttimis ja </p>
<p>Čállit: Elli Kirsti Nystad / Ellen Aina Eira 91/181 buohkaid vuođđofriijavuođain beroškeahttá nális, sohkabealis, seksuála sojus, gielas dahje oskkoldagas. Dieđáhusas čielggasmahttojuvvojit áŋgiruššansuorggit ollu máŋggasuorggat áššesurggiin. Dás válddahuvvojit prinsihpat, mihttomearit ja strategiijat mat galget leat vuođđun min riikkaidgaskasaš bargui. Das čilgejuvvo manne, gos ja movt sámi álbmot bargá riikkaidgaskasaš arenas. Sámedikki riikkaidgaskasaš dieđáhus galgá váikkuhit dasa ahte Sámediggi buorebut sáhttá ovddidit ja nannet min riikkaidgaskasaš barggu. <em type="bold">1.2 RÁDDJEJUMIT </em>Sámedikki riikkaidgaskasaš dieđáhus ii leat ollislaš riikkaidgaskasaš politihkkasuorggis, danne dat ii gieđahala buot beliid Sámedikki riikkaidgaskasaš doaimmain. Dieđáhus gieđahallá ja váldá ovdan min riikkaidgaskasaš barggu deaŧaleamos beliid. Sámi riikkaidgaskasaš ovttasbargu juogaduvvo máŋggá dássái, sorjá das makkár rollat sierra sámi aktevrrain leat. Buot sámi ovttasbargu riikarájáid rastá ii leat riikkaidgaskasaš bargu, muhto mii oaidnit dávjá ahte oppasámi barggus lea riikkaidgaskasaš bealli. Ovdamearkka dihte Sámi Giellagáldu, man mihttomearrin lea ásahit bissovaš sámi giellaguovddáža, lea ovttasbargu Suoma, Norgga ja Ruoŧa sámedikkiid gaskka. Dán prošeavttas lea riikkaidgaskasaš perspektiiva danne go EU Interreg prográmma ruhtada váldooasi das. Gielalaš ovttasbargu gal baicce lea sámi ovttasbargu. Sáhttá leat váttis earuhit oppasámi ja riikkaidgaskasaš áššiid sámepolitihka oktavuođas. Dattetge lea deaŧalaš ahte Sámedikki riikkaidgaskasaš dieđáhus maiddái deattuha sámi ovttasbarggu, dannego dat lea deaŧalaš bealli Sámedikki riikkaidgaskasaš barggus, vaikke vel buot sámi rájáidrasttideaddji ovttasbargu ii dárbbaš leat riikkaidgaskasaš lágán. <em type="bold">2. MIN POLITIHKALAŠ SAJÁDAT 2.1 SÁMEDIKKI ROLLA </em>Sámit leat sihke álbmot ja álgoálbmot árbevirolaš guovlluin Suoma, Norgga, Ruoŧa ja Ruošša stáhtarájáid siste. Sámi álbmogis lea iešmearridanvuoigatvuohta. Mis lea oktavuohta oktasaš historjjá, kultuvrra ja sámegielaid bokte, ja go mii ovttas leat geavahan min árbevirolaš eana-, vuotna- ja riddoguovlluid daidda gullevaš resurssaiguin. Oktavuohta sámiid gaskka riikarájáid rastá lea vealtameahttun deaŧalaš árbevieruid suodjaleami ja sámi oktasašvuođa ja máŋggabealatvuođa ovddideami dihte. Sámediggi lea sámiid álbmotválljen orgána válljejuvvon sámiid gaskkas, ja dat lea álgoálbmotparlameanta. Sámediggi galgá nannet sámiid politihkalaš sajádaga ja ovdánahttit sámiid beroštumiid. Sámediggi lea iešheanalis aktevra ovttas earáiguin go guoská sihke nationála ja riikkaidgaskasaš arenai. Ovttasge ii leat váldi bagadit Sámedikki. Sámediggi mearrida ieš iežas vuoruhemiid ja ovddida iežas politihka sámi álbmoga mandáhta vuođul ja gulahallama bokte iežamet servodagaiguin. Riikkaidgaskasaš riekti lea mearrideaddji deaŧalaš min vuoigatvuođaid ja beroštumiid ovdánahttimii ja goziheapmái ruovttus. Buot fágasurggiid mat ovddiduvvojit sámedikki bušeahta bokte sáhttá čatnat riikkaidgaskasaš bargui, ja dain lea rievttalaš vuolggasadji álbmotrievttis. Sáhttit namuhit sámegielaid, dearvvašvuođa, ealáhusaid, rievtti árbevirolaš guovlluide ja daid resurssaide, dahje álbmotjoavkkuid ja indiviidaid vuoigatvuođaid, nugo mánáid dahje nissonolbmuid vuoigatvuođaid. Ovdamearkka dihte lea mánáidkonvenšuvdna guovddáš gaskaoapmi man bokte gozihit ahte sámi mánát besset geavahit iežaset sámegiela mánáidsuodjalusvuogádagas. Riikkaidgaskasaš bargu gáibida ollu resurssaid. Dasa dárbbašuvvojit sihke olmmošlaš, ekonomalaš ja teknihkalaš resurssat. Jus galgat lihkostuvvat iežamet riikkaidgaskasaš bargguin, de mis fertejit leat čielga mihttomearit, mii fertet hukset fierpmádagaid, juogadit dieđuid ja máhtu eará oassálastiiguin ja mis galget leat čielga rámmat dasa ahte fuolahit sámiid iešmearridanvuoigatvuođa riikkaidgaskasaččat. Sámediggi galgá leat ovddastuslaš ja mis galgá leat alla integritehta iežamet </p>
<p>Čállit: Elli Kirsti Nystad / Ellen Aina Eira 92/181 rollas álgoálbmotparlameantan. Dasa gáibiduvvo ahte mis maid lea čielga ja nana mandáhta ja luohttámuš sámi álbmogis. Sámediggi háliida oassálastit ollislaš ja beaktilis vugiin riikkaidgaskasaš mearridanproseassain. Dasa gáibiduvvo sihke bures doaibmi politihkalaš ja hálddahuslaš orgána, ja dohkálaš ekonomalaš rámmat. Go viehka johtilit ovddiduvvojit vuogit fuolahit álgoálbmotvuoigatvuođaid riikkaidgaskasaččat, de dat gáibida eanet resurssaid Sámedikkis nannen dihtii min riikkaidgaskasaš oassálastima. Vaikke vel Sámedikkis lea ge buoret ekonomalaš vuolggasadji go ollu eará álgoálbmotásahusain, de lea ain nu ahte Sámedikki riikkaidgaskasaš návccain váilot ovdánanvejolašvuođat ráddjejuvvon ekonomalaš rámmaid geažil. Sámedikki bargosuorgái gullet sámelága mielde buot áššit mat dikki áddejumi mielde erenoamážit gusket sámi álbmogii. Sámedikki bušeahtta ja áššit maid dievasčoahkkin meannuda muitalit makkár árvvut, hástalusat, eahpevuoiggalašvuođat ja vuoigatvuođat main sámi álbmot berošta, leat dat maid háliidit váikkuhit dahje rievdadit. Sámediggi lea vuosttažettiin politihkalaš orgána sámi álbmoga várás. Iešmearridanriekti rahpá ollu bargovugiid main min doaibma vuolggahuvvo. Sámediggái lea deaŧalaš ahte min doaibma lea čielgasit álbmotrievtti siskkobealde ja čuovvu dohkkehuvvon demokráhtalaš prinsihpaid. Sámediggi bargá sámiid árgabeaivvi buoridemiin, vai sámit dovddašedje iežaset ovttaárvosažžan eará nationalitehtaiguin. Galgá leat ovttaárvosaš riektegovva olles árbevirolaš sámi guovllus. Geavahusas dat mearkkaša dan ahte sihkkarastit duohta ja seammalágan vejolašvuođa sámiid ja majoritehta álbmoga gaskka, ja sierra sámi guovlluid gaskka. Álgoálbmogiid vuoigatvuođat nugo ovttaárvosašvuohta, dásseárvu, dohkkeheapmi, áddejupmi, árvvus atnin ja dovddastus leat vuođđogeađgin Sámedikki solidaritehtii ja riikkaidgaskasaš bargui. Sámedikkis lea gierdavašvuohta sierraláganvuođaide, sihke sámi servodaga siskkobealde ja muđui máilmmiservodagas. Buohkat galget árvvus adnojuvvot beroškeahtta sin duogážis, kultuvrras ja identitehtas. Sámedikkis lea ovddasvástádus das ahte mii ovttas earáiguin váikkuhit ovttaárvosašvuođa, solidaritehta ja ráfálaš ovttas leahkima sihkkarastima álbmogiid ja álbmotjoavkkuid gaskka. Buot álbmogat váikkuhit máŋggabealatvuođa ja dan riggodaga mii gávdno iešguđege servodagain ja kultuvrrain, ja mii lea olmmošsohkagotti oktasaš árbi. Stuorát fokus olggobealde ja industriijadoaimma plánat guovlluin mat árbevirolaččat gullet álgoálbmogiidda, das mielde sámi guovlu, dahká álgoálbmotorgána, nugo Sámediggi lea, oasebeallin stáhtaide ja ealáhusaktevrraide. Min vuoigatvuođat fertejit dohkkehuvvot ja heivehuvvot juohkelágan politihkkii mii guoská midjiide. Mii háliidat ahte min máhttu galgá váikkuhit politihka ovddideami sihke nationála ja riikkaidgaskasaš dásis. Stáhtat galget buriin jáhkuin konsulteret ja ovttas bargat álgoálbmogiiguin sin iežaset ovddastuslaš ásahusaid bokte. Guovddážis dás lea álgoálbmogiid vuoigatvuohta juogo addit dahje biehttalit addimis friija ja ovdagihtii dieđihuvvon miehtama ovdal go addojuvvo lohpi prošeavttaide mat gusket sin guovlluide dahje eatnamiidda ja eará resurssaide. Dát guoská erenoamážit huksemiidda, ávkkástallamii dahje minerálaid roggamii, čáhce- dahje eará resurssaide. Midjiide lea deaŧalaš ahte ealáhusdoaibma mii ávkkástallá resurssaiguin sámi guovlluin lea álbmotrievtti rámmaid siskkobealde. Sámediggi áigu geahčadit vejolašvuođaid ja vugiid iežas resursarámmaid siskkobealde movt váikkuhit buriid čovdosiid máilmmiviidosaš hástalusaide mat gusket álgoálbmogiidda. Dávjá lea nu ahte lea earáid sivva máilmmiviidosaš hástalusaide, go sin geat fertejit eanemusat gillát daid geažil. Álgoálbmogiidda, geain lea lagat oktavuohta lundui go earáin ja leat das sorjavaččat, čuhcet negatiivvalaš birasrievdadusat garraseappot. Danne ferte álgoálbmotperspektiiva deattuhuvvot vásttolaččat nannosit stáhta beales dalle go čovdosat máilmmiviidosaš hástalusaide plánejuvvojit ja čađahuvvojit. Luondu lea vuođđun álgoálbmogiid eallimii ja kultuvrii ollislaččat. Árbevirolaš sámi oaidnu, ahte luondu lea dušše luoikkasin ja ahte dat galgá geavahuvvot dainna lágiin ahte dat sáhttá báhcit árbin boahttevaš sohkabuolvvaide seammaláganin go mii dan oaččuimet, dávista riikkaidgaskaš doahpagii nana ceavzilis ovdáneamis. Dát oaidnu láide Sámedikki barggu máilmmiviidosaš hástalusaiguin mat čuhcet álgoálbmogiidda. <em type="bold">2.2 MEARRÁDUSPROSEASSAIDE SEARVAN </em>Mearrádusproseassaide sáhttá searvat riikkaidgaskasaš, nationála, guovlulaš ja báikkálaš dásis. Deaŧalaš lea searvat váikkuhan dihte ahte boađus lea álbmotrievtti siskkobealde. Mearrádus mii dahkkojuvvo riikkaidgaskasaš arenain ja guoská álgoálbmogiid dillái sáhttá váikkuhit sámi diliid buot dásiin. Danne lea deaŧalaš árvvoštallat maid Sámediggi galgá bargat arenaid ektui nugo ON, EU, </p>
<p>Čállit: Elli Kirsti Nystad / Ellen Aina Eira 93/181</p>
<p>Árktálaš ráđđi ja Barentsovttasbargu. Gávdnojit máŋga ovdamearkka movt sámiide váikkuhit riikkaigaskasaš mearrádusproseassat. Ovdamearkka dihte mearrida EU lágaid ja njuolggadusaid mat gusket sámi ealáhusaide. Sámediggi sádde áigodagaid mielde raporttaid iešguđet riikkaidgaskasaš gozihanorgánaide, nu go Áššedovdilávdegoddái ILO konvenšuvnna nr. 169 várás eamiálbmogiid ja čearddalaš álbmogiid hárrái iešmearrideaddji riikkain, Olmmošvuoigatvuođalávdegoddái mii goziha ON konvenšuvnna siviila ja politihkalaš vuoigatvuođaid birra (SP) ja Nállevealahanlávdegoddái (CERD) mii goziha Nállevealahankonvenšuvnna (iCERD). Deaŧalaš lea oažžut fokusii surggiid mat leat deaŧalaččat Sámediggái, ja raporteret. Ávžžuhuvvon lea ahte Norga rievdadivččii minerálalága fas nugo dat lei 2009:s, nugo ILO-169 lávdegoddi lea rávven Norgga, maŋŋá dán lágan raporterenvuoru. Eurohparáđi unnitlogu gielaid soahpamuša čuovvoleapmi lea čadnojuvvon eiseválddiid sámelága njuolggadusaid čuovvoleapmái sámegiela hálddašanguovlluid ektui. Sámediggi áigu sihkkarastit seammalágan stáhtusa buot sámegielaide Norggas maid sámi geavahit, gulahallama bokte norgga eiseválddiiguin ja vejolaččat Eurohparáđiin. Sámediggi sáhttá árvvoštallat eanet geavahit vejolávuođa raporteret bearráigeahččanorgánaide. Dasto fertet mii eanet árjjalaččat geavahit daid rávvagiid mat juo leat addojuvvon sámiid diliid birra, ja dasto čuovvolit bearráigeahččanorgánaid ođđa rávvagiid. Dát guoská measta buot fágasurggiide ja ossodagaide Sámedikkis. Sámedikkis ii leat automáhtalaš vejolašvuohta searvat čoahkkimiidda riikkaidgaskasaš arenain. Dat leat dábálaččat rahpasat stáhtalaš lahtuide. ON:s leat badjel 4000 eaktodáhtolaš organisašuvnnas (NGO, non-governmental organization) konsultatiivvalaš stáhtus ON ekonomalaš ja sosiála ráđiin (ECOSOC), ja dat sáhttet registreret iežaset čoahkkimiidda ON-vuogádagas. Sámedikkis ja eará álgoálbmotparlameanttain ii leat NGO stáhtus. Muhto čoahkkimiidda ON álgoálbmotáššiid bissovaš forumis (UNPFII) ja ON álgoálbmogiid vuoigatvuođaid áššedovdimekanismmas (EMRIP) lea Sámediggi ožžon akkrediterenortnega. Sámedikkis lea buorre gulahallan Olgoriikadepartemeanttain ja fágadepartemeanttaiguin, ja sáhttá searvat ollu čoahkkimiidda stáhtalaš delegašuvnnaid mielde. Dasto háliida Sámediggi doaibmat iešheanalis aktevran riikkaidgaskasaš oktavuođain. Danne fertet bargat ja sihkkarastit stuorát searvanvejolašvuođa buot riikkaidgaskasaš arenain mat meannudit álgoálbmotáššiid. Vásihusat čájehit ahte buorit čovdosat šaddet álgoálbmotáššiide go álgoálbmogat servet ovttaárvosaččat ja árjjalaččat mearrádusproseassain, gos álgoálbmogiid ovddasteddjiin lea vejolašvuohta váikkuhit mearrádusa sisdollui. Sámedikki bargu ON álgoálbmogiid 2014 máilmmikonferánssa oktavuođas oainnusmahtii dan. 2013:s lágidii Sámediggi máilmmiviidosaš álgoálbmotkonferánssa Álttás. Muhtun Sámedikki áirasat ledje Áltá 2103 konferánssas Sámi parlamentáralaš ráđi ja Árktalaš guovllu bokte. Álttá 2013 konferánssa loahppadokumeanta lei vuosttaš evttohus loahppadokumeantan Álgoálbmogiid 2014 máilmmikonferánsii, ja dan hábmejedje álgoálbmogat. Vaikko máilmmikonferánssa loahppadokumeanttas šiehtadallanproseassaid bokte stáhtaiguin ii leat dat seamma sisdoallu mii lei Áltá 2013 loahppadokumeanttas, de sáhttá oaidnit ahte muhtun oassi Máilmmikonferánssa loahppadokumeantta sisdoalus, lea seamma go Áltá 2013 konferánssa loahppadokumeanttas. Áltá 2013 konferánssa loahppadokumeanta lea almmolaš ON dokumeanta ja lea namuhuvvon Máilmmikonferánssa loahppadokumeantta juolgenohtas, ja lea deaŧalaš gáldu Máilmmikonferánssa loahppadokumentii. Dát čájeha ahte eaktun dohkálaš ja buriid čovdosiidda sihke nationála ja riikkaidgaskasaš dásis lea ahte mii searvat daid mearrádusproseassaide mat gusket sámiid diliide. Mii áigut ain čuovvolit loahppadokumeantta sisdoalu sihke nationála ja riikkaidgaskasaš dásis. Nationála dásis lea mis konsultašuvdnašiehtadus Sámedikki ja stáhta eiseválddiid gaskka. Dat sihkkarastá ollu dan ahte Sámediggi konsulterejuvvo ovdal go mearrádusat dahkkojuvvojit. Dasto ferte konsultašuvdnamekanismma ovddidit gozihan dihte Sámedikki ja sámi vuoigatvuođaoamasteddjiid rievtti miehtat ovdagihtii dahje biehttalit miehtamis ovdagihtii ovdal go mearrádusat mat váikkuhit min mearriduvvojit dahje čađahuvvojit. Hástalussan lea go vuoigatvuođaproseassat Norggas váldet guhkes áiggi, dahje sivvadit ovdánit áiggi mielde. Sámi vuoigatvuođalávdegotti II čuovvoleapmi lea bisánan. Nubbi eará ášši lea minerálalága 2009 atnui váldin, mii ii leat čovdojuvvon. Sáhttá leat oiddolaš geahččat movt sáhtášii ovddidit gulahallama ja ovttasbarggu stáhta eiseválddiid ja Sámedikki gaskka vai oččošeimmet áššiid mat eai</p>
<p>Čállit: Elli Kirsti Nystad / Ellen Aina Eira 94/181 ovdán ovdánit. Movt oažžut politihkalaš dáhtu čuovvolit sámi áššiid dohkálaš áigemeriid siste ja oažžut čovdosiid mat leat álbmotrievtti siskkobealde, lea hástalus mainna Sámediggi ferte eanet bargat áiggis ovddasguvlui. Gulahallama buorideapmi Olgoriikadepartemeanttain ja fágadepartemeanttaiguin áššiin mat gusket álgoálbmogiidda sáhttá leat ávkkálaš sihke Sámediggái ja stáhtii. Ovdamearkka dihte sáhttá vásihusaid solidaritehtabarggu oktavuođas lonuhallat. Dán suorggi lea Sámediggi duos dás guoskkahan ja mii gáibida buori áddejumi diliin mat čuožžilit eará osiin máilmmis. Olgoriikadepartemeanta oktiiordne dávjá riikkaidgaskasaš searvama, juogo čoahkkimiin dahje fágalaš rávvagiid ektui bearráigeahččanorgánain, ja sáhtášii vástidit ulbmila ahte lávgadeappot ovttasbargat Olgoriikadepartemeanttain dán lágan áššiin. Buorre gulahallan guoskevaš departemeanttaiguin sihke ovdal, gasku ja maŋŋá raporterema bearráigeahččanorgánaide lea deaŧalaš. Deaŧalaš lea maiddái čuovvolit bearráigeahččanorgánaid rávvagiid norgga eiseválddiid ektui sihkkarastin dihte sámerievtti nationála čađaheami. <em type="bold">3. ÁŊGIRUŠŠANSUORGGIT, MIHTTOMEARIT JA STRATEGIIJAT </em>Dat vuoigatvuođat mat dohkkehuvvojit ON álgoálbmotvuoigatvuođaid julggaštusas leat unnimus standárddat mat sihkkarastet máilmmi álgoálbmogiid birgejumi, ja sin árvvolašvuođa ja čálggu. Julggaštusa sisdoallu dego čatná, mii geatnegahttá stáhtaid čađahit dan mearrádusaid. Sámediggi áigu váikkuhit heiveheami čađaheami. Julggaštus lea deaŧalaš reaidu min barggus. Dat stivre gulahallama stáhta eiseválddiiguin ja eará aktevrraiguin sihke regionála, nationála ja riikkaidgaskasaš dásis. Oiddolaš lea čatnat sámepoltihka váikkuhangaskaomiid geavaheami ja relevánta áššemeannudeami julggaštusa artihkkaliidda. Dát nanne ja sihkkarastá julggaštusa geavaheami sámedikki barggus, ja dasto álkiduhttá raporteremiid ja heivehandási mihtideami álgoálbmogiid vuoigatvuođaid birra. Go dihtomielalaččat geavaha vuoigatvuođaid mat leat julggaštusas, beaivválaš barggus, de lea álkit oažžut stuorát áddejumi mearrádusproseassaide mat gusket sámiide, ja váikkuhit dan ahte mii árjjalaččat sáhttit daiguin ávkkástallat. Dálá ovttasbargostruktuvrraid ja máilmmiviidosaš hástalusaid vuođul mat leat máilmmis, vuoruhit mii vihtta áŋgiruššansuorggi. Dat ovdan buktojuvvojit vuolábealde sierra, muhto dat galget geahčaduvvot fárrolaga ja dat sáhttet fátmmastit nubbi nuppi. Áŋgiruššansuorggit leat: 1. Sámi ovttasbargu 2. Davviguovllut 3. ON álgoálbmot- ja olmmošvuoigatvuođat 4. Ovttaárvosašvuohta ja solidaritehta 5. Máilmmiviidosaš hástalusat mat gusket álgoálbmogiidda Dieđáhusas čilgejuvvojit hástalusat, ja hábmejuvvojit mihttomearit ja strategiijat áŋgiruššansurggiid várás. Mihttomeari juksama dihte fertet mii analyseret ja guorahallat min rolla ja ovddasvástádusa riikkaidgaskasaččat, ja dan fertet maiddái geahčadit fárrolaga gelbbolašvuođain, kapasitehtain ja ekonomiijain. <em type="bold">3.1 SÁMI OVTTASBARGU </em>Sámi álbmot lea okta álbmot geain lea iešmearridanriekti. Stáhtaid rájáin beroškeahttá galgá sámiin leat vejolašvuohta bisuhit oktavuođa ja suodjalit ja ovddidit kultuvrralaš beliid. Rájárasttideaddji sámi ovttasbargu lea guovddážis sámi servodateallimis. Sámi ovttasbargu riikarájáid rastá ii álohii leat riikkaidgaskasaš bargu, muhto ahte mii dávjá oaidnit ahte oppasámi barggus lea riikkaidgaskasaš dimenšuvdna(gč. oasi 1.2). </p>
<p>Čállit: Elli Kirsti Nystad / Ellen Aina Eira 95/181</p>
<p><em type="bold">Sámi parlamentáralaš ráđđi (SPR) </em>Sámit galget sáhttit suodjalit ja ovddidit giellaset, kultuvrraset ja servodateallimeaset sihke ovttaskas stáhtain ja riikarájáid rastá. SPR fuolaha daid áššiid politihkalaš meannudeami oktiiordnema, mat gusket sámiide, ja ovddida geavatlaš ovttasbargovugiid sámedikkiid gaskka. </p>
<p>Sámi parlamentáralaš ráđis ii leat iežas čállingoddi. Áigumuššan lea leamaš ahte sámedikkiid hálddahusat galget meannudit áššiid SPR ovddas, muhto dat ii leat doaibman bures. Hálddahusresurssaid váilun sáhttá dagahit ahte mearrádusat eai čuovvoluvvo ja oktilašvuohta fuotnána. Diehtojuohkinbargu SPR:s lea vuoruhuvvon vulos. SPR stivra árvvoštallá ahte ásahuvvošii sierra stába dáid doaimmaid goziheapmái. Sámedikkiid bargu riikkaidgaskasaš áššiin galgá čađahuvvot Sámi parlamentáralaš ráđi bokte. SPR guhkes áiggi mihttomearrin lea searvat iežas kapasitehtain álgoálbmogiidda guoski čoahkkimiidda ja proseassaide. Sámi parlamentáralaš ráđis lea formálalaš ovttasbargu Suoma, Norgga ja Ruoŧa nationála eiseválddiiguin čoahkkimiid bokte sámedikkiid presideanttaid ja ministtariid, main lea ovddasvástádus sámi áššiin, gaskka. Sámi parlamentáralaš ráđđi lea ohcan alccesis searvistáhtusa Árktalaš ráđis. SPR lea ohcan ollislaš lahttovuođa Davviriikkaid ráđis, gos sámedikkiin dál lea áicistáhtus. Davviriikkaid ráđđi lea almmolaš davviriikkalaš ovttasbarggu parlamentáralaš orgána, ja das leat lahtut Danmárkkus, Suomas, Islánddas, Norggas ja Ruoŧas, ja Færsulluin, Ruonáeatnamis ja Ålánddas. Sešuvnnat leat forumat gos davviriikkaid parlamentarihkkarat ságastallet davviriikkalaš áššiid birra davviriikkaid stáhtaministariiguin ja fágaministariiguin. Sámi parlamentáralaš ráđis lea iežas EU-strategiija, ja galgá nannet barggus EU-áššiiguin. Árvvoštallojuvvo ahte ásahuvvošii dasa sierra kantuvra Brusselis. Sámi parlamentáralaš ráđi barggus galgá leat faggi sámedikkiin. Sámi parlamentáralaš ráđi doaimma birra raporterejuvvo dievasčoahkkimii sámediggeráđi dieđáhusa bokte. Berre árvvoštallat galggašii go Sámediggi jahkásaččat čilget SPR doaimma birra dievasčoahkkimii. Sámi parlamentáralaš ráđis ii leat alddis bušeahtta. Sámi parlamentáralaš rađi doaibma ruhtaduvvo sámedikkiid dábálaš bušeahta bokte. Sámedikkit fertejit ieža vuoruhit ruđaid SPR ovttasbargui. SPR lea ávžžuhan Suoma, Norgga ja Ruoŧa ruhtadit dán doaimma. Mihttomearit: ·</p>
<p>Sámi parlamentáralaš ráđis lea institušuvdnan dahkkojuvvon ovttasbargu áššiin mat gusket sámiide máŋgga riikkas, dahje sámiide go lea okta álbmot. ·</p>
<p>Sámi parlamentáralaš ráđđi galgá searvat iežas kapasitehtain riikkaidgaskasaš foraide. ·</p>
<p>Sámi parlamentáralaš ráđđi galgá viidát áŋgiruššat riikkaidgaskasaččat. ·</p>
<p>Sámedikkiid ovttasbargu nannejuvvo Sámi parlamentáralaš ráđi bokte.</p>
<p>Strategiijat: ·</p>
<p>Oččodit buoret rámmaeavttuid Sámi parlamentáralaš ráđđái, maiddái buoret ekonomalaš ja hálddahusresurssaid. Váikkuhit dan ahte diehtojuohkinbargu Sámi parlamentáralaš ráđis ovddiduvvo viidáseappot ja nannejuvvo. ·</p>
<p>Searvat árjjalaččat Sámi parlamentáralaš ráđi bokte relevánta riikkaidgaskasaš foraide. ·</p>
<p>Váikkuhit ekonomalaččat dan ahte Sámi parlamentáralaš ráđi doaimma evalueren álggahuvvošii. ·</p>
<p>Bargat dan ala ahte álgoálbmogiid ovddasteaddji orgánat sáhtášedje searvat iežaset kapasitehtain relevánta riikkaidgaskasaš foraide. ·</p>
<p>Buoredit diehtojuohkima lonuhallama ovttasbarggu birra Sámi parlamentáralaš ráđis. ·</p>
<p>Jahkásaččat čilget Sámi parlamentáralaš ráđi doaimma birra Sámedikki dievasčoahkkimii. ·</p>
<p>Sámedikkit nannejit gulahallama iežaset riikkaidgaskasaš barggu birra iešguđet ulbmiljoavkkuiguin sámi servodagas.</p>
<p>Čállit: Elli Kirsti Nystad / Ellen Aina Eira 96/181</p>
<p><em type="bold">Davviriikkalaš sámekonvenšuvdna </em>2005:s ovddidii áššedovdijoavku árvalusa <em type="italic">Davviriikkalaš sámekonvenšuvnnas </em>. Jagi 2011 rájes leat Suopma, Norga ja Ruoŧŧa šiehtadallan dán konvenšuvnna. Sámedikkit servet šiehtadallamiidda stáhtaid delegašuvnnaid bokte. Šiehtadallojuvvo earret eará artihkkala sámiid ja riikkaidgaskasaš ovddastus birra. Sámit leat okta álbmot ja mii ássat njealji riikkas. Sámekonvenšuvdna sihkkarastá midjiide seammalágan vuoigatvuođaid, mii lea eaktun dasa ahte mii ain galgat sáhttit ovdánit oktan álbmogin. Stáhtarájit eai galgga hehttet min kultuvrra, giela, ealáhusaid ja servodateallmia suodjaleami, doaimmaheami ja ovddideami. Davviriikkain lea erenoamáš vejolašvuohta soahpat iežas álgoálbmogiin rájárastá konvenšuvnna mii goziha min vuoigatvuođaid rájarasttideaddji álgoálbmogin. Dán lágan konvenšuvnnas livččii mearkkašupmi olggobealde Davviriikkaid, go ollu álgoálbmogat máilmmis leat sirrejuvvon rájáiguin ja sis váilu buot fátmmasteaddji rámmadagus mii suodjalivččii sin oktan álbmogin. Davviriikkalaš sámekonvenšuvdna sáhtášii bidjat standárdda mii movttiidahttá stáhtaid gos leat rájárastá álgoálbmogat ásahit gulahallama ja ráhkadit rámmaid maid bokte sihkkarastit sin vuoigatvuođaid. Davviriikkalaš sámekonvenšuvnnas lea danne árvu dobbelii Sámi rájáid. Danne lea davviriikkalaš sámekonvenšuvnnas stuorra árvu mii rasttida Sámi rájáid. Eurohpáráđis lea leamaš ja lea mearkkašupmi olmmošvuoigatvuođaid ovddideapmái ja ráđđi mearrida sihke konvenšuvnnaid ja rávvagiid das mo olmmošvuoigatvuođat galget fuolahuvvot Eurohpás. Lea lunddolaš árvvoštallat gulahallama Eurohpáráđiin davviriikkalaš sámekonvenšuvnna birra. Mihttomearri: · </p>
<p>Soahpat oktasaš rámmaid mat bures leat álbmotrievtti siskkobealde, sámiide go lea okta álbmot ja álgoálbmot.</p>
<p>Strategiijat: ·</p>
<p>Searvat šiehtadallamiidda, mat galget loahpahuvvot 2016:s. ·</p>
<p>Váikkihit šiehtadallanproseassaide ja ovdánahttit daid. ·</p>
<p>Sámediggi nanne gulahallama barggu birra davviriikkalaš sámekonvenšuvnnain iešguđet ulbmiljoavkkuiguin sámi servodagas. Oahpásmahttit konvenšuvdnabarggu buorebut iešguđet sámi birrasiidda.</p>
<p><em type="bold">Sámit Guoládatnjárggas </em>Deaŧalaš lea váikkuhit dan ahte sámiide Ruošša bealde nannejuvvojit eavttut gozihit giela, kultuvrra, ealáhusaid ja servodateallima. Ruošša beale sámit leat ovddastuvvon oktasaš sámi politihkalaš barggus sin guovtti organisašuvnna bokte, Guoládaga Sámiid Searvi (GSS)/ Association of Kola Saami (AKS), mii ásahuvvui 1989:s, ja Murmánskka guovllu Sámisearvi/ Official Organisation of Saami in Murmansk Oblast (OOSMO), mii ásahuvvui 1998:s.Dát guokte organisašuvnna barget oktilaččat sámiid giela, kultuvrra ja vuoigatvuođaid ovddidemiin dan olis go lea álgoálbmot. Goappašagat organisašuvnnat leat Sámiráđi lahtut ja servet bissovaččat Sámi parlamentáralaš ráđis. Sámiid nuppi kongreassas 2010:s ásahuvvui Guoládaga Sámi Sobbar, sámiid čoahkkimin Ruošša bealde. Guoládaga Sámi Sobbar ozai lahttovuođa 2010:s Sámi parlamentáralaš ráđis. OOSMO doarjjui ohcama go fas AKS ovddasteaddjit eai dorjon ohcama. Sámi parlamentáralaš ráđđi doarju Ruošša beale sámiid barggu iežaset álbmotválljen orgána ásaheames. Sámediggái lea deaŧalaš ahte láhččojuvvojit dilit nu ahte skáhppojuvvojit doarvái kapasitehta ja ekonomalaš resurssat vai sámit Ruošša bealde sáhtášedje searvat politihkalaččat </p>
<p>Čállit: Elli Kirsti Nystad / Ellen Aina Eira 97/181 árjjalaš ja ollislaš vuogi mielde. Barentsovttasbarggus lea bures lihkostuvvan olbmos olbmui ovttasbargu, vuoruhuvvon surggiin nugo kultuvra, nuorat, biras, álgoálbmogat ja dearvvašvuohta. Regionála Barentsovttasbargu fokusere ollu konkrehta prošeavttaid, ja formálalaš cakkiid čoavdima ovttasbarggus. Olbmos olbmui ovttasbargui sáhttet gullat kulturdoalut, gielladoaibmabijut ja ealáhusovttasbargu boazodoalu, guolástusaid ja turismma siskkobealde. Mihttomearri: ·</p>
<p>Viiddis ovttasbargu sámiid gaskka riikarájáid rastá.</p>
<p>Strategiijat: ·</p>
<p>Doarjut Ruošša beale sámiid positiivvalaš ovddidanbarggu. ·</p>
<p>Veahkehit Sámi parlamentáralaš ráđi birrabeavdekonferánssa čađaheamis Guoládatnjárggas 2015:s. ·</p>
<p>Doarjut ja váikkuhit olbmos olbmui prošeavttaid maiddá álgoálbmogat servet. ·</p>
<p>Ovddidit ja suodjalit buriid diehtojuohkingálduid. ·</p>
<p>Gulahallama bokte ráđđehusain sihkkarastit ahte álbmogis álbmogiidda ruđat maiddái fuolahit álbmogis álbmogiidda ovttasbarggu Guoládatnjárggas. <em type="bold">3.2 DAVVIGUOVLLUT </em>Davviguovlopolitihkas leat stuorra hástalusat álgoálbmogiidda, nationála eiseválddiide ja industriijaberoštumiide álgoálbmogiid eatnamiin. Das sáhttet leat dakkár váikkuhusat mat eai leat buorit álgoálbmogiidda, muhto rahpet seammás vejolašvuođaid buoret čálgui, luondduresurssaid ceavzilis ja vuoiggalaš hálddašeami bokte. Ealli sámi servodat lea bidjamin deaŧalaš eavttuid árvoháhkamii ja resursahálddašeapmái, maiddái máilmmiviidosaš perspektiivvas. Danne ferte davviguovlopolitihkka hábmejuvvot ja čađahuvvot gulahallama ja ovttasbarggu bokte Sámedikki, sámi vuoigatvuođaoamasteddjiid, sámi beroštupmiorganisašuvnnaid, eiseválddiid ja ealáhusaktevrraid gaskka. <em type="bold">Eurohpá uniovdna (EU) </em>Min deaŧaleamos hástalus eurohpá ektui lea sámiid beroštumiid goziheapmi EU guovdu. Ollu njuolggadusat ja direktiivvat leat vuolgán EU-vuogádagas. Njuolggadusat ja direktiivvat biebmooadjebasvuođa, veterinearapolitihka, fievrridanpolitihka, energiijapolitihka ja biraspolitihka birra váikkuhit sámi beroštumiid máŋggaláhkai. Sámepolitihkalaš váikkuhanfápmu eurohpá oktavuođas eaktuda ahte mii máhttit formuleret, oainnusmahttit ja gulahallat politihkalaš mihttomeriid, gáibádusaid ja vuordámušaid mat fas buvttihit institušuvdnan dahkkojuvvon ortnegiid váikkuhanfámu ektui. Sámediggi searvvai Norgga EU-lahttovuođa šiehtadallamiidda 1994:s. Ovdan šiehtaduvvui protokolla sámi álbmoga birra (sámeprotokolla). Protokolla guoská sámiide Suomas ja Ruoŧas, muhto ii leat EEO-šiehtadusa oassi. Sámeprotokollas dohkkehuvvo álgoálbmogiid árbevirolaš eanageavahanriekti vuođđun kultuvrra suodjaleapmái EU-rievttis. Eai gávdno almmuhuvvon árvvoštallamat manne sámeprotokolla ii leat heivehuvvon EEOšiehtadusas. Orru imaš go čadni protokolla sámi áššiin, mii lea ovdan šiehtaduvvon Norgga álgaga mielde ii leat EEO-šiehtadusa oassi. Sivvan lea várra dat go Norga ii šaddan EU lahttun. Ii leat dábálaš ahte EU rievtti laktit EEO šiehtadussii Norgga álgaga mielde. Sámeprotokolla šaddan ja čadni váikkuhus dál bealušta protokolla heiveheami EEO-šiehtadusas. Sámediggi áigu bargat dan ala. Váikkuhanbargu, dahje feaskárastinbargu, lea deaŧalaš oassi EU vuogádaga politihkalaš eallimis, ja dat dohkkehuvvo EU ásahusain sihke dárbbašlažžan ja sávahahttin. Váikkuhanbarggus lea sáhka árjjalaš searvamis EU mearrádusproseassaide. EU mearrádusain sáhttet leat váikkuhusat sámiide, ja danne lea deaŧalaš ovdánahttit iežas posišuvnna EU vuogádaga ektui. Sámediggi áigu láhčit diliid nu ahte Sámi parlamentáralaš ráđđi sáhttá guorahallat movt sámedikkit sáhttet váikkuhit EU mearrádusproseassaide. Sávahahtti lea oažžut rámmaid mállen movt </p>
<p>Čállit: Elli Kirsti Nystad / Ellen Aina Eira 98/181 institušuvdnan dahkat ortnegiid sámi váikkuhanfámu várás EU:s. Lunddolaš lea ahte Suoma ja Ruoŧa sámedikkit jođihit dákkár barggu danne go sis lea máhttu maid viežžat Suoma ja Ruoŧa EU lahttovuođas. EU ovddida ja mearrida politihka mii guoská sámiid árgabeaivái ja rádjerasttideaddji ovttasbargui, ja danne lea lunddolaš ahte Sámediggi árvvoštallá iežas leahkima davvinorgga EU-kantuvrras Brusselis. Sámediggi sáhttá Davvi-Norgga fylkkagielddaid ovttasbargošiehtadusaid bokte ruhtadit hospiterenortnega sámi nuoraid várás Davvi-Norgga EU kantuvrras Brusselis. Lea vejolaš ovddidit ovttasbarggu hospiterenortnegis sámi nuoraid várás Suoma ja Ruoŧa regiovdnakantuvrrain. Sámediggi láve leat mielde Eurohpapolitihkalaš forumis, mas leat čoahkkimat guktii jagis. Forum lea departemeanttaid, fylkkagielddaid, gielddaid ja Sámedikki deaivvadanbáiki. Ráđđehus lea ráhkadan strategiija EU ovttasbarggu várás mas dovddahuvvo ahte lea beroštupmi lávga ovttasbargat EU:in ja árjjalaččat searvat politihkalaš proseassaide Eurohpás. Váikkkuhan dihte deaŧalaš mearrádusaide ferte Norga árrat ja deattuin leat mielde eurohpapolitihkalaš áššiin. Sámediggi áigu nannet gulahallama ja ovttasbarggu norgga eiseválddiiguin EU áššiin. Mihttomearit: ·</p>
<p>Sámeprotokolla šaddá EEO šiehtadusa oassin. ·</p>
<p>Geahččalit váikkuhit EU ektui ovdal go mearriduvvojit njuolggadusat ja direktiivvat mat váikkuhit sámi beroštumiid, ealáhusaid ja báikegottiid. ·</p>
<p>Háhkat buriid rámmaeavttuid sámi giela, kultuvrra ja ealáhusaid várás regionála ovttasbarggu bokte riikarájáid rastá Sámis.</p>
<p>Strategiijat: ·</p>
<p>Váldit álgaga ja guorahallat sámi ovddastusa Brusselis Sámi parlamentáralaš ráđi bokte. ·</p>
<p>Gulahallan Olgoriikadepartemeanttain EEO áššiid ja EU birra. ·</p>
<p>Diehtojuohkinbargu Interreg birra sámi organisašuvnnaid, ásahusaid ja fitnodagaid ektui. ·</p>
<p>Doarjut Interreg-prošeavttaid váikkuhangaskaomiid geavaheami bokte. ·</p>
<p>Válljet ovddasteddjiid Bearráigeahččanlávdegoddái ja Stivrenlávdegottiide ja čuovvolit daid. ·</p>
<p>Ságaškuššat sámi ovddasteami Davvi-Norgga EU-kantuvrras Brusselis fylkkasuohkaniiguin</p>
<p><em type="bold">Árktalaš ovttasbargu </em>Árktis lea guovddáš suorgi riikkaidgaskasaš politihkas. Dálkkádatrievdadmiid ja eará hástalusaid geažil fertet mii gávdnat buriid čovdosiid birrasa, resurssaid ja energiija deattuhemiin. Čájehuvvo ahte sámi guovllus lassána beroštupmi ávkkástallat resurssaiguin ja ođđa areálageavaheapmi, ja gilvu luondduresurssaid alde lassána. Sihke márkanjearran ja politihkalaš fuomášupmi bidjá Sámi davviguovlopolitihka ja industriija guovddážii. Dán oktavuođas ii biddjojuvvo sámiide, go lea okta álbmot mas leat vuoigatvuođat árbevirolaš guovlluide, dohkálaččat fuomášupmi. Árktalaš ovttasbargui gullá dihke ovttasbargu stáhtaid ráđđehusaid gaskka Árktalaš ráđis ja ovttasbargu parlamentarihkkariid čoahkkimiiguin. Álgoálbmogiin lea guovddáš sadji ovttasbargoorgánain. Árktalaš ráđđi lea konsenšuvdnaorgána. Das leat guhtta álgoálbmotorganisašuvnna maid stáhtus lea bissovaš álgoálbmotsearvan (PP:t), das lea mielde maiddái Sámiráđđi. Dain lea hállan- ja evttohanriekti láhttoriikkaiguin dássálaga, muhto dain ii leatjienastanvuoigatvuohta. Nu eai dat sáhte ge bissehit evttohusa veto bidjamiin, nugo lahttoriikkat sáhttet. Geavahusas ii leat dattetge geavvan nu ahte lahttoriikkat livčče mearridan áššiid PP:id dáhtu vuostá. Oktiibuot 32 riikkas ja organisašuvnnas lea áicistáhtus ráđis. Bissovaš álgoálbmotsearvit dorjot sierra čállingotti, Indigenous Peoples Secretariat (IPS). Dat lea Københámmanis muhto lea mearriduvvon ahte dat fárrehuvvo Romsii. IPS biddjojuvvo seamma lokálaide Árktalaš čállingottiin. Árktalaš ráđđi lea deaŧalaš fora gos ságastallat biraslaš hástalusaid ja ekonomalaš vejolašvuođaid Árktisas. Dat lea guovlulaš ovttasbargoorgána mii doaibmá ovttasbarggu ja ovttasdoaibmama </p>
<p>Čállit: Elli Kirsti Nystad / Ellen Aina Eira 99/181 ovdánahttimiin árktalaš stáhtaid gaskka oktasaš áššiin. Erenoamáš áigeguovdilis áššin leat leamaš ceavzilis ovdáneapmi, birasgáhtten ja dálddádatrievdan. Árktalaš ráđđi lea bargan ovttasbarggu nannemiin Árktisas ja máhtu buoridemiin guovddáš áššesurggiid birra, nugo birrasa ja dálkkádatrievdama birra. Árktalaš ráđis lea dál stuorát fokus maiddái buriid bohtosiid oažžumis go guoská kultuvrralaš ja ekonomalaš ovdáneami ceavzilvuhtii, lassin birrasii. 2014 čavčča válddii Árktalaš ráđđi álgaga ásahit Arctic Economic Council (AEC). Áigumuššan lei ráhkadit rámmaid gulahallamii gaskal Árktalaš ráđi ja ealáhusdoaimmaheddjiid Árktisis. Dát galgá leat mielde bidjamin ekonomalaš ovdáneami badjelebbui áššelistii árktalaš ovttasbarggus. Riikarevišuvdna lea geahčadan eiseválddiid barggu Árktalaš ráđiin áigodagas 1996 - 2014. Sámediggi lea veahkehan dieđuiguin. Riikarevišuvnna bargu lea oassi Árktalaš ráđi multilaterála revišuvnnas, masa Dánmárkku, Norgga, Ruošša, Ruoŧa ja USA riikarevišuvnnat leat searvan. Canáda ja Suoma riikarevišuvnnat leat leamaš áicin. Okta váldogávdnosiin lea ahte Árktalš ráđđi ii leat dohkálaččat láhčán diliid álgoálbmogiid searvamii ráđi barggus. Álgoálbmotsearvamis prošeavttain leat erohusat ekonomalaš, fágalaš ja olmmošnávccaid geažil. Árktalaš ráđis ii leat ruhtadanortnet mii sihkkarastášii álgoálbmogiid searvama barggus. Juohke riikkas lea ovddasvástádus álgoálbmogiid searvama ruhtadeamis. Iskkadeapmi čájehii ahte norgga barggu oktavuođas Árktalaš ráđis leat rašisvuođat oktiiordnema ja čuovvoleami oktavuođas. Mihttomearit: ·</p>
<p>Eanet fokus, searvan ja áŋgiruššan davviguovlopolitihkas sihkkarastin dihte ceavzilis ovdáneami álbmogiidda geat ásset davvin. ·</p>
<p>Luondu geavahuvvo ja suodjaluvvo nu ahte dat addá vuođu kultuvrii ja buhtes birrasii boahttevaš sohkabuolvvaide.</p>
<p>Strategiijat: ·</p>
<p>Nannet álgoálbmogiidda kapasitehta, gelbbolašvuođa ja ruhtadeami searvat Árktalaš ráđi bargui. ·</p>
<p>Buoridit sámiid máhtuid davviguovlluid rievdamiid ja ovddideami birra ja fokuseret daid. ·</p>
<p>Váldit álgaga ahte eanet formaliseret ovttasbarggu Sámiráđiin ja eará guoskevaš álgoálbmotásahusaiguin ja organisašuvnnaiguináššiid birra Árktalaš ráđis. ·</p>
<p>Vuoruhit resurssaid nu ahte sáhttá doaibmat árjjalaččat arenain gos lea sáhka davviguovlopolitihka birra, sihke nationála dásis ja riikkaidgaskasaččat. ·</p>
<p>Bargat dan ala ahte nannet álgoálbmogiid kapasitehta dainna lágiin ahte álgoálbmotčállingoddi IPS oažžu buoret ruhtadeami ja oktii lokaliserejuvvo Árktalaš ráđi čállingottiin Romssas. ·</p>
<p>Váldit ovdan Olgoriikadepartemeanttain dan ahte Sámiráđđi ja eará guoskevaš álgoálbmotásahusat ja organisašuvnnat oččošii buoret ruhtadeami bargat barggus Árktalaš ráđi siskkobealde. ·</p>
<p>Veahkehit ahte guovddáš raporttat Áktalaš ráđis jorgaluvvojit sámegillii ja dovddusin dahkkojuvvojit sámi báikegottiin. ·</p>
<p>Čuovvolit Guovdageainnu Riikkaidgaskasaš boazodoalloguovddáža (ICR) ja Boazoálbmogiid máilmmioktavuođa (WRH) prošeavtta, Eallin, mas leat mielde nuorat ja boazodoallu. Doarjut sin ođđa prošeavtta, Eallu, mas lea sáhka nuoraid birra Árktisas, dálkkádatrievdamiid ja biebmokultuvrra birra. ·</p>
<p>Lágidit sirkumpolára oahppokonferánssa njukčamánus 2016, ja lágidit árktalaš guovlluid ministtarčoahkkima, gos bargojuvvo dan ala ahte ovttasbargošiehtadus oahpahussuorgái vuolláičállojuvvo.</p>
<p><em type="bold">Barentsovttasbargu </em>Barentsovttasbargu lea addán álgoálbmogiidda ja guovlluide davvin rolla ovttasbarggus Ruoššain. Álbmogis álbmogii ovttasbargu nannejuvvo daid álbmogiid gaskka geat ellet davvin. Barentsovttasbarggu olis leat čađahuvvon máŋga lihkostuvvan ovttasbargoprošeavtta, erenoamážit kultuvrra ja ealáhusa oktavuođas. Barentsovttasbargu lea nannehan sámi oktavuođadovddu sámiiguin </p>
<p>Čállit: Elli Kirsti Nystad / Ellen Aina Eira 100/181</p>
<p>Guoládatnjárggas. Ruošša ránnjávuođapolitihkka lea buvttihan reakšuvnnaid máilmmiservodaga bealis ja váttásmahttán viidásat ovttasbargoovdáneami gaskal Norgga ja Ruošša. Dat sáhttá maiddái váikkuhit ovttasbargui sámiiguin ja eará álgoálbmogiiguin Ruošša bealde.Dán dilis lea deaŧalaš nannet álbmogisálbmogiidda-ovttasbarggu ja doaibmat vuojeheaddjin dasa ahte Norga, beroškeahttá ráŋggáštusain, bisuha gulahallama Ruoššain. Barentsguovllu luondduresurssaide lea stuorra beroštupmi gávppálaš oassálastiid bealis. Gávppálaš ávkkástallan luondduresurssaiguin lea dávjá áittan árbevirolaš ealáhusaide ja kultuvrraide aiddo fal dannego álgoálbmotvuoigatvuođat eai fuolahuvvo riikkaidgaskasaš konvenšuvnnaid ja standárddaid vuođul. Etihkalaš njuolggadusaid ásaheapmi ja geavaheapmi ekonomalaš doaimmaid várás álgoálbmotguovlluin lea mielde unnideamen áitaga álgoálbmotealáhusaide ja -kultuvrraide. Mihttomearit: ·</p>
<p>Ovttasbargat sámiiguin riikarájáid rastá, erenoamážit sámiid deattuhemiin geat ásset Guoládatnjárggas. ·</p>
<p>Ovttasdoaibmat eará álbmogiiguin ja álgoálbmogiiguin Barentsguovllus.</p>
<p>Strategiijat: ·</p>
<p>Ovdánahttit álgoálbmogiid vuoigatvuođaid ođđa ávkkástallanvuđot industriija ektui Barentsguovllus. ·</p>
<p>Váikkuhit álgoálbmogiid kultuvrra ja eallinvuođu suodjaleami Barentsguovllus. ·</p>
<p>Vuoruhit resurssaid politihkalaš searvama ruhtadeapmái sámiide geat ásset Guoládatnjárggas, vai beasašedje searvat Sámi parlamentáralaš ráđđái, Barentsovttasbargu ja eará relevánta riikkaidgaskasaš arenaide. ·</p>
<p>Vuoruhit váikkuhangaskaomiid Sámedikki bušeahtas riikkaidgaskasaš doaibmabijuide doarjaga bokte kulturdoaibmabijuide mat erenoamážit siskkildit sámiid geat ásset Guoládatnjárggas Ruošša bealde. ·</p>
<p>Doarjut Guoládatnjárgga sámiid barggu sin politihkalaš, rievttálaš, ekonomalaš, sosiála ja kultuvrralaš ovdánahttimis. ·</p>
<p>Leat veahkkin Árran julevsámi guovddáža prošeaktabarggu proseassa oktavuođas go lea kártemin ja evalueremin etihkalaš njuolggadusaid ekonomalaš doaimma várás davvin. <em type="bold">3.3 ON ÁLGOÁLBMOT- JA OLMMOŠVUOIGATVUOĐAT </em>Álgoálbmogiin lea vuoigatvuohta ávkkástallat ollásit vuođđoolmmošvuoigatvuođaiguin mat dohkkehuvvojit ON-soahpamušas, máilmmijulggaštusas, riikkaidgaskasaš riektekonvenšuvnnain dahje dábálaš čadni ja dohkkehuvvon olmmošvuoigatvuođain. Gáibiduvvo sierra politihkka ja reguleremat stáhtaid beales, dohkkehit, nannet ja suodjalit álgoálbmogiid vuoigatvuođaid, ja bisuhit álgoálbmogiid vuoigatvuođa mearridit sin iežaset ovdáneami. Sámedikki rolla lea váikkuhit ahte álgoálbmogiid vuoigatvuođat heivehuvvojit nationála ja riikkaidgaskasaš oktavuođain. Heiveheapmi galgá álohii dahkkojuvvot ovttasbargguin, gulahallamiin ja konsulteremiin guoskevaš álgoálbmogiin. Danne lea Sámediggi sorjavaš gulahallamis ja ovttasbarggus stáhta eiseválddiiguin juksan dihte iežas mihttomeriid. Sámediggi bargá ollu ON orgánaid ektuisihke Genevas ja New York:s, maiddái Olmmošvuoigatvuođaráđiin ja váldočoahkkimiin. Dárbbu mielde lea Sámedikkis oktavuohta ON álgoálbmotáššiid erenoamáš dieđiheddjiin, ON álgoálbmotáššiid bissovaš forumiin, ja ON áššedovdimekanismmain álgoálbmogiid vuoigatvuođaid hárrái. Dát golbma álgoálbmotmekanismma oktii ordnejit áŋgiruššama álgoálbmotsuorggis riikkaidgaskasaččat. EMRIP, ON Álgoálbmotvuoigatvuođaid áššedovdimekanismmas lea seamma akkrediderenortnet ON ekonomalaš ja sosiála ráđi bokte go mii ON álgoálbmotáššiid bissovaš forumis lea. Dán rádjai lea Sámediggi searvan Norgga delegašuvnna bokte EMRIP sešuvnnaide. Sámedikkis ferte leat buorre </p>
<p>Čállit: Elli Kirsti Nystad / Ellen Aina Eira 101/181 fágaidgaskasaš ja oppasámi gulahallan jos galgá buori vuogi mielde sáhttit váikkuhit dan golmma álgoálbmotmekanismma bargui. Sámediggi áigu váikkuhit dan ahte EMRIP rievdaduvvošii bearráigeahččanorgánan ON álgoálbmogiid vuoigatvuođa julggaštusa heiveheapmái, dahje ahte eaktodáhtolaš raporterenvejolašvuohta julggaštussii ásahuvvo. 2014 čavčča dohkkehii Stuorradiggi ođđa vuođđolága mas olmmošvuoigatvuođat ožžon deaŧalet rolla, muhto sámiid stáhtus sierra álbmogin ja álgoálbmogin ii nannejuvvon Vuođđolágas. Sihke Suopma ja Ruoŧŧa leat vuođđolága bokte nannen sámiid stáhtusa álbmogin ja álgoálbmogin. Livččii lunddolaš ahte maiddái Norga čuovvola seamma riekteovdáneami go ránnjáriikkain ja nanne sámiid álgoálbmotstáhtusa Vuođđolágas. Stuorradiggi mearridii 2015 giđa lága nationála olmmošvuoigatvuođaidásahusaid birra. Norgga nationála olmmošvuoigatvuođaidásahusa váldobargamuššan lea ovddidit ja suodjalit olmmošvuoigatvuođaid Vuođđolága, olmmošvuoigatvuođalága vuođul ja eará lágaid, riikkaidgaskasaš soahpamušaid ja álbmotrievtti vuođul muđui. Nationála olmmošvuoigatvuođaásahus galgá maiddái gozihit ja raporteret álgoálbmotvuoigatvuođaid ektui ja sin gelbbolašvuođa ja návccaid álgoálbmotvuoigatvuođain ferte sihkkarastit ja nannet ovddasguvlui. Sámediggi lea barggus bokte riikkaidgaskasaš arenain ásahan lagaš ovttasbarggu ovddastuslaš álgoálbmotorganisašuvnnaiguin, stáhtaiguin dahje eará organisašuvnnaiguin ja ásahusaiguin. ON álgoálbmotáššiid bissovaš forumis leat čieža meroštallojuvvon sosiokultuvrralaš álgoálbmotguovllu: (1) Afrihká, (2) Asia, (3) Gaska- ja Mátta-Amerihkká ja Karibia, (4) Árktis, (5) Guovddáš- ja Nuorta-Eurohpá Ruoššain, Guovddáš-Asiain ja Kaukasusain, (6) Davvi-Amerihkká ja (7) Jaskesáhpeguovlu. Sámediggi hukse alliánssaid sihke álgoálbmogiid ja stáhtaid gaskkas, ja searvá bilaterála ovttasbargui. Buorre ovdamearka dasa ahte mii leat lihkostuvvan, lea máilmmiviidosaš ovttasbargu máilmmiviidosaš oktiiordnejoavkku bokte mii doaimmai Álgoálbmogiid máilmmikonferánssa rádjai (WCIP 2014). Ollu stáhtat barge árjjalaččat dan ala ahte konferánssa loahppadokumeantta sisdoallu čađahuvvošii ja šattašii nu ahte álgoálbmogat miehtá máilmmi sáhtte dan dohkkehit. Máilmmikonferánssa loahppadokumeanta álgoálbmogiid birra vuođđuduvvá Álttá 2013 konferánssa loahppadokumentii. Erenoamážit sámiin ja inuihtain, geat gullet árktalaš guvlui ON:s, lea buorre gulahallan, ja mii sáhttit oahppat guđet guimmiideamet vásihusain ja oktavuođain. Sámiid váttis resursadili sáhttá árvvoštallat čoavdit nu ahte ovttasbargat eará sámi ovddastuslaš organisašuvnnaiguin ovddastusa ektui riikkaidgaskasaš čoahkkimiin. Ovttasbargu sáhttá doaibmat dalle go lea politihkalaš ovttamielalašvuohta fáttá birra mii meannuduvvo riikkaidgaskasaš čoahkkimis. Ovdamearkka dihte sáhttá árvvoštallat dán lágan ovttasbarggu Sámedikki ja Sámiráđi gaskka Bissovaš forumii ja álgoálbmogiid áššedovdimekanismii searvama bokte. Ovddežis leat buorit vásáhusat ovttasbarggus sihke Árktalaš guovllus ja ovttasbarggu bokte proseassas álgoálbmogiid 2014 máilmmikonferánssa ektui. Sámedikki bargu olmmošvuoigatvuođakonvenšuvnnaid raporteremiin bearráigeahččaorgánaide, gč. mildosa nr 1 čuoggá 2, nannejuvvo ovddasguvlui. Dát guoská buot fágasurggiide main lea sáhka sámiid siviila, politihkalaš, ekonomalaš, sosiála ja kultuvrralaš vuoigatvuođain. Áiggis ovddas guvlui vuoruhuvvo Sámedikki iešheanalis oasseváldistáhtusa ovddideapmi ja sadjái oážžun dakkár riikkaidgaskasaš forain mat meannudit álgoálbmotáššiid. Áigumuššan lea sihkkarastit ahte mii ollislaš ja árjjalaš vuogi mielde sáhttit searvat mearrádusproseassaide mat gusket sámi áššiide. Mihttomearit: ·</p>
<p>Vuoigatvuođat mat leat dohkkehuvvon ON álgoálbmogiid vuoigatvuođaid julggaštusas leat heivehuvvon láhkadahkosiidda ja geavatlaš politihkkii, mat váikkuhit min ja eará álgoálbmogiid árgabeaivái. ·</p>
<p>Álgoálbmogiid ovddasteaddji politihkalaš orgánat nannejuvvojit ja dohkkehuvvojit stáhtain, nu ahte álgoálbmogat sáhttet doaimmahit iešmearrideami iežaset ovdáneami ektui, ja maid ovddidit iežaset vuoigatvuođaid ja beroštumiid našunála dásis ja riikkaidgaskasaččat. ·</p>
<p>Álgoálbmogiid ovddastuslaš iešstivrenorgánain lea iešheanalis oasseváldistáhtus dain ON čoahkkimiin mat gusket álgoálbmotáššiide.</p>
<p>Čállit: Elli Kirsti Nystad / Ellen Aina Eira 102/181 ·</p>
<p>Riikkaidgaskasaš ovddastus ON:s ovdánahttin dihte sámi beroštumiid ja vuoigatvuođaid.</p>
<p>Strategiijat: ·</p>
<p>Ovdánahttit álgoálbmot- ja olmmošvuoigatvuođaid min beaivválaš barggus, ja erenoamážit barggus sámediggebušeahtain. ·</p>
<p>Váikkuhit dan ahte ON álgoálbmotvuoigatvuođaid julggaštusa heiveheapmi nannejuvvo Álgoálbmogiid 2014 máilmmikonferánssa loahppadokumeantta čuovvoleami bokte. ·</p>
<p>Nannet ja ovddidit ON bearráigeahččanmekanismmaid geavaheami. ·</p>
<p>Čuovvolit bearráigeahččanmekanismmaid rávvagiid gulahaladettiin stáhtalaš eiseválddiiguin. ·</p>
<p>Nannet min iežamet kapasitehta ja ekonomalaš rámmaid ovddidan dihte min riikkaidgaskasašbarggu. ·</p>
<p>Čuovvolit Álgoálbmogiid 2014 máilmmikonferánssa loahppadokumeantta árjjalaš oassálastima bokte stáhta ON-sáttagottiide. ·</p>
<p>Bargat dan ala ahte sámiid stáhtus sierra álbmogin ja álgoálbmogin nannejuvvo vuođđolágas. ·</p>
<p>Gulahallama bokte Stuorradikkiin sihkkarastit ja nannet álgoálbmotgelbbolašvuođa ja -návccaid Nationála olmmošvuoigatvuođaidásahusas. ·</p>
<p>Nannet gulahallama Sámedikki riikkaidgaskasaš barggu birra iešguđet ON-forain siviila sámi servodagain. <em type="bold">3.4 OVTTAÁRVOSAŠVUOHTA JA SOLIDARITEHTA </em>Dásseárvu lea relevánta buohkaide, sorjjakeahttá politihkalaš, sosiála ja kultuvrralaš oktavuođas. Dásseárvvu oktavuođas lea sáhka válddis ja vejolašvuođain, ja ahte ovttasge ii galgga váldojuvvot eret vejolašvuohta bealuštit iežas vuoigtavuođaid ja geavahit iežas resurssaid. Sámediggái lea deaŧalaš ahte álgoálbmogiin leat seammalágan vuoigatvuođat ja vejolašvuođat go muđui eará álbmogis stáhtas, ja ahte stáhtat heivehit álgoálbmogiid vuoigatvuođaid. Gávdnojit máŋga ovdamearkka dasa ahte álgoálbmotvuoigatvuođaid unnimus standárddat eai leat ollašuhtton eiseválddiid beales. Norggas ii leat šaddan duohta dásseárvu sámegiela ja dárogiela gaskka. Eará álgoálbmogiin leat sullasaš dahje vearrát hástalusat. Bahá lea ahte ollu álgoálbmotgielat jávket. Eará áigeguovdilis suorggit leat negatiiva erohusmeannudeapmi dearvvašvuođa, mánáidgárddi, oahpu, barggolašvuođa oktavuođas, vearredaguid vuostá suodjaleamis, ekonomiija, ealáhusaid, giellageavaheami ektui, dahje das makkár vejolašvuohta álgoálbmogin lea ávkkástallat ja geavahit árbevirolaš guovlluid ja eatnamiid daidda gullevaš resurssaiguin. Dáiguin fágasurggiiguin bargá Sámediggi beaivválaččat sihkkarastin dihte buori vuođđoeavttu, ja maid sáhttá oaidnit sámedikki bušeahtas, sámedikki hálddahusa huksemis ja movt presideantta ja sámediggeráđi lahtuid ovddasvástádussuorggit leat juogaduvvon. Rašis joavkkuid ja kultuvrraid suodjaleami oktavuođasservodagas, nugo álgoálbmotjoavkkuid ja sin kultuvrraid, soaitá fertet álgoálbmogiid beroštumiid erenoamážit deattuhit ovdal go politihkka, lágat dahje mearrádusat, mat gusket sidjiide, mearriduvvojit. Dán geažil soaitá dárbbašit álgoálbmogiid meannudit earáláhkai go stuorraservodaga álbmoga árjjalaš ja positiivvalaš erohusmeannudeami bokte. Dán lágan mearrádusat galget álohii dahkkojuvvot gulahallamiin ja ovttasbargguin guoskevaš álgoálbmogiin. Iešguđege joavkkuin álbmoga gaskkas leat sierra beroštumit ja hástalusat maid lea lunddolaš fokuseret sihkkarastin dihte ahte sin olmmošvuoigatvuođat doahttaluvvojit. Sámediggi áigu doarjut sierra joavkkuid álbmoga gaskkas, nugo boarrásiid, nissonolbmuid, mánáid, nuoraid, ja olbmuid geain lea fuotnánan doaibmanákca. Midjiide lea deaŧalaš ahte sin vuoigatvuođat gozihuvvojit geavatlaš politihka ja riektegeavaheami bokte. Dasto háliidit mii čielgasit dadjat ahte dásseárvu galgá sihkkarastojuvvot buohkaide ja sorjjakeahttá indiviida seksuála sojus, sohkabealidentitehtas ja sohkabealdovddaldagas. Eanet rabasvuohta, máhttu ja miellaguottuid rievdadahttimat leat deaŧalaččat sihke báikkálaš, nationála ja regionála dásis. Jos standárddat bajiduvvojit olles álbmotjovkui, de das leat positiivvalaš váikkuhusat sihke oktasaččat ja individuála dásis. ON álgoálbmotvuoigatvuođaid julggaštusa čađaheapmi stáhtaid beales, sáhttá nannet joavkkuid vuoigatvuođaid. Sámediggi sáhttá </p>
<p>Čállit: Elli Kirsti Nystad / Ellen Aina Eira 103/181 nannet gulahallama eiseválddiiguin sámi mánáid, nuoraid, vuorasolbmuid, nissonolbmuid, almmáiolbmuid vuoigatvuođaid goziheami oktavuođas, ja individaid geain juogo lea doaibmahehttehus dahje eará seksuála sodju ja sohkabealidentitehta. Deaŧalaš lea dihtomielalaččat geavahit ja nannet raporterenvejolašvuođaid riikkaidgaskasaš konvenšuvnnaid bearráigeahččanmekanismmaide. Dasto sáhttá leat relevánta searvat riikkaidgaskasaš čoahkkimiidda gos lea sáhka sin dilis, maiddái gulahallama bisuheami ja dieđuid lonuhallama geažil earáiguin seamma áššesuorggi birra, ja dasto sihkkarastin dihte sin vuoigatvuođaid. Solidaritehtas lea sáhka oktiigullevašvuođas, oktavuođas, ovddasvástádus goappašiid beliin ja oktasaš mihtut. Solidaritehtajurdda lea bargat eanet go dušše iežas beroštumiid ovddas. Sámi álbmot lea máŋgga dáfus olahan guhkkelii iežas rahčamis vuoigatvuođaid ovddas go eará álgoálbmogat, muhto juogada seammás seammalágan hástalusaid. Danin lea dehálaš ahte Sámediggi mii lea sápmelaččaid ovddasteaddji orgána, láidesta ja čájeha solidaritehta eará álgoálbmogiidda ja sin rahčamušaide. Solidaritehtalaččat sáhttá bargat máŋggaláhkai, ja dat doaibma ovddiduvvo áiggi mielde. Dábálaš ovddidanbargu gohčoduvvo dávjá veahkkin. Dan oktavuođas sáhttá addit ruhtadoarjaga, ávnnaslaš doarjaga, dahje fállat bargiid ja máhtu. Veahki sáhttá addit heahteveahkkin humanitára heahtedilis, dahjedainna áigumušain ahte guhkkit áiggi ovddidit ekonomalaččat ja sosiálalaččat. Historjálaččat lea geafivuođa vuostá dáistaleapmi dat deaŧaleamos mihttomearri veahkis. Norggas lea Norad Ovddidanbarggu direktoráhta. Dat lea Olgoriikkadepartemeantta vuollásaš fágaossodat, ja galgá sihkkarastit ahte norgga veahkis lea kvalitehta. Sámediggi juolluda maid veahkkeruđaid go doarju Mama Sara Education Foundation. Ii leat áidna vuohki, ahte addit veahkkeruđaid go bargat solidaritehtalaččat. Sámediggi geavaha áiggi ja resurssaid riikkaidgaskasaš barggu oktavuođas dainna lágiin ahte nannet rámmaid máilmmi álgoálbmogiidda olmmošvuoigatvuođaid bokte. Iežamet barggu bokte leat mii mielde váikkuheamen guovddáš aktevrraid, nu go Olgoriikadepartemeantta, Stáhta penšunkássa olgoriikkas ja stáhtalaš norgga servviid. Mii eaktudit ahte norgga searvvit ja investeremat eará álgoálbmotguovlluin čuvvot olmmošvuoigatvuođaid, maiddái riikkaidgaskasaš álgoálbmotrievttit. Treanda ja njuolggadusat Norgga veahkkepolitihkas váikkuhit máilmmi álgoálbmogiidda. Danin lea dehálaš ahte Sámediggi váruha ahte dát politihkka čađahuvvo álgoálbmogiid searvama ja miehtama mielde, heivehuvvon sin dárbbuide ja vuoruhemiide ovdánahttima ektui. Eanet fokus ealáhusinvesteremiidda oassin Norgga veahkkestrategiijas ii ábut čuohcat álgoálbmogiid vuoigatvuođaide omd. eananguovlluide ja territoriaide. Resurssabohkan álgoálbmotguovlluin lea váttisvuohta mii lassána ja lea stuorimus áittan álgoálbmogiid materiálalaš ja kultuvrralaš eallinvuđđui. Sámi álbmot diehtá ieš ahte lea vealtameahttun, ahte eanaguovllut leat olahanmuttus ja ahte sáhttá daid háldet, jus ain galgá sáhttit eallit álbmogin. Álgoálbmotaktevrrat váldet dávjá Sámedikkiin oktavuođa go vásihit ahte Norgga ealáhusat gáržžidit sin vuoigatvuođaid. Sámedikki solidaritehtabargu berre vuoruhit doarjut áššiid main álgoálbmogiid vuoigatvuođat gáržžiduvvojit areálasisabahkkemiin, erenoamážit doppe gos Norgga beroštumit leat oassin. Sámedikkis leat ovttasbarggus eará sámi institušuvnnaiguin ja organisašuvnnaiguin ollu vásihusat gulahallamis ja giččuin ealáhusaiguin (stáhtalaš ja priváhta), ja lea čájehuvvon ahte das lea nanu váikkuhanfápmu. Álgoálbmogat miehtá máilmmi gullet eanemus marginaliserejuvvon joavkkuide, sihke ekonomalaččat, sosiálalaččat, kultuvrralaččat, siviila, politihkalaččat dahje gielalaččat, vuoiŋŋalaččat, humanitára dahje eará láhkai. Ferte árjjalaččat bargat unnidan dihte geafivuođa álgoálbmogiid gaskkas. Sámediggi ávžžuha stáhtaid váikkuhit geafivuođa dáistaleami vuostá. Solidaritehtabarggu máhttovuođu ja Sámedikki vejolašvuođa ovddidit solidaralaš ovddasvástádusa sáhttá nannet fierpmádathuksema ja oahpu bokte. Sámedikki mielas lea dat, go lágidii máilmmiviidosaš ráhkkaneaddji álgoálbmotkonferánssa Álttás 2013:s, solidaralaš veahkki máilmmi álgoálbmogiidda. WCIP 2014 loahppadokumeantta bokte lea doaibmabijuin ávki ollu álgoálbmogiidda máilmmi dásis. Dat go ráhkadit nationála doaibmaplánaid, strategiijaid ja doaibmabijuid WCIP 2014 loahppadokumentii dávistemiin, sáhttá buoridit álgoálbmogiid dili máilmmis. Sámediggi áigu dárkilit árvvoštallat ovdal go vejolaš solidaritehtadovddaheamit addojuvvojit, ja áigu iskat gálduid ja áinnas gulahallat guoskevaš oasebeliiguin. Mihttomearit:</p>
<p>Čállit: Elli Kirsti Nystad / Ellen Aina Eira 104/181 ·</p>
<p>Čájehit solidaritehta eará álgoálbmogiiguin. ·</p>
<p>Ásahit máilmmiviidosaš ruhtadanortnega álgoálbmogiid riikkaidgaskasaš bargui ja maid álgoálbmogat hálddašit. ·</p>
<p>Váikkuhit Norgga ovdánahttinpolitihkkii (veahke- ja olmmošvuoigatvuođabargguin) sihkkarastindihte álgoálbmogiid iešmearrideami, dárbbuid ja vuoruhemiid ovdánahttinbargguin. ·</p>
<p>Nannet fierpmádaga ja diehtojuohkinrávnnji álgoálbmogiiguin buot regiovnnain.</p>
<p>Strategiijat: ·</p>
<p>Nannet ja ovddidit iežas ja eará álgoálbmogiid ovttaárvosašvuođa ja dásseárvvu solidaritehta bokte. ·</p>
<p>Fokuseret álgoálbmogiid vuoigatvuođaid heiveheami. ·</p>
<p>Ovdánahttit dásseárvoperspektiivvaid. ·</p>
<p>Sihkkarastit rámmaid ja vuoruhit resurssaid solidaritehta doibmii. ·</p>
<p>Árvvoštallat ja doaimmahit solidaritehtacealkimiid. ·</p>
<p>Ovddidit ja geavahit fierpmádaga. ·</p>
<p>Álggahit iešguđet doaibmabijuid searvvahan dihtii sierranas joavkkuid sámi servodagas dan bargui ahte nannet sin dásseárvovuoigatvuođaid. ·</p>
<p>Čuovvolit ja váikkuhit Norgga ovdánahttinpolitihkkii. Bivdit ahte <span type="quote">“Norgga rahčan buoridit barggu álgoálbmogiiguin ovdánahttinovttasbarggus”</span> (UD) mii bođii 2004:s ođastuvvo loahppadokumeantta mielde mii čállojuvvui maŋŋil Máilmmikonferánssa. ·</p>
<p>Čuovvolit ja váikkuhit ráđđehusa bargui Našunála doaibmaplánain Ealáhusaide ja Olmmošvuoigatvuođaide sihkkarastindihte ealáhusaid ovddasvástádusrolla ja seailluhanrolla álgoálbmogiid vuoigatvuođain investeremiid bokte. ·</p>
<p>Veahkehit álgoálbmogiidgeat vásihit ahte Norgga investeremat eai doahttal álbmotrievtti. <em type="bold">3.5 MÁILMMIVIIDOSAŠ HÁSTALUSAT MAT GUSKET ÁLGOÁLBMOGIIDDA </em>Máilmmiservodat lea ON bokte mearridan ahte ferte bargat ulbmillaččat ja viidát gávdnan dihte čovdosiid máilmmiviidosaš hástalusaide, mat leat dálkkádatrievdamat, biologalaš máŋggabealatvuođa massin, birasmirkkuid luoitin, resursaávkkástallan ja dearvvašvuođa váttisvuođat, ja dasto ovddidanbargu gos geafivuođa vuostá dáistaleapmi lea váldomihttomearrin. Dasa lassin dagaha olmmošlaskan máilmmis ahte dađistaga ferte bidjat stuorát fokusa ceavzilis ovddideapmái. Máilmmi luondduresurssaide bahkkejit dađistaga eanet ávkkástallit. Oktavuođat biras- ja ovddidanhástalusaid gaskka gáibidit dakkár politihka mii integrere ekonomiija, sosiála ovddideami ja birrasa. ON biologalaš máŋggabealatvuođa 1992 konvenšuvnna (CBD) ulbmilin lea biologalaš máŋggabealatvuođa bisuheapmi ja geavaheapmi. Konvenšuvdna ávžžuha rievttalaččat juohkit daid ovdamuniid maid biologalaš máŋggabealatvuođa geavaheapmi addá. Oktavuohta genaresurssaid oažžuma ja álgoálbmogiid árbedieđuid gaskka lea guovddáš elemeanta CBD vuollásaš Nagoya-protokollas. Vaikko protokolla addáge stuorát dávggasvuođa nationála heiveheapmái, de nanne dat álgoálbmogiid vuoigatvuođaid ollu surggiin. Sámediggi lea norgga delegašuvnna bokte searvan riikkaidgaskasaš bargui biologalaš máŋggabealatvuođa konvenšuvnnain, sihke oasebeliidčoahkkimiidda, árbedieđuid bargojoavkkus artihkkala 8 (j) vuolde ja barggus Nagoya-protokollain. Mii leat bargan dan ala ahte stáhtat galget árvvus atnit, suodjalit ja bisuhit álgoálbmogiid árbedieđuid. Eaktun dán geatnegasvuođa ollašuhttimii lea ahte leat dieđut máhtu birra. Dat mearkkaša dan ahte sii geain lea máhttu fertejit guldaluvvot mearrádusproseassain ja politihka hábmemis luondduresurssaid ektui guovlluin gos álgoálbmogat ásset ja barget iežaset ealáhusaiguin. Norggas mii leat joavdan dobbelii DCB artihkkala 8 (j) heivehemiin árbedieđuid ektui luondduvalljodatlága čađaheami olis. ON 1992 mannosaš dálkkádatkonvenšuvdna (UNFCCC) lea riikkaidgaskasaš dálkkádatbarggu rámma. Juohke jagi lágiduvvojit dálkkádatnjunuščoahkkimat buohkaide geat leat vuolláičállán dálkkádatkonvenšuvnna. Šiehtadallojuvvo ođđa dálkkádatšiehtadus mii galgá gustot buot riikkaide. Ulbmilin lea soahpat ođđa šiehtadusa mii galgá boahtit fápmui 2020:s. Dat šiehtadus čatná </p>
<p>Čállit: Elli Kirsti Nystad / Ellen Aina Eira 105/181 juridihkalaččat. Ođđa dálkkádatšiehtatus galgá plána mielde mearriduvvot 21. dálkkádatnjunuščoahkkimis Parisas 2015:s. Dálkkádatrievdamat gusket álgoálbmogiidda danne go sii dávjá ellet luonddus ja dan geažil čuhcet dálkkádatrievdamat. Dát guoská erenoamážit Árktisa álgoálbmogiidda, gos dálkkádatrievdamat dáhpáhuvvet johtilit. Dasa lassin leat arvevuovddit ja eará meahcceguovllut deaŧalaččat dálkkádatoktavuođas danne go dat čatnet dálddádatgássaid. Dáin vuvddiin ellet ollu máilmmi badjel 360 miljovnna álgoálbmogis. Sámediggi lei áigodagas 2009-2013 mielde norgga delegašuvnnas UNFCCC oasebeliid čoahkkimiin. Doppe mii barggaimet erenoamážit álgoálbmogiid vuoigatvuođaid nannemiin barggus REDD+ mii válddaha luoitimiid unnideami meahccehuhttimis ja meahccegoarideamis ovddidanriikkain, ja masa gullá maiddái ceavzilis meahccehálddašeapmi, meahccesuodjaleapmi ja karbonsisdoalu lassáneapmi dálá mehciin. Min oktavuođas lea sáhka álgoálbmogiid ceazilis ovdánahttimis, geat ellet tropihkalaš mehciin ja vižžet doppe birgejumi. Sámediggi barggai dan ala ahte Norga galggai deattuhit olmmošvuoigatvuođaid dálkkádatšiehtadallamiin vai álgoálbmotperspektiiva ovdánahttojuvvo doppe gos lei relevánta ja vai ILO 169 biddjojuvvo vuođđun Norgga posišuvnnaide álgoálbmogiid vuoigatvuođaid ektui. Sámediggi ii leat vuoruhan searvat guovtti maŋimuš dálkkádatčoahkkimii. Álgoálbmotperspektiiva dálkkádatšiehtadallamiin lea váiduduvvon maŋŋá go mearriduvvui 19. oasebeliid čoahkkimis ahte guhkes áiggi dálkkádatdoaibmabijut loahpahuvvojit, ja čuovvoluvvojit nationála heiveheamis. Dálkkádatheiveheami ja dálkkádatruhtadeami ektui, dás mielde Ruoná foanda, lea dieđusge álgoálbmotperspektiiva ain relevánta viidáset šiehtadallamiin. Muhto váldofokus ovddas guvlui lea oažžut šiehtadusa luoitimiid geahpedeamis 2015:s. Mii oaidnit ahte viehka stuorra álgoálbmotdelegašuvdna ain čuovvu dálkkádatšiehtadallamiid. Erenoamážit álgoálbmogat Mátta-Ámerihkás ja Asias. Vurdojuvvo ahte bohtet gitta 100 álgoálbmoga 21. dálkkádatnjunuščoahkkimii Parisas juovlamánu álggus 2015. Go sámit leat áidna álgoálbmot Eurohpás, de vurdojuvvo ahte sámi álbmot lea mielde Parisas muhtun lágan lágideaddjin eará álgoálbmogiid ektui. Sámediggi lea háleštan Sámiráđiin movt ovttasbargu lágiduvvo Parisas, nugo mii dagaimet 15. oasálaščoahkkimis Københámmanis 2009:s. Dalle ledje inuihtat maiddái mielde dán ovttasbarggus. Máilmmi álgoálbmogat vásihit sihke njuolgga ja struktuvrralaš vealaheami. ON nállevealahankonvenšuvdna (CERD) galgá fuolahit ahte joavkkuin beroškeahttá duogážis galget leat seamma vejolašvuođat ja vuoigatvuođat. Maiddái Norgga vásihuvvo struktuvrralaš vealaheapmi ja rasisma sihke sápmelaččaid ja eará minoritehtaid ektui. Juohke ráđđehusas Norggas lea ovddasvástádus vuosttaldit vealaheami ja rasismma, ja Sámediggi áigu čuovvolit dan evaluerema maid ON lea dahkan Norgga áŋgiruššamis vealaheami ja rasismma vuostá. Máilmmiorganisašuvdna ávnnaskeahtes rievttis (WIPO) lea ON erenoamášorgána, ja ovdánahttá ávnnaskeahtes rievtti suodjaleami riikkaidgaskasaččat ja ovttasbarggu copyright, gálvomearkkaid, industriija design ja pateanttaid ektui. Sámi parlamentáralaš ráđđi lea áicin WIPO stáhtaid gaskasaš lávdegoddi ávnnaskeahtes rievttis, genehtalaš resurssain, árbedieđuin ja kulturdovddadagain (WIPO/GRTKF/IGC). Dás šiehtadallojuvvo riikkaidgaskasaš instrumeantta birra dáid vuoigatvuođaid várás. Sámediggái dieđihuvvo ja dat addá rávvagiid Norgga šiehtadallandelegašuvdnii, ja searvá dasto delegašuvnnas dárbbu mielde ja dalle go mis lea hálddahuslaškapasitehta dasa. Sámediggi oččoda čovdosiid maiguin sihkkarastit ahte álgoálbmogiid vuoigatvuođat ja beroštumit suodjaluvvojit árjjalaččat, go guoská árbedieđuid ja árbevirolaš kulturdovddaldagaid geavahanvejolašvuhtii ja ávkkástallamii. Mii doarjut čadni njuolggadusaid mat geatnegahttet stáhtaid váldit atnui rievttálaš suodjalanvuogádaga man oktavuođas álgoálbmogiidda ja báikegottiide addojuvvojit sierra vuoigatvuođat daid kulturdovddaldagaid máhtu ja oktovuoigatvuođa badjel, maid leat ovddidan. WIPO váldočoahkkimat leat 2014:s bissehan stáhtaid gaskasaš šiehtadallamiid 2015:s, muhto vurdojuvvo ahte boahtá ođđa mearrádus das ahte šiehtadallamat álggahuvvojit fas 2016:s. Norggas leat čieža báikki UNESCO máilmmiárbelisttas. Juohke riika ráhkada listta mas evttoha</p>
<p>Čállit: Elli Kirsti Nystad / Ellen Aina Eira 106/181 báikkiid maid sáhttet jurddašit nomineret. Dát evttohuslista gohčoduvvo tentatiiva listan. Sámediggi oččoda njeallje kulturmuitoguovllu Várjjaga sámiid boares ássan- ja geavahusguovlluin árvvoštallojuvvot máilmmiárbelistii, oktasaš máilmmiárbebáikin maid oktasaš namma lea Várjjat siida. Ráfáidahttojuvvon kulturmuitoguovlu Ceavccageađgi Unjárgga gielddas lea váldobáiki, ja lassin bohtet Ruovdenjunluovtta ássansadji, maiddái Unjárgga gielddas, bivdoroggevuogádat Gollevárri Deanu gielddas ja bivdorusttet Noiddiidčearru Báhcavuona gielddas, gos Sámediggi ovttas Finnmárkku fylkkagielddain lea čađahan viiddis registreren- ja kártenbarggu. Sámediggi vuordá ahte Ceavccageađgi dasa čadnojuvvon guovlluiguin boađášii Norgga tentatiiva máilmmiárbelistii johtilit, vai nominašuvdnabarggu sáhtášii álggahit. Dat go árktalaš álgoálbmogiin livččii buoret ovddastus nannešii listta, ja dasto oainnusmahtášii sámi kultuvrra ja nannešii sámi identitehta. Treanda máilmmiviidosaš ekonomiijas váikkuha álgoálbmogiid birashástalusaide, muhto maiddái eaiggátvuhtii, olahanmuddui ja vejolašvuhtii geavahit luondduresurssaid. Jearru metállain, minerálain, vuvddiin, čázis ja eará resurssain, lasiha noađi álgoálbmogiid territoriaide ja áitá álgoálbmogiid materiálalaš ja kultuvrralaš eallinvuođu. Luondduresurssaid bohkan dáhpáhuvvá dávjá álgoálbmogiid rievtti vuostá iešmearrideapmái iežaset eatnamiid badjel. Sámediggi galgá doarjut álgoálbmogiid ovddasteaddji institušuvnnaid ja sin gáibádusaid das ahte sin gáibádus konsulterenriektái ja friddja ja dieđihuvvon miehtamii dollojuvvo plánain ja sisabahkkemiin mat váikkuhit sin eallimii ja eatnamiidda.Dát boahtá maid erenoamážit ovdan loahppadokumeanttas máilmmikonferánssas. Mihttomearit: ·</p>
<p>Lea máhttu ja bures fuomášit sivaid, ja movt dálkkádatrievdamat váikkuhit álgoálbmogiidda. ·</p>
<p>Sihkkarastit ahte rievttit árbedieđuid ja árbevirolaš kulturdovddalgaid ektui suodjaluvvojit. ·</p>
<p>Várjjat siida ásahuvvo sámi máilmmiárbebáikin.</p>
<p>Strategiijat: ·</p>
<p>Searvat dálkkádatšiehtadallančoahkkimiidda Eurohpás dalle go mis lea rolla máilmmi álgoálbmogiid lágideaddjin, ja muđui go relevánta šiehtadallanfáttát dálkkádatheiveheami, dálkkádatdoaibmabijuid ja dálkkádatruhtadeami ektui gusket álgoálbmogiidda. ·</p>
<p>Čuovvolit barggu árbedieđuin ja kulturdovddaldagain CBD:s, WIPO:s ja Davviriikkalaš sámekonvenšuvnnas. ·</p>
<p>Bargat Norgga tentatiiva listii bidjamiin ja searvat árjjalaččatdan čuovvu nominašuvdnabargui. ·</p>
<p>Čuovvolit Norgga barggu vealaheami ja rasismma vuostá ja ráhkadit sierra raportta CERD:i dárbbu mielde. ·</p>
<p>Váikkuhit árjjalaččat dasa ahte ásahuvvo Árbediehtoguovddáš nannen dihtii duođaštanbarggu ja sihkkarastin dihtii sámi árbedieđu, ja doarjun dihtii birrasiid mat barget árbedieđuin. <em type="bold">4. EKONOMALAŠ JA HÁLDDAHUSLAŠ VÁIKKUHUSAT </em>Sihke kapasitehta ja ekonomiija geažil fertet mii dađistaga árvvoštallat ja vuoruhit searvama riikkaidgaskasaš arenaide dalle go lea eanemus ávkkálaš álgoálbmogiid vuoigatvuođaid sihkkarastimii ja ovddideapmái. Deaŧalaš lea fuomášit movt mii beaktilis vugiin sáhtášeimmet viidáset ovddidit solidaritehtabarggu eará álgoálbmogiiguin ja gozihit min oktasaš beroštumiid. Dát dieđáhus galgá doaibmat gaskaoapmin buriid čovdosiid gávdnamii Sámedikki riikkaidgaskasaš bargui. 2015:s juolluduvvui 889 miljon ru sámi ulbmiliidda stáhtabušeahtas. Dán juolludeamis hálddaša Sáemdiggi 426 miljon ru. Sámedikki 2015 bušeahtas lea sierra kapihtal mas leat váikkuhangaskaoamit sámi ovttasbargui ja riikkaidgaskasaš bargui. Dasa leat biddjojuvvon 2,5 miljon ru ekonomalaš váikkuhangaskaoamit. Dasto leat eará ruđat doarjaga bokte riikkaidgaskasaš doaibmabijuide mat vuoruhuvvojit kulturdoaibmabijuid vuolde. Dasa lassin rehkenastojuvvojit vuoigatvuođa ja </p>
<p>Čállit: Elli Kirsti Nystad / Ellen Aina Eira 107/181 riikkaidgaskasaš áššiid ossodaga hálddahusresurssat, mat leat oktiibuot 10 jahkedoaimma. Muđui guoskkahit sámi ovttasbargu ja riikkaidgaskasaš bargu eanaš fágasurggiid Sámedikki doaimmas. Danne leat strategiijat ja doaibmabijut maiddái eará kapihttaliin bušeahtas. Mii áigut čuovvolit WCIP 2014 bohtosiid, ja bušeahtta lea dan oktavuođas guovddáš váikkuhangaskaoapmi. Go galgá sáhttit doaibmat nu ollu go vejolaš sorjjakeahttá, de ruhtada Sámediggi iežas riikkaidgaskasaš barggu iežas bušeahtas. Min iešmearridanvuoigatvuođa olis vuoruhit mii makkár riikkaidgaskasaš čoahkkimiida mii searvat. Mis jearahit dađistaga eanet ja eanet searvat čoahkkimiidda maid stáhta eiseválddit lágidit eará riikkaiguin dalle go álgoálbmotperspektiiva lea guovddážis. Dát guoská erenoamážit stáhtaide ja álgoálbmogiidda Gaska- jaMátta-Amerihkás mat leat ratifiseren ILO 169, ja mat háliidit oahppat sámi vásihusain konsultašuvnnaid ektui ja eana- ja resursavuoigatvuođaid ektui. Muhtun oktavuođain sáhttá leat buorre čoavddus ahte eará aktevrrat go Sámediggi ovddastit fáttáid mat gusket sámi gillii, kultuvrii ja servodateallimii. Mis leat áigeguovdilis ásahusat nugo Sámi allaskuvla, Gáldu, Árran/Sáminorth ja earát mat sáhttet bargat dan. Eará oktavuođain lea lunddolaš ahte Sámediggi, sámiid ovddastuslaš orgánan Norggas, deaivvada álgoálbmogiiguin eará osiin máilmmis. Dieđáhusa sisdoallu ii buvttit makkárge rievdadusaid Sámedikki hálddahuslaš organiseremii riikkaidgaskasaš áššiid barggu ektui. Vuoruhuvvon áŋgiruššansurggiid sáhttá ruhtadit Sámedikki bušeahttarámmaid revideremiin. Dieđáhus čuovvoluvvo Sámedikki jahkásaš bušeahtain, doaibmaplánas ja čuovvolannotáhtain. Čuovvoleamis lea lávga oktavuohta Sámi parlamentáralaš ráđđái, ja oktilas proseassaide riikkaidgaskasaččat.</p>
<p>Ášši meannudeapmi loahpahuvvui 24.09.15 dii. 11.20</p>
<p xml:lang="krl">Ášši 036/15</p>
<p>Sámedikki dievasčoahkkin</p>
<p xml:lang="krl">Ášši 005/15</p>
<p>Ealáhus- ja kulturlávdegoddi</p>
<p>Sámi mátkeeallin – strategiija viidásat ovddideami várás</p>
<p xml:lang="sms">Áššenr. 14/6428</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 21.08.15</p>
<p>SR 097/15</p>
<p>Ealáhus- ja kulturlávdegoddi 21.– 22.09.15</p>
<p xml:lang="deu">EKL</p>
<p>Sámedikki dievasčoahkkin 23. – 25.09.15</p>
<p xml:lang="nob">DC 036/15</p>
<p>Čállit: Elli Kirsti Nystad / Ellen Aina Eira 108/181</p>
<p>I Mildosat </p>
<p>II Evttohusat ja mearkkašumit</p>
<p>Sámediggeráđi mearrádusárvalus: <em type="bold">Sámi mátkeeallima ovddidanprošeakta 2016 </em></p>
<p>Sámediggi oaivvilda ahte ain lea dárbu ovddidit sámi mátkeealáhusa ovddidanprošeavttain Sámi Mátkeeallima várás golmma jahkái 2016 rájes. Ovttas váikkuhangaskaoapmeapparáhtain muđui áigu Sámediggi gulahallat NordNorsk Reiseliv AS:in vejolašvuođa birra vulget go prošeaktaeaiggádiin. Dan láhkai jotkojuvvošii dárbbašlaš ovddidanprošeakta sámi mátkeeallima várás, seammás go dat čadnojuvvošii lagabui dálá mátkeeallimii ja Davvi-Norgga mátkeeallima hárjánan márkanapparáhtii. Sámedikki guhkesáiggi mihttomearri lea ásahit rájáidrasttideaddji ovttasbarggu sámi mátkeeallima várás. Bargu dainna ulbmiliin lea oassi prošeavttas. Eaktun lea ahte prošeakta oažžu sierra prošeaktajođiheaddji ja stivrenjoavkku mas leat mielde sámi mátkeealáhus ja váikkuhangaskaoapmeapparáhta, dás maiddái Sámediggi, mii sáhttá gozihit barggu hui dárkilit. Eaktun lea maid ahte lullisámi guovlluid mátkeealáhusfitnodagat besset searvat ođđa prošektii. Sámediggeráđđi áigu ovddidit dievasčoahkkimii stuorát ášši mátkeeallima birra jagi 2016 mielde. Sámediggi galgá leat eaktudeaddji sámi mátkeeallima ovddideapmái ja áigu dan oktavuođas earret eará árvvoštallat kártet vejolaš eaiggátvuođaeavttuid searvvis NordNorsk Reiseliv AS.</p>
<p>Ealáhus- ja kulturlávdegoddi - 005/15 EKL - Mearrádus: Álgu</p>
<p>Sámediggi lea leamaš mielde ruhtadeamen 3-jahkásaš prošeavtta sámi mátkeeallima ovddideami várás, mii loahpahuvvá 2015. Dan oktavuođas lea Sámediggi meannudan strategiija sámi mátkeeallima viidásat ovddideami várás.</p>
<p>Čállit: Elli Kirsti Nystad / Ellen Aina Eira 109/181</p>
<p>Mearkkašumit</p>
<p><em type="italic">Lávdegoddi mearkkašupmi, Bargiidbellodaga (Bb) lahtut Mariann Wollmann Magga, Marit Kirsten A. Gaup ja Per Mathis Oskal, Norgga Sámiid Riikasearvvi (NSR) lahtut Mathis Nilsen Eira, Tor Gunnar Nystad ja Nora Marie Bransfjell, Norgga SámiidRiikasearvvi/Sámeálbmot bellodaga (NSR/SáB) lahttu Christina Henriksen, Árja lahttu Jan Åge Biti, Nordkalottfolket lahttu Kjetil Romsdal, Johttisápmelaččaid listtu lahttu Per Andersen Bæhr, Sámit lulde lahttu Marie Therese N. Aslaksen ja Dáloniid listtu lahttu Nils Anders Rasmus: </em></p>
<p>Mátkeealáhusat rievddadit ja ovdánit ovttat ládje. Sámi kultuvra, sámi gielat ja biebmoárbevierut miehtá riika, leat erenoamážat Norggas. Dát sáhttá mielddisbuktit eanet mátkkošteami sámi guovlluin. Lávdegoddi, earret go Ovddádusbellodat, háliida ahte guossit geat bohtet Norgii, dahje sámi guovlluide vásihit sámi kultuvrra, galget gávdnat albmavuođa ja jáhkehahttivuođa maid sii vurdet. Dalle lea dehálaš eaktun ahte sápmelaččat ieža sáhttet searvat hábmet ovdáneami mii lea dán ealáhusas ja sápmelaččat fertejit ieža hálddašit iežaset historjjá, álgovuođu ja orruma. Biebmoelemeanta lea okta deháleamos ovdamuniin mii sámi mátkeealáhusas lea ovdáneami vejolašvuođas. Dán ferte geahččat dan oktavuođas go beroštupmi lassána báikkálaš lahkaboahtti bibmui, ja mas lea deaddu sámi biepmuide. Eaiggátvuohta sámi kultuvrii ferte sihkkarastojuvvot.</p>
<p>Dehálaš mátkeealáhusa ovdáneapmái lea oažžut áigái vuogádaga mii árvvoštallá ealáhusa ja dan mielde addá duođaštusa, ja buktagiid merkemis lea oassin dás. Mearkagálvohuksen berre leat mihttomearrin mátkeealáhusas, nu go duodjebuktagat merkejuvvojit <span type="quote">“Sámiid duodji”</span> mearkkain. Seamma ferte dahkat oapmedállobuktagiin sámi guovlluin ja sámi produseanttain.</p>
<p>Guolástanmátkkošteapmi lea maid ealáhus mii stuorru. Lávdegoddi, earret go ovddádusbellodat, oaivvildit ahte galgá dahkat juoidá nu ahte sihkarvuohta lassána. Okta maid sáhttá dahkat, lea ahte nu gohčoduvvon <span type="quote">“oahpisteaddji”</span> galgá leat fárus, mas lea ja gii sáhttá ávkkástallat iežas báikkálaš ja árbevirolaš máhtuin luonddus matkkošteamen gussiiguin/turisttaiguin.</p>
<p>Sihkkarastin dihte ovdáneami ealáhusas, de ferte searvan Dutkan- ja Ovdánahttinprográmmaide vuoruhuvvot. Lagas oktavuohta FOU-birrasiin sáhttá mielddisbuktit ahte ovddidanprošeavttat ožžot eanet ávkki. Seamma ládje ferte váikkuhangaskaoapmeapparáhtta váldit mielde smávva/ unnafitnodagažiid, nu go sámi mátkeealáhusat dávjá leat. Jus galgat oažžut ovddos buriid, nanu fitnodagaid, de lea dárbbašlaš ahte dat sturrot. Lea unnán ruhta sámi guovlluin, ja ásahit gilvvagordne-foandda nu go eará ealáhusaid várás lea, lea deahálaš gaskkaoapmi lasihit sámi mátkeealáhusa.</p>
<p>Fierpmádathuksemii ferte láhččojuvvot sadji, eanet áŋgiruššamii, prošeavttaide ja aktevrraide, ja váikkuhangaskaoapmeapparáhtta ferte sáhttit fállat searvama dákkár áŋgiruššamiidda.</p>
<p><em type="italic">Mearkkašupmi Nordkalottfolket lahtus Kjetil Romsdal ja Dáloniid listtu lahtus Nils Anders Rasmus: </em></p>
<p>Sámi mátkeeallin dárbbaša prošeavttaid ja doaibmabijuid ovdáneami várás ja mat dorjot dan mii lea báikkálaš, eakti ja áidnalunddot. Guhkesáiggi áŋgiruššan dáinna <span type="quote">“mearkagálvvuin”</span> sáhttá Sámi mátkeeallin šaddat hui deaŧalaš ealáhussan sámi servodahkii.</p>
<p>Sámi kultuvra lea áidnalunddot ja árvvolaš, ja danne ferte sámi mátkeeallinvásáhusaid eaiggáduššat báikkálaččat. Min mielas lea buorre joatkit dán ovddidanprošeavtta, muhto min mielas ii leat Nord Norsk Reiseliv AS oasseeaiggáduššan dat vuohki mo oažžut dán ovdáneami.</p>
<p>Čállit: Elli Kirsti Nystad / Ellen Aina Eira 110/181</p>
<p>Nord Norsk Reiseliv AS lea stuorra oassálasti ealáhusas, ja mis leat ollu ovdamearkkat mat čájehit ahte mihtilmas smávva mátkeeallinfitnodagat láhppojit dákkár organiseremis. Ii ge dat leat dakkár fitnodat mii fátmmasta olles guovllu gos lea sámi mátkeeallin, ja dalle ferte maiddái ohcat eaiggáduššama dakkár fitnodagain mat fátmmastit guovlluid mat leat Davvi-Norgga máttabealde.</p>
<p>Evttohusat</p>
<p>Evttohus 1</p>
<p>Evttohus Ovddádusbellodagas:</p>
<p><em type="bold">Lasihuvvo ášši maŋimus teakstaoasi maŋábeallai </em></p>
<p>Sámediggi doarju ovdáneami mátkeealáhusain Norggas, ja man vuođđu lea sámevuohta, ja áigu láhčit dása buori dili. Leat ealáhusa aktevrrat mat fertejit bargat dan barggu, almmolaš ekonomalaš doarjagiin ja/dahje ahte almmolašvuohta lea heiveheaddjin. Ii leat áigeguovdil doarjut ovdamearkka dihte Sámedikki oasseeaiggátvuođa Nordnorsk reiseliv AS:s.</p>
<p>Sámediggái lea dehálaš láhčit mátkeealáhusa ovdánanealáhussan davvin, muhto oaidná ahte jurddašuvvo beare unnit ja gáržžet áššis ja notáhtas.</p>
<p>Lasseevttohus:</p>
<p>Áššis mii meannuduvvo 2016:s, berre speallankasino mas leat sámevuohta ja guovssahas fáddán, ja mii sáhttá geasuhit turisttaid Finnmárkui, digaštallojuvvot áŋgiruššansuorgin. Mearkavisti mas leat sámi govat ja guovssahas fáddán, muhtin guovddáš báikái, ja ovttas árbevirolaš mátkeealáhusain.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
<p>Muđui doarju Sámediggi Sámediggeráđi árvalusa.</p>
<p>Sámedikki dievasčoahkkin - 036/15 Ášši meannudeapmi álggahuvvui 24.09.15 dii. 11.20</p>
<p><em type="bold">Jienasteapmi </em>39 áirasis ledje 31 čoahkis. Jienasteapmi dahkkojuvvui čuovvovaš vuogi mielde: </p>
<p>Čállit: Elli Kirsti Nystad / Ellen Aina Eira 111/181 ·</p>
<p>Evttohus 1 hilgojuvvui 29 jienain 2 jiena vuostá ·</p>
<p>Ealáhus- ja kulturlávdegotti ráva mearriduvvui ovttajienalaččat</p>
<p><em type="bold">Beavdegirjelasáhusat </em></p>
<p>Dán áššis ii ovddiduvvon beavdegirjelasáhus</p>
<p><em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Mariann Wollmann Magga, áššejođiheaddji</p>
<p xml:lang="vep">Ellen Kristina Saba</p>
<p>Mariann Wollmann Magga 2 Tor Gunnar Nystad 3 Arthur Johan Tørfoss</p>
<p xml:lang="nno">Inger Elin Kristina Utsi</p>
<p>Mariann Wollmann Magga</p>
<p xml:lang="sma">Jovna Zakarias Dunfjell</p>
<p>Arthur Johan Tørfoss 4 Jan Åge Biti</p>
<p xml:lang="vep">Ellen Kristina Saba</p>
<p xml:lang="nob">Jan Åge Biti 5 Marit Kirsten Anti Gaup</p>
<p xml:lang="vep">Ellen Kristina Saba</p>
<p xml:lang="nob">Per Andersen Bæhr</p>
<p>Jan Åge Biti</p>
<p xml:lang="nob">Marit Kirsten Anti Gaup 6 Per Mathis Oskal</p>
<p xml:lang="nob">Per Andersen Bæhr</p>
<p xml:lang="est">Per Mathis Oskal</p>
<p>Mariann Wollmann Magga, čoahkkinortnegii 7 Kjetil Romsdal</p>
<p xml:lang="nno">Inger Elin Kristina Utsi</p>
<p xml:lang="nob">Kjetil Romsdal 8 Silje Karine Muotka 9 Nora Marie Bransfjell 10 Viktor Inge Paulsen</p>
<p>John Kappfjell</p>
<p>Viktor Inge Paulsen 11 Ellinor Marita Jåma 12 Inger Elin Kristina Utsi 13 Piera Heaika Muotka 14 Per Andersen Bæhr 15 Christina Henriksen 16 Mariann Wollmann Magga 17 Mariann Wollmann Magga, áššejođiheaddji</p>
<p>DC - Mearrádus: <em type="bold">Sámi mátkeeallima ovddidanprošeakta 2016 </em>Sámediggi oaivvilda ahte ain lea dárbu ovddidit sámi mátkeealáhusa ovddidanprošeavttain Sámi Mátkeeallima várás golmma jahkái 2016 rájes. Ovttas váikkuhangaskaoapmeapparáhtain muđui áigu Sámediggi gulahallat NordNorsk Reiseliv </p>
<p>Čállit: Elli Kirsti Nystad / Ellen Aina Eira 112/181</p>
<p>AS:in vejolašvuođa birra vulget go prošeaktaeaiggádiin. Dan láhkai jotkojuvvošii dárbbašlaš ovddidanprošeakta sámi mátkeeallima várás, seammás go dat čadnojuvvošii lagabui dálá mátkeeallimii ja Davvi-Norgga mátkeeallima hárjánan márkanapparáhtii. Sámedikki guhkesáiggi mihttomearri lea ásahit rájáidrasttideaddji ovttasbarggu sámi mátkeeallima várás. Bargu dainna ulbmiliin lea oassi prošeavttas. Eaktun lea ahte prošeakta oažžu sierra prošeaktajođiheaddji ja stivrenjoavkku mas leat mielde sámi mátkeealáhus ja váikkuhangaskaoapmeapparáhta, dás maiddái Sámediggi, mii sáhttá gozihit barggu hui dárkilit. Eaktun lea maid ahte lullisámi guovlluid mátkeealáhusfitnodagat besset searvat ođđa prošektii. Sámediggeráđđi áigu ovddidit dievasčoahkkimii stuorát ášši mátkeeallima birra jagi 2016 mielde. Sámediggi galgá leat eaktudeaddji sámi mátkeeallima ovddideapmái ja áigu dan oktavuođas earret eará árvvoštallat kártet vejolaš eaiggátvuođaeavttuid searvvis NordNorsk Reiseliv AS. Ášši meannudeapmi loahpahuvvui 24.09.15 dii. 12.35</p>
<p xml:lang="krl">Ášši 037/15</p>
<p>Sámedikki dievasčoahkkin</p>
<p xml:lang="krl">Ášši 006/15</p>
<p>Bajásšaddan- fuolahus- ja oahppolávdegoddi</p>
<p>Rievdaduvvon sátnádeapmi Vuođđolága paragráfas 108 ja Vuođđoláhka sámegillii</p>
<p xml:lang="sms">Áššenr. 14/883</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 17.08.15</p>
<p>SR 095/15</p>
<p>Bajásšaddan-, fuolahus- ja oahppolávdegoddi: 21.–22.09.15</p>
<p xml:lang="deu">BFOL</p>
<p>Sámedikki dievasčoahkkin 23. – 25.09.15</p>
<p xml:lang="nob">DC 037/15</p>
<p>I Mildosat </p>
<p>Ášši SR 095/15 Rievdaduvvon Sátnádeapmi Vuođđolága paragráfas 108 ja Vuođđoláhka sámegillii</p>
<p>Čállit: Elli Kirsti Nystad / Ellen Aina Eira 113/181</p>
<p xml:lang="nob">Notat av 17.02.2015 fra Sametinget til Carsten Smith. Forespørsel om betenkning om endringer av Grunnlovens § 108</p>
<p xml:lang="nob">Rapport til Stortingets presidentskap fra Menneskerettighetsutvalget om menneskerettigheter i Grunnloven https://www.stortinget.no/Global/pdf/Dokumentserien/2011-2012/dok16-201112.pdf</p>
<p xml:lang="nob">Høringsbrev fra Sametinget av Carsten Smiths betenkning av 29.07.2015</p>
<p xml:lang="nob">Høringsuttalelse fra Østamene i Neiden</p>
<p xml:lang="nob">Høringsuttalelse fra Sámi Nisson Forum</p>
<p xml:lang="nob">Høringsuttalelse fra Gáldu</p>
<p xml:lang="nob">Høringsuttalelse fra Nasjonal institusjon for menneskerettigher</p>
<p>II Evttohusat ja mearkkašumit</p>
<p>Sámediggeráđi mearrádusárvalus: Sámediggi bivdá Stuorradikki áirasiid ovddidit evttohusa rievdaduvvon sátnádeami birra Vuođđolága paragráfas 108 mii láhčá meannudeapmái ja mearrideapmái stuorradiggeáigodagas 2017-2021. Sámediggi čujuha smiehttamuššii professor Carsten Smith evttohusa birra rievdadit sátnádeami.</p>
<p>Sámediggi bivdá ahte ovddiduvvo ja dohkkehuvvo čuovvovaš evttohus, mii ollašuhttá gáibádusaid dakkár sátnádeapmái mii guorrasa dohkkehuvvon almmolaš giellageavaheapmái ja sápmelaččaid stáhtusii álbmotrievtti vuođul: <span type="quote">“Lea stáhta eiseválddiid ovddasvástádus láhčit dili nu ahte sámi álbmot, riikka álgoálbmogin, sáhttá sihkkarastit ja ovddidit gielas, kultuvrras ja servodateallimis.”</span></p>
<p>Sámediggi gávnnaha ahte sámegiella ja dárogiella Norgga lága vuođul leat ovttaárvosaš gielat. Vuođđoláhka sámegillii livččii vuoimmálaš cealkámuš dan deaŧalaš oasis demokratiija- ja servodatovddideamis, mii ovddastuvvo sápmelaččaid dohkkehemiin álbmogin ja álgoálbmogin ja</p>
<p>Sámedikki ásahemiin sápmelaččaid álbmotválljen orgánan.</p>
<p>Čállit: Elli Kirsti Nystad / Ellen Aina Eira 114/181</p>
<p>Sámediggi bivdá ahte Stuorradiggi ovttasráđiid Sámedikkiin nammada bargojoavkku erenoamáš čehppodagain sámegielas ja sámi riektediehtagis man bargun lea čállit Vuođđolága sámegillii gustovaš riektačállinnorpmaid vuođul nu ahte teaksta sámegillii šattašii dásseárvosažžan Vuođđolága teavsttain girjedárogillii ja ođđadárogillii.</p>
<p>Bajásšaddan- fuolahus- ja oahppolávdegoddi - 006/15 BFOL - Mearrádus:</p>
<p><em type="bold">Bajásšaddan-, fuolahus- ja oahppolávdegotti árvalus </em></p>
<p><em type="bold">Álgu </em></p>
<p>Bajásšaddan-, fuolahus- ja oahpahuslávdegoddi lea meannudan ášši 037/15 - Rievdaduvvon sátnádeapmi Vuođđolága paragráfas 108 ja Vuođđoláhka sámegillii. Lávdegotti árvalus lea ná: <em type="italic">Evttohus Nordkalottfolket lahtus Kjellrun Wilhelmsen: </em><em type="bold">Evttohus 1: </em>Sámediggi doarju otná sátnádeami Vuođđolága paragráfas 108. </p>
<p><em type="bold">Lávdegotti ráva </em></p>
<p>Lávdegottis eai leat mearkkašumit dahje eanet evttohusat ja rávve Sámedikki mearridit čuovvovaččat: Muđui doarju Sámediggi Sámediggeráđi árvalusa. Sámedikki dievasčoahkkin - 037/15 Mearkkašupmi Árja áirasiid Jan Åge Biti, Hartvik Hansen, Laila Susanne Vars ja Lars Oddmund Sandvik bokte, NSR-NSR/SáB áirasa Kirsti Guvsam bokte, Bargiidbellodaga áirasa Kåre Olli bokte, ÅaSG áirasa Ellinor Marita Jåma bokte, Johttisámilistu áirras Per A. Bæhr bokte ja Olgešbellodaga áirras Lars Filip Paulsen bokte. <em type="bold">Sápmelaččat leat álgoálbmogat Suomas, Norggas ja Ruoŧas ja okta álgoálbmogiin Ruoššas. </em></p>
<p>Sámit leat álgoálbmogat Suomas, Norggas ja Ruoŧas ja okta álgoálbmogiin Ruoššas. Norgga sámepolitihka váldodovddastus lea ahte Norga lea vuođđuduvvon guovtti álbmoga eatnamii; dáččaid ja sápmelaččaid. Dán guovtti álbmogis galget seammá vuoigatvuođat ovdánahttit iežaset eavttuid vuođul.</p>
<p>Suoma vuođđolágas lea sámiid álgoálbmotstáhtus čielgasit deattuhuvvon. Guovddáš eiseválddit leat 1970-logu politihkalaš dohkkeheami bokte deattuhan ahte Ruoŧa sámiin lea muhtun muddui álgoálbmotstáhtus ja našunála lágaid dohkkeheami bokte minoritehtagielaid Ruoŧas. Dasa lassin lea ruoŧa vuođđoláhka dohkkehan ahte sápmelaččat lea sierra álbmot. Sámit leat okta Ruošša álgoálbmogiin geaid vuoigatvuođaid suodjala Ruošša federašuvnna vuođđoláhka ja nationála lágat. Norggas leat sápmelaččat ILO-konvenšuvnna nr. 169 ratifiserema bokte dohkkehuvvon álgoálbmogin ja čearddaálbmogin iehčanas stáhtain.</p>
<p>Norgga vuođđolágas § 108 lea sámiid stáhtus iehčanas álbmotjoavkun dohkkehuvvon, muhto sámit</p>
<p>Čállit: Elli Kirsti Nystad / Ellen Aina Eira 115/181</p>
<p>Norggas váillahit čielgasit dohkkeheami Vuođđolágas ahte sis lea álgoálbmot ja álbmot stáhtus.</p>
<p>Sámiid álgoálbmotstáhtus lea vuođđun ođđaáigásaš sámepolitihka ja álbmotválljejuvvon Sámedikki ásaheames, sámiid ovddasteaddji orgána. Sámediggi lea álgoálbmotparlameanta mii sihkkarastá ahte sámiin dego minoritehtan, álgoálbmot ja álbmot lea almmolaš jietna Norggas. Norggas válljejit sápmelaččat Sámedikki áirasiid mat galget ovddidit sámiid álgoálbmogiin našunála ja internašunála dásis. Dat lea ovttaoaivilvuohta norgga almmolašvuođas ahte sámit leat riika álgoálbmot ja vuostefámut mat eai hálit dohkkehit sámiid álgoálbmotstáhtusa ovddidit oainnuid mat mannet riika ráđđejeaddji politihkalaš oainnu vuostá.</p>
<p>Davviriika 2005 sámekonvenšuvnnas evttohusastis evttohuvvo ahte heivehit davviriika lágaid sihkkarastindihte Suoma, Norgga ja Ruoŧa sámiide iešmearridanrivttiid dego iehčanas álbmot ja álgoálbmot. Konvenšuvdnaevttohusas § 2 deattuhuvvo ahte: <span type="quote">“Sápmelaččat leat Suoma, Norgga ja Ruoŧa álgoálbmot”</span></p>
<p>Suopma, Norga ja Ruoŧŧa leat, go leat dorjon ON álgoálbmotjulggaštusa ON váldočoahkkimis 2007:s, maid geatnegahtton nannet sámiid álgoálbmotstáhtusa našunála lága bokte.</p>
<p>Sámedikki oainnu mielde lea vealtameahttun mearkkašupmi internašunála álgoálbmotrivttiid implementeremis ahte sámiid álgoálbmotstáhtus dohkkehuvvo čielgasit Norgga konstitušuvnnas. Dát speadjalastá dan mii dál juo lea gustovaš riekti ja mii maid dávista norgga sámepolitihka prinsihpalaš vuođus.</p>
<p>Ášši meannudeapmi álggahuvvui 24.09.15 dii. 15.00.</p>
<p><em type="bold">Jienasteapmi </em>39 áirasis ledje 37 čoahkis. Jienasteapmi dahkkojuvvui čuovvovaš vuogi mielde: </p>
<p>Árvalus 1 hilgojuvvui 32 jienain 5 jiena vuostá.</p>
<p>Bajaššaddan-, fuolahus ja oahppolávdegotti evttohus mearriduvvui 32 jienain 5 jiena vuostá</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1. Sandra Márjá West, áššejođiheaddji</p>
<p>Mariann Wollmann Magga</p>
<p>Sandra Márjá West 2. Kåre Olli</p>
<p xml:lang="sma">Kirsti Guvsàm</p>
<p>Laila Susanne Vars</p>
<p xml:lang="nob">Kåre Olli 3. Kjellrun Wilhelmsen</p>
<p xml:lang="nno">Inger Elin Kristina Utsi</p>
<p xml:lang="sma">Kirsti Guvsàm</p>
<p xml:lang="smj">Kåre Olli</p>
<p xml:lang="nob">Kjellrun Wilhelmsen 4. Lars Filip Paulsen</p>
<p xml:lang="smn">Sandra Márjá West 5. Laila Susanne Vars 6. Inger Elin Kristina Utsi</p>
<p>Laila Susanne Vars</p>
<p>Čállit: Elli Kirsti Nystad / Ellen Aina Eira 116/181</p>
<p xml:lang="smj">Inger Elin Kristina Utsi 7. Ellinor Marita Jåma</p>
<p xml:lang="nob">Lars Filip Paulsen</p>
<p xml:lang="nob">Hartvik Hansen</p>
<p xml:lang="nob">Inger Elin Kristina Utsi 8. Kirsti Guvsàm 9. Olof Anders Kuhmunen 10. Hartvik Hansen</p>
<p xml:lang="nob">Kjellrun Wilhelmsen</p>
<p xml:lang="nob">Hartvik Hansen 11. Viktor Inge Paulsen 12. Aili Keskitalo 13. Arthur Johan Tørfoss 14. Per A. Bæhr 15. Vibeke Larsen 16. Toril Bakken Kåven</p>
<p>Piera Heaika Muotka</p>
<p xml:lang="nno">Inger Elin Kristina Utsi</p>
<p xml:lang="nob">Hartvik Hansen</p>
<p>Toril Bakken Kåven 17. Kåre Olli 18. Laila Susanne Vars 19. Per A. Bæhr 20. Kirsti Guvsàm 21. Sandra Márjá West</p>
<p>DC - Mearrádus: Sámediggi bivdá Stuorradikki áirasiid ovddidit evttohusa rievdaduvvon sátnádeami birra Vuođđolága paragráfas 108 mii láhčá meannudeapmái ja mearrideapmái stuorradiggeáigodagas 2017-2021. Sámediggi čujuha smiehttamuššii professor Carsten Smith evttohusa birra rievdadit sátnádeami.</p>
<p>Sámediggi bivdá ahte ovddiduvvo ja dohkkehuvvo čuovvovaš evttohus, mii ollašuhttá gáibádusaid dakkár sátnádeapmái mii guorrasa dohkkehuvvon almmolaš giellageavaheapmái ja sápmelaččaid stáhtusii álbmotrievtti vuođul: <span type="quote">“Lea stáhta eiseválddiid ovddasvástádus láhčit dili nu ahte sámi álbmot, riikka álgoálbmogin, sáhttá sihkkarastit ja ovddidit gielas, kultuvrras ja servodateallimis.”</span></p>
<p>Sámediggi gávnnaha ahte sámegiella ja dárogiella Norgga lága vuođul leat ovttaárvosaš gielat. Vuođđoláhka sámegillii livččii vuoimmálaš cealkámuš dan deaŧalaš oasis demokratiija- ja servodatovddideamis, mii ovddastuvvo sápmelaččaid dohkkehemiin álbmogin ja álgoálbmogin ja Sámedikki ásahemiin sápmelaččaid álbmotválljen orgánan.</p>
<p>Sámediggi bivdá ahte Stuorradiggi ovttasráđiid Sámedikkiin nammada bargojoavkku erenoamáš čehppodagain sámegielas ja sámi riektediehtagis man bargun lea čállit Vuođđolága sámegillii gustovaš riektačállinnorpmaid vuođul nu ahte teaksta sámegillii šattašii dásseárvosažžan Vuođđolága teavsttain girjedárogillii ja ođđadárogillii.</p>
<p>Ášši meannudeapmi loahpahuvvui 24.09.15 dii. 16.40. Ášši 038/15</p>
<p>Sámedikki dievasčoahkkin</p>
<p>Čállit: Elli Kirsti Nystad / Ellen Aina Eira 117/181</p>
<p xml:lang="krl">Ášši 006/15</p>
<p>Ealáhus- ja kulturlávdegoddi</p>
<p>Bååstede - Sámi kulturárbbi máhcaheapmi</p>
<p xml:lang="sms">Áššenr. 15/4222</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 21.08.15</p>
<p>SR 098/15</p>
<p>Ealáhus- ja kulturlávdegoddi 21.–.22.09.15</p>
<p xml:lang="deu">EKL</p>
<p>Sámedikki dievasčoahkkin 23. – 25.09.15</p>
<p xml:lang="olo">SP 038/15</p>
<p>I Mildosat </p>
<p>II Evttohusat ja mearkkašumit</p>
<p>Sámediggeráđi mearrádusárvalus: Sámi servodat galgá ieš beassat hálddašit iežas kulturárbbi. Dát vuoigatvuohta lea sápmelaččain danne go dat lea álgoálbmot ja riikkaidgaskasaš konvenšuvnnaid vuođul. Sámediggái lea deaŧalaš ahte oasit dan sámi kulturárbbis mii lea Norgga álbmotmuseas, máhcahuvvot dan 6 sámi museii maid Sámediggi hálddaša. Vai dan sáhttá čađahit, de fertejit čuovvovaš eavttut leat ollašuhttojuvvon: 1. Sámi museain ferte leat doarvái vurkenvejolašvuođat 2. Sámi museain fertejit leat doarvái resurssat museadoibmii 3. Máhcahanproseassa dárbbaša ekonomalaš resurssaid</p>
<p>Sámediggi vuordá ahte Stáhta, mas leat geatnegasvuođat sápmelaččaid ektui, juolluda doarvái ekonomalaš resurssaid sámi kulturárbbi máhcaheapmái Norgga álbmotmuseas ja kulturhistorjjálaš museas (UiO).</p>
<p>Čállit: Elli Kirsti Nystad / Ellen Aina Eira 118/181</p>
<p>Ealáhus- ja kulturlávdegoddi - 006/15 EKL - Mearrádus: Álgu</p>
<p>Sámedikki ealáhus- ja kulturlávdegoddi lea meannudan ášši Bååstede sámi kulturábbi máhcaheami birra, ja ovddida árvalusa.</p>
<p>Evttohusat</p>
<p>Evttohus 1</p>
<p><em type="italic">Evttohus Bargiid bellodagas (BB), Árjas, Norgga Sámiid Riikasearvvis (NSR), Norgga Sámiid Riikasearvvis /Sámeálbmot bellodagas (NSR/SáB), Nordkalottfolket, Johttisápmelaččaid listtus, Dáloniid listtus ja Sámiin lulde: </em></p>
<p><em type="bold">Ođđa teakstaoassi maŋŋá 1. teakstaoasi: </em></p>
<p>Báikkálaš Norgga museaid ja eará davviriikkaid museaid main leat sámi dávvirat oamastusas, ferte árvvoštallat galget go váldojuvvot mielde viidásat máhcahan bargui.</p>
<p><em type="bold">Lasáhus – ođđa 3. čuokkis </em>3. Museaid čájáhusdilit ja návccat fertejit leat nu ahte dat devdet museafágalaš gáibádusaid. </p>
<p>Evttohus 2</p>
<p>Molssaevttolaš evttohus (boahtá sámediggeráđi árvalusa sadjái) Ovddádusbellodagas:</p>
<p>Čállit: Elli Kirsti Nystad / Ellen Aina Eira 119/181</p>
<p>Bååstede – sámi kulturárbbi máhcaheapmi</p>
<p>Kulturmuittuid áimmahuššan gáibida nanu fágabirrasiid ja gelbbolašvuođa. Dan ovdii go fievrridit ruovttoluotta sámi kulturárbbi Norgga álbmotmuseas dan guđa sámi museii, de ferte baicca jearrat leat go guhtta smávva sámi musea dat rievttes dahkku áimmahuššat dán kulturárbbi. Ulbmil ferte leat ahte sámi kulturmuittuin váldojuvvo bures ja dohkálaččat vára boahtte buolvvaide, čájáhusa bokte mii addá máhtu ja ipmárdusa álbmogii, eai ge čihkkojuvvo eret boaittobealbáikkiin.</p>
<p>Ovddiduvvo čuovvovaš evttohus:</p>
<p>Sámediggi áigu bargat dan nammii ahte sámi museat šaddet oktan musean, ja ahte dát ásahuvvo báikái mii buktá vuođu nanu museafágalaš gelbbolašvuhtii ja stuorit galledanlogu. Áltá dahje Romsa leat danin lunddolaš báikkit. Ášši ovddiduvvo sámediggái jagis 2016.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
<p>Muđui doarju Sámediggi Sámediggeráđi árvalusa.</p>
<p>Sámedikki dievasčoahkkin - 038/15 Mearkkašupmi Olgešbellodaga áirras Lars Filip Paulsen bokte ja ÁaSG áirras Jovna Z. Dunfjell bokte. Dorjot lávdegotti evttohusa 1.</p>
<p>Ášši meannudeapmi álggahuvvui 24.09.15 dii. 17.00.</p>
<p><em type="bold">Jienasteapmi </em>39 áirasis ledje 35 čoahkis. Jienasteapmi dahkkojuvvui čuovvovaš vuogi mielde: · </p>
<p>Evttohus 2 hilgojuvvui 33 jienain 2 jiena vuostá ·</p>
<p>Evttohus 1 mearriduvvui 33 jienain 2 jiena vuostá ·</p>
<p>Kultur ja ealáhuslávdegotti evttohus mearriduvvui 33 jienain 2 jiena vuostá</p>
<p><em type="bold">Beavdegirjelasáhusat </em></p>
<p>Dán áššis ii ovddiduvvon beavdegirjelasáhus</p>
<p>Čállit: Elli Kirsti Nystad / Ellen Aina Eira 120/181</p>
<p><em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1. Kjetil Romsdal, áššejođiheaddji 2. Mathis N. Eira 3. Arthur Johan Tørfoss</p>
<p>Sandra Márjá West</p>
<p>Mariann Wollmann Magga</p>
<p xml:lang="nno">Inger Elin Kristina Utsi</p>
<p xml:lang="nob">Arthur Johan Tørfoss 4. Jan Åge Biti 5. Lars Filip Paulsen</p>
<p xml:lang="sma">Kirsti Guvsàm 6. Nora Marie Bransfjell 7. Marit Kirsten A. Gaup 8. Vibeke Larsen</p>
<p>Piera Heaika Muotka 9. Per Mathis Oskal 10 Christina Henriksen 11 Kåre Olli 12 Viktor Inge Paulsen 13 Henrik Olsen</p>
<p>Mariann Wollmann Magga</p>
<p xml:lang="sma">Henrik Olsen 14 Jovna Zakarias Dunfjell</p>
<p xml:lang="nob">Kirsti Guvsàm 15 Lars Filip Paulsen 16 Tor Gunnar Nystad 17. Kjetil Romsdal, áššejođijeaddji</p>
<p>Mariann Wollmann Magga, čoahkkinortnegii</p>
<p>DC - Mearrádus: Sámi servodat galgá ieš beassat hálddašit iežas kulturárbbi. Dát vuoigatvuohta lea sápmelaččain danne go dat lea álgoálbmot ja riikkaidgaskasaš konvenšuvnnaid vuođul. Sámediggái lea deaŧalaš ahte oasit dan sámi kulturárbbis mii lea Norgga álbmotmuseas, máhcahuvvot dan 6 sámi museii maid Sámediggi hálddaša. Báikkálaš Norgga museaid ja eará davviriikkaid museaid main leat sámi dávviratoamastusas, ferte árvvoštallat galget go váldojuvvot mielde viidásat máhcahan bargui.</p>
<p>Vai dan sáhttá čađahit, de fertejit čuovvovaš eavttut leat ollašuhttojuvvon: 1. Sámi museain ferte leat doarvái vurkenvejolašvuođat 2. Sámi museain fertejit leat doarvái resurssat museadoibmii 3. Máhcahanproseassa dárbbaša ekonomalaš resurssaid. 4. Museaid čájáhusdilit ja návccat fertejit leat nu ahte dat devdet museafágalaš gáibádusaid.</p>
<p>Sámediggi vuordá ahte Stáhta, mas leat geatnegasvuođat sápmelaččaid ektui, juolluda doarvái ekonomalaš resurssaid sámi kulturárbbi máhcaheapmái Norgga álbmotmuseas ja kulturhistorjjálaš museas (UiO).</p>
<p>Ášši meannudeapmi loahpahuvvui 24.09.15 dii. 18.00.</p>
<p>Čállit: Elli Kirsti Nystad / Ellen Aina Eira 121/181</p>
<p xml:lang="krl">Ášši 039/15</p>
<p>Sámedikki dievasčoahkkin</p>
<p xml:lang="krl">Ášši 007/15</p>
<p>Plána- ja finánsalávdegoddi</p>
<p>Sámedikki 2017 bušeahttadárbu</p>
<p xml:lang="sms">Áššenr. 15/2494</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 21.08.15</p>
<p>SR</p>
<p>Plána- ja finánsalávdegotti 21. – 22.09.15</p>
<p xml:lang="fra">PFL</p>
<p>Sámedikki dievasčoahkkin 23.09.15</p>
<p xml:lang="nob">DC 39/15</p>
<p>I Mildosat </p>
<p>II Evttohusat ja mearkkašumit</p>
<p><em type="bold">Sámediggeráđi mearrádusárvalus: 1 Álggahus </em></p>
<p>Sámediggi lea našunála parlameanta Norgga sámi álbmoga várás. Dan čađa sihkkarastit ja ovddidit mii álbmogin ja álgoálbmogin iežamet giela, kultuvrra ja iežamet servodaga. Sámediggi lea demokráhtalaš ávnnas sámi iešmearrideapmái ja ávkkálaš ja dárbbašlaš bálvalusaid ja fálaldagaid ovddideapmái sámi álbmogii. Sámediggi lea sápmelaččaid jietna riikkas ja riikkaidgaskasaččat.</p>
<p>Norgga stáhta lea huksejuvvon guovtti álbmoga eatnama nala, sápmelaččaid ja dážaid. Dat mielddisbuktá ahte sámi gielas, kultuvrras ja servodagas galget prinsihpalaččat leat seamma vejolašvuođat ovdáneapmái ja suddjemii go dárogielas ja dáža kultuvrras. Mii galgat ieža defineret min vássán áiggi, dálá áiggi ja boahtteáiggi. Jus mis leat dát vuoigatvuođat ja vejolašvuođat mat dáža servodagas leat, de lea dát iešmearrideapmi duohtavuođas. Iešmearrideapmi mii galgá hálddašuvvot</p>
<p>Čállit: Elli Kirsti Nystad / Ellen Aina Eira 122/181 gulahallama ja ovttasbarggu bokte servodagain min birra.</p>
<p>Sámedikki bušeahtta lea jahkásaččat lassánan 1989 rájes. Muhto oassi stáhtabušeahtas mii juolluduvvo sámi ulbmiliidda šaddá unnit ja unnit go buohtastahttá juolludemiiguin eará servodatulbmiliidda. Danin lea vuođđu navdit ahte rámmaeavttut sámi servodatovdánahttimii šaddet ain heajubut go dat mii lea stuoraservodagas ja majoritehtakultuvrras.</p>
<p>Álbmogin leat mis ain dat seamma vuordámušat ovdánahttimii sámi servodagas, go servodagas muđui leat vuordámušat Norgga stuoraservodahkii, dáža kultuvrii ja gillii. Dat máksá ahte Sámedikkis áiggi mielde lea unnit ja unnit vejolašvuohta ovdanbuktit čovdosiid ja doaibmabijuid mat leat heivehuvvon sámi servodaga dárbbuide ja vuordámušaide, jus dát ii rievdda. <em type="bold">2 Bušeahttaprosedyrat </em></p>
<p>Sámediggi ovddasta sápmelaččaid álgoálbmogin ja lea sin ovddasteaddji orgána Norggas. Dát mielddisbuktá ahte Sámedikkis ferte leat friddjavuohta bidjat eavttuid, hábmet ja hálddašit sámepolitihka Norggas. Ovttasbargoprosedyrat gaskal Stuoradikki, ráđđehusa ja Sámedikki galget sihkkarastit ahte Sámediggi sáhttá vuhtiiváldit dán rolla.</p>
<p>Sámediggi lea odne áidna álbmotválljejuvvon orgána Norggas mas ii leat sierra sisaboahtovuogádat. Sámedikkis ii leat mielmearridanváldi sturrodagas ii ge ruđaid várremis mat juolluduvvojit sámi ulbmiliidda stáhtabušeahta bokte. Dán dili sáhttá gohčodit garrasis sisabahkkemin iešmearrideamis mii sápmelaččain galggašii leat riikkaidgaskasaš konvenšuvnnaid ja šiehtadusaid mielde.</p>
<p>Dálá vuogádat mas lea rámmabušeahtta Sámediggái ja boahtá guđa departemeanttas, ja bušeahtta sámi ulbmiliidda boahtá logi departemeanttas, mielddisbuktá hástalusaid dasa ahte olahit ollislaš sámepolitihka, ja veahttuda maid Sámedikki dohkkejumi ja ovddasvástádusa. Sámediggi lea bivdán ráđđehusas ahte mii ovttas árvvoštallat ja veardádallat lea go vejolaš čohkket juolludemiid Sámediggái ovtta bušeahttapoasttas. Sámediggi ja Gieldda- ja ođasmahttindepartemeanta leat danin bidjan johtui barggu árvvoštallat ovdamuniid ja heajut beliid dán árvalusas.</p>
<p>Ođđa bušeahttaproseassa sáhtášii addit buoret vuođu guorahallat bušeahttagažaldagaid jahkásaš konsultašuvnnain maŋit áiggis. <em type="bold">3 2017 Bušeahttadárbu </em></p>
<p>Sámediggi vuordá ahte jagi 2017 bušeahtta lassánivččii nationála áŋgiruššamiidda dávistettiin ja ahte</p>
<p>Čállit: Elli Kirsti Nystad / Ellen Aina Eira 123/181 bušeahtas eai livčče dakkár ruđat mat leat merkejuvvon juo ráđđehus beales vuoruheapmin.</p>
<p>Bušeahttadárbbus leat sihke ulbmilat Sámedikki bušeahtas ja sámi ulbmilat olggobealde Sámedikki bušeahta. 2017 lasáhusa dárbbus leat olggosgolut ruđaid hálddašeamis mielde. Dát dahká 20 % lasáhusas.</p>
<p>Sámediggeráđđi áigu lagabuidda vuoruhit bušeahttadárbbuid jahkái 2017. <em type="bold">4 Álgoálbmotvuoigatvuođat ja riikkaidgaskasaš barggut </em></p>
<p><em type="italic">Váldomihttomearri: </em>1. mat leat dohkkehuvvon ON álgoálbmotvuoigatvuođaid julggaštusas leat váldon oassin lágain ja praktihkalaš politihkas main lea dadjamuš min ja eará álgoálbmogiid árgabeaivái. </p>
<p>Čállit: Elli Kirsti Nystad / Ellen Aina Eira 124/181 <em type="bold">4.1 Riikkaidgaskasaš barggut </em></p>
<p>Lea dárbu lasihit poastta ekonomalaš váikkuhangaskaomiide riikkaidgaskasaš áššiide. Lea dahkkon šiehtadus Sámedikki riikkaidgaskasaš áirasiin mii lea oassin álgoálbmogiid máilmmikonferánssa 2014 čuovvoleamis. Sámediggi áigu, dán rámma siskkobealde, bidjat erenoamáš fuomášumi mánáide ja nuoraide. 2017:s dárbbašuvvo lasi: 500 000 ruvnno. <em type="bold">4.2 SPR ja Parlamentarihkkárkonferánsa </em></p>
<p>Sámi parlamentáralaš ráđđi (SPR) lea parlamentáralaš ovttasbargoorgána Suoma, Norgga ja Ruoŧa sámedikkiide, ja mas Ruošša sámiin leat bistevaš oassálastit. Delegašuvnna olggosgoluid searvat SPR-čoahkkimiidda ja muđui ovddasteapmái máksá iešguđet sámediggi.</p>
<p>Troandima ávvudeami 2017 oktavuođas galgá dollot Parlamentarihkkárkonferánsa. Dán konferánsii lea bušeahttadárbu 1 500 000 ruvnno.</p>
<p>Norgga sámediggi doaibmá SPR čállingoddin 2017:s. 2017:s dárbbašuvvo lasi: 1 500 000 ruvnno. <em type="bold">5 Giella </em></p>
<p><em type="italic">Váldomihttomearri: </em>2. 3. </p>
<p>Čállit: Elli Kirsti Nystad / Ellen Aina Eira 125/181 <em type="bold">5.1 Sámás mánáin </em></p>
<p>Sámediggi oaidná dárbbu lasihit diehtojuohkima máŋggagielatvuođa birra ja dan ávkki birra sihke váhnemiidda, dearvvašvuođastašuvnnaide ja jortamoraide. Sámediggi háliida bidjat johtui kampánja <span type="quote">"Sámás mánáin"</span> 2016:s mii lea oaivvilduvvon váhnemiid ja dearvvašvuođabargiid várás. Mii háliidit maid ovttasbargat sámi guovlluiguin Ruoŧas ja Suomas. Sihke bargu gaskkustit ja juohkit dieđuid, ja materiálaid hábmen gáibida eanet ruđalaš návccaid. 2017:s dárbbašuvvo lasi: 1 000 000 ruvnno. <em type="bold">5.2 Nuoraiddeaivvadeapmi </em></p>
<p>Sámediggi lea ollu jagiid juolludan stipeandda ohppiide joatkkaskuvllas geain lea sámegiella fágan. Dát oahppit leat boahtteáiggi fágaolbmot sámi servodagas. Lea dehálaš movttiidahttit válljet sámegiela fágan seammás go lea ávkkálaš ahte ovttaskas oahppi oaidná ávkki ja mearkkašumi sámegiela gelbbolašvuođas.</p>
<p>Sámedikkis lea mihttomearri lágidit nuoraiddeaivvadeami 2017:s joatkkaskuvllaohppiide geain lea sámegiella fágan. Sámediggi doaivu ahte dákkár deaivvadeamit leat ávkkálaččat ja movttiidahtti, ja mii leat plánen lágidit dákkár deaivvademiid jahkásaččat. 2017:s dárbbašuvvo lasi: 200 000 ruvnno.</p>
<p>Čállit: Elli Kirsti Nystad / Ellen Aina Eira 126/181 <em type="bold">5.3 Hospiterenortnet </em></p>
<p>Máŋgga guovllus lea sámegiella nu rašes dilis ahte lea meastta veadjemeahttun bargu doalvvuhit dan boahtte bulvii. Lagasbirrasis gullo unnán sámegiella, ja gáibádusat ahte <span type="quote">“huma nu ahte buohkat ipmirdit”</span> sáhttá fargga jávohuhttit sámi jienaid almmolašvuođas. Bearrašiin main dušše nubbi váhnen lea sámegielat, ii leat vejolašvuohta ge go eanas áiggi manná doppe ságastallan dárogillii. Giellakurssat ja giellaleairrat leat buktán muhtin olbmuid dan muddui ahte ipmirdit álkis sámegiela, muhto ieža eai sámás nu ollu. Sin gaskkas lea soames hárve gii duođas háliida sámegiela geavahangiellan árgabeaivvis. Sin dat ferte veahkehit rievttes geidnui.</p>
<p>Máilmmis muđui leat mii oahppan ahte gávdnojit guokte málle mat buktet bohtosiid go geahččá giellaoahppamii: au pair-ortnet ja giellaskuvllat nu go EF ja AFS, gos oahpahallit orrot bearrašiid luhtte dan riikkas gos oahpahallet sámegiela. Go dát doaibmá eará gielain, de lea bures jáhkehahtti ahte dat doaibmá sámegiela ektui maid. 2017:s dárbbašuvvo lasi: 200 000 ruvnno. <em type="bold">5.4 Ovttasbargu ja ovttasdoaibman suohkaniiguin sámegiela hálddašanguovllus ja sámi giellaguovddážiiguin </em></p>
<p>Sámediggi rievdadii 2011:s juolludaneavttuid guovttegielatruđaide suohkaniidda ja fylkkasuohkaniidda sámegiela hálddašanguovllus. 2012:s vuolláičállojuvvo ovttasbargošiehtadusat ovdánahttindoarjaga geavaheami dihte juohke suohkaniin. Seammás mearriduvvui ahte ortnet galgá árvvoštallojuvvot maŋŋil golbma jagi. Ortnet árvvoštallojuvvui 2015:s.</p>
<p>Sámedikki niehku suohkaniidda ja fylkkasuohkaniidda sámegiela hálddašanguovllus lea ahte mis leat suohkanat mat láhčet dili eanet sámegiela geavaheapmái ja ahte doarjjaortnegat leat heivehuvvon suohkaniid dárbbuide. Árvvoštallanraporta guovttegielatruđaid geavaheami birra čuovvoluvvo ja veardádallojuvvo suohkanreforpma ja giellalávdegotti raportta oktavuođas. Sámediggi lea juo oaidnán dárbbu láhčit buoret dili oažžut eanet ovttasbarggu ja gulahallama gaskal Sámedikki ja suohkana, čoahkkimiid, kurssaid ja workshop bokte. Danin boahtá leat lunddolaš geahččat strategiijaidgiellaarenaid ovdánahttimii ja háhkat lunddolaš gielladoaimmaid main bákkálaš dárbbut leat vuođđun.</p>
<p>Giellaguovddážiid evalueren lea čuovvoluvvon Sámedikki sámi giellaguovddážiid strategiijain. Dán strategiijaplánas lea biddjon fokus muhtin strategiijaide sihkkarastindihte buriid rámmaeavttuid sámi giellaguovddážiidda. Strategiijaid čuovvolanbargu bistá máŋga jagi, ja Sámediggi dárbbaša eanet rámmaid vai sáhttá ovttasbargat giellaguovddážiiguin dán barggu birra. 2017:s dárbbašuvvo lasi: 400 000 ruvnno.</p>
<p>Čállit: Elli Kirsti Nystad / Ellen Aina Eira 127/181 <em type="bold">5.5 Giellalávdegotti barggu čuovvoleapmi </em></p>
<p>Jus galgat sáhttit doaimmahit iešmearrideami iežamet gielaid ektui, de ferte Sámedikkis leat vealtameahttun váikkuhanfápmu lágalaš, ekonomalaš ja organiserema rámmaeavttuid hábmemii sámi gielaid ektui. Seammás ferte Sámediggi doaimmahit iešstivrema ámmáha bokte dahkat iešheanalaš mearrádusaid sámi giellagažaldagain.</p>
<p>Viiddis ovttastuvvon almmolaš lávdegoddi man ráđđehus lea vuođđudan čakčamánu 2014:s, galgá gitta guovvamánnui 2016 geahčadit gustovaš ortnegiid, doaibmabijuid ja njuolggadusaid sámi gielaid ektui Norggas. Lávdegoddi galgá árvvoštallat movt dát sáhttet heivehuvvot dálá organiseremii almmolaš sektoris ja sihkkarastit doaimmalaš ja ovttadássásaš almmolaš bálvalusaid sámegillii.</p>
<p>Sámediggi galgá árvvoštallat lávdegotti árvalusa, ja čađahit proseassaid ja konsulteremiid maid lea dárbbašlaš. Lea dárbu ahte várrejuvvo ruhta čuovvolit giellalávdegotti barggu. 2017:s dárbbašuvvo lasi: 600 000 ruvnno. <em type="bold">5.6 Giellakonferánsa </em></p>
<p>Sámediggi lágidii giellakonferánssaid sihke 2011.s ja 2013:s, ja oaččuimet buriid mearkkašumiid ruovttoluotta. Konferánssat čohkkejit olbmuid iešguđet giellabirrasiin ja digaštallet áigeguovdilis hástalusaid ja fáttáid mat guoskkahit sámegiela ovdánahttimii. Sámedikki mielas lea dehálaš lágidit dákkár konferánssaid gos sámegiela dilli digaštallojuvvo. Konferánssat čohkkejit sin geat barget sámegielain ja geain lea beroštupmi dasa, ja addet Sámediggái ávkkálaš dieđuid ja mearkkašumiid. Sámedikkis lea áigumuš lágidit giellakonferánssaid juohke nuppi jagi. 2017:s dárbbašuvvo lasi: 300 000 ruvnno. <em type="bold">5.7 Diehtojuohkindoaimmaheapmi institušuvnnaide ja geavaheddjiide sámi guovlluin </em></p>
<p>Sihke institušuvnnat, organisašuvnnat ja ovttaskas olbmot vásihit ahte sii gávdnet unnán diehtojuohkima iežaset vuoigatvuođaid birra oahpahussii ja sámegiela geavaheapmái almmolaš báikkiin. Sámediggi oažžu dávjá jearaldagaid vuoigatvuođaid birra mat geavaheddjiin leat oahpahussii sámegielas ja sámegillii, váiddaorgánaid birra ja makkár institušuvnnain lea ovddasvástádus masa. Sámediggi oaidná dárbbu dasa ahte hábmejuvvo diehtojuohkinmateriála lágaid birra ja vuoigatvuođaid birra mat gusket sámegillii. Dákkár diehtojuohkinmateriálas ferte leat álkit ipmirdahtti ja álki geavahit, ja daid ferte sáhttit juohkit skuvllaide, váhnemiidda, suohkaniidda sámegiela hálddašanguovllus ja nu ain. 2017:s dárbbašuvvo lasi: 500 000 ruvnno.</p>
<p>Čállit: Elli Kirsti Nystad / Ellen Aina Eira 128/181 <em type="bold">5.8 Guovttegielatruđat suohkaniidda </em></p>
<p>Vai suohkaniin sámegiela hálddašanguovllus galgá leat vejolaš nannet ja ovddidit giellabargguid suohkanis, de lea dárbu lasihit guovttegielatdoarjaga suohkaniidda sámegiela hálddašanguovllus. Vurdojuvvo ahte ođđa suohkanat ohcet čálihuvvot hálddašanguvlui boahtte jagiid.</p>
<p>Dasa lassin lea Aarporte suohkan mearridan ohcat čálihuvvot sámegiela hálddašanguvlui 2017 rájes. 2017:s dárbbašuvvo lasi: 7 000 000 ruvnno. <em type="bold">5.9 Guovttegielatruđat fylkkasuohkaniidda </em></p>
<p>Vai fylkkasuohkaniin sámegiela hálddašanguovllus galgá leat vejolaš nannet ja ovddidit giellabargguid, de lea dárbu lasihit guovttegielatdoarjaga fylkkasuohkaniidda sámegiela hálddašanguovllus. 2017:s dárbbašuvvo lasi: 800 000 ruvnno. <em type="bold">5.10 Sámi giellaguovddážat </em></p>
<p>Sámi giellaguovddážat leat dehálaččat sámegiela ovddideamis. Dat leat erenoamáš dehálaččat lagasbirrasii ja fállet ollu doaimmaid iežaset guovlluin. Giellaguovddážat leat dehálaš ja beaktilis ovttasbargit Sámedikkiin, vai nagodit čađahit giellapolitihka. Giellaguovddážiid stuorimus hástalus lea go ii leat einnostahtti ekonomiija. Giellaguovddážiin lea dárbu lasihit olmmošlaš ja ekonomalaš resurssaid, ja buoret vejolašvuohta guhkesáiggi plánemii. Dusten dihte dán dárbbu, álggahii Sámediggi doaibmaplánaid máŋgga jagi badjel, ja lasihii doaibmadoarjaga.</p>
<p>Lasáhus sámi giellaguovddážiidda ákkastallojuvvo rievdaduvvon ruhtadanortnegiin, mas lea lasihuvvon doaibmadoarjja, ja giellaguovddážiid lohku mat ožžot doarjaga Sámedikki bušeahta bokte, lea lassánan. 2017:s dárbbašuvvo lasi: 4 000 000 ruvnno.</p>
<p>Čállit: Elli Kirsti Nystad / Ellen Aina Eira 129/181 <em type="bold">5.11 Ohcanvuđot doarjagat: Sámi giellaprošeavttat </em></p>
<p>Sámediggi vásiha ahte gielladoaimmat ja fokus sámegillii lea lassánan miehtá riikka. Eanet ja eanet institušuvnnat ja organisašuvnnat háliidit čalmmustahttit, nannet ja ovddidit sámegiela lagasbirrasis. Sámedikki mielas lea erenoamáš dehálaš ahte iešguđet aktevrrat oassálastet bargui nannet ja ovddidit sámegiela, ja oidnet dárbbu dasa ahte dát poasta lassána. 2017:s dárbbašuvvo lasi: 3 000 000 ruvnno. <em type="bold">6 Kultuvra </em></p>
<p><em type="italic">Váldomihttomearri: </em></p>
<p>Ealli ja girjás sámi dáidda- ja kultureallin mas lea buorre kvalitehta ja mii lea olahanmuttus buohkaide. <em type="bold">6.1 Tråante 2017 </em></p>
<p>Ávvudeapmi 2017 lea dehálaš našunála dáhpáhus mii čalmmustahttojuvvo našunála ávvudemiin ja sámi ávvudeapmi. Ávvudeami mihttomearri lea čalmmustahttit, gaskkustit máhtu sámiid birra, sámi kultuvrra ja historjjá birra 100-jagi áigodagas. Ávvudeapmi galgá mielddisbuktit oassálastima ja searvama demokratiijii, ja láhčit dili ávvudemiide maiddái olggobealde Trøndelága fylkkaid.</p>
<p>Čállit: Elli Kirsti Nystad / Ellen Aina Eira 130/181</p>
<p>Sámediggi háliida deattuhit dan historjjálaš dáhpáhusa sámiid historjjás mii dáhpáhuvai guovvamánu 6.b. 1917:s Troandimis. Sámediggi lea ovttasbargoguimmiiguin Lulli-Trøndelága fylkkasuohkaniin ja Troandin gielddain searvan čalmmustahttit dáhpáhusa ja ovdamanninissona Elsa Laula Renberg ávvudemiin 2017:s. Dát galgá leat našunála, regionála ja báikkálaš čalmmustahttin ja okta oktasaš sámi ávvudeapmi, mas sámi kultuvra, giella, historjá ja servodatgažaldagat leat oidnosis. Dát dáhpáhuvvá iešguđetlágan lágidemiid bokte, čájáhusaid bokte, mánáid- ja nuoraiddoaimmaid bokte, valáštallama bokte, logaldallamat, seminárat, workshop, konsearttat, teáhterat, márkanat, filmmat, digaštallamat ja girkolaš lágiideamit. Dat galgá leat deaivvadanbáikin sámiide miehtá Sámi, seammás go galgá váikkuhit lassi máhttui ja beroštupmái sámi kultuvrii ja servodahkii. Ávvudeapmi galgá leat rabas ja searvadahtti buohkaide geat orrot Norggas. Dat galgá leat mielde gaskkustit kulturárbbi mii gullá ávvudeapmái.</p>
<p>Ávvudeapmi galgá váikkuhit demokratiija searvamii ja beroštupmái. Dehálaš ágga hukset ávvudeami demokráhtalaš árvvuide lea ahte dat ii galgga leat dušše historjjá čalmmustahttin, muhto das galgá maid mearkkašupmi ja áigeguovdilvuohta dál ja boahtteáiggis. Mii geahččalit maid oažžut áigái iešguđetlágan ovttasbarggu ávvudandoaluid ruhtadeapmái. Mii árvvoštallat maid ásahit ođđa ortnega mas vejolaš aktevrrat sáhttet ohcat doarjaga.</p>
<p>Sámedikki dárbu lea árvvoštallojuvvon leat 12,5 miljovnna ruvnno čađahit našunála ávvudeami ja oktasaš sámi ávvudeami 2017:s. 2017:s dárbbašuvvo lasi: 12 500 000 ruvnno. <em type="bold">6.2 Sámi museat </em></p>
<p>Sámi museat leat dehálaš institušuvnnat sámi kulturárbbi hálddašeamis, ja leat arenat kulturárbbi ja árbevirolaš máhtu seailluheapmái boahtte buolvvaide. Sámedikkis lea 2002 rájes leamaš hálddašanovddasvástádus guđa ovttastahttojuvvon sámi museii. Sámi museat eai leat ožžon oasi ekonomalaš lasáhusas maŋŋil museareforpma.</p>
<p>Lea dárbu vuoruhit sámi museaide eanet ruđa ja čielga vuordámuša ovddidit museaid ja vára váldit musea servodatovddasvástádusas. Sámi museain lea dárbu 15 miljovnna eanet ruhtii.</p>
<p>St.prp. nr. 1 (2007-2008) boahtá ovdan ahte sámi dáiddamusea lea okta dain huksenprošeavttain mii ferte vuoruhuvvot lagamus jagiid. Plána lea maid namuhuvvon stuoradiggedieđáhusas nr. 28 (2007-2008) Sámepolitihkka, čuokkis 15.6 Investeremat. Sámedikkis lea ain vuordámuš duohtandahkat prošeavtta Sámi dáiddamusea viessoláigoortnega bokte, mii lea gitta dálá visttis mas Riddoduottarmusea lea, maŋŋil 2011 huksenprográmma man Statsbygg lea čađahan.</p>
<p>Čállit: Elli Kirsti Nystad / Ellen Aina Eira 131/181 2017:s dárbbašuvvo lasi: 15 000 000 ruvnno.</p>
<p>Stuoradiggi juolludii 2015:s 3 000 000 ruvnno ođđa vistái Saemien Sijte lahka. Sámediggi lea ollu jagiid lasihan rámmaid Saemien Sijte:ii vai sáhttet hukset organisašuvnna dainna ulbmiliin ahte šaddet doaimmat ođđa visttis. Dán áigu Sámediggi joatkit maiddái 2017:s ja boahtá leat dárbu 2 500 000 ruvnno lasáhussii Saemien Sijte:ii. 2017:s dárbbašuvvo lasi: 2 500 000 ruvnno. <em type="bold">6.3 Bååstede ruovttoluottafievrridanprošeakta </em></p>
<p>Bååstede ruovttoluottafievrridanprošeakta lea nannosit vuoruhuvvon Sámedikki bealis. Dat lea dehálaš ja guovddáš oassi sámi kulturárbbi hálddašeamis. Prošeavtta rámma lea meroštallojuvvon 17 miljon ruvdnui iežas prosessii ja 20 miljovnna ruvdnui magasiinnaid buorideapmái ja huksemii daid diŋggaid várás mat galget ruovttoluottafievrriduvvot sámi servodagaide. 2017:s lea dárbu 5 miljovnna ruvdnui prosessii ja 5 miljovnna ruvdnui magasiinnaid buorideapmái ja huksemii, oktiibuot logi miljovnna ruvnno. 2017:s dárbbašuvvo lasi: 10 000 000 ruvnno. <em type="bold">6.4 Sámi kulturinstitušuvnnat </em></p>
<p>Sámi kulturinstitušuvnnat leat dehálaš aktevrrat ja ovttasbargoguoimmit sámi dáidda- ja kultureallima ovddideamis. Dat leat dehálaš vuođđostruktuvran sámi dáiddáriidda. Dat galget leat ođđahutkamiidda, doaimmahemiide, ovddideapmái ja gaskkusteapmái arenan, gos sámi giella ja kultuvra leat guovddážis. Sámedikki mielas lea dehálaš ovddidit gulahallama sámi kulturinstitušuvnnaiguin ja láhčit dili nu ahte institušuvnnat ožžot vejolašvuođa ovdánit nanu fágalaš institušuvdnan.</p>
<p>Sámi kulturvisttit ja kulturgaskkustaninstitušuvnnat leat doaimmat mat leat vuođđuduvvon ja doibmet sámi servodatoktavuođas ja sámi almmolašvuođas. Sámi institušuvnnat leat áibbas guovddážis jus galgá olahit nanu, doaibmi ja ovdánahtti servodaga mii vuhtiiváldá sámi giela, kultuvrra ja servodaga.</p>
<p>Lea maid dárbu lasihit ruđa dihto ja guhká plánejuvvon huksenáššiide, nu go visttii prošekteremii Várdobáikki guovddážii márkosámi guvlui Evenáššái/ Skánihii. Institušuvdna lea dál loahpahan nuppástuhttinproseassa oasussearvin, juoga mii lea leamaš eaktun vai sáhttá álgit prošekteret sámi kulturvistti Várdobáiki.</p>
<p>Čállit: Elli Kirsti Nystad / Ellen Aina Eira 132/181</p>
<p>Eanet ja eanet olbmot sámi álbmogis fárrejit stuorit čoahkkebáikkiide ja gávpogiidda. Sámediggi oaidná dárbbu sámi deaivvadanbáikkiide gávpogiin, mat maid sáhttet leat arenan sámi dáidaga ja kultuvrra vásihusaide ja gaskkusteapmái. Sámediggi áigu ovttasbarggus suohkaniiguin láhčit dili sámi deaivvadanbáikkiid várás gávpogiin.</p>
<p>Lea dárbu lasihit 11 miljovnna ruvnno sámi kulturvisttiide ja kulturgaskkustanásahusaide. 2017:s dárbbašuvvo lasi: 11 000 000 ruvnno. <em type="bold">6.5 Internašunála Sámi Filbmainstituhtta </em></p>
<p>Internašunála Sámi Filbmainstituhtta (ISFI) oažžu doaibmaruđaid dušše Sámedikki bokte. Sámediggi lea 2015:s juolludan 1 140 000 ruvnno, muhto dát ii govčča ISFI dárbbu doaibmaruđaide.</p>
<p>TV- ráidduid ja filmmaid ovddideamis šaddá lassidárbu doaibmaruđaide, geahča stuoradiggedieđáhusa nr. 30 (2014-2015) Filbmapolitihkka boahtteáiggis.</p>
<p>Kulturdepartemeanta lea čujuhan ISFI eará regionála ruhtadeapmái, muhto fylkkasuohkanat čujuhit ISFI našunála ruhtadeapmái. Nu guhká go fylkkasuohkanat ii ge Kulturdepartemeantta oainne vejolašvuođa veahkehit ruhtadit soaimma, de lea Sámedikkis dárbu oažžut 1 miljovnna ruvnno lasáhusa doaimmahit Internašunála Sámi Filbmainstituhta. 2017:s dárbbašuvvo lasi: 1 000 000 ruvnno. <em type="bold">6.6 Kulturdoaimmat </em></p>
<p>Sámi servodahkii lea dehálaš ahte sámi kultuvra ovdána máŋgga ja iešguđet lágan kulturlágidemiid bokte miehtá riikka, sihke stuorit gávpogiin ja čoahkkebáikkiin. Ealli ja girjás sámi dáidda- ja kultureallin eai leat dušše mihttun sámepolitihkas, muhto maiddái dehálaš árvun. Dáidda ja kultuvra leat oaivadeami, smiehttama, máhtu ja vásihusa gáldot buot ahkahaččaide. Girjás kulturfálaldat sámi mánáide ja nuoraide lea dehálaš buori bajásšaddamii, ja addá movtta bargat sámi dáidagiin ja kultuvrrain maiddái maŋŋil eallimis. Sámi vuorrasat leat resursaolbmot buot kulturdoaimmain ja erenoamážit árbevirolaš dáidda- ja kulturilbmanemiin. Girjás sámi kultureallin addá ealli báikegottiid go dat mielddisbuktá doaimmaid, gullevašvuođa, loaktima ja identitehta. Riekti seailluhit, vásihit ja ovddidit min sámi dáidda- ja kultureallima lea árvu mii lea vuođđun Sámedikki kulturpolitihkas. Sámediggi oaidná doaimmaid lassáneami iešguđet kulturdoaimmain, ja lea maŋimus jagiid sádden ollu ohcamiid ruovttoluotta go eai leat ruđat. Sámedikki mielas lea dárbbašlaš lasihit ruđa</p>
<p>Čállit: Elli Kirsti Nystad / Ellen Aina Eira 133/181 kulturulbmiliidda, mat vuhtiiváldet kultursuorggi dárbbuid. 2017:s dárbbašuvvo lasi: 2 500 000 ruvnno. <em type="bold">6.7 Girjjálašvuohta </em></p>
<p>Sámi girjjálašvuohta lea dehálaš čájehanvuohki sámi kultuvrras. Dárbu sámegielat girjjálašvuhtii ja almmuhemiide lea lassánan sakka maŋimus jagiid, erenoamážit oassin giellaovdánahttimis ja giellaoahpahusas olles sámi álbmogii. Sámediggi oaidná ahte beroštupmi lea lassánan sámi girjjálašvuhtii.</p>
<p>Sámediggi áigu doarjut buriid girjjálašvuođaprošeavttaid, sihke girjehámis ja digitála hámis. Girjjálašvuođa máilbmi lea rievdame, ja hásttuha Sámedikki, girječálliid ja girjefidnosuorggi. Ođđa digitála čovdosat mielddisbuktet ahte girjjálašvuohta buvttaduvvo, gaskkustuvvo ja lohkkojuvvo eará ládje. Ulbmil lea ahte Sámedikki váikkuhangaskaoamit galget sihke váikkuhit girjealmmuheapmái ja girjjálašvuođaalmmuheapmái ođđa digitála vuogádagain. Ohcanvuđot ortnegiid rámmat sámi musihka ja girjjálašvuođa várás ohccojuvvo danin lasihuvvot 3 miljon ruvnnuin 2017:s.</p>
<p>Sámegielat girjjálašvuhtii lea dárbu lassánan nuoraide gaskal 13-20 jahkásaččaide. Dál gávdnojit unnán sámegielat girjjit dán ahkejovkui ja lea dehálaš giellaovddideapmái ahte maiddái dán joavkkus lea girjjálašvuohta olahanmuttus. Leat lassánan jearaldagat bivnnuhisgirjjálašvuhtii nuoraide mat leat jorgaluvvon sámegielaide, ja Sámediggi oaidná ahte lea dárbu lasihit ruđa juste dán ulbmilii. Dása lea dárbu 2 miljovnna ruvnno lasáhusa 2017:s.</p>
<p>Sámediggi lea ásahan prošeavtta mii movttiidahttá eanet sámegielat almmuhemiide čáppagirjjálašvuođas nuoraid várás. Prošeakta rekrutere nuorra girječálliid ja easkaálgán girječálliid geat čállet sámegillii. Prošeakta galgá váikkuhit dasa ahte oassálastit ožžot duohta vejolašvuođa ovddidit mánusa bagadallama bokte oahppan fágaolbmuin/ mentoriin, gelbbolašvuođaloktemii, ja fierpmádatčoahkkanemiide. Dása lea virgáibiddjon prošeaktajođiheaddji 100 % virggis, ja fágalaš bagadalli 40 % virggis. Dán prošektii lea dárbu 1,5 miljon ruvdnui 2017:s. 2017:s dárbbašuvvo lasi: 6 500 000 ruvnno. <em type="bold">6.8 Sámedikki bibliotehka ja sámi girjebusset </em></p>
<p>Sámedikki bibliotehka galgá leat sámi girjjálašvuođa ja sámi bibliotehkabálvalusa gelbbolašvuođaguovddáš, ja galgá doaibmat hálddašanbibliotehkan Sámedikki politihkkariid ja bargiid várás.</p>
<p>Čállit: Elli Kirsti Nystad / Ellen Aina Eira 134/181</p>
<p>Bibliotehkii eai leat biddjojuvvon eanet resurssat vaikko das leat ollu ođđa barggut, nugo earret eará ođđa hálddašandoaimmat. Sámedikki bibliotehka dárbbaša eanet bibliotehkafágalaš resurssaid bargat sámi sisdoalu gaskkustemiin ja ovddidemiin bibliotehkain ja nationála áŋgiruššamiid oktavuođas bibliotehkasuorggi siskkobealde. Dása dárbbašuvvo 1 miljon ruvdno lasi.</p>
<p>Sámedikki bibliotehka lágida jahkásaččat konferánssa sámi girjjálašvuođa ja kultuvrra birra. Bušeahttadárbu dán konferánsii lea 100 000 ruvnno.</p>
<p>Girjebusset leat sihke bibliotehka ja dehálaš deaivvadanbáikkit sámi álbmogii, ja leat gáldon sámi gillii, kultuvrii ja historjái. Sámediggi háliida árvvoštallat doarjjaortnegiid sámi girjebussiide. Dása lea dárbu 500 000 ruvnno lasáhussii.</p>
<p>Nordlándda fylkkabibliotehka, mii lea guossoheaddjibibliotehka lullisámi girjebussii, Gærjah, leat addán dieđu ahte sis lea dárbu sisaoastit ođđa girjebusse 2017:s.</p>
<p>Muhtin stuora hástalus sámi girjebussiide lea go luoikkaheapmi lea njiedjan. Beaktilis gaskkusteami bokte ja ovttasbarggus girjebussiiguin áigu Sámedikki bibliotehka áŋgiruššat lasihit máhtu sámi girjjálašvuođa birra, nu ahte luoikkaheapmi maid lassána. Girjebussiin lea dárbu eanet resurssaide, earret eará gaskkusteapmái ja kulturlágidemiide.</p>
<p>Sámediggi áigu ásahit lullisámi gelbbolašvuođabibliotehka, oassin sijti Jarnge:ii Aarportes. 2017:s dárbbašuvvo lasi:</p>
<p>Sámedikki bibliotehka:1 100 000 ruvnno.</p>
<p>Sámi girjebusset: 4 200 000 ruvnno.</p>
<p>Lullisámi gelbbolašvuođabibliotehka: 2 000 000 ruvnno.</p>
<p>Čállit: Elli Kirsti Nystad / Ellen Aina Eira 135/181 <em type="bold">6.9 Juoigan ja musihkka </em></p>
<p>Sámediggi leat 2015:s nammadan bargojoavkku juoigamii ja sámi musihkkii. Oassi das maid dát bargojoavku lea erenoamážit geahčadan, lea dárbu nanu fágabirrasii juoigama ja sámi musihka várás, ja vejolašvuođa ovdánahttit sámi musihkkasuorggi árvogeavlli.</p>
<p>Dasa lassin lea dárbu nannet doarjjaapparáhta mii lea sámi juoigama ja sámi musihka várás. Máilmmidásis lea musihkkasuorgi rievdame, ja mii fertet danin sihkkarastit ahte sámi musihkka oažžu oasi dán ovdáneamis. Lea dárbu ámmát aktevrraide geat sáhttet doaibmat gaskkusteaddjin gaskal ovttaskas aktevrraid ja artisttaid ja musihkkamáilmmi muđui. Dán bokte sáhttá sámi musihkkamáilbmi boahtit ámmátdássái ja olahit sihke našunála ja riikkaidgaskasaš dásis, seammás go musihkkárat sáhttet bidjat buot searaid dasa maid sii leat čeahpimusat, namalassii dan dáiddalaš beallái.</p>
<p>Sámediggi oaidná dárbbu 5 miljon ruvdnui 2017:s nanosmahttit sámi juoigan- ja musihkkabirrasa. 2017:s dárbbašuvvo lasi: 5 000 000 ruvnno. <em type="bold">6.10 Teáhter </em></p>
<p>Sámedikki ulbmilin lea addit ásahuvvon sámi teáhteriidda vejolašvuođaid ovddidit iežaset dáiddalašvuođa ja fága nu ahte dat doibmet kulturvásihan- ja gaskkustanarenan, ja sámegiela geavaheami ja oainnusmahttima várás. Dárbu lea oppalaččat nannet buvttadusa, ja sámi lávdedáidaga gaskkusteami, ja maiddái nannet teáhteriid nu ahte sáhttet bálvalit olles sámi ássanguovllu, ja rekrutteret neavttáriid ja eará teáhterbargiid, ja vai gávdnojit kvalitehtadáfus buorit fálaldagat lávdedáidagis mánáide ja nuoraide, mánáiguin ja nuoraiguin.</p>
<p>Beaivváš Sámi Našunálateáhteris lea guhká juo leamaš plánat hukset ođđa teáhtervistti alcceseaset. Sámediggi lea maŋimuš jagiin lasihan juolludusa Beaivvážii jeavddalaččat, ja dieinna lágiin lea addán teáhterii vejolašvuođa ráhkkanit lasihit doaimmaid dassážii go teáhtervisti gárvána. Sámediggái lea deaŧalaš ahte ráđđehus dál vuoruha vistti huksema teáhterii ja ahte bargu álggahuvvo farggamusat. Jus Beaivváš galgá leat nanus olmmošlaš ja gelbbolašvuođa dáfus lasihit doaimmaid maŋŋil go ođđa visti válbmana, de lea dárbu ain lassi juolludemiide. Ođđa sámi neavttáriid rekruteren lea okta vuoruhuvvon doaimmain. 2017:s lea dárbu lasihit 5 miljovnna ruvnno sámi teáhteriidda. 2017:s dárbbašuvvo lasi: 5 000 000 ruvnno. <em type="bold">6.11 Media </em></p>
<p>Lea dárbu nannet sámi mediafálaldaga. Lea dárbu lasihit doarjaga almmuhit prentosiid, ja sámegielat</p>
<p>Čállit: Elli Kirsti Nystad / Ellen Aina Eira 136/181 lagasrádio- ja lagastv-sáddagiid buvttadeapmái.</p>
<p>Ferte fállojuvvot viiddis mediafálaldat mii vuhtiiváldá buot sámi giellaguovlluid. Ovdamearka buori mediafálaldagas lea Nuoraj-tv mii lea sámegielat neahtta-tv maid julevsámi nuorat leat dahkan nuoraid várás. Lullisámi nuoraide lea dárbu sámegielat neahtta-tv fálaldahkii. Nuori-tv lea plánema dásis, ja dat lea mielde lasiheami giellageavaheami maiddái lullisámi guovlluin. 2017:s dárbbašuvvo lasi: 6 000 000 ruvnno.</p>
<p>Sámediggái lea maid dehálaš ahte preassadoarjja sámi aviissaide bisuhuvvo ja nannejuvvo. <em type="bold">6.12 Sámi valáštallan </em></p>
<p>Valáštallamis lea guovddáš sadji sámi servodagas. Lea dehálaš ahte sámi valáštallanorganisašuvnnat sáhttet organiseret ja láhčit dili valáštallamii ja lihkadeapmái, maiddái go geahččá álbmotdearvvašvuođaperspektiivvas. Doaimmaid bokte nu go heargevuodjima, njoarosteami ja spábbačiekčamis sámi riikajoavkku bokte, váikkuhit dát organisašuvnnat nannemii sámi oktiigullevašvuođas ja identitehtas, erenoamážit sámi mánáide ja nuoraide. Lea maid dehálaš ahte sámi nuorat ožžot vejolašvuođa sáhttit oassálastit Arctic Winter Games (AWG), gos sii valáštallama ja kultuvrralaš doaimmaid bokte ožžot nannejuvvot oktavuođa ja oktiigullevašvuođa nuoraiguin eará álgoálbmotjoavkkuin ja árktalaš álbmogiin. 2017:s dárbbašuvvo lasi: 2 000 000 ruvnno. <em type="bold">6.13 Sámi dáiddáršiehtadus </em></p>
<p>Sámedikkis lea mihttomearrin fuolahit ahte sámi dáiddáriin leat buorit ja einnostahtti rámmaeavttut iežaset dáiddalaš doaimmas. Okta deháleamos váikkuhangaskaomiin dása lea dáiddáršiehtadus gaskal Sámedikki ja Sámi dáiddárráđi. Dáiddáršiehtadusa bokte oažžu Sámi dáiddárráđđi, oktan dan vuolit dáiddárorganisašuvnnaiguin, vejolašvuođa atnit stuorit ovddasvástádusa sámi dáidaga ovdáneamis. Sámi dáiddárráđđi ovddidii jahkásaš šiehtadallamiin iežaset ruhtadárbbu jođihit organisašuvnnaid, dáiddárstipendii, dáidaga sisaoastinortnegii, girjjálašvuhtii ja juoigamii/ musihkkii, dáiddafágalaš konsuleanttaide ja dáiddafondii ruđa. Jus dáid dárbbuid galgá nagodit dustet, de lea dárbu stuora lassáneapmái dáiddáršiehtadusa ruđain. 2017:s dárbbašuvvo lasi: 4 000 000 ruvnno.</p>
<p>Čállit: Elli Kirsti Nystad / Ellen Aina Eira 137/181 <em type="bold">7 Mánáidgárddit </em></p>
<p><em type="italic">Váldomihttomearri: </em>4. <em type="bold">7.1 Bargu mánáidgárdeáššiiguin </em></p>
<p>Sámedikkis dan rájes go sámediggedieđáhus sámi mánáidgárdefálaldaga birra meannuduvvui, leamaš guhkes proseassa ráhkadit doaibmaplána doaibmabijuiguin. Sámedikki ovddasvástádus mánáidgárdesuorggis lea stuorát ja eanet viidát dán ovddideami geažil. Servodagas leat stuorát vuordámušat mánáidgárddiide ja earret eará mánáidgárdefálaldagaid kvalitehtii. Sámediggi lea maiddái leamaš maŋimuš jagiin eanet mielde mánáidgárdepolitihkalaš áššiin sihke báikkálaččat, fylkka dási ja riikka dásis.</p>
<p>Sámediggi lea mielde sierra proseassain, earret eará 5. 6.</p>
<p>Bargan mánáidgárdeplána ođasmahttimiin 7. 8. 9.</p>
<p>Mii oaidnit ahte lea deaŧalaš doallat oktavuođa mánáidgárddiiguin ja galledit daid ja gulahallat gielddaiguin. Dát mearkkaša dan ahte lea dárbu nannet kapasitehta mánáidgárdesuorggis.</p>
<p>Čállit: Elli Kirsti Nystad / Ellen Aina Eira 138/181 2017:s dárbbašuvvo lasi: 1 000 000 ruvnno. <em type="bold">7.2 Prošeakta sámi mánáidgárdefálaldaga kvalitehta birra </em></p>
<p>Mii háliidit álggahit prošeavtta mas fokuserejuvvo 10. 11. 12.</p>
<p>Mihttomearrin lea ahte mánáidgárddit galget váldit geavahussii giellalávgunmálliid, nannet beaivválaš giela mánáidgárddiin ja nannet sámi árbedieđuid mánáidgárddiid bargiid gaskkas. Áŋgiruššan mánáidgárddiid sisdoalu ektui, sáhttá váikkuhit buori kvalitehta sámi mánáidgárdefálaldagas. 2017:s dárbbašuvvo lasi: 600 000 ruvnno. <em type="bold">7.3 Giellačeahppi </em></p>
<p>Dárbu lea lasihit ruđaid giellačeahppi doarjagii. Giellačeahppi galgá geavahuvvot gielalaš resursaolmmožin mánáidgárddis lassin dábálaš bargiide. Giellačeahppi bargá vuođđogielain ja oahpaha sániid, tearpmaid ja doahpagiid. Mihttomearrin lea nannet ja viidásetovddidit mánáid sámegielaid. Sámegiela dilis leat erohusat guovllus guvlui, ja mánáidgárddiid ektui leat stuorra hástalusat. Erenoamáš deaŧalaš lea nannet mátta- ja julevsámegielaid. 2017:s dárbbašuvvo lasi: 3 600 000 ruvnno. <em type="bold">7.4 Ođđa sámi mánáidgárdefálaldagat </em></p>
<p>Gielddain lea ovddasvástádus das ahte mánáidgárdefálaldat sámi mánáide sámi distrivttain vuođđuduvvá sámi gillii ja kultuvrii. Eará gielddain galget dilit láhččojuvvot nu ahte sámi mánát sáhttet sihkkarastit ja ovddidit sin giela ja kultuvrra. Čájeha dattetge ahte buot gielddain ii leat vejolašvuohta addit sámi mánáidgárdefálaldaga. Danne lea dárbu ásahit ođđa doarjjaortnega mii sáhttá váikkuhit ođđa sámi mánáidgárdefálaldagaid álggaheami, erenoamážit julev- ja máttasámi guovlluin.</p>
<p>Čállit: Elli Kirsti Nystad / Ellen Aina Eira 139/181 2017:s dárbbašuvvo lasi: 1 400 000 ruvnno. <em type="bold">8 Vuođđooahpahus </em></p>
<p><em type="italic">Váldomihttomearri: </em>13. dárbbašuvvojit vai sáhttá gáhttet ja ovddidit sámi servodagaid. <em type="bold">8.1 Oahpponeavvut </em></p>
<p>Sámedikkis lea ovddasvástádus sámi oahpponeavvuid ovddideamis. Sámediggi addá doarjaga ođđa oahpponeavvuid ráhkadeapmái, dálá oahpponeavvuid heiveheapmái, jorgaleapmái ja ođđasis deaddileapmái.</p>
<p>Ain váilot oahpponeavvut mat dávistit gustovaš oahppoplánaide. Dás leat ollu maŋŋonan, dan geažil go máŋggaid jagiid leat váilon ekonomalaš várit dárbbuid gokčamii. Daiguin ekonomalaš rámmaiguin mat Sámedikkis dál leat ii leat vejolaš fuolahit ahte buot fágain livčče visotgokči oahpponeavvut buot gielaide ja oahpponeavvut ohppiide geain lea sierra láhččojuvvon oahpahus. Eanemusat váilot julev- ja máttasámegielat oahpponeavvut. Oahpponeavvut fágaide mat eai leat guovddášfágat váilot oalát ja joatkkaskuvllaid várás eai measta oppa gávdnoge sámi oahpponeavvut.</p>
<p>Ain dárbbašuvvojit ollu sierra láhččojuvvon sámi oahpponeavvut mánáide ja ohppiide geain leat sierralágan oahppanváttisvuođat.</p>
<p>Digitála oahpponeavvut šaddet dađistaga deaŧaleappot skuvllaide. Sámegiel oahpahus dáhpáhuvvá</p>
<p>Čállit: Elli Kirsti Nystad / Ellen Aina Eira 140/181 eanaš gáiddusoahpahusa bokte, ja nu leat buorit digitála oahpponeavvut dárbbašlaččat. Maiddái dás leat sámi oahpponeavvut bázahallan ollu dárbbuid ektui. Sámediggái lea hástalussan dat ahte digitála oahpponeavvuid lea hui divrras ráhkadit. Muhto daid lea de álkit ja hálbbit ođasmahttit.</p>
<p>Oahppoplánaid ođasmahttin 2013:s, dárogielas, sámegielas, eaŋgalasgielas, servodatfágas ja luonddufágain, mielddisbuktá ahte dárbbašuvvojit ođasmahttojuvvon oahpponeavvut.</p>
<p>Ludvigsen-lávdegotti čielggadusat boahtteáiggi skuvlla birra, NAČ 2014:7 Oahppi oahppama birra boahtteáiggi skuvllas. Máhttovuođđu ja NAČ 2014: Oahppi oahppama birra boahtteáiggi skuvllas, soaitá várra dagahit ahte oahppoplánaid ferte viidát ođasmahttit boahttevaš jagiin.</p>
<p>Čájeha ahte ovdal juolluduvvon oahpponeavvoprošeavttaid gaskamearálaš haddi oahpponeavvu nammii ovtta fágas, dihto ceahkkái, lei gaskal 1,5 – 2 miljon ruvnno. Čájeha ahte bázahallama geažil, ođđa oahpponeavvuide ja digitála oahpponeavvuid vuoruheapmái dárbbaša lasihit 30 miljon ru, otnáš bušeahtas mii lea 21 miljon ru 51 miljon ruvdnui 2017:s.</p>
<p>Sámediggi bidjá vuođđun mihttomeriid mat leat Sámedikki oahpponeavvoráhkadeami doaibmaplánas jagiide 2015 – 2018. Mihttomearrin lea oažžut visotgokči oahpponeavvuid sámegillii buot fágain, buot dásiin, buot gielaide, ja dihto meari fáddágirjjiid ja lassin oahpparesurssaid mánáide geain leat sierra dárbbut. 2017:s dárbbašuvvo lasi: 30 000 000 ruvnno. <em type="bold">8.2 Oahppoplánabargu </em></p>
<p>Ludvigsen-lávdegoddi evttoha ollu buriid rievdadusaid, nugo fága- ja oahppoplánaid rievdadusaid. Go oaidnit ahte dát šaddá ollu viidát ođastus go ovddeš oahppoplánaid ođasteamit, vurdojuvvo ahte Sámediggái lasihuvvo juolludus. 2017:s dárbbašuvvo lasi: 3 000 000 ruvnno. <em type="bold">8.3 Sámi lohkanguovddáš </em></p>
<p>Sámi lohkanguovddáš lea nationála resursaguovddáš mii lea erenoamážit oahpahusvuogádaga várás mánáidgárddi rájes gitta alit ohppui. Guovddážis lea ovddasvástádus davvi-, mátta- ja julevsámegielain. Ovttas- Aktan- Aktesne oahpponeavvoportála bissovaš doaibma gullá maiddái guovddáža bargguide. Sámediggi oaivvilda ahte dán oahpponeavvoportálii ferte sihkkarastit dárbbašlaš ja einnostan vejolaš ruhtadeami nu ahte dan sáhttá viidásetovddidit deaŧalaš</p>
<p>Čállit: Elli Kirsti Nystad / Ellen Aina Eira 141/181 doaibmabidjun sámi oahpponeavvuid ovddideapmái ja olámuddui oažžumii.</p>
<p>Norggas leat 10 nationála guovddáža, main lea čoavddarolla sierra áŋgiruššansurggiin ovddidit oahpahusa kvalitehta. Sámi lohkanguovddáš ii leat dán 10 guovddáža gaskkas. Deaŧalaš lea addit Sámi lohkanguovddážii seammalágan rámmaeavttuid go mat eará nationála guovddážiin leat, ja ahte guovddáža ruhtadeapmi loktejuvvo seamma dássái eará guovddážiiguin.</p>
<p>Sámedikki mielas lea deaŧalaš ahte eará nationála guovddážat oččošedje ovddasvástádusa maiddái sámi ohppiid oahpahusas, mii lea lunddolaš danne go gávdnojit sierra guovddážat ovdamearkka dihte luonddufágii ja matematihkkii sámi skuvlla várás. Vaikko sámegiella lea almmolaš giella Norggas, de eai dovdda guovddážat iežaset riikkaviidosaš ovddasvástádusa das ahte ávdnasat galggašedje leat maiddái sámegillii. 2017:s dárbbašuvvo lasi: 6 000 000 ruvnno. <em type="bold">8.4 Givssidaneastadanbargu </em></p>
<p>NAČ:s 2015:2 Å høre til – Váikkuhangaskaoamit oadjebas psykososiála skuvlabirrasa várás, boahtá ovdan ahte lea deaŧalaš vuostálastit sámi mánáid givssideami norgga skuvllas. Muhto seamma deaŧalaš lea vuostálastit givssideami sámi skuvllas. Ohppiidiskkadeami ja Álbmotinstituhta logut čájehit ahte ohppiid oassi geat loavkiduvvojit ja givssiduvvojit sámi guovlluin lea allat, go buohtastahttá muđui riikkas.</p>
<p>Dárbu lea álgit ráhkadit diehtojuohkin- ja oahppoávdnasiid mat gusket givssidanproblematihkkii sihke ohppiid ja vánhemiid várás. Dán bargui ferte maiddái siskkildit barggu mii guoská loavkideapmái seksuála soju geažil. 2017:s dárbbašuvvo lasi: 1 000 000 ruvnno. <em type="bold">8.5 Sámegiela oahpahus vuođđoskuvllas </em></p>
<p>Máhttoloktema – sámi evalueren čájeha ahte oahppit geain lea sámegiella nubbingiellan, eai oahpa giela doarvái bures nu ahte šattašedje doaibmi guovttegielagin, ja leat ollu hástalusat sámegiela oahpahusa ektui. Dát vuođustuvvo raporttain, Sámi logut muitalit.</p>
<p>Deaŧalaš lea álggahit doaibmabijuid dán ovdáneami jorgalahttima várás. Okta sivva mii gessojuvvo ovdan raporttain, lea ahte oahpahusas ii geavahuvvo rivttes oahpahusmálle. Raporttat čájehit ahte vánhemat leat cuiggodan málle mii geavahuvvo fága sámegiella nubbingiellan oahpahusas juo 1990-</p>
<p>Čállit: Elli Kirsti Nystad / Ellen Aina Eira 142/181 logus. Dat lea duođaštuvvon raporttas Sámegiela oahpahus nubbingiellan, maid Sámi allaskuvla lea almmuhan 1998:s ja Ođastusa 97 evalueremis. Dattetge ii leat nuppigiela oahpahusmálle rievdaduvvon dalle go Máhttolokten – sámi 2006:s váldojuvvui atnui. Riikkaidgaskasaš dutkan čájeha maiddái ahte oahppit eai šatta doaibmi guovttegielagin dan málle man mielde man vuođul sámegiella nubbingiellan oahpahuvvo Norggas. Dutkiid mielas dat ii leat buorre málle.</p>
<p>Sámediggi dárbbaša eanet ruđaid nana oahpahusmálliid ráhkadeapmái fágii sámegiella nubbingiellan. 2017:s dárbbašuvvo lasi: 1 000 000 ruvnno. <em type="bold">9 Alit oahppu ja dutkan </em></p>
<p><em type="italic">Váldomihttomearri: </em>14. Sámi alit oahppu ja dutkan addá máhtu ja olmmošlaš návccaid ekonomalaš, kultuvrralaš ja sosiála ovddideapmái sámi servodagas. <em type="bold">9.1 Sámi giella- ja kulturgelbbolašvuohta </em></p>
<p>Sámi servodagas lassána dárbu oažžut sámegielat bargofámu sierra ámmáhiid oktavuođas geain lea sámi giella- ja kulturgelbbolašvuohta. Erenoamážit guoská dát daid gielddaide mat gullet sámegiela hálddašanguvlui. Maiddái eará gielddain lea stuorra dárbu oažžut sámegielagiid sihke mánáidgárddiide, skuvllaide ja dearvvašvuođaásahusaide. Dasa lassin lea dárbbašlaš ahte eanet olbmot váldet alit oahpu sámegielas.</p>
<p>Sámediggi juolluda stipeandda alit ohppui, doaibmabidjun lasihit rekruterema vuoruhuvvon oahpuide. Jus galgat nákcet bisuhit dahje lasihit stipeandda sturrodaga, de fertejit juolludeamit lasihuvvot. Lea</p>
<p>Čállit: Elli Kirsti Nystad / Ellen Aina Eira 143/181 dárbbašlaš movttiidahttit oahpuide sámi gielain ja iešguđet lágan oahpaheaddjioahpuide. Buoridandihte vuođđofálaldagaid dearvvašvuođasuorggis, erenoamážit sámi mánáide ja vuorrasiidda, vuoruhuvvo maid stipeanda buohccidivššárstudeanttaide geain lea sámegiella vuosttaš- dahje nubbigiella. 2017:s dárbbašuvvo lasi: 1 650 000 ruvnno. <em type="bold">9.2 Árbediehtoguovddáš – Guovddáš sámi árbevirolaš máhtu várás </em></p>
<p>Sámediggi ja Gieldda- ja ođasmahttindepartemeanta leat ovttaoaivilis ahte Árbediehtoguovddáš – Guovddáš sámi árbevirolaš máhtu várás ferte ásahuvvot oassin barggus duođaštit, seailluhit ja gaskkustit sámi árbevirolaš máhtu ođđa buolvvaide. 2017:s dárbbašuvvo lasi: 3 500 000 ruvnno. <em type="bold">10 Dearvvašvuohta ja sosiála </em></p>
<p><em type="italic">Váldomihttomearri: </em>15. - ja sosiálabálvalusat sámi álbmogii, maid vuolggasadjin leat sámi giella ja kultuvra. Bálvalusat galget heivehuvvot sámi álbmoga vuoigatvuođaide ja dárbbuide. </p>
<p>Sámediggi vásiha ahte ráđđehusas lea stuorra fokus sihke dearvvašvuhtii, sosiálii ja mánáidsuodjalussii, ja ahte sii háliidit Sámedikki mielde dán bargui. Sámediggái lea deaŧalaš ahte ráđđehusa fokus maiddái galgá boahtit sámi buhcciide ja geavaheddjiide ávkin, muhto vásiha ahte dat lea resursagáibideaddjin. Sámedikkis eai leat doarvái resurssat dasa ahte oassálastit buot</p>
<p>Čállit: Elli Kirsti Nystad / Ellen Aina Eira 144/181 proseassaide.</p>
<p>Seammás addá sámi servodaga duktan ođđa máhtu dearvvašvuođa- ja sosiála suorggis, masa dárbbašuvvojit doaibmabijut. Sámi dearvvašvuođadutkama guovddáš loahpahii dearvvašvuođa- ja eallindilleiskkadeami Saminor 2 jagis 2014. Dán dutkama dieđut eai leat vel guorahallojuvvon, muhto muhtun dieđut leat biddjojuvvon ovdan.</p>
<p>Sámi našuvnnalaš gealboguovddáš – psyhkalaš dearvvašvuođasuddjen ja gárrendilledikšu (SÁNAG) lea almmuhan dutkama veahkaválddi birra lagas gaskavuođain mii čájeha ahte sámi servodat dieđiha dávjjit veahkaválddi birra lagas gaskavuođain go dan mii lea álbmogis muđui. Dutkamis biddjojuvvojit Saminor 2 dieđut vuođđun, ja dat čájehit ahte 49 proseantta sámi nissoniin leat vásihan veahkaválddi ja 22 proseantta leat fas vásihan seksuála veahkaválddi. Logut go guoská daid eará nissoniidda mat eai leat sámenissonat, leat namalassii 35 ja 16 proseantta. Maiddái sámi dievddut vásihit eanet veahkaválddi go čearddalaš dáža albmát.</p>
<p>Dát logut gáibidit ahte sámi servodat álggaha doaibmabijuid. Sámi dutkanásahusat main lea dárbbašlaš máhtu sámi gielas, kultuvrras ja servodateallimis, fertejit oažžut dárbbašlaš resurssaid vai sáhttet čiekŋaleappot guorahallat dieđuid, earret eará sivaid. Veahkkeapparáhta mas lea sámi giella- ja kulturgelbbolašvuohta, ferte oažžut doarvái resurssaid dasa ahte veahkehit sin geat gillájit. Sámediggái lea oktilis fokus fáddái deaŧalaš, ja dakko bokte ahte loktet fáttá min ovttasbargoguimmiide nu go guovddáš ja báikkálaš eiseválddiide, sámi ásahusaide ja earáide. Veahkaváldi váikkuha sihke sámi servodaga mánáid ja rávesolbmuid dearvvašvuođa ja eallindili. Sámediggi oaidná ahte veahkaválddi eastadeapmi lea sihke resursagáibideaddji ja eaktuda liige resurssaid.</p>
<p>Sámediggái lea deaŧalaš ahte sámi mánáid vuoigatvuođat ja dárbbut váldojuvvojit vuhtii go sii leat mánáidsuodjalusa fuolahusas. Dat eaktuda ahte mánáid vuoigatvuođat fuolahuvvojit guovddáš stivrendokumeanttain. Sámediggi oaidná dárbbu nannet sámi mánáid vuoigatvuođaid vuhtiiváldima lágain, láhkaásahusain ja bajimus áŋgiruššamiin. Danne dárbbašuvvojit liigeresurssat dasa ahte searvat árjjalaččat dan mánáidsuodjalussuorggi organiserema ja lágaid guorahallamii maid Ráđđehus lea dieđihan. 2017:s dárbbašuvvo lasi:</p>
<p>Dearvvašvuođapolitihkalaš dieđáhusaid ja doaibmaplánaid doaibmabijuid čuovvoleapmi: 1 000 000 ruvnno.</p>
<p>Veahkaválddi čuovvoleapmi lagas oktavuođain: 1 000 000 ruvnno.</p>
<p>Mánáidsuodjaluslága čuovvoleapmi ja dieđáhusa čuovvoleapmi sadjásašruovttuid birra: 1 000 000</p>
<p>Čállit: Elli Kirsti Nystad / Ellen Aina Eira 145/181 ruvnno. <em type="bold">11 Areálat ja biras </em></p>
<p><em type="italic">Váldomihttomearri: </em>16. ovddidit sámi kultuvrra, ealáhusbarggu ja servodateallima. <em type="bold">11.1 Sámedikki areálaáššebarggu čuovvoleapmi ja ovddideapmi </em></p>
<p>Sámedikkis lea stuorra ovddasvástádus sámi guovlluid areálaid, resurssaid ja birrasiid hálddašeamis. Sámedikki mielas lea deaŧalaš duddjot luohttámuša, loktet gelbbolašvuođa ja eanedit návccaid dán suorggis. Sámedikki hálddahus dárbbaša eanet resurssaid dán fágasuorgái. 2017:s dárbbašuvvo lasi: 1 000 000 ruvnno. <em type="bold">11.2 Sámedikki suodjalanguovloáirasiid čoahkkaneamit </em></p>
<p>Sámediggi háliida ahte sámi áirasat álbmotmeahcce- ja suodjalanguovlostivrraid várás lágiduvvojit čoahkkaneami ja áinnas jahkásaš čoahkkaneamit. Dakkár čoahkkanemiid mihttomearri lea láhčit deaŧalaš dieđuid ja vásáhusaid lonohallamii suodjalanguovlobarggus sámi áirasiid gaskkas. Čoahkkanemiin lea maid stuorra mearkkašupmi Sámediggái mii váldá vuostá dieđuid stivrabarggus. Čoavddasánit lea de gelbbolašvuođalokten, fierpmádathuksen ja sámi jiena nannen suodjalanguovlluid báikkálaš hálddašeamis. 2017:s dárbbašuvvo lasi: 300 000 ruvnno.</p>
<p>Čállit: Elli Kirsti Nystad / Ellen Aina Eira 146/181 <em type="bold">11.3 Konkrehta huksendoaibmabijuid olggobealde fágalaš árvvoštallama čađaheapmi álbmotrievtti vuođul </em></p>
<p>Energiijahuksenáššiin lea dárbu deattuhit sámi kultuvrra ja ealáhusaid vuhtiiváldima, ja árvvoštallat geanohuhttet go vai hehttejit go doaibmabijut sakka árbevirolaš sámi ealáhusdoaimmaheami. Dat gáibida sihke buriid ja jáhkehahtti váikkuhusguorahallamiid ja dáiddolaš rievttálaš árvvoštallamiid álgoálbmogiid vuoigatvuođaid birra sin ávnnaslaš kulturvuđđosii. Dakkár rievttálaš gelbbolašvuođa eat sáhte vuordit ahte NČE:s dahje departemeanttas lea. Danne háliida Sámediggi ahte čađahuvvojit olggobealde juridihkalaš kvalitehtaárvvoštallamat, dahje vejolaččat árvvoštallamat 1. dahje 2. Energiijadoaibmabiju váikkuhusain ávnnaslaš sámi kulturvuđđosa ektui. 2017:s dárbbašuvvo lasi: 1 000 000 ruvnno. <em type="bold">11.4 Finnmárkolága čuovvoleapmi </em></p>
<p>Finnmárkokommišuvdnii ja Meahcceduopmostullui ferte sihkkarasti ruđaid dasa ahte čađahit dan mandáhta mii kommišuvdnii lea addojuvvon almmá dárbbašmeahttun maŋidemiid haga. Juolludeapmi Finnmárkokommišuvdnii ferte merkejuvvot stáhtabušeahtas. <em type="bold">12 Kulturmuitosuodjalus </em></p>
<p><em type="italic">Váldomihttomearri: </em>17. várás, maid sámi kulturmuittut ja kulturbirrasat ovddastit. <em type="bold">12.1 Sámi kulturmuittut digitála hámis – prošeakta – </em></p>
<p>Čállit: Elli Kirsti Nystad / Ellen Aina Eira 147/181</p>
<p><em type="bold">Askeladdena ođasmahttin </em></p>
<p>Dál biddjojit buot registrerejuvvon sámi kulturmuittut Riikaantikvára guovddáš diehtovuđđui, Askeladdenii. Muhto mis leat ain buorre oassi registrerejuvvon sámi kulturmuittut iežamet arkiivvas. Dát eai gávdno digitála hámis. Dákkár registreremat mielddisbuktet ollu liigebarggu go galgá ohcat dieđuid. Dát guoská maid nu gohčoduvvon Brislingenii, diehtovuođđu mas leat kulturmuitoregistreremat lullisámi guovllus. Saemien Sijte lei dán arkiivva čohkkema duogábealde.</p>
<p>Jurdda dáinna prošeavttain lea beassat digitaliseret buot dán materiála. Registreremat biddjojit dasto Askeladdenii.</p>
<p>Bargu mielddisbuktá dárbbu eanet bargonávccaide kulturmuitojuhkosis. Bargu digitaliseret báhcán kulturmuittuid Brislingenii dahkko lagas ovttasbarggus Saemien Sijtein. 2017:s dárbbašuvvo lasi: 1 000 000 ruvnno. <em type="bold">12.2 Seailluhan- ja gaskkustandoaimmat Ceavccageađggi/ Mortensnes kulturmuitosuodjalanguovllus </em></p>
<p>Sámediggi lea ollu jagiid bargan oažžut ráfáiduhtton guovllu Ceavccageađi/ Mortensnes Unjárgga gielddas, ovttas goddebivdobáikkiiguin ja geađgeáiggebáikkiiguin Báhcavuona, Deanu ja Unjárgga gielddain árvvoštallojuvvot nammaduvvot oktiičaskojuvvon máilmmiárbebáikin UNESCO máilmmiárbelisttus.</p>
<p>Várjjat sámi museas lea álo leamaš ovddasvástádus praktihkalaš hálddašeapmái, ja lea soames prošeavttaid bokte čađahan mearkkašahtti ovddidanbarggu.</p>
<p>Lea dárbu viiddis systemáhtalaš seailluhan-, ođasmahttin- ja gaskkustanbargui, sihke danin vai váldit ovddasvástádusa kulturmuittuide ja maiddái háhkat vuođu máilmmiárbebáikin. 2017:s dárbbašuvvo lasi: 1 000 000 ruvnno. <em type="bold">13 Ealáhusat </em></p>
<p>Čállit: Elli Kirsti Nystad / Ellen Aina Eira 148/181</p>
<p><em type="italic">Váldomihttomearri: </em>18. uduvvá sámi kultuvrii, lundui ja birrasii, ja vuhtii váldá daid, ja lea vuođđun eallinfámolaš báikegottiide gos olbmot háliidit ássat. <em type="bold">13.1 Vuođđoealáhusat </em></p>
<p>Vuođđoealáhusat leat deaŧalaččat sámi kultuvrii, gillii ja eallinvuohkái. Vaikko vuođđoealáhusat addetge ain eanemusat barggu, de njiedjá barggolašvuohta dain ge, spiehkastahkan lea boazodoallu. Dán váldá Sámediggi duođas ja ollu áŋgiruššan lea danne čadnojuvvon dáid ealáhusaid gáhttemii ja ovddideapmái.</p>
<p>Sámedikkis lea čielga politihkka das ahte sámiin leat vuoigatvuođat guolástussii ja eará mariidnaresurssaide riddolagaš sámi servodagas. Ollašuhttin dihte celkojuvvon ávkkástallanrievtti, lea dárbu láhčit diliid doaimma nannemii ja ovddideapmái go guoská guolástussii sihke mearas ja nannámis. Riddolagaš fatnasat váikkuhit sakka ássama ja barggolašvuođa bisuheami, ja dárbbašuvvojit váikkuhangaskaoamit fatnasiid lasiheapmái ja ođasmahttimii ja ealáhussii rekrutterema sihkkarastimii. Báikái čadnojuvvon fatnasat maid dárbbašit gádderusttega vai lea vejolaš vuovdit guliid. Ferte nannet vuostáiváldinrusttegiid sihkkarastin dihte viidáset doaimma ja bisuhan dihte dálá guolástusdoaimma báikkálaš riddo- ja vuotnaguovlluin. Oažžun dihte nannoseappot, eanet gánnáhahtti ja geasuheaddji guolástusealáhusa, de ferte boahtteáiggis maiddái bidjat fokusa innovatiivvalaš doaibmabijuide buoridan dihte árvoháhkama ja mariidna varasávdnasiid viidáset nállašuhttima.</p>
<p>Árktalaš eanadoalus lea vejolašvuohta ovdánit ceavzilis eanadoallun sámi guovlluin. Sámediggi háliida nannet rekrutteren- ja árvoháhkandoaibmabijuid sámi guovlluid eanadoalus.</p>
<p>Báikkálaččat buvttaduvvon biepmuin áŋgiruššamii dárbbašuvvojit varas biebmogálvvut mat leat buvttaduvvon báikkálaččat. Olbmot jearahit eanet báikkálaš biepmu dál go ovdal. Das lea oktavuohta earret eará dása ahte báikkálaš borramuša lea oadjebas borrat, ja ahte dat lea eanet birasáddjái dan geažil go gálvvut eai leat fievrriduvvon guhkes gaskkaid.</p>
<p>Hástalussan lea eanet dovddusin dahkat báikkálaččat buvttaduvvon borramuša. Mearkagálvohuksen</p>
<p>Čállit: Elli Kirsti Nystad / Ellen Aina Eira 149/181 lea guhkes áiggi ja gáibideaddji proseassa, ja mii gáibida ovttasbarggu borramušbuvttadeddjiid gaskka. Buorre beaggin buktagiid ektui ja fokuseren kvalitehtii buvttadeddjiid gaskkas lea mearrideaddji deaŧalaš jos galggaš oažžut saji márkanis. Ovttasbargu guolástusa, eanadoalu ja boazodoalu gaskka nannešii borramušbuvttadeami sámi guovlluin.</p>
<p>Ain lea dárbu ođasmahttit doaibmavisttiid eanadoalus. Maŋŋá jagi 2024 ii leat šat lohpi doallat hiŋgaliid návehis, ja ealáhus ferte váldit eret hiŋgaliid ja bidjat sadjái livvadansajiid. Lábbábiergomárkanis lea vejolašvuohta viiddidit buvttadusa sihke dálá doaluin ja ođđa doaluin.</p>
<p>Boazodoallolága rievdadeapmi lea hástán Sámedikki váldit čielgaseappot rolla barggus boazodoalloáššiiguin. Boazodoalu vuođu buorebut vuhtii váldin ealáhussan ja kultuvran eaktuda ahte Sámediggi lea nannoseappot mielde ja ovttasbargá stuorra áššiin mat leat deaŧalaččat boazodollui. 2017:s dárbbašuvvo lasi: 8 000 000 ruvnno. <em type="bold">13.2 Juohkelágan ealáhuseallin, árvoháhkan ja ođđaásaheamit </em></p>
<p>Sámediggi áigu eanet bargat ovttasbargoprošeavttaid, gelbbolašvuođabajideami ja doaibmabijuid ovdii mat buoridit ásahandávjodaga. Mii áigut árjjalaččat ohcalit ja dahkat ovttasbarggu FoUbirrasiiguin mat sáhttet váikkuhit innovašuvnnaid dávjodaga lasiheami sámi guovlluin. Dárbbašit innovašuvnnaid máŋgga dásis, nappo sámi guovlluin ollásit, ja fitnodatdásis, ovdamearkka dihte duojis, vásihusain ja borramušas. Oppalaččat lea dárbu lasihit ealáhushutkama ovdánahttin dihte eanet ođđaásahemiid sámi guovlluin.</p>
<p>Prošeavttain, Sámi mátkeealáhusat jotkojuvvo 2017:s, ja dasto áigut viidáseappot áŋgiruššat sámi mátkeealáhusaiguin julev- ja máttasámi guovlluin. Vejolaš ovttasbargui sámi mátkeealáhusaiguin Ruoŧa ja Suoma bealde dárbbašuvvojit maiddái eanet resurssat. 2017:s dárbbašuvvo lasi: 2 000 000 ruvnno sámi mátkeealáhusaide. <em type="bold">13.3 Kulturealáhusat </em></p>
<p>Sámi kulturealáhusain lea stuorra vejolašvuođat šaddat deaŧaleamos ealáhussan. Analysat čájehit ahte kulturealáhusat sámi guovlluin leat laskan johtilit maŋimuš 10 jagis dan ektui maid muđui Norggas ja Davvi-Norggas. 2013:s ovddidii Sámediggi iežas golmma jagáš doaibmaplána sámi kulturealáhusaid várás. Sámediggi joatká ja nanne áŋgiruššama 2017:s.</p>
<p>Berre árvvoštallojuvvot ođđa dávgasis váikkuhangaskaoapmi man bokte sáhttá addit doarjaga</p>
<p>Čállit: Elli Kirsti Nystad / Ellen Aina Eira 150/181 buvttaovddideapmái, gávppálaš áigumušain. Ásahan bargit sáhttet leat vejolašvuohtan, ja ođđa ortnet lea jurddašuvvon juo ásahan bargiide geain leat gávppálaš áigumušat sin buktagiid ektui.</p>
<p>Ággan lea dat ahte suorgi dál báhcá hui ollu olggobeallái daid váikkuhangaskaomiid ektui mat mis leat. Dál mii sáhttit addit doarjaga dušše fabrihka huksemii, muhto eat sisdoalu buvttadeapmái. Kulturealáhusas dáhpáhuvvá árvoháhkan kreatiiva proseassas dalle go buvtta ovddiduvvo, ja eai nu gallásis leat dárbu stuorra investeremiidda dávviriid ektui.</p>
<p>Vurdojuvvo ahte Dáhttu-prográmmain jotkojuvvo/ dat čuovvoluvvo 2017:s. 2017:s dárbbašuvvo lasi: 5 000 000 ruvnno. <em type="bold">13.4 Duodji </em></p>
<p>Duoji ealáhusšiehtadus, mii šiehtadallojuvvo duodjeorganisašuvnnaid ja Sámedikki gaskka, lea Sámedikki deaŧaleamos reaidu duoji ovddideamis. Ealáhusšiehtadusas leat earret eará doaibmadoarjjaortnet duojáriidda, investeren- ja ovddidandoarjja, čálgoortnegat, duoji vuovdin ja doarjja organisašuvnnaide.</p>
<p>Sámedikki mihttomearrin lea ásahit eanet bargosajiid duoji vuođul ja áŋgiruššama ulbmilin duojis lea nannet fitnodagaid ekonomalaš ceavzilvuođa. Sámi design ja mearkagálvohuksen leat deaŧalaš áŋgiruššansuorggit vai sáhttá ovddidit ođđa sámi buktagiid ja eanet dovddusin dahkat duodjebuktagiid. Mearkagálvohuksen addá maiddái ostiide vejolašvuođa diehtit ahte dan maid sii ostet lea duodji ja ahte buktagiin lea kvalitehta. Dás ferte ovttas bargat duodjeealáhusain ii dušše Norggas, muhto maiddái Ruoŧas, Suomas ja Ruoššas.</p>
<p>Daid mihttomeriid ja strategiijaid oktavuođas mat ovdan buktojuvvojit duodjedieđáhusas njukčamánus 2016 áigut mii árvvoštallat duodjeorganisašuvnnaid ja Duodjeinstituhta doaimma. <em type="bold">14 Ovttasbargošiehtadusat </em></p>
<p><em type="italic">Váldomihttomearri: </em>19. nannendihte ja ovddidandihte sámi kultuvrra, giela ja servodaga. </p>
<p>Čállit: Elli Kirsti Nystad / Ellen Aina Eira 151/181</p>
<p>Sámediggi lea dahkan ovttasbargošiehtadusa Finnmárkku fylkkasuohkaniin, Romssa fylkkasuohkaniin, Nordlándda fylkkasuohkaniin ja lullisámi guovllu fylkkasuohkaniiguin (Nordlánda, Davvi- ja Lulli-Trøndelága ja Hedmárku). Sámediggi lea viidáset dahkan ovttasbargošiehtadusa gávpotsuohkaniiguin Romssain ja Bådådjoin. Šiehtadusat váikkuhit sámi giela, kultuvrra ja servodaga nannemii ja čalmmustahttimii, ovttasbarggus báikkálaš ja regionála eiseválddiiguin.</p>
<p>Sámediggi juolluda doarjaga ovttasbargoprošeavttaide dain fylkkasuohkaniin ja suohkaniin maiguin Sámedikkis lea ovttasbargošiehtadus. Dákkár ovttasbargoprošeavttaid ruhtadeapmái jearahuvvo hui ollu ruhta.</p>
<p>Sámediggi áigu bidjat eanet deattu bargat olggosguvlui fitnodagaid, ovdánahttinbirrasiid ja suohkaniid vuostá. Sámediggi áigu nannet ovttasbarggu válljejuvvon suohkaniiguin, mat ovttas Sámedikkiin áigot bidjat erenoamáš ollu návccaid buoridit báikegottiid geasuheaddji orrunbáikin ja bargosadjin. 2017:s dárbbašuvvo lasi: 3 000 000 ruvnno. <em type="bold">15 Sámi siviilaservodat </em></p>
<p>Sámi organisašuvnnat leat dehálaš oassin sámi demokratiijas/ siviilaservodagas. Danin lea dehálaš bisuhit máŋggabealat organisašuvdnagova ja sihkkarastit organisašuvnnaide bistevaš ekonomalaš vuođu.</p>
<p>Lea dárbu lasihit doarjaga sámi organisašuvnnaide.</p>
<p>Čállit: Elli Kirsti Nystad / Ellen Aina Eira 152/181 2017:s dárbbašuvvo lasi: 1 000 000 ruvnno.</p>
<p>Plána- ja finánsalávdegoddi - 007/15 PFL - Mearrádus: Plána- ja finánsalávdegotti árvalus <em type="bold">Álgu </em>Sámedikki plána- ja finánsalávdegoddi lea meannudan ášši 39/15 Sámedikki 2017 bušeahttadárbu. <em type="bold">Mearkkašumit </em>Lávdegotti lahtut Ovddádusbellodagas Geir Are Winther ja Nordkalottfolket Toril Bakken Kåven ovddideigga čuovvovaš mearkkašumi: <em type="bold">Sámedikki 2017 bušeahttadárbu </em>Sámedikkis lea dárbu ekonomiijii vai sáhttá čađahit doaimmaid mat sihkkarastet sámi kultuvrra, ealáhusa ja servodaga ovdáneami. Seammás go ekonomalaš váikkuhangaskaoamit leat dehálaččat dasa ahte čoavdit dehálaš hástalusaid sámi servodagas, de lea stuora dárbu váikkuhangaskaomiide ja rámmaeavttuid rievdadeapmái, ja go rámmaeavttut rivdet, de sáhttit olahit ovddideami servodagas masa ii sáhte váikkuhit ekonomiijain Dát lahtut háliidit dás fokuseret muhtin rámmaeavttuid maid berre rievdadit vai sáhttá nannet sámi kultuvrra, servodaga ja ealáhusaid. <em type="bold">Plána- ja huksenláhka </em>Plána- ja huksenláhka regulere sihke priváhta huksema proseassa, ja huksenprošeavttaid, hui dárkilit. Dát lea váldán eret olbmuin vejolašvuođa hukset boares sámi huksenmetodaiguin, ja dáiguin viiddis gáibádusaiguin lea meastta veadjemeahttun hukset dearvvašlaš viesuid main lea lunddolaš ventilašuvdna. Dál bággehallat hukset viesuid mat leat áibbas gokčojuvvon plastihkain ja dihtorstivrejeaddji áibmomolsunrusttet, mii hejot doaibmá erenoamážit guovlluin gos sáhttá šaddat 40-50 buolašceahki dálvet. Dat mii čuđiidjagiid lea doaibman, lea ođđa láhkaásahusaid mielde šaddan várálažžan ja birasvahágahtti, vaikko buolvvaid vásihusat čájehit movt galgá hukset dearvašeamos viesuiddavviguovlluin ja Norggas. Leat maid hirbmat dárkilis njuolggadusat jus áigu hukset liigevisttáža mas leat oađđensajit, iežas viesu lusa, juoga mii lea leamaš hui dábálaš davviguovlluin. Plána- ja huksenláhka regulere ovdamearkka dihte maid makkár guovlluide okta suohkan sáhttá reguleret areálaid, ja doppe lea boazodollui addon sierra stáhtus ovdalii eará ealáhusaid sámi guovlluin. Dát lea vealaheapmi eará ealáhusain. Plána- ja huksenláhka gáibida ollislaš ja viiddis álkideami vai sáhttá doaibmat beaktilit ii ge hehtte ealáhusovddideami ja sámi kultuvrra. <em type="bold">Kulturmuitoláhka: </em>Kulturmuittuin ferte váldit vára, muhto suddjejuvvon objeavttaid lohku, mat leat seammalágánat, ferte ráddjejuvvot nu ahte dat eai mielddisbuvtte stuora ráddjemiid areálageavaheapmái, ealáhusdoaimmaheapmái ja árbevirolaš geavaheapmái guovlluin. </p>
<p>Čállit: Elli Kirsti Nystad / Ellen Aina Eira 153/181</p>
<p><em type="bold">Mohtorjohtolatláhka: </em>Mohtorjohtolatláhka ferte reviderejuvvot nu ahte árbevirolaš geavaheapmi meahcis ain sáhttá jotkojuvvot nu ahte ii leat hehttehussan doaimmahit kultuvrralaš ávkkásteami ja háhkama. Dál lea iešguđet lágan meannudeapmi olbmuin ja ealáhusain dán suorggis. Muhtin ealáhusaide ii guoskka láhka ja vudjet hehttekeahttá ealáhusas, go fas earát ellet agibeaivve sierralobiin iežaset ealáhusdoaimmaheamis. Dát lea njuolggut hehttehussan ealáhusovddideapmái. Mohtorjohtolatláhka lea boaresáigásaš ii ge leat heivehuvvon dálá servodahkii, ja ferte ollislaččat ođastuvvot. </p>
<p><em type="bold">Suodjalanplánat: </em>Suodjalanproseassat main ii leat báikkálaš čatnaseapmi, ferte ráddjejuvvot. Min oaivil lea ahte árbevirolaš geavaheapmi luonddus lea buoremus suodjaleapmi dáppe davvin. Seailluheami, ávkkástallama ja guođoheami bokte váldit mii vára guovlluin ja siskkáldas justiisa láhčá dili nu ahte eai šatta sisabahkkemat. Suodjaleapmi hehtte ealáhusaid, ávkkástallanárbevieruid ja sámi kulturdoaimmaheami, ja ferte ráddjejuvvot garrasit guovlluin gos juo orrot unnán olbmot. Suodjalanproseassat jeaggeeatnamiin Finnmárkkus, ferte bissehuvvot doppe gos dat lea hehttehussan sámi ealáhusaide. <em type="bold">Boazodoalloláhka: </em>Boazodoalloláhka ferte sihkkarastit ahte boazodolliin lea seamma riektesihkarvuohta iežaset ealáhusas, seamma ládje go buot eará ealáhusdoaimmaheddjiin. Seammás ii galgga láhka addit vejolašvuođa boazodollui vealtameahttun eiseválddi ovdalii dáloniid, áššiin mat gusket meahcásteapmái, go dáloniin leat unnimusat lihka nanu vuoigatvuođat geavahit ja ávkkástallat luondduguovlluin. Árbevirolaččat lea buohkain leamaš lihka riekti vánddardit ja meahccái, muhto láhka lea buktán stuora erohusaid gaskal iešguđet sámi álbmotjoavkkuid. Mii háliidit ruovttoluotta balánssa nu go ovdal lei, gaskal meahcásteddjiid ja boazodolliid. <em type="bold">Guolástanvuoigatvuođat: </em>Vuotnaguolásteaddjit fertejit oažžut ruovttoluotta vuoigatvuođaid buot guolásteapmái vuonaid siste. Go váilot guollevuostáiváldinbáikkit, de ferte sáhttit vuovdit káijas. Earrevuolideapmi ferte vuosttažettiin guoskat áhpebivdofatnasiidda. Proseassat rievdadit lága fertejit biddjot johtui farggamusat, ja bivdit beassat searvái lávdegottiide mat buktet rievdadusevttohusaid lágaide. Dán vuogi mielde sáhttet ollu sámiid hástalusat hoahpuhuvvot láhkarievdademiin ja doaibmabijuin main lea ávki buot olbmuide, ja mii ii mielddisbuvtte stuora bušeahttalasáhusaid. <em type="bold">Árvalus </em>Árvalus Norgga sámiid riikasearvvis (NSR) Kirsti Guvsám, Anita P. Ravna, Laila Nystad, Piera Heika Muotka ja Beaska Niillas, Sámedikki bargiidbellodaga joavkku lahtut Vibeke Larsen, Knut Store ja Ronny Wilhelmsen, Árja lahttu Laila Susanne Vars, Olgešbellodaga lahttu Ellen Kristine Saba ja Åarjel-Saemiej Giel lahttu Jovna Z. Dunfjell ja Nordkalottfolket lahttu buktet čuovvovaš mearkkašumi: 1.evttohus Lasáhus maŋŋil maŋimus teakstaoasi 1. kapihttalis Álgu: Máhttu ja dieđut sápmelaččaid ja sámi diliid birra lea ain váilevaš stuoraservodagas. Guottut hábmejuvvojit boasttu dieđuid vuođul ja mearrádusat dahkkojit almmá háhkamis soarvái dieđuid ášševuođđun. Sámediggi ferte iežas barggu bokte ja ovttasbarggu bokte siviila sámi servodagain nannet diehtojuohkinbarggu sápmelaččaid birra ja sámi diliid birra. Dán bargui fertejit ekonomalaš rámmaeavttut Sámedikki iežas diehtojuohkinbargui ja siviila sámi servodahkii buoriduvvot. Lasáhus Ealáhuskapihttalii 13 <em type="bold">Sámi kultuvrra vuovdin- ja gaskkustanvuoigatvuođaid čielggadeapmi. </em>Dál leat ollu aktevrrat mat vuvdet sámi kultuvrra ja áđaid. Erenoamážit mátkeealáhusas, oaidnit mii ollu vuovdima sámi kultuvrras ja historjjás. Duojis lea ráhkaduvvon vuogádat mii kvalitehtasihkkarastá ja addá lobi vuovdit sámi giehtaduoji. </p>
<p>Čállit: Elli Kirsti Nystad / Ellen Aina Eira 154/181</p>
<p>Lea lunddolaš ahte sámi servodagas lea eaiggátvuohta ja vuoigatvuođat iežaset kultuvrii, historjái ja kultuvrralaš áđaide. Áššis 36/15 lea namuhuvvon ahte galgá ráhkaduvvot strategiija sámi mátkeealáhusaid viidásetovddideamis, jagi 2016 mielde. Dán oktavuođas oaidná Sámediggi ahte lea dárbu kártet sámi kultuvrra, historjjá ja kultuvrralaš áđaid, ja defineret daid. Viidáset lea dárbu čielggadit vejolašvuođa movt sámi servodat sáhttá sihkkarastit kvalitehta ja vuoigatvuođaid. Dát bargu ferte dahkkot ovttasbarggus Suoma ja Ruoŧa sámedikkiiguin. 2017 bušeahttadárbbus ja ovddos guvlui, berrejit ruđat kártemii, defineremii ja doaibmabijuide váldot mielde, nu go ovdamearkka dihte pateantavuoigatvuođaid oastimii, 1 500 000 ruvnno. Lasáhus maŋŋil vuosttaš teakstaoasi 13.2 Máŋggabealat ealáhusat, árvoháhkan ja ođđaásaheamit. Lea dárbu sierra gilvvagordnefondii mii lea erenoamážit fitnodathutkamiid ja ođđaálggahandoaimmaid várás sámi guovlluin. Dárbu 2017:s: 4 000 000 ruvnno. 2.evttohus Evttohus Norgga sámiid riikasearvvis, sámedikki bargiidbellodatjoavkkus, Olgeš, Árja, Åarjel-Saemiej Giel ja Nordkalottfolket Rievdadanárvalus tabeallas: Álgoálbmotvuoigatvuođat ja riikkaidgaskasaš barggut rievdaduvvot 2 miljovnnas 4 miljovdnii. mánáidgárdi rievdaduvvo 6,6 miljovnnas 8,6 miljovdnii Dearvvašvuohta ja sosiála rievdaduvvo 3 miljovnnas 4 miljovdnii</p>
<p>Ealáhusat rievdaduvvo 15 miljovnnas 17 miljovdnii 4.Álgoálbmotvuoigatvuođat Juridihkalaš veahkki vuoigatvuođagažaldagain 2 miljon ruvnno. 7.Mánáidgárddit Kampánja ja prošeaktaruđat sámi mánáidgárdepedagogaid rekruteremii, 2 miljon ruvnno. 10.Dearvvašvuohta ja sosiála Kampánja ja prošeaktaruđat sámi buohccidivššáriid ja dearvvašvuođabargiid rekruteremii, 1 miljon ruvnno. 13.Ealáhusat Nannet sámi vuođđoealáhusaid, dása gullet maid prošeaktaruđat mat geasuhit innovatiiva nuoraid dihtomárkanbuktagiid buvttadeapmái; boazodoalus/ bohccobiergu ja oavddut, meahcásteapmi/ meahccebuktagat, guolásteapmi/ mearrabuktagat ja árktalaš eanadoallu/ ekologalaš vuođđoávdnasat, 2 miljon ruvnno. 3.evttohus Ođđa cealkka kapihtal 6.2 Sámi museat Sámediggi háliida váikkuhit dasa ahte RiddoDuottarMuseat (RDM) beassá ásahit Dokumenterenguovddáža Álttá/Guovdageaidnu-áššis. Ođđa njealját teakstaoassi kapihtal 6.4:s Sámi kulturinstitušuvnnat Sámediggi oaidná maid dárbbu sáhttit veahkehit ekonomalaččat ovdaprošeaktaruđaiguin ovddidit ođđa kulturvisteprošeavttaid ja plánet ođđa kulturgaskkustaninstitušuvnnaid. Rievdadus 6.10 Teáhter, nubbi teakstaoassi, maŋimus cealkka: <span type="quote">"Jahkái 2017 lea dárbu lasihit 7,5 miljon ruvnno sámi teáhteriidda, ja Beaivvaš Sámi Nášunálteahter"</span> vuoruhuvvo. Ođđa maŋimus teakstaoassi:</p>
<p>Čállit: Elli Kirsti Nystad / Ellen Aina Eira 155/181</p>
<p>Lasáhusdárbu 2017:s: 7,5 miljon ruvnno. Kapihtal 6.11 Media: Nubbi teakstaoassi, nubbi cealkka rievdaduvvo dánin: <span type="quote">"Ovdamearkkat buriin mediafálaldagain nuoraide leat Š-bláđđi, sámi nuoraidmagasiidna, mas leat čállosat golmma sámegillii ja Nuoraj-TV mii lea sámegielat neahtta-TV fálaldat julevsámi nuorain julevsámi nuoraide." Goalmmát cealkka rievdaduvvo dánin: "Lea dárbu sámegielat neahtta-TV fálaldahkii maiddái davvi- ja lullisámi nuoraide." 6.12 Sámi valáštallan Lasáhus 4. cealkagii: "Sámediggi háliida veahkehit oažžut buoret organiserema heargevuodjinbirrasiin ja váikkuhit dasa ahte ásahuvvojit bistevaš heargevuodjinrusttegat vai dát sámi valáštallan šaddá eanet oainnusin." Kapihtal 7.3 Giellačeahppi Rievdadit maŋimus cealkaga dánin: "Lea erenoamáš dehálaš nannet oahpahusa lullisámegillii, julevsámegillii ja nuortalaš gillii, ja oahpahit sámi árbevirolaš máhtu mánáidgárddiin." Kapihtal 7.4 Ođđa sámi mánáidgárdefálaldagat Rievdadit maŋimus cealkaga guovtti ođđa cealkkan: " danin lea dárbu ásait ođđa doarjjaortnegiid mat váikkuhit dasa ahte ođđa sámi mánáidgárdefálaldagat biddjojit johtui. Dát guoská erenoamážit guovlluide gos sámegiella lea hearkkes dilis, nu go nuortalaš, julev- ja lullisámi guovlluin, ja davvisámi guovlluin gos ii gávdno sámi mánáidgárdefálaldat." kapihtal 8.3: ođđa maŋimus cealkka vuosttaš teakstaoasis: "Lohkanguovddáš, Engerdal suohkan ja Sámediggi vuolláičálle ovttasbargošiehtadusa sihkkarastit nanu lullisámi oahppanbirrasa masa Elgå-prošeavtta bohtosat ledje vuođđun. Lohkanguovddáš ferte sihkkarastojuvvot ekonomalaš vejolašvuođa viidásetfievrridit dán ovttasbarggu bistevaš ortnegin." Ođđa kapihtal 8.6 Oahpahus sámi árbevirolaš máhtus Sámediggi čujuha Sámi allaskuvlla fálaldahkii árbedieđus, duojis ja boazodoalu, ja maid bargui mii lea dahkkon ásahit árbediehtoguovddáža. Dát leat buorit ovdamearkkat movt sáhttá institušonaliseret barggu mii lea go galgá seailluhit ja ovddidit sámi árbevirolaš máhtu. Sámediggi háliida ovttasbarggus oahpahusa sámi fágabirrasiiguin váikkuhit dasa ahte ovddiduvvojit buorit oahpponeavvut ja modeallat oahpahussii sámi árbevirolaš máhtus vuođđoskuvllas. Lea stuora dárbu oažžut lassi máhtu ja oahpahusa vuođđoskuvlii árbevirolaš sámi ealáhusain, ávkkástallanmetodain, sámi eallinmálles ja kultuvrras. Dákkár áŋgiruššamii árbedieđu oahpahusas ja eanet ovttasbargui iešguđet aktevrraiguin dárbbašuvvo ovtta miljon ruvdno jahkásaččat. Dárbu 2017:s: 1 000 000 ruvnno. Kapihtal 11.1 Ođđa njealját ja viđát cealkka: "Lea erenoamáš dárbu nannet Sámedikki gulahallama siviila sámi servodagain areálaáššiin. Sámediggi oaidná dárbbu nannet gulahallama gaskal Sámedikki ja iešguđet sámi birrasiid, ja oččodit eanet oahpu Sámedikki barguideareálagažaldagaiguin." Kapihtal 11.4 Rievdadus vuosttaš cealkagis: "ferte sihkkarastot lassi ruđaid"</span> Kapihtal 13.1: Vuođđoealáhusat: Lassi cealkagat goalmmát teakstaoasis: "Sámedikki doarjjaruhta árktalaš eanadollui vuoliduvvui duvle eanadoallošiehtadallamiid dihte.</p>
<p>Čállit: Elli Kirsti Nystad / Ellen Aina Eira 156/181</p>
<p>Sámediggi oaidná ahte dát mielddisbuvttii heitot váikkuhusaid doarjjaortnegii mii lei mielddisbuktán eanet bargiid árktalaš eanadollui. Sámediggi háliida bisuhit buori ja erenoamážit heivehuvvon doarjjaortnegiid árktalaš eanadollui, lea dárbu 2 miljon ruvdnui jahkásaččat Sámedikki doarjjaortnegii árktalaš eanadoalu várás sámi guovlluin." 4.evttohus 6.4 Sámi kulturinstitušuvnnat Goalmmát teakstaoasi vuosttaš cealkka rievdaduvvo ná: Lea maid dárbu eanet ruhtii konkrehta ja guhká plánejuvvon huksenáššiide, nu go Várdobáiki sámi guovddáža vistti prošekteremii márkosámi guovllus Evenáššái/ Skánihii, mii boahtá máksit 3 miljon ruvnno 2017:s. Evttohus Norgga sámiid riikasearvvis, sámedikki bargiidbellodatjoavkkus, Olgežis, Åarjel-Saemiej Giel, ja Nordkalottfolket: 5.evttohus Lasáhus 6.11 Media, kapihtal álgá ná: TV, rádio ja filmmat mat sáhttet gaskkustit diehtojuohkima ja máhtu beaktilit. Sihke giellaovddidan doaibmabidjun ja máhttofievrrideapmái lea riikaviidosaš TV dehálaš álbmotoaivilgáldut stuoraservodagas, nu maiddái sámi siviila servodagas. Sámediggi oaidná dárbbašlašvuođa buoret fálaldagas sámiide ja sámiid birra riikaviidosaš TV:s ja rádios, ja háliida bidjat johtui prográmmaráiddu prošeavtta mas lea fokus sámi gillii ja kultuvrii riikaviidosaš TV:s. Dárbu 2017:s: 5 000 000 ruvnno. Evttohus Ovddádusbellodaga Aud Marthinsen: 6. evttohus Sámediggeráđi árvalusa ovdii boahtá ná: Sápmelaččat leat norgalaččat, ja servet servodahkii seamma ládje go eará Norgga ássit, seamma vuoigatvuođaiguin oahpahussii, bargui ja dearvvašvuođabálvalusaide, ja leat seamma vejolašvuođat kulturdoaimmaide ja sosiála deaivvadanbáikkiide. Buot riika ássiin lea jienastanriekti iežaset suohkanstivrraide, fylkkadikkiide ja Stuoradiggái. Dát leat álbmotválljejuvvon orgánat mat viidát váldet vára rámmaeavttuin norgga álbmoga ekonomalaš, sosiála ja kultuvrralaš ovdáneamis. Dán vuođul ii oainne Sámediggi dárbbu eanet váikkuhanfápmui ja ekonomiijii Sámediggái. Ášši sihkastuvvo. <em type="bold">Lávdegotti ráva </em>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui čoahkkinjođihangotti mearrádusárvalusa. </p>
<p>Sámedikki dievasčoahkkin - 039/15 Mearkkašupmi Johttisámilistu áirasa Per A. Bæhr bokte. Doarju lávdegotti evttohusaid 1, 2, 3, 4 ja 5.</p>
<p>Ášši meannudeapmi álggahuvvui 25.09.15 dii. 10.45.</p>
<p>Čállit: Elli Kirsti Nystad / Ellen Aina Eira 157/181</p>
<p><em type="bold">Jienasteapmi </em>39 áirasis ledje 35 čoahkis. Jienasteapmi dahkkojuvvui čuovvovaš vuogi mielde: · </p>
<p>Evttohus 6 hilgojuvvui 34 jienain 1 jiena vuostá ·</p>
<p>Evttohus 5 mearriduvvui 34 jienain 1 jiena vuostá ·</p>
<p>Evttohus 1 mearriduvvui 34 jienain 1 jiena vuostá ·</p>
<p>Evttohus 2 mearriduvvui 34 jienain 1 jiena vuostá ·</p>
<p>Evttohus 3 mearriduvvui 34 jienain 1 jiena vuostá ·</p>
<p>Evttohus 4 mearriduvvui 34 jienain 1 jiena vuostá ·</p>
<p>Plána- ja finánsalávdegotti evttohus mearriduvvui 34 jienain 1 jiena vuostá</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka</p>
<p>Mariann Wollmann Magga, čoahkkinortnegii 1 Ellen Kristina Saba</p>
<p>John Kappfjell</p>
<p xml:lang="sma">Kirsti Guvsàm</p>
<p xml:lang="nob">Ellen Kristina Saba 2. Laila Nystad 3. Ann Mari Thomassen</p>
<p>Mariann Wollmann Magga 4. Lise-Katrine Mo 5. Kirsti Guvsàm</p>
<p xml:lang="sma">Ellinor Marita Jåma</p>
<p>Laila Susanne Vars</p>
<p xml:lang="smj">Kåre Olli</p>
<p>Kirsti Guvsàm 6. Laila Susanne Vars</p>
<p xml:lang="nob">Christina Henriksen</p>
<p xml:lang="sma">Ellinor Marita Jåma</p>
<p xml:lang="smj">Kåre Olli</p>
<p xml:lang="nno">Laila Susanne Vars 7. Anita Ravna 8. Kjetil Romsdal</p>
<p xml:lang="isl">Per A. Bæhr</p>
<p xml:lang="nob">Ellen Kristine Saba</p>
<p xml:lang="nob">Vibeke Larsen</p>
<p>Kjetil Romsdal 9. Aud Marthinsen 10 Vibeke Larsen 11 Gunnhild Engstad 12 Ellen Kristina Saba 13 Mariann Wollmann Magga 14 Per A. Bæhr 15 Beaska Niillas 16 Laila Susanne Vars 17 Ellen Kristina Saba, áššejođiheaddji</p>
<p>DC - Mearrádus:</p>
<p>Čállit: Elli Kirsti Nystad / Ellen Aina Eira 158/181 <em type="bold">1 Álggahus </em></p>
<p>Sámediggi lea našunála parlameanta Norgga sámi álbmoga várás. Dan čađa sihkkarastit ja ovddidit mii álbmogin ja álgoálbmogin iežamet giela, kultuvrra ja iežamet servodaga. Sámediggi lea demokráhtalaš ávnnas sámi iešmearrideapmái ja ávkkálaš ja dárbbašlaš bálvalusaid ja fálaldagaid ovddideapmái sámi álbmogii. Sámediggi lea sápmelaččaid jietna riikkas ja riikkaidgaskasaččat.</p>
<p>Norgga stáhta lea huksejuvvon guovtti álbmoga eatnama nala, sápmelaččaid ja dážaid. Dat mielddisbuktá ahte sámi gielas, kultuvrras ja servodagas galget prinsihpalaččat leat seamma vejolašvuođat ovdáneapmái ja suddjemii go dárogielas ja dáža kultuvrras. Mii galgat ieža defineret min vássán áiggi, dálá áiggi ja boahtteáiggi. Jus mis leat dát vuoigatvuođat ja vejolašvuođat mat dáža servodagas leat, de lea dát iešmearrideapmi duohtavuođas. Iešmearrideapmi mii galgá hálddašuvvot gulahallama ja ovttasbarggu bokte servodagain min birra.</p>
<p>Sámedikki bušeahtta lea jahkásaččat lassánan 1989 rájes. Muhto oassi stáhtabušeahtas mii juolluduvvo sámi ulbmiliidda šaddá unnit ja unnit go buohtastahttá juolludemiiguin eará servodatulbmiliidda. Danin lea vuođđu navdit ahte rámmaeavttut sámi servodatovdánahttimii šaddet ain heajubut go dat mii lea stuoraservodagas ja majoritehtakultuvrras.</p>
<p>Álbmogin leat mis ain dat seamma vuordámušat ovdánahttimii sámi servodagas, go servodagas muđui leat vuordámušat Norgga stuoraservodahkii, dáža kultuvrii ja gillii. Dat máksá ahte Sámedikkis áiggi mielde lea unnit ja unnit vejolašvuohta ovdanbuktit čovdosiid ja doaibmabijuid mat leat heivehuvvon sámi servodaga dárbbuide ja vuordámušaide, jus dát ii rievdda.</p>
<p>Máhttu ja dieđut sápmelaččaid ja sámi diliid birra lea ain váilevaš stuoraservodagas. Guottut hábmejuvvojit boasttu dieđuid vuođul ja mearrádusat dahkkojit almmá háhkamis soarvái dieđuid ášševuođđun. Sámediggi ferte iežas barggu bokte ja ovttasbarggu bokte siviila sámi servodagain nannet diehtojuohkinbarggu sápmelaččaid birra ja sámi diliid birra. Dán bargui fertejit ekonomalaš rámmaeavttut Sámedikki iežas diehtojuohkinbargui ja siviila sámi servodahkii buoriduvvot. <em type="bold">2 Bušeahttaprosedyrat </em></p>
<p>Sámediggi ovddasta sápmelaččaid álgoálbmogin ja lea sin ovddasteaddji orgána Norggas. Dát mielddisbuktá ahte Sámedikkis ferte leat friddjavuohta bidjat eavttuid, hábmet ja hálddašit sámepolitihka Norggas. Ovttasbargoprosedyrat gaskal Stuoradikki, ráđđehusa ja Sámedikki galget sihkkarastit ahte Sámediggi sáhttá vuhtiiváldit dán rolla.</p>
<p>Sámediggi lea odne áidna álbmotválljejuvvon orgána Norggas mas ii leat sierra sisaboahtovuogádat. Sámedikkis ii leat mielmearridanváldi sturrodagas ii ge ruđaid várremis mat juolluduvvojit sámi ulbmiliidda stáhtabušeahta bokte. Dán dili sáhttá gohčodit garrasis sisabahkkemin iešmearrideamis mii sápmelaččain galggašii leat riikkaidgaskasaš konvenšuvnnaid ja šiehtadusaid mielde.</p>
<p>Dálá vuogádat mas lea rámmabušeahtta Sámediggái ja boahtá guđa departemeanttas, ja bušeahtta sámi ulbmiliidda boahtá logi departemeanttas, mielddisbuktá hástalusaid dasa ahte olahit ollislaš sámepolitihka, ja veahttuda maid Sámedikki dohkkejumi ja ovddasvástádusa. Sámediggi lea bivdán ráđđehusas ahte mii ovttas árvvoštallat ja veardádallat lea go vejolaš čohkket juolludemiid Sámediggái ovtta bušeahttapoasttas. Sámediggi ja Gieldda- ja ođasmahttindepartemeanta leat danin bidjan johtui barggu árvvoštallat ovdamuniid ja heajut beliid dán árvalusas.</p>
<p>Ođđa bušeahttaproseassa sáhtášii addit buoret vuođu guorahallat bušeahttagažaldagaid jahkásaš konsultašuvnnain maŋit áiggis. <em type="bold">3 2017 Bušeahttadárbu </em></p>
<p>Čállit: Elli Kirsti Nystad / Ellen Aina Eira 159/181</p>
<p>Sámediggi vuordá ahte jagi 2017 bušeahtta lassánivččii nationála áŋgiruššamiidda dávistettiin ja ahte bušeahtas eai livčče dakkár ruđat mat leat merkejuvvon juo ráđđehus beales vuoruheapmin.</p>
<p>Bušeahttadárbbus leat sihke ulbmilat Sámedikki bušeahtas ja sámi ulbmilat olggobealde Sámedikki bušeahta. 2017 lasáhusa dárbbus leat olggosgolut ruđaid hálddašeamis mielde. Dát dahká 20 % lasáhusas.</p>
<p>Sámediggeráđđi áigu lagabuidda vuoruhit bušeahttadárbbuid jahkái 2017. <em type="bold">2017:s dárbba-šuvvo lasi </em></p>
<p>Álgoálbmotvuoigatvuođat ja riikkaidgaskasaš barggut 4 000 000</p>
<p xml:lang="smj">Giella 18 000 000</p>
<p>Kultuvra 102 800 000</p>
<p>Mánáidgárddit 8 600 000</p>
<p>Vuođđooahpahus 42 000 000</p>
<p>Alit oahppu ja dutkan 5 150 000</p>
<p>Dearvvašvuohta ja sosiála 4 000 000</p>
<p>Areálat ja biras 2 300 000</p>
<p>Kulturmuitosuodjalus 2 000 000</p>
<p>Ealáhusat 21 000 000</p>
<p>Ovttasbargošiehtadusat 3 000 000</p>
<p>Sámi siviilaservodat 1 000 000</p>
<p><em type="bold">Submi 213 850 000 4 Álgoálbmotvuoigatvuođat ja riikkaidgaskasaš barggut </em></p>
<p><em type="italic">Váldomihttomearri: </em>· Vuoigatvuođat mat leat dohkkehuvvon ON álgoálbmotvuoigatvuođaid julggaštusas leat váldon oassin lágain ja praktihkalaš politihkas main lea dadjamuš min ja eará álgoálbmogiid árgabeaivái. <em type="bold">4.1 Riikkaidgaskasaš barggut </em></p>
<p>Lea dárbu lasihit poastta ekonomalaš váikkuhangaskaomiide riikkaidgaskasaš áššiide. Lea dahkkon šiehtadus Sámedikki riikkaidgaskasaš áirasiin mii lea oassin álgoálbmogiid máilmmikonferánssa 2014 čuovvoleamis. Sámediggi áigu, dán rámma siskkobealde, bidjat erenoamáš fuomášumi mánáide ja nuoraide.</p>
<p>Čállit: Elli Kirsti Nystad / Ellen Aina Eira 160/181 2017:s dárbbašuvvo lasi: 500 000 ruvnno. <em type="bold">4.2 SPR ja Parlamentarihkkárkonferánsa </em></p>
<p>Sámi parlamentáralaš ráđđi (SPR) lea parlamentáralaš ovttasbargoorgána Suoma, Norgga ja Ruoŧa sámedikkiide, ja mas Ruošša sámiin leat bistevaš oassálastit. Delegašuvnna olggosgoluid searvat SPR-čoahkkimiidda ja muđui ovddasteapmái máksá iešguđet sámediggi.</p>
<p>Troandima ávvudeami 2017 oktavuođas galgá dollot Parlamentarihkkárkonferánsa. Dán konferánsii lea bušeahttadárbu 1 500 000 ruvnno.</p>
<p>Norgga sámediggi doaibmá SPR čállingoddin 2017:s. 2017:s dárbbašuvvo lasi: 1 500 000 ruvnno. <em type="bold">4.3 Álgoálbmotvuoigatvuođat </em></p>
<p>Juridihkalaš veahkki vuoigatvuođagažaldagain</p>
<p>Lassidárbu 2017:s: 2 000 000 ru. <em type="bold">5 Giella </em></p>
<p><em type="italic">Váldomihttomearri: </em>· Lasihit sámegiela geavaheddjiid logu ja eanet geavaheami sámegielain. <em type="bold">5.1 Sámás mánáin </em></p>
<p>Sámediggi oaidná dárbbu lasihit diehtojuohkima máŋggagielatvuođa birra ja dan ávkki birra sihke váhnemiidda, dearvvašvuođastašuvnnaide ja jortamoraide. Sámediggi háliida bidjat johtui kampánja <span type="quote">"Sámás mánáin"</span> 2016:s mii lea oaivvilduvvon váhnemiid ja dearvvašvuođabargiid várás. Mii háliidit maid ovttasbargat sámi guovlluiguin Ruoŧas ja Suomas. Sihke bargu gaskkustit ja juohkit dieđuid, ja</p>
<p>Čállit: Elli Kirsti Nystad / Ellen Aina Eira 161/181 materiálaid hábmen gáibida eanet ruđalaš návccaid. 2017:s dárbbašuvvo lasi: 1 000 000 ruvnno. <em type="bold">5.2 Nuoraiddeaivvadeapmi </em></p>
<p>Sámediggi lea ollu jagiid juolludan stipeandda ohppiide joatkkaskuvllas geain lea sámegiella fágan. Dát oahppit leat boahtteáiggi fágaolbmot sámi servodagas. Lea dehálaš movttiidahttit válljet sámegiela fágan seammás go lea ávkkálaš ahte ovttaskas oahppi oaidná ávkki ja mearkkašumi sámegiela gelbbolašvuođas.</p>
<p>Sámedikkis lea mihttomearri lágidit nuoraiddeaivvadeami 2017:s joatkkaskuvllaohppiide geain lea sámegiella fágan. Sámediggi doaivu ahte dákkár deaivvadeamit leat ávkkálaččat ja movttiidahtti, ja mii leat plánen lágidit dákkár deaivvademiid jahkásaččat. 2017:s dárbbašuvvo lasi: 200 000 ruvnno. <em type="bold">5.3 Hospiterenortnet </em></p>
<p>Máŋgga guovllus lea sámegiella nu rašes dilis ahte lea meastta veadjemeahttun bargu doalvvuhit dan boahtte bulvii. Lagasbirrasis gullo unnán sámegiella, ja gáibádusat ahte <span type="quote">“huma nu ahte buohkat ipmirdit”</span> sáhttá fargga jávohuhttit sámi jienaid almmolašvuođas. Bearrašiin main dušše nubbi váhnen lea sámegielat, ii leat vejolašvuohta ge go eanas áiggi manná doppe ságastallan dárogillii. Giellakurssat ja giellaleairrat leat buktán muhtin olbmuid dan muddui ahte ipmirdit álkis sámegiela, muhto ieža eai sámás nu ollu. Sin gaskkas lea soames hárve gii duođas háliida sámegiela geavahangiellan árgabeaivvis. Sin dat ferte veahkehit rievttes geidnui.</p>
<p>Máilmmis muđui leat mii oahppan ahte gávdnojit guokte málle mat buktet bohtosiid go geahččá giellaoahppamii: au pair-ortnet ja giellaskuvllat nu go EF ja AFS, gos oahpahallit orrot bearrašiid luhtte dan riikkas gos oahpahallet sámegiela. Go dát doaibmá eará gielain, de lea bures jáhkehahtti ahte dat doaibmá sámegiela ektui maid. 2017:s dárbbašuvvo lasi: 200 000 ruvnno. <em type="bold">5.4 Ovttasbargu ja ovttasdoaibman suohkaniiguin sámegiela hálddašanguovllus ja sámi giellaguovddážiiguin </em></p>
<p>Sámediggi rievdadii 2011:s juolludaneavttuid guovttegielatruđaide suohkaniidda ja fylkkasuohkaniidda sámegiela hálddašanguovllus. 2012:s vuolláičállojuvvo ovttasbargošiehtadusat ovdánahttindoarjaga geavaheami dihte juohke suohkaniin. Seammás mearriduvvui ahte ortnet galgá árvvoštallojuvvot maŋŋil golbma jagi. Ortnet árvvoštallojuvvui 2015:s.</p>
<p>Sámedikki niehku suohkaniidda ja fylkkasuohkaniidda sámegiela hálddašanguovllus lea ahte mis leat suohkanat mat láhčet dili eanet sámegiela geavaheapmái ja ahte doarjjaortnegat leat heivehuvvon suohkaniid dárbbuide. Árvvoštallanraporta guovttegielatruđaid geavaheami birra čuovvoluvvo ja veardádallojuvvo suohkanreforpma ja giellalávdegotti raportta oktavuođas. Sámediggi lea juo oaidnán dárbbu láhčit buoret dili oažžut eanet ovttasbarggu ja gulahallama gaskal Sámedikki ja suohkana, čoahkkimiid, kurssaid ja workshop bokte. Danin boahtá leat lunddolaš geahččat strategiijaidgiellaarenaid ovdánahttimii ja háhkat lunddolaš gielladoaimmaid main bákkálaš dárbbut leat vuođđun.</p>
<p>Giellaguovddážiid evalueren lea čuovvoluvvon Sámedikki sámi giellaguovddážiid strategiijain. Dán strategiijaplánas lea biddjon fokus muhtin strategiijaide sihkkarastindihte buriid rámmaeavttuid sámi giellaguovddážiidda. Strategiijaid čuovvolanbargu bistá máŋga jagi, ja Sámediggi dárbbaša eanet</p>
<p>Čállit: Elli Kirsti Nystad / Ellen Aina Eira 162/181 rámmaid vai sáhttá ovttasbargat giellaguovddážiiguin dán barggu birra. 2017:s dárbbašuvvo lasi: 400 000 ruvnno. <em type="bold">5.5 Giellalávdegotti barggu čuovvoleapmi </em></p>
<p>Jus galgat sáhttit doaimmahit iešmearrideami iežamet gielaid ektui, de ferte Sámedikkis leat vealtameahttun váikkuhanfápmu lágalaš, ekonomalaš ja organiserema rámmaeavttuid hábmemii sámi gielaid ektui. Seammás ferte Sámediggi doaimmahit iešstivrema ámmáha bokte dahkat iešheanalaš mearrádusaid sámi giellagažaldagain.</p>
<p>Viiddis ovttastuvvon almmolaš lávdegoddi man ráđđehus lea vuođđudan čakčamánu 2014:s, galgá gitta guovvamánnui 2016 geahčadit gustovaš ortnegiid, doaibmabijuid ja njuolggadusaid sámi gielaid ektui Norggas. Lávdegoddi galgá árvvoštallat movt dát sáhttet heivehuvvot dálá organiseremii almmolaš sektoris ja sihkkarastit doaimmalaš ja ovttadássásaš almmolaš bálvalusaid sámegillii. Sámediggi galgá árvvoštallat lávdegotti árvalusa, ja čađahit proseassaid ja konsulteremiid maid lea dárbbašlaš. Lea dárbu ahte várrejuvvo ruhta čuovvolit giellalávdegotti barggu. 2017:s dárbbašuvvo lasi: 600 000 ruvnno. <em type="bold">5.6 Giellakonferánsa </em></p>
<p>Sámediggi lágidii giellakonferánssaid sihke 2011.s ja 2013:s, ja oaččuimet buriid mearkkašumiid ruovttoluotta. Konferánssat čohkkejit olbmuid iešguđet giellabirrasiin ja digaštallet áigeguovdilis hástalusaid ja fáttáid mat guoskkahit sámegiela ovdánahttimii. Sámedikki mielas lea dehálaš lágidit dákkár konferánssaid gos sámegiela dilli digaštallojuvvo. Konferánssat čohkkejit sin geat barget sámegielain ja geain lea beroštupmi dasa, ja addet Sámediggái ávkkálaš dieđuid ja mearkkašumiid. Sámedikkis lea áigumuš lágidit giellakonferánssaid juohke nuppi jagi. 2017:s dárbbašuvvo lasi: 300 000 ruvnno. <em type="bold">5.7 Diehtojuohkindoaimmaheapmi institušuvnnaide ja geavaheddjiide sámi guovlluin </em></p>
<p>Sihke institušuvnnat, organisašuvnnat ja ovttaskas olbmot vásihit ahte sii gávdnet unnán diehtojuohkima iežaset vuoigatvuođaid birra oahpahussii ja sámegiela geavaheapmái almmolaš báikkiin. Sámediggi oažžu dávjá jearaldagaid vuoigatvuođaid birra mat geavaheddjiin leat oahpahussii sámegielas ja sámegillii, váiddaorgánaid birra ja makkár institušuvnnain lea ovddasvástádus masa. Sámediggi oaidná dárbbu dasa ahte hábmejuvvo diehtojuohkinmateriála lágaid birra ja vuoigatvuođaid birra mat gusket sámegillii. Dákkár diehtojuohkinmateriálas ferte leat álkit ipmirdahtti ja álki geavahit, ja daid ferte sáhttit juohkit skuvllaide, váhnemiidda, suohkaniidda sámegiela hálddašanguovllus ja nu ain. 2017:s dárbbašuvvo lasi: 500 000 ruvnno. <em type="bold">5.8 Guovttegielatruđat suohkaniidda </em></p>
<p>Vai suohkaniin sámegiela hálddašanguovllus galgá leat vejolaš nannet ja ovddidit giellabargguid suohkanis, de lea dárbu lasihit guovttegielatdoarjaga suohkaniidda sámegiela hálddašanguovllus. Vurdojuvvo ahte ođđa suohkanat ohcet čálihuvvot hálddašanguvlui boahtte jagiid.</p>
<p>Dasa lassin lea Aarporte suohkan mearridan ohcat čálihuvvot sámegiela hálddašanguvlui 2017 rájes.</p>
<p>Čállit: Elli Kirsti Nystad / Ellen Aina Eira 163/181 2017:s dárbbašuvvo lasi: 7 000 000 ruvnno. <em type="bold">5.9 Guovttegielatruđat fylkkasuohkaniidda </em></p>
<p>Vai fylkkasuohkaniin sámegiela hálddašanguovllus galgá leat vejolaš nannet ja ovddidit giellabargguid, de lea dárbu lasihit guovttegielatdoarjaga fylkkasuohkaniidda sámegiela hálddašanguovllus. 2017:s dárbbašuvvo lasi: 800 000 ruvnno. <em type="bold">5.10 Sámi giellaguovddážat </em></p>
<p>Sámi giellaguovddážat leat dehálaččat sámegiela ovddideamis. Dat leat erenoamáš dehálaččat lagasbirrasii ja fállet ollu doaimmaid iežaset guovlluin. Giellaguovddážat leat dehálaš ja beaktilis ovttasbargit Sámedikkiin, vai nagodit čađahit giellapolitihka. Giellaguovddážiid stuorimus hástalus lea go ii leat einnostahtti ekonomiija. Giellaguovddážiin lea dárbu lasihit olmmošlaš ja ekonomalaš resurssaid, ja buoret vejolašvuohta guhkesáiggi plánemii. Dusten dihte dán dárbbu, álggahii Sámediggi doaibmaplánaid máŋgga jagi badjel, ja lasihii doaibmadoarjaga.</p>
<p>Lasáhus sámi giellaguovddážiidda ákkastallojuvvo rievdaduvvon ruhtadanortnegiin, mas lea lasihuvvon doaibmadoarjja, ja giellaguovddážiid lohku mat ožžot doarjaga Sámedikki bušeahta bokte, lea lassánan. 2017:s dárbbašuvvo lasi: 4 000 000 ruvnno. <em type="bold">5.11 Ohcanvuđot doarjagat: Sámi giellaprošeavttat </em></p>
<p>Sámediggi vásiha ahte gielladoaimmat ja fokus sámegillii lea lassánan miehtá riikka. Eanet ja eanet institušuvnnat ja organisašuvnnat háliidit čalmmustahttit, nannet ja ovddidit sámegiela lagasbirrasis. Sámedikki mielas lea erenoamáš dehálaš ahte iešguđet aktevrrat oassálastet bargui nannet ja ovddidit sámegiela, ja oidnet dárbbu dasa ahte dát poasta lassána. 2017:s dárbbašuvvo lasi: 3 000 000 ruvnno. <em type="bold">6 Kultuvra </em></p>
<p><em type="italic">Váldomihttomearri: </em>· </p>
<p>Ealli ja girjás sámi dáidda- ja kultureallin mas lea buorre kvalitehta ja mii lea olahanmuttus buohkaide. <em type="bold">2017:s dárbba-šuvvo lasi </em></p>
<p xml:lang="sma">Tråante 2017 12 500 000</p>
<p>Sámi museat 15 000 000</p>
<p xml:lang="sma">Saemien Sijte 2 500 000</p>
<p>Beaivváš Sámi Našunálateáhter 7 500 000</p>
<p xml:lang="sma">Bååstede ruovttoluottafievrridanprošeakta 10 000 000</p>
<p>Sámi kulturinstitušuvnnat 11 000 000</p>
<p>Internašunála Sámi Filbmainstituhtta 1 000 000</p>
<p xml:lang="fin">Kulturdoaimmat 2 500 000</p>
<p>Girjjálašvuohta 6 500 000</p>
<p>Sámedikki bibliotehka 1 100 000</p>
<p>Čállit: Elli Kirsti Nystad / Ellen Aina Eira 164/181</p>
<p>Sámi girjebusset 4 200 000</p>
<p>Lullisámi gelbbolašvuođabibliotehka 2 000 000</p>
<p>Juoigan ja musihkka 5 000 000</p>
<p>Teáhter 5 000 000</p>
<p xml:lang="smj">Media 11 000 000</p>
<p>Sámi valáštallan 2 000 000</p>
<p>Sámi dáiddáršiehtadus 4 000 000</p>
<p><em type="bold">Submi 102 800 000 6.1 Tråante 2017 </em></p>
<p>Ávvudeapmi 2017 lea dehálaš našunála dáhpáhus mii čalmmustahttojuvvo našunála ávvudemiin ja sámi ávvudeapmi. Ávvudeami mihttomearri lea čalmmustahttit, gaskkustit máhtu sámiid birra, sámi kultuvrra ja historjjá birra 100-jagi áigodagas. Ávvudeapmi galgá mielddisbuktit oassálastima ja searvama demokratiijii, ja láhčit dili ávvudemiide maiddái olggobealde Trøndelága fylkkaid.</p>
<p>Sámediggi háliida deattuhit dan historjjálaš dáhpáhusa sámiid historjjás mii dáhpáhuvai guovvamánu 6.b. 1917:s Troandimis. Sámediggi lea ovttasbargoguimmiiguin Lulli-Trøndelága fylkkasuohkaniin ja Troandin gielddain searvan čalmmustahttit dáhpáhusa ja ovdamanninissona Elsa Laula Renberg ávvudemiin 2017:s. Dát galgá leat našunála, regionála ja báikkálaš čalmmustahttin ja okta oktasaš sámi ávvudeapmi, mas sámi kultuvra, giella, historjá ja servodatgažaldagat leat oidnosis. Dát dáhpáhuvvá iešguđetlágan lágidemiid bokte, čájáhusaid bokte, mánáid- ja nuoraiddoaimmaid bokte, valáštallama bokte, logaldallamat, seminárat, workshop, konsearttat, teáhterat, márkanat, filmmat, digaštallamat ja girkolaš lágiideamit. Dat galgá leat deaivvadanbáikin sámiide miehtá Sámi, seammás go galgá váikkuhit lassi máhttui ja beroštupmái sámi kultuvrii ja servodahkii. Ávvudeapmi galgá leat rabas ja searvadahtti buohkaide geat orrot Norggas. Dat galgá leat mielde gaskkustit kulturárbbi mii gullá ávvudeapmái.</p>
<p>Ávvudeapmi galgá váikkuhit demokratiija searvamii ja beroštupmái. Dehálaš ágga hukset ávvudeami demokráhtalaš árvvuide lea ahte dat ii galgga leat dušše historjjá čalmmustahttin, muhto das galgá maid mearkkašupmi ja áigeguovdilvuohta dál ja boahtteáiggis. Mii geahččalit maid oažžut áigái iešguđetlágan ovttasbarggu ávvudandoaluid ruhtadeapmái. Mii árvvoštallat maid ásahit ođđa ortnega mas vejolaš aktevrrat sáhttet ohcat doarjaga.</p>
<p>Sámedikki dárbu lea árvvoštallojuvvon leat 12,5 miljovnna ruvnno čađahit našunála ávvudeami ja oktasaš sámi ávvudeami 2017:s. 2017:s dárbbašuvvo lasi: 12 500 000 ruvnno. <em type="bold">6.2 Sámi museat </em></p>
<p>Sámi museat leat dehálaš institušuvnnat sámi kulturárbbi hálddašeamis, ja leat arenat kulturárbbi ja árbevirolaš máhtu seailluheapmái boahtte buolvvaide. Sámedikkis lea 2002 rájes leamaš hálddašanovddasvástádus guđa ovttastahttojuvvon sámi museii. Sámi museat eai leat ožžon oasi ekonomalaš lasáhusas maŋŋil museareforpma. Sámediggi háliida váikkuhit dasa ahte RiddoDuottarMuseat (RDM) beassá ásahit Dokumenterenguovddáža Álttá/Guovdageaidnu-áššis.</p>
<p>Lea dárbu vuoruhit sámi museaide eanet ruđa ja čielga vuordámuša ovddidit museaid ja vára váldit musea servodatovddasvástádusas. Sámi museain lea dárbu 15 miljovnna eanet ruhtii.</p>
<p>St.prp. nr. 1 (2007-2008) boahtá ovdan ahte sámi dáiddamusea lea okta dain huksenprošeavttain mii ferte vuoruhuvvot lagamus jagiid. Plána lea maid namuhuvvon stuoradiggedieđáhusas nr. 28 (2007-2008) Sámepolitihkka, čuokkis 15.6 Investeremat. Sámedikkis lea ain vuordámuš duohtandahkat prošeavtta Sámi dáiddamusea viessoláigoortnega bokte, mii lea gitta dálá visttis mas Riddoduottarmusea lea, maŋŋil 2011 huksenprográmma man Statsbygg lea čađahan.</p>
<p>Čállit: Elli Kirsti Nystad / Ellen Aina Eira 165/181</p>
<p>Sámediggi háliida váikkuhit dasa ahte RiddoDuottarMuseat (RDM) beassá ásahit Dokumenterenguovddáža Álttá/Guovdageaidnu-áššis. 2017:s dárbbašuvvo lasi: 15 000 000 ruvnno.</p>
<p>Stuoradiggi juolludii 2015:s 3 000 000 ruvnno ođđa vistái Saemien Sijte lahka. Sámediggi lea ollu jagiid lasihan rámmaid Saemien Sijte:ii vai sáhttet hukset organisašuvnna dainna ulbmiliin ahte šaddet doaimmat ođđa visttis. Dán áigu Sámediggi joatkit maiddái 2017:s ja boahtá leat dárbu 2 500 000 ruvnno lasáhussii Saemien Sijte:ii. 2017:s dárbbašuvvo lasi: 2 500 000 ruvnno. <em type="bold">6.3 Bååstede ruovttoluottafievrridanprošeakta </em></p>
<p>Bååstede ruovttoluottafievrridanprošeakta lea nannosit vuoruhuvvon Sámedikki bealis. Dat lea dehálaš ja guovddáš oassi sámi kulturárbbi hálddašeamis. Prošeavtta rámma lea meroštallojuvvon 17 miljon ruvdnui iežas prosessii ja 20 miljovnna ruvdnui magasiinnaid buorideapmái ja huksemii daid diŋggaid várás mat galget ruovttoluottafievrriduvvot sámi servodagaide. 2017:s lea dárbu 5 miljovnna ruvdnui prosessii ja 5 miljovnna ruvdnui magasiinnaid buorideapmái ja huksemii, oktiibuot logi miljovnna ruvnno. 2017:s dárbbašuvvo lasi: 10 000 000 ruvnno. <em type="bold">6.4 Sámi kulturinstitušuvnnat </em></p>
<p>Sámi kulturinstitušuvnnat leat dehálaš aktevrrat ja ovttasbargoguoimmit sámi dáidda- ja kultureallima ovddideamis. Dat leat dehálaš vuođđostruktuvran sámi dáiddáriidda. Dat galget leat ođđahutkamiidda, doaimmahemiide, ovddideapmái ja gaskkusteapmái arenan, gos sámi giella ja kultuvra leat guovddážis. Sámedikki mielas lea dehálaš ovddidit gulahallama sámi kulturinstitušuvnnaiguin ja láhčit dili nu ahte institušuvnnat ožžot vejolašvuođa ovdánit nanu fágalaš institušuvdnan.</p>
<p>Sámi kulturvisttit ja kulturgaskkustaninstitušuvnnat leat doaimmat mat leat vuođđuduvvon ja doibmet sámi servodatoktavuođas ja sámi almmolašvuođas. Sámi institušuvnnat leat áibbas guovddážis jus galgá olahit nanu, doaibmi ja ovdánahtti servodaga mii vuhtiiváldá sámi giela, kultuvrra ja servodaga.</p>
<p>Lea maid dárbu eanet ruhtii konkrehta ja guhká plánejuvvon huksenáššiide, nu go Várdobáiki sámi guovddáža vistti prošekteremii márkosámi guovllus Evenáššái/ Skánihii, mii boahtá máksit 3 miljon ruvnno 2017:s. Institušuvdna lea dál loahpahan nuppástuhttinproseassa oasussearvin, juoga mii lea leamaš eaktun vai sáhttá álgit prošekteret sámi kulturvistti Várdobáiki. Sámediggi oaidná maid dárbbu sáhttit veahkehit ekonomalaččat ovdaprošeaktaruđaiguin ovddidit ođđa kulturvisteprošeavttaid ja plánet ođđa kulturgaskkustaninstitušuvnnaid. Eanet ja eanet olbmot sámi álbmogis fárrejit stuorit čoahkkebáikkiide ja gávpogiidda. Sámediggi oaidná dárbbu sámi deaivvadanbáikkiide gávpogiin, mat maid sáhttet leat arenan sámi dáidaga ja kultuvrra vásihusaide ja gaskkusteapmái. Sámediggi áigu ovttasbarggus suohkaniiguin láhčit dili sámi deaivvadanbáikkiid várás gávpogiin.</p>
<p>Lea dárbu lasihit 11 miljovnna ruvnno sámi kulturvisttiide ja kulturgaskkustanásahusaide. 2017:s dárbbašuvvo lasi: 11 000 000 ruvnno. <em type="bold">6.5 Internašunála Sámi Filbmainstituhtta </em></p>
<p>Internašunála Sámi Filbmainstituhtta (ISFI) oažžu doaibmaruđaid dušše Sámedikki bokte.</p>
<p>Čállit: Elli Kirsti Nystad / Ellen Aina Eira 166/181</p>
<p>Sámediggi lea 2015:s juolludan 1 140 000 ruvnno, muhto dát ii govčča ISFI dárbbu doaibmaruđaide.</p>
<p>TV- ráidduid ja filmmaid ovddideamis šaddá lassidárbu doaibmaruđaide, geahča stuoradiggedieđáhusa nr. 30 (2014-2015) Filbmapolitihkka boahtteáiggis.</p>
<p>Kulturdepartemeanta lea čujuhan ISFI eará regionála ruhtadeapmái, muhto fylkkasuohkanat čujuhit ISFI našunála ruhtadeapmái. Nu guhká go fylkkasuohkanat ii ge Kulturdepartemeantta oainne vejolašvuođa veahkehit ruhtadit soaimma, de lea Sámedikkis dárbu oažžut 1 miljovnna ruvnno lasáhusa doaimmahit Internašunála Sámi Filbmainstituhta. 2017:s dárbbašuvvo lasi: 1 000 000 ruvnno. <em type="bold">6.6 Kulturdoaimmat </em></p>
<p>Sámi servodahkii lea dehálaš ahte sámi kultuvra ovdána máŋgga ja iešguđet lágan kulturlágidemiid bokte miehtá riikka, sihke stuorit gávpogiin ja čoahkkebáikkiin. Ealli ja girjás sámi dáidda- ja kultureallin eai leat dušše mihttun sámepolitihkas, muhto maiddái dehálaš árvun. Dáidda ja kultuvra leat oaivadeami, smiehttama, máhtu ja vásihusa gáldot buot ahkahaččaide. Girjás kulturfálaldat sámi mánáide ja nuoraide lea dehálaš buori bajásšaddamii, ja addá movtta bargat sámi dáidagiin ja kultuvrrain maiddái maŋŋil eallimis. Sámi vuorrasat leat resursaolbmot buot kulturdoaimmain ja erenoamážit árbevirolaš dáidda- ja kulturilbmanemiin. Girjás sámi kultureallin addá ealli báikegottiid go dat mielddisbuktá doaimmaid, gullevašvuođa, loaktima ja identitehta. Riekti seailluhit, vásihit ja ovddidit min sámi dáidda- ja kultureallima lea árvu mii lea vuođđun Sámedikki kulturpolitihkas. Sámediggi oaidná doaimmaid lassáneami iešguđet kulturdoaimmain, ja lea maŋimus jagiid sádden ollu ohcamiid ruovttoluotta go eai leat ruđat. Sámedikki mielas lea dárbbašlaš lasihit ruđa kulturulbmiliidda, mat vuhtiiváldet kultursuorggi dárbbuid. 2017:s dárbbašuvvo lasi: 2 500 000 ruvnno. <em type="bold">6.7 Girjjálašvuohta </em></p>
<p>Sámi girjjálašvuohta lea dehálaš čájehanvuohki sámi kultuvrras. Dárbu sámegielat girjjálašvuhtii ja almmuhemiide lea lassánan sakka maŋimus jagiid, erenoamážit oassin giellaovdánahttimis ja giellaoahpahusas olles sámi álbmogii. Sámediggi oaidná ahte beroštupmi lea lassánan sámi girjjálašvuhtii.</p>
<p>Sámediggi áigu doarjut buriid girjjálašvuođaprošeavttaid, sihke girjehámis ja digitála hámis. Girjjálašvuođa máilbmi lea rievdame, ja hásttuha Sámedikki, girječálliid ja girjefidnosuorggi. Ođđa digitála čovdosat mielddisbuktet ahte girjjálašvuohta buvttaduvvo, gaskkustuvvo ja lohkkojuvvo eará ládje. Ulbmil lea ahte Sámedikki váikkuhangaskaoamit galget sihke váikkuhit girjealmmuheapmái ja girjjálašvuođaalmmuheapmái ođđa digitála vuogádagain. Ohcanvuđot ortnegiid rámmat sámi musihka ja girjjálašvuođa várás ohccojuvvo danin lasihuvvot 3 miljon ruvnnuin 2017:s.</p>
<p>Sámegielat girjjálašvuhtii lea dárbu lassánan nuoraide gaskal 13-20 jahkásaččaide. Dál gávdnojit unnán sámegielat girjjit dán ahkejovkui ja lea dehálaš giellaovddideapmái ahte maiddái dán joavkkus lea girjjálašvuohta olahanmuttus. Leat lassánan jearaldagat bivnnuhisgirjjálašvuhtii nuoraide mat leat jorgaluvvon sámegielaide, ja Sámediggi oaidná ahte lea dárbu lasihit ruđa juste dán ulbmilii. Dása lea dárbu 2 miljovnna ruvnno lasáhusa 2017:s.</p>
<p>Sámediggi lea ásahan prošeavtta mii movttiidahttá eanet sámegielat almmuhemiide čáppagirjjálašvuođas nuoraid várás. Prošeakta rekrutere nuorra girječálliid ja easkaálgán girječálliid geat čállet sámegillii. Prošeakta galgá váikkuhit dasa ahte oassálastit ožžot duohta vejolašvuođa ovddidit mánusa bagadallama bokte oahppan fágaolbmuin/ mentoriin, gelbbolašvuođaloktemii, ja fierpmádatčoahkkanemiide. Dása lea virgáibiddjon prošeaktajođiheaddji 100 % virggis, ja fágalaš bagadalli 40 % virggis. Dán prošektii lea dárbu 1,5 miljon ruvdnui 2017:s.</p>
<p>Čállit: Elli Kirsti Nystad / Ellen Aina Eira 167/181 2017:s dárbbašuvvo lasi: 6 500 000 ruvnno. <em type="bold">6.8 Sámedikki bibliotehka ja sámi girjebusset </em></p>
<p>Sámedikki bibliotehka galgá leat sámi girjjálašvuođa ja sámi bibliotehkabálvalusa gelbbolašvuođaguovddáš, ja galgá doaibmat hálddašanbibliotehkan Sámedikki politihkkariid ja bargiid várás.</p>
<p>Bibliotehkii eai leat biddjojuvvon eanet resurssat vaikko das leat ollu ođđa barggut, nugo earret eará ođđa hálddašandoaimmat. Sámedikki bibliotehka dárbbaša eanet bibliotehkafágalaš resurssaid bargat sámi sisdoalu gaskkustemiin ja ovddidemiin bibliotehkain ja nationála áŋgiruššamiid oktavuođas bibliotehkasuorggi siskkobealde. Dása dárbbašuvvo 1 miljon ruvdno lasi.</p>
<p>Sámedikki bibliotehka lágida jahkásaččat konferánssa sámi girjjálašvuođa ja kultuvrra birra. Bušeahttadárbu dán konferánsii lea 100 000 ruvnno.</p>
<p>Girjebusset leat sihke bibliotehka ja dehálaš deaivvadanbáikkit sámi álbmogii, ja leat gáldon sámi gillii, kultuvrii ja historjái. Sámediggi háliida árvvoštallat doarjjaortnegiid sámi girjebussiide. Dása lea dárbu 500 000 ruvnno lasáhussii.</p>
<p>Nordlándda fylkkabibliotehka, mii lea guossoheaddjibibliotehka lullisámi girjebussii, Gærjah, leat addán dieđu ahte sis lea dárbu sisaoastit ođđa girjebusse 2017:s.</p>
<p>Muhtin stuora hástalus sámi girjebussiide lea go luoikkaheapmi lea njiedjan. Beaktilis gaskkusteami bokte ja ovttasbarggus girjebussiiguin áigu Sámedikki bibliotehka áŋgiruššat lasihit máhtu sámi girjjálašvuođa birra, nu ahte luoikkaheapmi maid lassána. Girjebussiin lea dárbu eanet resurssaide, earret eará gaskkusteapmái ja kulturlágidemiide.</p>
<p>Sámediggi áigu ásahit lullisámi gelbbolašvuođabibliotehka, oassin sijti Jarnge:ii Aarportes. 2017:s dárbbašuvvo lasi:</p>
<p>Sámedikki bibliotehka:1 100 000 ruvnno.</p>
<p>Sámi girjebusset: 4 200 000 ruvnno.</p>
<p>Lullisámi gelbbolašvuođabibliotehka: 2 000 000 ruvnno. <em type="bold">6.9 Juoigan ja musihkka </em></p>
<p>Sámediggi leat 2015:s nammadan bargojoavkku juoigamii ja sámi musihkkii. Oassi das maid dát bargojoavku lea erenoamážit geahčadan, lea dárbu nanu fágabirrasii juoigama ja sámi musihka várás, ja vejolašvuođa ovdánahttit sámi musihkkasuorggi árvogeavlli.</p>
<p>Dasa lassin lea dárbu nannet doarjjaapparáhta mii lea sámi juoigama ja sámi musihka várás. Máilmmidásis lea musihkkasuorgi rievdame, ja mii fertet danin sihkkarastit ahte sámi musihkka oažžu oasi dán ovdáneamis. Lea dárbu ámmát aktevrraide geat sáhttet doaibmat gaskkusteaddjin gaskal ovttaskas aktevrraid ja artisttaid ja musihkkamáilmmi muđui. Dán bokte sáhttá sámi musihkkamáilbmi boahtit ámmátdássái ja olahit sihke našunála ja riikkaidgaskasaš dásis, seammás go musihkkárat sáhttet bidjat buot searaid dasa maid sii leat čeahpimusat, namalassii dan dáiddalaš beallái.</p>
<p>Sámediggi oaidná dárbbu 5 miljon ruvdnui 2017:s nanosmahttit sámi juoigan- ja musihkkabirrasa. 2017:s dárbbašuvvo lasi: 5 000 000 ruvnno.</p>
<p>Čállit: Elli Kirsti Nystad / Ellen Aina Eira 168/181 <em type="bold">6.10 Teáhter </em></p>
<p>Sámedikki ulbmilin lea addit ásahuvvon sámi teáhteriidda vejolašvuođaid ovddidit iežaset dáiddalašvuođa ja fága nu ahte dat doibmet kulturvásihan- ja gaskkustanarenan, ja sámegiela geavaheami ja oainnusmahttima várás. Dárbu lea oppalaččat nannet buvttadusa, ja sámi lávdedáidaga gaskkusteami, ja maiddái nannet teáhteriid nu ahte sáhttet bálvalit olles sámi ássanguovllu, ja rekrutteret neavttáriid ja eará teáhterbargiid, ja vai gávdnojit kvalitehtadáfus buorit fálaldagat lávdedáidagis mánáide ja nuoraide, mánáiguin ja nuoraiguin.</p>
<p>Beaivváš Sámi Našunálateáhteris lea guhká juo leamaš plánat hukset ođđa teáhtervistti alcceseaset. Sámediggi lea maŋimuš jagiin lasihan juolludusa Beaivvážii jeavddalaččat, ja dieinna lágiin lea addán teáhterii vejolašvuođa ráhkkanit lasihit doaimmaid dassážii go teáhtervisti gárvána. Sámediggái lea deaŧalaš ahte ráđđehus dál vuoruha vistti huksema teáhterii ja ahte bargu álggahuvvo farggamusat. Jus Beaivváš galgá leat nanus olmmošlaš ja gelbbolašvuođa dáfus lasihit doaimmaid maŋŋil go ođđa visti válbmana, de lea dárbu ain lassi juolludemiide. Ođđa sámi neavttáriid rekruteren lea okta vuoruhuvvon doaimmain. 2017:s lea dárbu lasihit 5 miljovnna ruvnno sámi teáhteriidda. <span type="quote">"Jahkái 2017 lea dárbu lasihit 7,5 miljon ruvnno sámi teáhteriidda, ja Beaivvaš Sámi Nášunálteahter"</span> vuoruhuvvo. 2017:s dárbbašuvvo lasi: 7 500 000 ruvnno. <em type="bold">6.11 Media </em></p>
<p>Lea dárbu nannet sámi mediafálaldaga. Lea dárbu lasihit doarjaga almmuhit prentosiid, ja sámegielat lagasradio- ja lagastv-sáddagiid buvttadeapmái. Ferte fállojuvvot viiddis mediafálaldat mii vuhtiiváldá buot sámi giellaguovlluid. Ovdamearkkat buriin mediafálaldagain nuoraide leat Š-bláđđi, sámi nuoraidmagasiidna, mas leat čállosat golmma sámegillii ja Nuoraj-TV mii lea sámegielat neahtta-TV fálaldat julevsámi nuorain julevsámi nuoraide. Lea dárbu sámegielat neahtta-TV fálaldahkii maiddái davvi- ja lullisámi nuoraide. Nuori TV lea plánejuvvomin, mii lea mielde buorideamen giellageavaheami maiddái máttasámi guovlluin. Sámediggái lea maid deaŧalaš dehálaš ahte preassadoarjja sámi áviissaide bisuhuvvo ja nannejuvvo. Dárbu 2017:s: 6 000 000 ru. TV, rádio ja filmmat mat sáhttet gaskkustit diehtojuohkima ja máhtu beaktilit. Sihke giellaovddidan doaibmabidjun ja máhttofievrrideapmái lea riikaviidosaš TV dehálaš álbmotoaivilgáldut stuoraservodagas, nu maiddái sámi siviila servodagas. Sámediggi oaidná dárbbašlašvuođa buoret fálaldagas sámiide ja sámiid birra riikaviidosaš TV:s ja rádios, ja háliida bidjat johtui prográmmaráiddu prošeavtta mas lea fokus sámi gillii ja kultuvrii riikaviidosaš TV:s. Dárbu 2017:s: 5 000 000 ruvnno. <em type="bold">6.12 Sámi valáštallan </em></p>
<p>Valáštallamis lea guovddáš sadji sámi servodagas. Lea dehálaš ahte sámi valáštallanorganisašuvnnat sáhttet organiseret ja láhčit dili valáštallamii ja lihkadeapmái, maiddái go geahččá álbmotdearvvašvuođaperspektiivvas. Doaimmaid bokte nu go heargevuodjima, njoarosteami ja spábbačiekčamis sámi riikajoavkku bokte, váikkuhit dát organisašuvnnat nannemii sámi oktiigullevašvuođas ja identitehtas, erenoamážit sámi mánáide ja nuoraide. Lea maid dehálaš ahte sámi nuorat ožžot vejolašvuođa sáhttit oassálastit Arctic Winter Games (AWG), gos sii valáštallama ja kultuvrralaš doaimmaid bokte ožžot nannejuvvot oktavuođa ja oktiigullevašvuođa nuoraiguin eará álgoálbmotjoavkkuin ja árktalaš álbmogiin. Sámediggi háliida veahkehit oažžut buoret organiserema heargevuodjinbirrasiin ja váikkuhit dasa ahte ásahuvvojit bistevaš heargevuodjinrusttegat vai dát sámi valáštallan šaddá eanet oainnusin.</p>
<p>Čállit: Elli Kirsti Nystad / Ellen Aina Eira 169/181 2017:s dárbbašuvvo lasi: 2 000 000 ruvnno. <em type="bold">6.13 Sámi dáiddáršiehtadus </em></p>
<p>Sámedikkis lea mihttomearrin fuolahit ahte sámi dáiddáriin leat buorit ja einnostahtti rámmaeavttut iežaset dáiddalaš doaimmas. Okta deháleamos váikkuhangaskaomiin dása lea dáiddáršiehtadus gaskal Sámedikki ja Sámi dáiddárráđi. Dáiddáršiehtadusa bokte oažžu Sámi dáiddárráđđi, oktan dan vuolit dáiddárorganisašuvnnaiguin, vejolašvuođa atnit stuorit ovddasvástádusa sámi dáidaga ovdáneamis. Sámi dáiddárráđđi ovddidii jahkásaš šiehtadallamiin iežaset ruhtadárbbu jođihit organisašuvnnaid, dáiddárstipendii, dáidaga sisaoastinortnegii, girjjálašvuhtii ja juoigamii/ musihkkii, dáiddafágalaš konsuleanttaide ja dáiddafondii ruđa. Jus dáid dárbbuid galgá nagodit dustet, de lea dárbu stuora lassáneapmái dáiddáršiehtadusa ruđain. 2017:s dárbbašuvvo lasi: 4 000 000 ruvnno. <em type="bold">7 Mánáidgárddit </em></p>
<p><em type="italic">Váldomihttomearri: </em>· Sámi giella, kultuvra, árbevierut ja vuođđoárvvut oidnosis mánáidgárddis. <em type="bold">2017:s dárbba-šuvvo lasi </em></p>
<p>Bargu mánáidgárdeáššiiguin 1 000 000</p>
<p>Prošeakta sámi mánáidgárdefálaldaga kvalitehta birra 600 000</p>
<p>Ođđa sámi mánáidgárdefálaldagat 1 400 000</p>
<p>Giellačeahppi 3 600 000</p>
<p>Kampánja ja prošeaktaruđat sámi mánáidgárdepedagogaid rekruteremii 2 000 000</p>
<p><em type="bold">Submi 8 600 000 7.1 Bargu mánáidgárdeáššiiguin </em></p>
<p>Sámedikkis dan rájes go sámediggedieđáhus sámi mánáidgárdefálaldaga birra meannuduvvui, leamaš guhkes proseassa ráhkadit doaibmaplána doaibmabijuiguin. Sámedikki ovddasvástádus mánáidgárdesuorggis lea stuorát ja eanet viidát dán ovddideami geažil. Servodagas leat stuorát vuordámušat mánáidgárddiide ja earret eará mánáidgárdefálaldagaid kvalitehtii. Sámediggi lea maiddái leamaš maŋimuš jagiin eanet mielde mánáidgárdepolitihkalaš áššiin sihke báikkálaččat, fylkka dási ja riikka dásis.</p>
<p>Sámediggi lea mielde sierra proseassain, earret eará · Mánáidgárdelága rievdadeamis · Bargan mánáidgárdeplána ođasmahttimiin · Ovttasbargošiehtadusat gielddaiguin · Doarjjameannudeapmi · Mearrádusaid čuovvoleapmi ja semináraid lágideapmi mánáidgárdebargiide</p>
<p>Mii oaidnit ahte lea deaŧalaš doallat oktavuođa mánáidgárddiiguin ja galledit daid ja gulahallat</p>
<p>Čállit: Elli Kirsti Nystad / Ellen Aina Eira 170/181 gielddaiguin. Dát mearkkaša dan ahte lea dárbu nannet kapasitehta mánáidgárdesuorggis. 2017:s dárbbašuvvo lasi: 1 000 000 ruvnno. 7.2 Prošeakta sámi mánáidgárdefálaldaga kvalitehta birra</p>
<p>Mii háliidit álggahit prošeavtta mas fokuserejuvvo · Sámi mánáidgárddiid sisdoallu · Sámi árvovuođđu · Rávvagat movt dán čuovvolit ovttaskas mánáidgárddiin</p>
<p>Mihttomearrin lea ahte mánáidgárddit galget váldit geavahussii giellalávgunmálliid, nannet beaivválaš giela mánáidgárddiin ja nannet sámi árbedieđuid mánáidgárddiid bargiid gaskkas. Áŋgiruššan mánáidgárddiid sisdoalu ektui, sáhttá váikkuhit buori kvalitehta sámi mánáidgárdefálaldagas. 2017:s dárbbašuvvo lasi: 600 000 ruvnno. <em type="bold">7.3 Giellačeahppi </em></p>
<p>Dárbu lea lasihit ruđaid giellačeahppi doarjagii. Giellačeahppi galgá geavahuvvot gielalaš resursaolmmožin mánáidgárddis lassin dábálaš bargiide. Giellačeahppi bargá vuođđogielain ja oahpaha sániid, tearpmaid ja doahpagiid. Mihttomearrin lea nannet ja viidásetovddidit mánáid sámegielaid. Sámegiela dilis leat erohusat guovllus guvlui, ja mánáidgárddiid ektui leat stuorra hástalusat. Lea erenoamáš dehálaš nannet oahpahusa lullisámegillii, julevsámegillii ja nuortalaš gillii, ja oahpahit sámi árbevirolaš máhtu mánáidgárddiin. 2017:s dárbbašuvvo lasi: 3 600 000 ruvnno. <em type="bold">7.4 Ođđa sámi mánáidgárdefálaldagat </em></p>
<p>Gielddain lea ovddasvástádus das ahte mánáidgárdefálaldat sámi mánáide sámi distrivttain vuođđuduvvá sámi gillii ja kultuvrii. Eará gielddain galget dilit láhččojuvvot nu ahte sámi mánát sáhttet sihkkarastit ja ovddidit sin giela ja kultuvrra. Čájeha dattetge ahte buot gielddain ii leat vejolašvuohta addit sámi mánáidgárdefálaldaga. Danin lea dárbu ásait ođđa doarjjaortnegiid mat váikkuhit dasa ahte ođđa sámi mánáidgárdefálaldagat biddjojit johtui. Dát guoská erenoamážit guovlluide gos sámegiella lea hearkkes dilis, nu go nuortalaš, julev- ja lullisámi guovlluin, ja davvisámi guovlluin gos ii gávdno sámi mánáidgárdefálaldat. 2017:s dárbbašuvvo lasi: 1 400 000 ruvnno.</p>
<p>Kampánja ja prošeaktaruđat sámi mánáidgárdepedagogaid rekruteremii, 2 miljon ruvnno. <em type="bold">8 Vuođđooahpahus </em></p>
<p><em type="italic">Váldomihttomearri: </em>· Sámi álbmogis lea dat máhttu, gelbbolašvuohta ja gálggat mat dárbbašuvvojit vai sáhttá gáhttet ja ovddidit sámi servodagaid. <em type="bold">2017:s </em></p>
<p>Čállit: Elli Kirsti Nystad / Ellen Aina Eira 171/181 <em type="bold">dárbba-šuvvo lasi </em></p>
<p>Oahpponeavvut 30 000 000</p>
<p>Oahppoplánabargu 3 000 000</p>
<p>Sámi lohkanguovddáš 6 000 000</p>
<p xml:lang="est">Givssidaneastadanbargu 1 000 000</p>
<p>Sámegiela oahpahus vuođđoskuvllas 1 000 000</p>
<p>Oahpahus sámi árbevirolaš máhtus 1 000 000</p>
<p><em type="bold">Submi 42 000 000 8.1 Oahpponeavvut </em></p>
<p>Sámedikkis lea ovddasvástádus sámi oahpponeavvuid ovddideamis. Sámediggi addá doarjaga ođđa oahpponeavvuid ráhkadeapmái, dálá oahpponeavvuid heiveheapmái, jorgaleapmái ja ođđasis deaddileapmái.</p>
<p>Ain váilot oahpponeavvut mat dávistit gustovaš oahppoplánaide. Dás leat ollu maŋŋonan, dan geažil go máŋggaid jagiid leat váilon ekonomalaš várit dárbbuid gokčamii. Daiguin ekonomalaš rámmaiguin mat Sámedikkis dál leat ii leat vejolaš fuolahit ahte buot fágain livčče visotgokči oahpponeavvut buot gielaide ja oahpponeavvut ohppiide geain lea sierra láhččojuvvon oahpahus. Eanemusat váilot julev- ja máttasámegielat oahpponeavvut. Oahpponeavvut fágaide mat eai leat guovddášfágat váilot oalát ja joatkkaskuvllaid várás eai measta oppa gávdnoge sámi oahpponeavvut.</p>
<p>Ain dárbbašuvvojit ollu sierra láhččojuvvon sámi oahpponeavvut mánáide ja ohppiide geain leat sierralágan oahppanváttisvuođat.</p>
<p>Digitála oahpponeavvut šaddet dađistaga deaŧaleappot skuvllaide. Sámegiel oahpahus dáhpáhuvvá eanaš gáiddusoahpahusa bokte, ja nu leat buorit digitála oahpponeavvut dárbbašlaččat. Maiddái dás leat sámi oahpponeavvut bázahallan ollu dárbbuid ektui. Sámediggái lea hástalussan dat ahte digitála oahpponeavvuid lea hui divrras ráhkadit. Muhto daid lea de álkit ja hálbbit ođasmahttit.</p>
<p>Oahppoplánaid ođasmahttin 2013:s, dárogielas, sámegielas, eaŋgalasgielas, servodatfágas ja luonddufágain, mielddisbuktá ahte dárbbašuvvojit ođasmahttojuvvon oahpponeavvut. Ludvigsen-lávdegotti čielggadusat boahtteáiggi skuvlla birra, NAČ 2014:7 Oahppi oahppama birra boahtteáiggi skuvllas. Máhttovuođđu ja NAČ 2014: Oahppi oahppama birra boahtteáiggi skuvllas, soaitá várra dagahit ahte oahppoplánaid ferte viidát ođasmahttit boahttevaš jagiin.</p>
<p>Čájeha ahte ovdal juolluduvvon oahpponeavvoprošeavttaid gaskamearálaš haddi oahpponeavvu nammii ovtta fágas, dihto ceahkkái, lei gaskal 1,5 – 2 miljon ruvnno. Čájeha ahte bázahallama geažil, ođđa oahpponeavvuide ja digitála oahpponeavvuid vuoruheapmái dárbbaša lasihit 30 miljon ru, otnáš bušeahtas mii lea 21 miljon ru 51 miljon ruvdnui 2017:s.</p>
<p>Sámediggi bidjá vuođđun mihttomeriid mat leat Sámedikki oahpponeavvoráhkadeami doaibmaplánas jagiide 2015 – 2018. Mihttomearrin lea oažžut visotgokči oahpponeavvuid sámegillii buot fágain, buot dásiin, buot gielaide, ja dihto meari fáddágirjjiid ja lassin oahpparesurssaid mánáide geain leat sierra dárbbut. 2017:s dárbbašuvvo lasi: 30 000 000 ruvnno. <em type="bold">8.2 Oahppoplánabargu </em></p>
<p>Ludvigsen-lávdegoddi evttoha ollu buriid rievdadusaid, nugo fága- ja oahppoplánaid rievdadusaid. Go oaidnit ahte dát šaddá ollu viidát ođastus go ovddeš oahppoplánaid ođasteamit, vurdojuvvo ahte Sámediggái lasihuvvo juolludus.</p>
<p>Čállit: Elli Kirsti Nystad / Ellen Aina Eira 172/181 2017:s dárbbašuvvo lasi: 3 000 000 ruvnno. <em type="bold">8.3 Sámi lohkanguovddáš </em></p>
<p>Sámi lohkanguovddáš lea nationála resursaguovddáš mii lea erenoamážit oahpahusvuogádaga várás mánáidgárddi rájes gitta alit ohppui. Guovddážis lea ovddasvástádus davvi-, mátta- ja julevsámegielain. Ovttas- Aktan- Aktesne oahpponeavvoportála bissovaš doaibma gullá maiddái guovddáža bargguide. Sámediggi oaivvilda ahte dán oahpponeavvoportálii ferte sihkkarastit dárbbašlaš ja einnostan vejolaš ruhtadeami nu ahte dan sáhttá viidásetovddidit deaŧalaš doaibmabidjun sámi oahpponeavvuid ovddideapmái ja olámuddui oažžumii. Lohkanguovddáš, Engerdal suohkan ja Sámediggi vuolláičálle ovttasbargošiehtadusa sihkkarastit nanu lullisámi oahppanbirrasa masa Elgå-prošeavtta bohtosat ledje vuođđun. Lohkanguovddáš ferte sihkkarastojuvvot ekonomalaš vejolašvuođa viidásetfievrridit dán ovttasbarggu bistevaš ortnegin.</p>
<p>Norggas leat 10 nationála guovddáža, main lea čoavddarolla sierra áŋgiruššansurggiin ovddidit oahpahusa kvalitehta. Sámi lohkanguovddáš ii leat dán 10 guovddáža gaskkas. Deaŧalaš lea addit Sámi lohkanguovddážii seammalágan rámmaeavttuid go mat eará nationála guovddážiin leat, ja ahte guovddáža ruhtadeapmi loktejuvvo seamma dássái eará guovddážiiguin.</p>
<p>Sámedikki mielas lea deaŧalaš ahte eará nationála guovddážat oččošedje ovddasvástádusa maiddái sámi ohppiid oahpahusas, mii lea lunddolaš danne go gávdnojit sierra guovddážat ovdamearkka dihte luonddufágii ja matematihkkii sámi skuvlla várás. Vaikko sámegiella lea almmolaš giella Norggas, de eai dovdda guovddážat iežaset riikkaviidosaš ovddasvástádusa das ahte ávdnasat galggašedje leat maiddái sámegillii. 2017:s dárbbašuvvo lasi: 6 000 000 ruvnno. <em type="bold">8.4 Givssidaneastadanbargu </em></p>
<p>NAČ:s 2015:2 Å høre til – Váikkuhangaskaoamit oadjebas psykososiála skuvlabirrasa várás, boahtá ovdan ahte lea deaŧalaš vuostálastit sámi mánáid givssideami norgga skuvllas. Muhto seamma deaŧalaš lea vuostálastit givssideami sámi skuvllas. Ohppiidiskkadeami ja Álbmotinstituhta logut čájehit ahte ohppiid oassi geat loavkiduvvojit ja givssiduvvojit sámi guovlluin lea allat, go buohtastahttá muđui riikkas.</p>
<p>Dárbu lea álgit ráhkadit diehtojuohkin- ja oahppoávdnasiid mat gusket givssidanproblematihkkii sihke ohppiid ja vánhemiid várás. Dán bargui ferte maiddái siskkildit barggu mii guoská loavkideapmái seksuála soju geažil. 2017:s dárbbašuvvo lasi: 1 000 000 ruvnno. <em type="bold">8.5 Sámegiela oahpahus vuođđoskuvllas </em></p>
<p>Máhttoloktema – sámi evalueren čájeha ahte oahppit geain lea sámegiella nubbingiellan, eai oahpa giela doarvái bures nu ahte šattašedje doaibmi guovttegielagin, ja leat ollu hástalusat sámegiela oahpahusa ektui. Dát vuođustuvvo raporttain, Sámi logut muitalit.</p>
<p>Deaŧalaš lea álggahit doaibmabijuid dán ovdáneami jorgalahttima várás. Okta sivva mii gessojuvvo ovdan raporttain, lea ahte oahpahusas ii geavahuvvo rivttes oahpahusmálle. Raporttat čájehit ahte vánhemat leat cuiggodan málle mii geavahuvvo fága sámegiella nubbingiellan oahpahusas juo 1990-logus. Dat lea duođaštuvvon raporttas Sámegiela oahpahus nubbingiellan, maid Sámi allaskuvla lea almmuhan 1998:s ja Ođastusa 97 evalueremis. Dattetge ii leat nuppigiela oahpahusmálle rievdaduvvon dalle go Máhttolokten – sámi 2006:s váldojuvvui atnui. Riikkaidgaskasaš dutkan čájeha maiddái ahte oahppit eai šatta doaibmi guovttegielagin dan málle man mielde man vuođul sámegiella nubbingiellan oahpahuvvo Norggas. Dutkiid mielas dat ii leat buorre málle.</p>
<p>Čállit: Elli Kirsti Nystad / Ellen Aina Eira 173/181</p>
<p>Sámediggi dárbbaša eanet ruđaid nana oahpahusmálliid ráhkadeapmái fágii sámegiella nubbingiellan. 2017:s dárbbašuvvo lasi: 1 000 000 ruvnno. <em type="bold">8.6 Oahpahus sámi árbevirolaš máhtus </em>Sámediggi čujuha Sámi allaskuvlla fálaldahkii árbedieđus, duojis ja boazodoalu, ja maid bargui mii lea dahkkon ásahit árbediehtoguovddáža. Dát leat buorit ovdamearkkat movt sáhttá institušonaliseret barggu mii lea go galgá seailluhit ja ovddidit sámi árbevirolaš máhtu. Sámediggi háliida ovttasbarggus oahpahusa sámi fágabirrasiiguin váikkuhit dasa ahte ovddiduvvojit buorit oahpponeavvut ja modeallat oahpahussii sámi árbevirolaš máhtus vuođđoskuvllas. Lea stuora dárbu oažžut lassi máhtu ja oahpahusa vuođđoskuvlii árbevirolaš sámi ealáhusain, ávkkástallanmetodain, sámi eallinmálles ja kultuvrras. Dákkár áŋgiruššamii árbedieđu oahpahusas ja eanet ovttasbargui iešguđet aktevrraiguin dárbbašuvvo ovtta miljon ruvdno jahkásaččat. Dárbu 2017:s: 1 000 000 ruvnno. <em type="bold">9 Alit oahppu ja dutkan </em></p>
<p><em type="italic">Váldomihttomearri: </em>· Sámi alit oahppu ja dutkan addá máhtu ja olmmošlaš návccaid ekonomalaš, kultuvrralaš ja sosiála ovddideapmái sámi servodagas. <em type="bold">9.1 Sámi giella- ja kulturgelbbolašvuohta </em></p>
<p>Sámi servodagas lassána dárbu oažžut sámegielat bargofámu sierra ámmáhiid oktavuođas geain lea sámi giella- ja kulturgelbbolašvuohta. Erenoamážit guoská dát daid gielddaide mat gullet sámegiela hálddašanguvlui. Maiddái eará gielddain lea stuorra dárbu oažžut sámegielagiid sihke mánáidgárddiide, skuvllaide ja dearvvašvuođaásahusaide. Dasa lassin lea dárbbašlaš ahte eanet olbmot váldet alit oahpu sámegielas.</p>
<p>Sámediggi juolluda stipeandda alit ohppui, doaibmabidjun lasihit rekruterema vuoruhuvvon oahpuide. Jus galgat nákcet bisuhit dahje lasihit stipeandda sturrodaga, de fertejit juolludeamit lasihuvvot. Lea dárbbašlaš movttiidahttit oahpuide sámi gielain ja iešguđet lágan oahpaheaddjioahpuide. Buoridandihte vuođđofálaldagaid dearvvašvuođasuorggis, erenoamážit sámi mánáide ja vuorrasiidda, vuoruhuvvo maid stipeanda buohccidivššárstudeanttaide geain lea sámegiella vuosttaš- dahje nubbigiella. 2017:s dárbbašuvvo lasi: 1 650 000 ruvnno. <em type="bold">9.2 Árbediehtoguovddáš – Guovddáš sámi árbevirolaš máhtu várás </em></p>
<p>Sámediggi ja Gieldda- ja ođasmahttindepartemeanta leat ovttaoaivilis ahte Árbediehtoguovddáš – Guovddáš sámi árbevirolaš máhtu várás ferte ásahuvvot oassin barggus duođaštit, seailluhit ja gaskkustit sámi árbevirolaš máhtu ođđa buolvvaide.</p>
<p>Čállit: Elli Kirsti Nystad / Ellen Aina Eira 174/181 2017:s dárbbašuvvo lasi: 3 500 000 ruvnno. <em type="bold">10 Dearvvašvuohta ja sosiála </em></p>
<p><em type="italic">Váldomihttomearri: </em>· Dásseárvosaš dearvvašvuođa- ja sosiálabálvalusat sámi álbmogii, maid vuolggasadjin leat sámi giella ja kultuvra. Bálvalusat galget heivehuvvot sámi álbmoga vuoigatvuođaide ja dárbbuide. <em type="bold">2017:s dárbba-šuvvo lasi </em></p>
<p>Dearvvašvuođapolitihkalaš dieđáhusaid ja doaibmaplánaid doaibmabijuid čuovvoleapmi 1 000 000</p>
<p>Veahkaválddi čuovvoleapmi lagas oktavuođain 1 000 000</p>
<p>Kampánja ja prošeaktaruđat sámi buohccidivššáriid ja dearvvašvuođabargiid rekruteremii 1 000 000</p>
<p>Mánáidsuodjaluslága čuovvoleapmi ja dieđáhusa čuovvoleapmi sadjásašruovttuid birra 1 000 000</p>
<p><em type="bold">Submi 4 000 000 </em></p>
<p>Sámediggi vásiha ahte ráđđehusas lea stuorra fokus sihke dearvvašvuhtii, sosiálii ja mánáidsuodjalussii, ja ahte sii háliidit Sámedikki mielde dán bargui. Sámediggái lea deaŧalaš ahte ráđđehusa fokus maiddái galgá boahtit sámi buhcciide ja geavaheddjiide ávkin, muhto vásiha ahte dat lea resursagáibideaddjin. Sámedikkis eai leat doarvái resurssat dasa ahte oassálastit buot proseassaide.</p>
<p>Seammás addá sámi servodaga duktan ođđa máhtu dearvvašvuođa- ja sosiála suorggis, masa dárbbašuvvojit doaibmabijut. Sámi dearvvašvuođadutkama guovddáš loahpahii dearvvašvuođa- ja eallindilleiskkadeami Saminor 2 jagis 2014. Dán dutkama dieđut eai leat vel guorahallojuvvon, muhto muhtun dieđut leat biddjojuvvon ovdan.</p>
<p>Sámi našuvnnalaš gealboguovddáš – psyhkalaš dearvvašvuođasuddjen ja gárrendilledikšu (SÁNAG) lea almmuhan dutkama veahkaválddi birra lagas gaskavuođain mii čájeha ahte sámi servodat dieđiha dávjjit veahkaválddi birra lagas gaskavuođain go dan mii lea álbmogis muđui. Dutkamis biddjojuvvojit Saminor 2 dieđut vuođđun, ja dat čájehit ahte 49 proseantta sámi nissoniin leat vásihan veahkaválddi ja 22 proseantta leat fas vásihan seksuála veahkaválddi. Logut go guoská daid eará nissoniidda mat eai leat sámenissonat, leat namalassii 35 ja 16 proseantta. Maiddái sámi dievddut vásihit eanet veahkaválddi go čearddalaš dáža albmát.</p>
<p>Dát logut gáibidit ahte sámi servodat álggaha doaibmabijuid. Sámi dutkanásahusat main lea dárbbašlaš máhtu sámi gielas, kultuvrras ja servodateallimis, fertejit oažžut dárbbašlaš resurssaid vai sáhttet čiekŋaleappot guorahallat dieđuid, earret eará sivaid. Veahkkeapparáhta mas lea sámi giella- ja kulturgelbbolašvuohta, ferte oažžut doarvái resurssaid dasa ahte veahkehit sin geat gillájit. Sámediggái lea oktilis fokus fáddái deaŧalaš, ja dakko bokte ahte loktet fáttá min ovttasbargoguimmiide nu go guovddáš ja báikkálaš eiseválddiide, sámi ásahusaide ja earáide. Veahkaváldi váikkuha sihke sámi servodaga mánáid ja rávesolbmuid dearvvašvuođa ja eallindili. Sámediggi oaidná ahte veahkaválddi eastadeapmi lea sihke resursagáibideaddji ja eaktuda liige resurssaid.</p>
<p>Sámediggái lea deaŧalaš ahte sámi mánáid vuoigatvuođat ja dárbbut váldojuvvojit vuhtii go sii leat mánáidsuodjalusa fuolahusas. Dat eaktuda ahte mánáid vuoigatvuođat fuolahuvvojit guovddáš stivrendokumeanttain. Sámediggi oaidná dárbbu nannet sámi mánáid vuoigatvuođaid vuhtiiváldima lágain, láhkaásahusain ja bajimus áŋgiruššamiin. Danne dárbbašuvvojit liigeresurssat dasa ahte searvat árjjalaččat dan mánáidsuodjalussuorggi organiserema ja lágaid guorahallamii maid Ráđđehus lea dieđihan.</p>
<p>Čállit: Elli Kirsti Nystad / Ellen Aina Eira 175/181 2017:s dárbbašuvvo lasi:</p>
<p>Dearvvašvuođapolitihkalaš dieđáhusaid ja doaibmaplánaid doaibmabijuid čuovvoleapmi: 1 000 000 ruvnno.</p>
<p>Veahkaválddi čuovvoleapmi lagas oktavuođain: 1 000 000 ruvnno.</p>
<p>Mánáidsuodjaluslága čuovvoleapmi ja dieđáhusa čuovvoleapmi sadjásašruovttuid birra: 1 000 000 ruvnno.</p>
<p>Kampánja ja prošeaktaruđat sámi buohccidivššáriid ja dearvvašvuođabargiid rekruteremii, 1 miljon ruvnno. <em type="bold">11 Areálat ja biras </em></p>
<p><em type="italic">Váldomihttomearri: </em>· Guoddilis luonddu ja resursavuođu hálddašeami vuođul sihkkarastit ja ovddidit sámi kultuvrra, ealáhusbarggu ja servodateallima. <em type="bold">11.1 Sámedikki areálaáššebarggu čuovvoleapmi ja ovddideapmi </em></p>
<p>Sámedikkis lea stuorra ovddasvástádus sámi guovlluid areálaid, resurssaid ja birrasiid hálddašeamis. Sámedikki mielas lea deaŧalaš duddjot luohttámuša, loktet gelbbolašvuođa ja eanedit návccaid dán suorggis. Sámedikki hálddahus dárbbaša eanet resurssaid dán fágasuorgái. Lea erenoamáš dárbu nannet Sámedikki gulahallama siviila sámi servodagain areálaáššiin. Sámediggi oaidná dárbbu nannet gulahallama gaskal Sámedikki ja iešguđet sámi birrasiid, ja oččodit eanet oahpu Sámedikki bargui areálagažaldagaiguin. 2017:s dárbbašuvvo lasi: 1 000 000 ruvnno. <em type="bold">11.2 Sámedikki suodjalanguovloáirasiid čoahkkaneamit </em></p>
<p>Sámediggi háliida ahte sámi áirasat álbmotmeahcce- ja suodjalanguovlostivrraid várás lágiduvvojit čoahkkaneami ja áinnas jahkásaš čoahkkaneamit. Dakkár čoahkkanemiid mihttomearri lea láhčit deaŧalaš dieđuid ja vásáhusaid lonohallamii suodjalanguovlobarggus sámi áirasiid gaskkas. Čoahkkanemiin lea maid stuorra mearkkašupmi Sámediggái mii váldá vuostá dieđuid stivrabarggus. Čoavddasánit lea de gelbbolašvuođalokten, fierpmádathuksen ja sámi jiena nannen suodjalanguovlluid báikkálaš hálddašeamis. 2017:s dárbbašuvvo lasi: 300 000 ruvnno.</p>
<p>Čállit: Elli Kirsti Nystad / Ellen Aina Eira 176/181 <em type="bold">11.3 Konkrehta huksendoaibmabijuid olggobealde fágalaš árvvoštallama čađaheapmi álbmotrievtti vuođul </em></p>
<p>Energiijahuksenáššiin lea dárbu deattuhit sámi kultuvrra ja ealáhusaid vuhtiiváldima, ja árvvoštallat geanohuhttet go vai hehttejit go doaibmabijut sakka árbevirolaš sámi ealáhusdoaimmaheami. Dat gáibida sihke buriid ja jáhkehahtti váikkuhusguorahallamiid ja dáiddolaš rievttálaš árvvoštallamiid álgoálbmogiid vuoigatvuođaid birra sin ávnnaslaš kulturvuđđosii. Dakkár rievttálaš gelbbolašvuođa eat sáhte vuordit ahte NČE:s dahje departemeanttas lea. Danne háliida Sámediggi ahte čađahuvvojit olggobealde juridihkalaš kvalitehtaárvvoštallamat, dahje vejolaččat árvvoštallamat 1. dahje 2. Energiijadoaibmabiju váikkuhusain ávnnaslaš sámi kulturvuđđosa ektui. 2017:s dárbbašuvvo lasi: 1 000 000 ruvnno. <em type="bold">11.4 Finnmárkolága čuovvoleapmi </em></p>
<p>Finnmárkokommišuvdnii ja Meahcceduopmostullui ferte sihkkarastit lassi ruđaid dasa ahte čađahit dan mandáhta mii kommišuvdnii lea addojuvvon almmá dárbbašmeahttun maŋidemiid haga. Juolludeapmi Finnmárkokommišuvdnii ferte merkejuvvot stáhtabušeahtas. <em type="bold">12 Kulturmuitosuodjalus </em></p>
<p><em type="italic">Váldomihttomearri: </em>· Duođaštit, gaskkustit ja hálddašit daid dieđuid vássánáiggis boahtteáiggi várás, maid sámi kulturmuittut ja kulturbirrasat ovddastit. <em type="bold">12.1 Sámi kulturmuittut digitála hámis – prošeakta – Askeladdena ođasmahttin </em></p>
<p>Dál biddjojit buot registrerejuvvon sámi kulturmuittut Riikaantikvára guovddáš diehtovuđđui, Askeladdenii. Muhto mis leat ain buorre oassi registrerejuvvon sámi kulturmuittut iežamet arkiivvas. Dát eai gávdno digitála hámis. Dákkár registreremat mielddisbuktet ollu liigebarggu go galgá ohcat dieđuid. Dát guoská maid nu gohčoduvvon Brislingenii, diehtovuođđu mas leat kulturmuitoregistreremat lullisámi guovllus. Saemien Sijte lei dán arkiivva čohkkema duogábealde.</p>
<p>Jurdda dáinna prošeavttain lea beassat digitaliseret buot dán materiála. Registreremat biddjojit dasto Askeladdenii.</p>
<p>Bargu mielddisbuktá dárbbu eanet bargonávccaide kulturmuitojuhkosis. Bargu digitaliseret báhcán kulturmuittuid Brislingenii dahkko lagas ovttasbarggus Saemien Sijtein. 2017:s dárbbašuvvo lasi: 1 000 000 ruvnno. <em type="bold">12.2 Seailluhan- ja gaskkustandoaimmat Ceavccageađggi/ </em></p>
<p>Čállit: Elli Kirsti Nystad / Ellen Aina Eira 177/181</p>
<p xml:lang="smj"><em type="bold">Mortensnes kulturmuitosuodjalanguovllus </em></p>
<p>Sámediggi lea ollu jagiid bargan oažžut ráfáiduhtton guovllu Ceavccageađi/ Mortensnes Unjárgga gielddas, ovttas goddebivdobáikkiiguin ja geađgeáiggebáikkiiguin Báhcavuona, Deanu ja Unjárgga gielddain árvvoštallojuvvot nammaduvvot oktiičaskojuvvon máilmmiárbebáikin UNESCO máilmmiárbelisttus.</p>
<p>Várjjat sámi museas lea álo leamaš ovddasvástádus praktihkalaš hálddašeapmái, ja lea soames prošeavttaid bokte čađahan mearkkašahtti ovddidanbarggu.</p>
<p>Lea dárbu viiddis systemáhtalaš seailluhan-, ođasmahttin- ja gaskkustanbargui, sihke danin vai váldit ovddasvástádusa kulturmuittuide ja maiddái háhkat vuođu máilmmiárbebáikin. 2017:s dárbbašuvvo lasi: 1 000 000 ruvnno. <em type="bold">13 Ealáhusat </em></p>
<p><em type="italic">Váldomihttomearri: </em>· Nana ja juohkelágan ealáhuseallin mii vuođđuduvvá sámi kultuvrii, lundui ja birrasii, ja vuhtii váldá daid, ja lea vuođđun eallinfámolaš báikegottiide gos olbmot háliidit ássat. <em type="bold">2017:s dárbba-šuvvo lasi </em></p>
<p>Vuođđoealáhusat 10 000 000</p>
<p>Juohkelágan ealáhuseallin, árvoháhkan ja ođđaásaheamit 6 000 000</p>
<p>Kulturealáhusat 5 000 000</p>
<p><em type="bold">Submi 21 000 000 13.1 Vuođđoealáhusat </em></p>
<p>Vuođđoealáhusat leat deaŧalaččat sámi kultuvrii, gillii ja eallinvuohkái. Vaikko vuođđoealáhusat addetge ain eanemusat barggu, de njiedjá barggolašvuohta dain ge, spiehkastahkan lea boazodoallu. Dán váldá Sámediggi duođas ja ollu áŋgiruššan lea danne čadnojuvvon dáid ealáhusaid gáhttemii ja ovddideapmái.</p>
<p>Sámedikkis lea čielga politihkka das ahte sámiin leat vuoigatvuođat guolástussii ja eará mariidnaresurssaide riddolagaš sámi servodagas. Ollašuhttin dihte celkojuvvon ávkkástallanrievtti, lea dárbu láhčit diliid doaimma nannemii ja ovddideapmái go guoská guolástussii sihke mearas ja nannámis. Riddolagaš fatnasat váikkuhit sakka ássama ja barggolašvuođa bisuheami, ja dárbbašuvvojit váikkuhangaskaoamit fatnasiid lasiheapmái ja ođasmahttimii ja ealáhussii rekrutterema sihkkarastimii. Báikái čadnojuvvon fatnasat maid dárbbašit gádderusttega vai lea vejolaš vuovdit guliid. Ferte nannet vuostáiváldinrusttegiid sihkkarastin dihte viidáset doaimma ja bisuhan dihte dálá guolástusdoaimma báikkálaš riddo- ja vuotnaguovlluin. Oažžun dihte nannoseappot, eanet gánnáhahtti ja geasuheaddji guolástusealáhusa, de ferte boahtteáiggis maiddái bidjat fokusa innovatiivvalaš doaibmabijuide buoridan dihte árvoháhkama ja mariidna varasávdnasiid viidáset nállašuhttima.</p>
<p>Árktalaš eanadoalus lea vejolašvuohta ovdánit ceavzilis eanadoallun sámi guovlluin. Sámediggi háliida nannet rekrutteren- ja árvoháhkandoaibmabijuid sámi guovlluid eanadoalus. Sámedikki</p>
<p>Čállit: Elli Kirsti Nystad / Ellen Aina Eira 178/181 doarjjaruhta árktalaš eanadollui vuoliduvvui duvle eanadoallošiehtadallamiid dihte. Sámediggi oaidná ahte dát mielddisbuvttii heitot váikkuhusaid doarjjaortnegii mii lei mielddisbuktán eanet bargiid árktalaš eanadollui. Sámediggi háliida bisuhit buori ja erenoamážit heivehuvvon doarjjaortnegiid árktalaš eanadollui, lea dárbu 2 miljon ruvdnui jahkásaččat Sámedikki doarjjaortnegii árktalaš eanadoalu várás sámi guovlluin</p>
<p>Báikkálaččat buvttaduvvon biepmuin áŋgiruššamii dárbbašuvvojit varas biebmogálvvut mat leat buvttaduvvon báikkálaččat. Olbmot jearahit eanet báikkálaš biepmu dál go ovdal. Das lea oktavuohta earret eará dása ahte báikkálaš borramuša lea oadjebas borrat, ja ahte dat lea eanet birasáddjái dan geažil go gálvvut eai leat fievrriduvvon guhkes gaskkaid.</p>
<p>Hástalussan lea eanet dovddusin dahkat báikkálaččat buvttaduvvon borramuša. Mearkagálvohuksen lea guhkes áiggi ja gáibideaddji proseassa, ja mii gáibida ovttasbarggu borramušbuvttadeddjiid gaskka. Buorre beaggin buktagiid ektui ja fokuseren kvalitehtii buvttadeddjiid gaskkas lea mearrideaddji deaŧalaš jos galggaš oažžut saji márkanis. Ovttasbargu guolástusa, eanadoalu ja boazodoalu gaskka nannešii borramušbuvttadeami sámi guovlluin.</p>
<p>Ain lea dárbu ođasmahttit doaibmavisttiid eanadoalus. Maŋŋá jagi 2024 ii leat šat lohpi doallat hiŋgaliid návehis, ja ealáhus ferte váldit eret hiŋgaliid ja bidjat sadjái livvadansajiid. Lábbábiergomárkanis lea vejolašvuohta viiddidit buvttadusa sihke dálá doaluin ja ođđa doaluin.</p>
<p>Boazodoallolága rievdadeapmi lea hástán Sámedikki váldit čielgaseappot rolla barggus boazodoalloáššiiguin. Boazodoalu vuođu buorebut vuhtii váldin ealáhussan ja kultuvran eaktuda ahte Sámediggi lea nannoseappot mielde ja ovttasbargá stuorra áššiin mat leat deaŧalaččat boazodollui. Nannet sámi vuođđoealáhusaid, dása gullet maiddái prošeaktaruđat mat geasuhit innoatiiva nuoraid dihtomárkanbuktagiid buvttadeapmái; boazodoalus/bohccobiergu ja oavddut, meahcásteapmi/meahccebuktagat, guolásteapmi/mearrabuktagat ja árktalaš eanadoallu/ekologalaš vuođđoávdnasat, 2 miljon ru. 2017:s dárbbašuvvo lasi: 10 000 000 ruvnno. <em type="bold">13.2 Juohkelágan ealáhuseallin, árvoháhkan ja ođđaásaheamit </em></p>
<p>Sámediggi áigu eanet bargat ovttasbargoprošeavttaid, gelbbolašvuođabajideami ja doaibmabijuid ovdii mat buoridit ásahandávjodaga. Mii áigut árjjalaččat ohcalit ja dahkat ovttasbarggu FoUbirrasiiguin mat sáhttet váikkuhit innovašuvnnaid dávjodaga lasiheami sámi guovlluin. Dárbbašit innovašuvnnaid máŋgga dásis, nappo sámi guovlluin ollásit, ja fitnodatdásis, ovdamearkka dihte duojis, vásihusain ja borramušas. Oppalaččat lea dárbu lasihit ealáhushutkama ovdánahttin dihte eanet ođđaásahemiid sámi guovlluin. Lea dárbu sierra gilvvagordnefondii mii lea erenoamážit fitnodathuktamiid ja ođđaálggahandoaimmaid várás sámi guovlluin.</p>
<p>Prošeavttain, Sámi mátkeealáhusat jotkojuvvo 2017:s, ja dasto áigut viidáseappot áŋgiruššat sámi mátkeealáhusaiguin julev- ja máttasámi guovlluin. Vejolaš ovttasbargui sámi mátkeealáhusaiguin Ruoŧa ja Suoma bealde dárbbašuvvojit maiddái eanet resurssat.</p>
<p>Dárbu 2017:s: 4 000 000 ruvnno. <em type="bold">13.3 Kulturealáhusat </em></p>
<p>Sámi kulturealáhusain lea stuorra vejolašvuođat šaddat deaŧaleamos ealáhussan. Analysat čájehit ahte kulturealáhusat sámi guovlluin leat laskan johtilit maŋimuš 10 jagis dan ektui maid muđui Norggas ja Davvi-Norggas. 2013:s ovddidii Sámediggi iežas golmma jagáš doaibmaplána sámi kulturealáhusaid várás. Sámediggi joatká ja nanne áŋgiruššama 2017:s.</p>
<p>Čállit: Elli Kirsti Nystad / Ellen Aina Eira 179/181</p>
<p>Berre árvvoštallojuvvot ođđa dávgasis váikkuhangaskaoapmi man bokte sáhttá addit doarjaga buvttaovddideapmái, gávppálaš áigumušain. Ásahan bargit sáhttet leat vejolašvuohtan, ja ođđa ortnet lea jurddašuvvon juo ásahan bargiide geain leat gávppálaš áigumušat sin buktagiid ektui.</p>
<p>Ággan lea dat ahte suorgi dál báhcá hui ollu olggobeallái daid váikkuhangaskaomiid ektui mat mis leat. Dál mii sáhttit addit doarjaga dušše fabrihka huksemii, muhto eat sisdoalu buvttadeapmái. Kulturealáhusas dáhpáhuvvá árvoháhkan kreatiiva proseassas dalle go buvtta ovddiduvvo, ja eai nu gallásis leat dárbu stuorra investeremiidda dávviriid ektui.</p>
<p>Vurdojuvvo ahte Dáhttu-prográmmain jotkojuvvo/ dat čuovvoluvvo 2017:s. 2017:s dárbbašuvvo lasi: 5 000 000 ruvnno.</p>
<p>Nannet sámi vuođđoealáhusaid, dása gullet maid prošeaktaruđat mat geasuhit innovatiiva nuoraid dihtomárkanbuktagiid buvttadeapmái; boazodoalus/ bohccobiergu ja oavddut, meahcásteapmi/ meahccebuktagat, guolásteapmi/ mearrabuktagat ja árktalaš eanadoallu/ ekologalaš vuođđoávdnasat, 2 miljon ruvnno. <em type="bold">13.4 Duodji </em></p>
<p>Duoji ealáhusšiehtadus, mii šiehtadallojuvvo duodjeorganisašuvnnaid ja Sámedikki gaskka, lea Sámedikki deaŧaleamos reaidu duoji ovddideamis. Ealáhusšiehtadusas leat earret eará doaibmadoarjjaortnet duojáriidda, investeren- ja ovddidandoarjja, čálgoortnegat, duoji vuovdin ja doarjja organisašuvnnaide.</p>
<p>Sámedikki mihttomearrin lea ásahit eanet bargosajiid duoji vuođul ja áŋgiruššama ulbmilin duojis lea nannet fitnodagaid ekonomalaš ceavzilvuođa. Sámi design ja mearkagálvohuksen leat deaŧalaš áŋgiruššansuorggit vai sáhttá ovddidit ođđa sámi buktagiid ja eanet dovddusin dahkat duodjebuktagiid. Mearkagálvohuksen addá maiddái ostiide vejolašvuođa diehtit ahte dan maid sii ostet lea duodji ja ahte buktagiin lea kvalitehta. Dás ferte ovttas bargat duodjeealáhusain ii dušše Norggas, muhto maiddái Ruoŧas, Suomas ja Ruoššas.</p>
<p>Daid mihttomeriid ja strategiijaid oktavuođas mat ovdan buktojuvvojit duodjedieđáhusas njukčamánus 2016 áigut mii árvvoštallat duodjeorganisašuvnnaid ja Duodjeinstituhta doaimma. <em type="bold">13.5 Sámi kultuvrra vuovdin- ja gaskkustanvuoigatvuođaid čielggadeapmi. </em>Dál leat ollu aktevrrat mat vuvdet sámi kultuvrra ja áđaid. Erenoamážit mátkeealáhusas, oaidnit mii ollu vuovdima sámi kultuvrras ja historjjás. Duojis lea ráhkaduvvon vuogádat mii kvalitehtasihkkarastá ja addá lobi vuovdit sámi giehtaduoji. Lea lunddolaš ahte sámi servodagas lea eaiggátvuohta ja vuoigatvuođat iežaset kultuvrii, historjái ja kultuvrralaš áđaide. Áššis 36/15 lea namuhuvvon ahte galgá ráhkaduvvot strategiija sámi mátkeealáhusaid viidásetovddideamis, jagi 2016 mielde. Dán oktavuođas oaidná Sámediggi ahte lea dárbu kártet sámi kultuvrra, historjjá ja kultuvrralaš áđaid, ja defineret daid. Viidáset lea dárbu čielggadit vejolašvuođa movt sámi servodat sáhttá sihkkarastit kvalitehta ja vuoigatvuođaid. Dát bargu ferte dahkkot ovttasbarggus Suoma ja Ruoŧa sámedikkiiguin. 2017 bušeahttadárbbus ja ovddos guvlui, berrejit ruđat kártemii, defineremii ja doaibmabijuide váldot mielde, nu go ovdamearkka dihte pateantavuoigatvuođaid oastimii, 1 500 000 ruvnno. <em type="bold">14 Ovttasbargošiehtadusat </em></p>
<p><em type="italic">Váldomihttomearri: </em>· Árjjalaš ja ulbmillaš ovttasbargu regionála ja báikkálaš eiseválddiiguin nannendihte </p>
<p>Čállit: Elli Kirsti Nystad / Ellen Aina Eira 180/181 ja ovddidandihte sámi kultuvrra, giela ja servodaga.</p>
<p>Sámediggi lea dahkan ovttasbargošiehtadusa Finnmárkku fylkkasuohkaniin, Romssa fylkkasuohkaniin, Nordlándda fylkkasuohkaniin ja lullisámi guovllu fylkkasuohkaniiguin (Nordlánda, Davvi- ja Lulli-Trøndelága ja Hedmárku). Sámediggi lea viidáset dahkan ovttasbargošiehtadusa gávpotsuohkaniiguin Romssain ja Bådådjoin. Šiehtadusat váikkuhit sámi giela, kultuvrra ja servodaga nannemii ja čalmmustahttimii, ovttasbarggus báikkálaš ja regionála eiseválddiiguin.</p>
<p>Sámediggi juolluda doarjaga ovttasbargoprošeavttaide dain fylkkasuohkaniin ja suohkaniin maiguin Sámedikkis lea ovttasbargošiehtadus. Dákkár ovttasbargoprošeavttaid ruhtadeapmái jearahuvvo hui ollu ruhta.</p>
<p>Sámediggi áigu bidjat eanet deattu bargat olggosguvlui fitnodagaid, ovdánahttinbirrasiid ja suohkaniid vuostá. Sámediggi áigu nannet ovttasbarggu válljejuvvon suohkaniiguin, mat ovttas Sámedikkiin áigot bidjat erenoamáš ollu návccaid buoridit báikegottiid geasuheaddji orrunbáikin ja bargosadjin. 2017:s dárbbašuvvo lasi: 3 000 000 ruvnno. <em type="bold">15 Sámi siviilaservodat </em></p>
<p>Sámi organisašuvnnat leat dehálaš oassin sámi demokratiijas/ siviilaservodagas. Danin lea dehálaš bisuhit máŋggabealat organisašuvdnagova ja sihkkarastit organisašuvnnaide bistevaš ekonomalaš vuođu.</p>
<p>Lea dárbu lasihit doarjaga sámi organisašuvnnaide. 2017:s dárbbašuvvo lasi: 1 000 000 ruvnno.</p>
<p>Ášši meannudeapmi loahpahuvvui 25.09.15 dii. 12.20.</p>
<p>Čállit: Elli Kirsti Nystad / Ellen Aina Eira 181/181</p>
<p>Vuollaičállit lea lohkan čoahkkingirjji, ja gávnnahan ahte čoahkkingirjái fievrriduvvon mearrádusat leat nu movt Sámediggi mearridii. Oslos, 23.09.2015 - 25.09.2015 Dievasčoahkkinjođihangoddi Jørn Are Gaski</p>
<p xml:lang="nno">Anita Persdatter Ravna</p>
<p>Jođiheaddji nubbinjođiheaddji</p>
<p xml:lang="nob">Mathis Nilsen Eira</p>
<p xml:lang="nno">Aud Marthinsen</p>
<p xml:lang="nob">Marie Therese Nordsletta Aslaksen</p>
</body></document>
