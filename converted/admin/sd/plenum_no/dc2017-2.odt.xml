<document xml:lang="sme" id="no_id"><header><title/><genre code="admin"/><author><unknown/></author><wordcount>44957</wordcount><conversion_status type="standard"/><availability><license type="standard"/></availability><parallel_text xml:lang="nob" location="sp2017-2.odt"/><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision$; </version></header>
<body>
<p>Sámedikki dievasčoahkkin Čoahkkingirji 02/17</p>
<p>Áigi: 31.05.2017 - 02.06.2017 Báiki: Kárášjohka</p>
<p><em type="bold">Sajis </em></p>
<p><em type="bold">Bellodat </em></p>
<p>Eirin Kristin Kjær</p>
<p>AP/BB</p>
<p>Geir Johnsen</p>
<p>AP/BB</p>
<p>Johan Vasara</p>
<p>AP/BB</p>
<p>John Kappfjell</p>
<p>AP/BB</p>
<p>Jørn Are Gaski</p>
<p>AP/BB</p>
<p>Knut Store</p>
<p>AP/BB</p>
<p>Marit Kirsten Anti Gaup</p>
<p>AP/BB</p>
<p>Per Mathis Oskal</p>
<p>AP/BB</p>
<p>Ragnhild M. Aslaksen</p>
<p>AP/BB</p>
<p>Ronny Wilhelmsen</p>
<p>AP/BB</p>
<p>Hartvik Hansen</p>
<p>Árja</p>
<p>Isak Mathis O. Hætta</p>
<p>FBL</p>
<p>Per Andersen Bæhr</p>
<p>FL</p>
<p>Arthur Tørfoss</p>
<p>Frp</p>
<p>Aud Helen Marthinsen</p>
<p>Frp</p>
<p>Ellen K. Saba</p>
<p>H</p>
<p>Kjellrun Wilhelmsen</p>
<p>NORD</p>
<p>Kjetil Romsdal</p>
<p>NORD</p>
<p>Toril Bakken Kåven</p>
<p>NORD</p>
<p>Aili Keskitalo</p>
<p>NSR</p>
<p>Anita Persdatter Ravna</p>
<p>NSR</p>
<p>Ann-Mari Thomassen</p>
<p>NSR</p>
<p>Henrik Olsen</p>
<p>NSR</p>
<p>Kirsti Guvsám</p>
<p>NSR</p>
<p>Mathis Nilsen Eira</p>
<p>NSR</p>
<p>Sandra Márjá West</p>
<p>NSR</p>
<p>Permišuvdna 31.05.17</p>
<p>Silje Karine Muotka</p>
<p>NSR</p>
<p>Permišuvdna 02.06.17</p>
<p>Thomas Åhrén</p>
<p>NSR</p>
<p>Tor Gunnar Nystad</p>
<p>NSR</p>
<p>Viktor Inge Paulsen</p>
<p>NSR</p>
<p>Permišuvdna 31.05.17</p>
<p>Christina Henriksen</p>
<p>NSR/SáB</p>
<p>Marie Therese Nordsletta Aslaksen</p>
<p>SS</p>
<p>Ellinor Marita Jåma</p>
<p>ÅaSG</p>
<p>Permišuvdna 31.05.17 dii. 09.00-15.00</p>
<p>Jovna Zakarias Dunfjell</p>
<p>ÅaSG</p>
<p><em type="bold">Várreláhttut </em></p>
<p><em type="bold">Bellodat </em></p>
<p>Stein Are Olsen</p>
<p>AP/BB</p>
<p>Lisa-Katrine Mo sajis 31.05.-02.06.17</p>
<p>Petter Tretnes Hansen</p>
<p>Árja</p>
<p>Jan Åge Biti sajis 31.05.-02.06.17</p>
<p>Rolf Anders Hætta</p>
<p>Árja</p>
<p>Fred-Rene Øvergård Buljo sajis 31.05.-02.06.17</p>
<p>Torbjørg Haldis Leirbakken</p>
<p>Árja</p>
<p>Lars Oddmund Sandvik sajis 31.05.-02.06.17</p>
<p>Nils Ante Oskal Eira</p>
<p>H</p>
<p>Aili Kirste Solheim Strømeng sajis 31.05.-02.06.17</p>
<p>Olof Anders Kuhmunen</p>
<p>NSR</p>
<p>Viktor Inge Paulsen sajis 31.05.17</p>
<p>Piera Heaika Muotka</p>
<p>NSR</p>
<p>Sandra Márjá West sajis 31.05.17</p>
<p>Yvonne-Marie Miniggio</p>
<p>NSR</p>
<p>Silje Karine Muota sajis 02.06.17</p>
<p>Aike Niilas Peder Selfors</p>
<p>NSR/SáB</p>
<p>Beaska Niillas sajis 01.-02.06.17</p>
<p>Jon Tomas Bransfjell</p>
<p>ÅaSG</p>
<p>Ellinor Marita Jåma sajis 31.05.17 dii. 09.00-15.00</p>
<p><em type="bold">Permišuvnnat </em></p>
<p><em type="bold">Bellodat </em></p>
<p><em type="bold">Sadjásaš: </em></p>
<p>Lisa-Katrine Mo</p>
<p>AP/BB</p>
<p>Stein Are Olsen</p>
<p>Permišuvdna 31.05-02.06.17</p>
<p>Fred-Rene Øvergård Buljo</p>
<p>Árja</p>
<p>Rolf Anders Hætta</p>
<p>Permišuvdna 31.05.-02.06.17</p>
<p>Jan Åge Biti</p>
<p>Árja</p>
<p>Petter Tretnes Hansen</p>
<p>Permišuvdna 31.05.-02.06.17</p>
<p>Lars Oddmund Sandvik</p>
<p>Árja</p>
<p>Torbjørg Haldis Leirbakken</p>
<p>Permišuvdna 31.05-02.06.17</p>
<p>Aili Kirste Solheim Strømeng</p>
<p>H</p>
<p>Nils Ante Oskal Eira</p>
<p>Permišuvdna 31.05.-02.06.17</p>
<p>Beaska Niillas</p>
<p>NSR/SáB</p>
<p>Aike Niilas Peder Selfors</p>
<p>Permišuvdna 31.05.-02.06.17</p>
<p><em type="italic">Saksliste </em></p>
<p>012/17</p>
<p>Vuođđudeapmi</p>
<p>013/17</p>
<p>Sámediggeráđi doaibmadieđáhus</p>
<p>014/17</p>
<p>Ođđa áššiid dieđiheapmi</p>
<p>015/17</p>
<p>Gažaldagat Sámediggeráđđái</p>
<p>016/17</p>
<p>Sámediggedieđáhus duoji birra</p>
<p>017/17</p>
<p>Bajit oassi - árvvut ja prinsihpat, Sámedikkeráđi čilgehus Oahppoplánabuktosa ođđa oppalaš oasi birra</p>
<p>018/17</p>
<p>Bearráigeahččanlávdetotti 2016 jahkedieđahus</p>
<p>019/17</p>
<p>Sámedikki 2017 reviderejuvvon bušheatta</p>
<p>020/17</p>
<p>Boraspirepolitihka strategiijat</p>
<p>023/17</p>
<p>Sámedikki čoahkkinortnet - rievdadusat paragráfaide 4, 7, 9,10, 12, 17, 23, 33 ja vuođđonjuolggadusaid § 1</p>
<p>021/17</p>
<p>Mearraluossabivdu sámi guovlluin</p>
<p>022/17</p>
<p>Orre gåetie Saemien Sijtese</p>
<p>024/17</p>
<p>Fágalávdegottiid bargonjuolggadusat - revideren kapihtal 1 j) ja kapihtal 3</p>
<p>025/17</p>
<p>Njuolggadusat Sámedikki politihkalaš dássái – revideren čuoggáš 4</p>
<p>026/17</p>
<p>Sámedikki lávdegodde- ja dievasčoahkkimat 2018 čoahkkinplána</p>
<p>027/17</p>
<p>Stipende jollebe ööhpehtæmman</p>
<p>028/17</p>
<p>Hálddašanplána automáhtalaččat ráfáidahttojuvvon sámi visttiid várás</p>
<p>029/17</p>
<p>Norgga olmmošvuoigatvuođaid nationála ásahusa jahkedieđáhus 2016</p>
<p>030/17</p>
<p>Doarjja áirrasevttohussii 30 S (2016-2017) ásahit duohtavuođakommišuvnna dáruiduhttinpolitihka ja boasttuvuođa birra mii lea čađahuvvon sápmelaččaid ja kvenaid vuostá Norggas</p>
<p>031/17</p>
<p>Dárbu mearridit johtilit maid dahkat boraspirebahkkemiid ektui</p>
<p>032/17</p>
<p>Lahtuid válljen lávdegoddái mii galgá evttohit rievdadusaid lágain ja sámi giliid ja báikegottiid hálddašeamis</p>
<p>033/17</p>
<p>Stuoradiggi ii sáhte mearridit čielggadit sisaváldima meahccelágas Romsii ja Finnmárkui almmá álbmotrievttalaš vuoigatvuođaid rihkkuma haga</p>
<p>Ášši 012/17</p>
<p>Sámedikki dievasčoahkkin</p>
<p>Vuođđudeapmi</p>
<p>Áššenr.</p>
<p>17/2349</p>
<p>Dievasčoahkkinjođihangotti árvalus:</p>
<p>03.05.17 beaiváduvvon gohččun árvaluvvon áššelistu, prográmma ja sárdnunáigi dohkkehuvvo.</p>
<p><em type="italic">Sámedikki dievasčoahkkin - 012/17 </em></p>
<p>Evttohus - Áirras Torbjørg Leirbakken, Árja</p>
<p><em type="italic">Ásahit duohtavuođa- ja seanadankommišuvnna </em></p>
<p>Sámediggi čujuha dasa go stuoradiggeáirasat Kirsti Bergstø ja Torgeir Knag Fylkesnes Sosialisttalaš gurutbellodagas (SV) juovlamánu 20.b.2016 ovddideigga evttohusa Stuoradiggái ásahit duohtavuođakommišuvnna dáruiduhttinpolitihka dihte ja boasttuvuođa birra mii lea čađahuvvon sápmelaččaid ja kvenaid vuostá Norggas.</p>
<p>Sámediggi čujuha dasa ahte Stuoradikki dárkkistan- ja konstitušuvdnalávdegoddi čađahii miessemánu 15.b.2017 rabas gulaskuddama evttohusa birra gos bođii ovdan viiddis doarjun ásahit dákkár kommišuvnna. Stuoradikki dárkkistan- ja konstituerenlávdegoddi áigu geassemánu 2017 addit árvalusa Stuoradiggái áirrasevttohusa birra.</p>
<p>Sámediggi čujuha ahte Sámi Parlamentáralaš ráđi dievasčoahkkin čakčamánu 22.b.2016 ja Parlamentarihkarkonferánsa guovvamánu 7.b.2017 Troandimis, mas leat áirasat Norgga, Suoma ja Ruoŧa sámedikkiin, ja sámi áirasat Ruoššas, leat dorjon duohtavuođakommišuvnna ásaheami.</p>
<p>Sámediggi diehtá ahte sámi álbmot lea gillán stáhtalaš dáruiduhttinpolitihka, mii lea bistán čuđiid jagiid. Ollu sápmelaččat dovdet ain soardima dáruiduhttima geažil, sihke ovttaskas olmmožin ja maid servodahkan.</p>
<p>Sámediggi bivdá Stuoradikki vuolggahit ásaheami duohtavuođa- ja seanadankommišuvnnas sámi ja kvena álbmoga vuostá Norggas ja čujuha ahte:</p>
<list><p type="listitem">Stáhta ii leat vel loahpalaččat čielggadan sámiid dáruiduhttima.</p>
<p type="listitem">Duohtavuođakommišuvnna bargu, sihke ovdal ja maŋŋel ásaheami, ferte ollašuhttit ja doaimmahit ollašuhttit sámiid olmmošvuoigatvuođaid ja álgoálbmotvuoigatvuođaid. Dat guoská earenoamážiid ILO-konvenšuvdnii nr 169 álgoálbmogiid ja čearddaid birra ja ON:a álgoálbmotjulggaštussii (UNDRIP). Kommišuvnnaásaheami olis leat guovddážis earet eará prinsihppa friddja, ovdagiitidieđihuvvon miehtan (free, prior and informed consent) ja doahttaleapmi institušuvnnain mat ovddastit álgoálbmogiid, ferte leat guovddážis.</p>
<p type="listitem">Duohtavuođakommišuvdna ferte deattuhit ja guorahallat dáruiduhttima rihkkuma mii guoská sihke oktagaslaš ja kollektiivvalaš vuoigatvuođaide, dasa gullet maid vuoigatvuođat mat leat čadnon kultuvrii, gillii, ealáhussii, eanan ja iešmearrideapmái. Viidásit ferte guorahallat olmmošlaš váikkuhusaid, nu go ovdamearkka dihte psyhkalaš gillámušaid.</p>
<p type="listitem">Sámiid dáruiduhttin ferte guorahallot das mii dan intenšuvdna lei, makkár bohtosiid dat buvttii ja hápmi mii das šattai.</p>
<p type="listitem">Jus galgá soabadit, de lea dárbu ahte sidjiide geaidda dáruiduhttin guoskkai iešguđetge ládje, addo vejolašvuohta hupmat dan birra ja muitalit sin historjjá.</p>
<p type="listitem">Duohtavuođakommišuvdna lea dan váste vuoi ásahuvvojit ođđa máhttu ja diehtogaskkusteapmi mii dahká vejolažžan ipmirdit otná servodaga Norggas. Kommišuvnna mihttun ferte leat váikkuhit majoritehtaservvodahkii ipmárdusa sámi vuoigatvuođaid ja sámiid dili birra.</p>
<p type="listitem">Sámediggi muittuha ahte lea Norgga eiseválddiid ovddasvástádus rievdadit struktuvrraid, vuogádagaid, lágaid ja resursahálddašeami mat eastadit ahte ovdalaš boasttuvuođat eai dahkko ođđasit dahje dahkko ođđa vuogi mielde.</p>
<p type="listitem">Sámediggi bidjá vuođđun ahte lea ovttasbargu Sámedikkiin go mandáhta ja ráhkkanusa sisdoallu ráhkaduvvo.</p>
</list><p>Evttohus - Áirras Aili Keskitalo, NSR</p>
<p><em type="italic">Guorahallan- ja seanadankommišuvdna dáruiduhttinpolitihka váikkuhusain </em></p>
<p>Sámediggi lea dán áigodagas bidjan johtui politihkalaš barggu man ulbmil lea loahpalaččat guorahallat dáža assimilerenpolitihka sápmelaččaid vuostá. Sullasaš áššit leat manus eará guovlluin Sámis. Dát mielddisbuktá ahte eanetloguservodat maid ferte ipmirdit ja dohkkehit dan mii dat assimilerenpolitihkka lei, ja makkár váikkuhusaid dat mielddisbuvttii sihke midjiide álbmogin ja main ovttaskas olbmuide, maiddái ain odne.</p>
<p>Ráđđehus ii leat dássážii dáhtton čuovvulit evttohusa, muhto Stuoradikkis meannuduvvo dál áirrasevttohus bidjat johtui dákkár barggu. Gulaskuddan mii lei Stuoradikki dárkkistan- ja konstituerenlávdegottis čájeha ahte dákkár bargu dorjojuvvo viidát sámi servodagas. Servodatdigaštallan muđui čájeha ahte gávdnojit iešguđet lágan oaivilat sihke dáruiduhttinpolitihka viidodaga birra ja váikkuhusaid birra, ja makkár ávki livččii kommišuvdnabarggus. Sáhttá danin leat dárbu dasa ahte Sámediggi buktá čielga mearrádusa gos maid bohtet ovdan Sámedikki vuordámušat viidáset prosessii.</p>
<p>Almmolaš digaštallamiin geavahuvvo sámegielaid dilli indikáhtorin váikkuhusain maid assimilerenpolitihkka lea mielddisbuktán. Muhto váikkuhusat leat eanet vuđolaččat ja fátmmastit eanet go dušše giela. Dat leat čuvvon min áigái, sihke ovttaskas olbmuide ja maiddái sámi álbmogii. Assimileren lea čuohcan ja rievdadan stuora oasi min sámi eallinmáilmmis; árruide, vuoiŋŋalaš dillái, kultuvrii, servodahkii, árbevieruide, riektegeavaheapmái, resursavuđđui ja politihkalaš ja materiálalaš vuoigatvuođaide.</p>
<p>Seatnadeapmi, stuorit luohttámuš ja oktavuođaid ođasteapmi gaskal sámi servodaga ja dáža stuoraservodaga ferte čađahuvvot proseassaid bokte mat leat ásahuvvon doahttaleami, dohkkeheami, ja mieđiheami nala ja álbmotrievttalaš stándaurdiid mielde. Dohkkeheamis, mieđiheamis ja seanadeamis ii leat sáhka dušše sápmelaččaid ja dážaid gaskavuođain, muhto lihka olu doahttaleami ja dohkkeheami birra ahte assimileren čuozai iešguđet lágan sápmelaččaide ja iešguđet lágan servodagaide sierra ládje. mii oaidnit danin ahte lea dárbu eanet rabasvuhtii girjáivuođa birra ja iešvuođaid ja sierranasvuođaid birra maid sámit leat vásihan, ja dehálaš dán barggus lea oažžut eanet dutkama ja gaskkusteami sámi historjjás ja váikkuhusain mii assimileremis lea leamaš gillii, dearvvašvuhtii ja kultuvrii.</p>
<p>Dohkkeheapmi ja soabadeapmi eaktuda ovddasvástádusa mieđiheami, ja ođđasit álggahit ovttaárvosaš ja vuoiggalaš riektedilálašvuođa. Danin lea dehálaš sihkkarastit sápmelaččaid rivttiid dego miellahtut iežaset álbmogis ja iežaset kultuvrras relevánta láhkamearrádusain, sajustit ON deklarašuvnna prinsihpaid álgoálbmogiid rivttiid láhkamearrádusaide, politihkkii, doaibmabijuide ja hálddahuslaš ja ekonomalaš ortnegiidda.</p>
<p>Soabadeapmi ja ođđasit álggahit vuoiggalaš riektedilálašvuođa lea váttis jus heajos assimilerenpolitihka váikkuhusat eai njulgejuvvo ja buhtaduvvo rievttálaččat ja/dehe politihkalaččat. Danin lea dárbu ođastit Norgga ja davviriikkalaš sámepolitihka assimilerenpolitihka váikkuhusaid ja álgoálbmogiid rivttiid álbmotrievtti prinsihpaid vuođul. Riekteproseassa árvvoštallan jus geahččá buvttadeami eaŋkilindiviiddaide, báikegottiide ja sápmelaččaide dego álbmot lea maid lunddolaš dán oktavuođas. Kommišuvdnabargu ii mearkkaš ahte dušše vássánáiggi geahčadit, muhto maid árvvoštallat otná dili ja árvalit boahtteáigái ođđa doaibmabijuid.</p>
<p>Sámedikkit ja davviriikalaš eiseválddit fertejit álggahit almmolaš reaidduid ja ortnegiid maiguin čađahit soabadanproseassaid assimilerenpolitihka ektui, mat gustojit Norgga sápmelaččaide, kvenaide ja nationála minoritehtaide.</p>
<p>Sámediggi bivdá Stuoradikki doarjut evttohusa buorrin searvevuhtii, álggahit kommišuvnna maid dál leat meannudeame Stuoradikkis. Sámedikki váldi, viidodat ja vuohki fertejit konsulterejuvvot, maŋŋel go Sámediggi álggos lea čađahan viiddis proseassa sámi servodagas.</p>
<p>Ášši meannudeapmi álggahuvvui 31.05.17 dii. 09.00. Dievasčoahkkinjođihangotti árvalus: Ođđa ášši biddjo áššelistui ja meannuduvvo maŋemus áššin duorastaga 01.06.17. <em type="italic">Jienasteapmi </em>39 áirasis ledje 36 čoahkis. Jienasteapmi dáhkkojuvvui čuovvovaš vuogi mielde: </p>
<list><p type="listitem">Dievasčoahkkinjođihangotti árvalus mearriduvvui ovttajienalaččat.</p>
</list><p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>03.05.17 beaiváduvvon gohččun, árvaluvvon áššelistu ja sárdnunáigi dohkkehuvvo.</p>
<p>Ođđa ášši biddjo áššelistui ja meannuduvvo maŋemus áššin duorastaga 01.06.17.</p>
<p>Ášši meannudeapmi loahpahuvvui 31.05.17 dii. 09.25.</p>
<p>Ášši 013/17</p>
<p>Sámedikki dievasčoahkkin</p>
<p>Sámediggeráđi doaibmadieđáhus</p>
<p>Áššenr.</p>
<p>17/2053</p>
<p><em type="italic">Sámediggeráđi árvalus Sámediggái: </em></p>
<p>Sámediggi váldá Sámediggeráđi dán áigodaga doaibmadieđáhusa diehtun.</p>
<p><em type="italic">1 Álgu Dát dieđáhus guoská guovvamánu 10.b..2017 rájes gitta miessemánu 04.b.2017 rádjái, ja lea čadnojuvvon Sámedikki 2017 bušehttii. Sámediggeráđđi lea dán áigodagas doallan ovtta fysalaš ráđđečoahkkima ja máŋga telefončoahkkima ja lea gieđahallan oktiibuot 121 ášši. Nu go oidno geahčastagas www.samediggi.no/kalender, lea ráđđi dasa lassin searvan ollu čoahkkimiidda ja ovddastemiide. </em></p>
<p><em type="italic">2 Giella </em></p>
<p><em type="italic">2.1 Váikkuhangaskaoamit sámi gielaide </em></p>
<p><em type="italic">NAČ 2016:18 Váibmogiella </em>Sámediggeráđđi lea áŋgirit bargan sihke lágidit ja searvat gulaskuddančoahkkimiidda NAČ 2016:18 Váibmogiella čuovvolemiin. Áigodagas ođđajagimánu 19.b. rájes gitta njukčamánu 3.b. rádjái leat Sámediggi leamaš Rørosas, Steinkjeras, Divttasvuonas, Romssas, Gáivuonas, Guovdageainnus, Álttás ja Mátta-Várjjagis. Golbma seminára, Steinkjeras, Divttasvuonas ja Guovdageainnus streamejuvvo nu ahte sáhka olahuvvo maid eará guovlluin. Gulaskuddanáigemearri lei njukčamánu 15.b., ja sisa leat sáddejuvvon badjel 120 gulaskuddancealkámuša. </p>
<p>Sámediggeráđđi lea dievasčoahkkinmearrádusa vuođul juovlamánus geahččalan oažžut čohkkejuvvon čuovvoleami čielggadeamis dán áiggis. Maŋŋil go áigemearri dievai, bivddii Sámediggi jođánit gulahallančoahkkima hálddahuslaš dásis Gieldda- ja ođasmahttindepartemeanttain (GOD) čielggadan dihte movt ášši galgá čuovvuluvvot. Departemeanta attii diehtun čoahkkimis njukčamánu 20.b. ahte viidáset bargu čuovvolemiin galgá čađahuvvot lagas ovttasbargguin eará fágadepartemeanttaiguin ja Sámedikkiin, ja ahte sii leat gergosat boahtit johtui bargguin jođánit. Ođđa čoahkkin hálddahuslaš dásis lea šiehtaduvvon GOD:in čuovvoleami birra, miessemánus. Sihkkarastin dihte ahte Váibmogiella čuovvuluvvo ráđđehusas boahtte áigodagas, deaivvadii Sámediggeráđđi njukčamánu 13.b. gieldda- ja hálddašanlávdegottiin gos dieđihii ahte Sámediggi háliida buktit mearkkašumi lávdegottis, vuordámušaid birra ráđđehusa čuovvoleamis Váibmogielas, nu ahte bargu sihkkarastit ja ovddidit sámegielaid čuovvuluvvo jođánepmosit. Sámediggepresideanta Vibeke Larsen ja sámediggeráđđi deaivvadedje gieldda- ja hálddašanlávdegottiin gulaskuddančoahkkimis gieldda- ja regiovdnaođastusa birra Stuoradikkis miessemánu 2.b.2017, ja ovdanbukte čuovvovaš mearkkašumi man Sámediggi háliida váldo mielde Prop. 96 S (2016-2017) <em type="italic">Endringer i kommunestrukturen (Rievdadusat gielddastruktuvrras) </em>evttohussii <em type="italic">: </em><span type="quote">«Lávdegoddi bivdá ráđđehusa čuovvulit NAČ 2016: 18 váibmogiella, ovdanbuktimiin Prop. LS sámi gielaid birra. Ulbmil lea čuovvulit stáhta geatnegasvuođa nannet ja ovddidit buot sámi gielaid Norggas, ja viidáseappot čielggadit almmolaš orgánaid rámmaid mat gusket láhkavuođustuvvon bargguide ja bálvalusfállamii sámi ássiide.»</span> <em type="italic">Čoahkkin Finnmárkku KS:in </em></p>
<p>Sámediggeráđđi lea doallan videočoahkkima KS Finnmárkkuin njukčamánu 23.b. Čoahkkimis gieđahallui ovttasbargu ovddidit oktasaš áššiid, sihke dál ja boahtteáiggis. Ovttasbargu ferte formaliserejuvvot. Seamma ládje go Sámedikkis, de lea KS:s maid konsulterenortnet ráđđehusain. Danin lea Sámediggái beroštahtti ovddidit – ja formaliseret ovttasbarggu KS:in. Finnmárkku KS ja Sámediggi plánejit lagamus áiggis fas deaivvadit, hábmen dihte ovttasbarggu.</p>
<p><em type="italic">2.2 Sámegiela geavaheapmi </em></p>
<p>Sámediggeráđis leat dán áigodagas leamaš máŋga čoahkkima muhtin suohkaniiguin, giellaguovddážiiguin ja earáiguin, mas leat earret eará digaštallan guovttegielat hálddašeami, Sámedikki vuordámušaid suohkaniidda, giellaguovddážiidda ja earáide, go lea sáhka seailluhit ja ovddidit sámi gielaid. Čoahkkimat suohkaniiguin mat gullet sámegiela hálddašanguvlui, čájehit čielgasit ahte gulahallan gaskal Sámedikki ja suohkaniid lea dehálaš. Suohkanpolitihkkárat sáhttet dákkár čoahkkimis divvut gažaldagaid Sámediggeráđđái, ja muđui buktit ovdan iežaset jurdagiid. Sámediggi oaidná ahte suohkanpolitihkkárat dán bokte váldet stuorit ovddasvástádusa guovttegielat hálddašeamis iežaset suohkanis, ja ahte suohkanat ožžot eanet ipmárdusa das maid dat mearkkaša leat mielde sámegiela hálddašanguovllus. Sámediggeráđis lea leamaš čoahkkin čuovvovaš suohkaniiguin ja aktevrraiguin: - Guovdageainnu suohkana ovdagottiin</p>
<p>- Raarvihke gieldda ovdagottiin - Divttasvuona suohkanstivrrain - Deanu gielddastivrrain - Gáivuona suohkanstivrrain</p>
<p>-Kárášjoga gielddastivrrain - Málatvuomi suohkaniin. Čoahkkimis lei suohkana strategiijaid birra movt ovddidit <span type="quote">“Høgtun kulturklynge”</span>, mas plánejuvvo seailluhit sámi giela vejolaš giellaguovddážis. - Omasvuona giellaguovddážiin. Čoahkkimis lea sámi giela seailluheami birra. Čoahkkin lágiduvvui go bohte almmolašvuođas váidagat.</p>
<p>- Romssa sámeskuvllain.</p>
<p><em type="italic">2.3 Sámegiela ovddideapmi </em></p>
<p>Sámediggeráđđi lea gieđahallan guokte giellaprošeaktaohcama dán áigodagas. Prošeavttat leat buvttadit spealu sámegillii ja sámi giellaguovddáža ásaheapmi Bådåddjui. <em type="italic">2.4 Giellamovttiidahttin </em><em type="italic">Sámegielkampánja – Sámás mánáin </em></p>
<p>Sámediggi lea lágidan diehtojuohkinseminára Sámás mánáin kampánja birra Gáivuonas, Divttasvuonas ja Guovdageainnus NAČ-semináraid oktavuođas. Sámás Mánáin kampánja searvvai maid Sámedikki mánáidgárdeseminárii mii lei Troandimis njukčamánu 13.-14.b. ja Álttás cuoŋománu 26.-27.b. Troandimis lei Sámás mánáin- kampánja vánhemis Sara Maria Maggas sáhkavuorru . Álttás logaldalai universitehtalektor Hanna Outakoski <span type="quote">“Hvordan kan litteratur være til berikelse og utvidende for å forbedre ordforrådet også hos de minste barna/ Movt sáhttá girjjálašvuohta leat riggodahkan ja ávkin buoridit sátneriggodaga maiddái unnimus mánáide?”</span> birra. Sámás mánáin váhnen Sara Anette Henriksen doalai sáhkavuoru Álttá semináras. Sámás mánáin kampánja searvvai maid mánáidgárdeseminárii Várdobáikki sámi guovddážis. Sámás Mánáin váhnen Ina Marita S. Mienna-Vimme doalai doppe sáhkavuoru.</p>
<p>Kampánja maŋimus workshop kampánjaváhnemiidda lágiduvvui Guovdageainnus cuoŋománu 10.-11.b. Presideanta Vibeke Larsen doalai rahpansártni doppe. <em type="italic">Giellamovttiidahttinstipeanda </em></p>
<p>Sámediggi lea dán áigodagas juolludan čuovvovaš giellamovttiidahttinstipeanddaid ohppiide joatkkaskuvllas. Sámegiella vuosttašgiellan: 198 stipeandda</p>
<p>Sámegiella nubbingiellan 2: 102 stipeandda</p>
<p>Sámegiella nubbingiellan 3 ja 4: 162 stipeandda</p>
<p>Sámegiella vierisgiellan: 47 stipeandda <em type="italic">Tabealla čájeha man ollu stipeanddat leat juolluduvvon jagiid 2010-2016. </em></p>
<p><em type="italic">Láhkaásahus ođđa álbmotregisttarláhkii </em>Sámediggi bivddii guovvamánu 15.b.2017 konsultašuvnnaid ruhtadandepartemeanttain go Sámediggi árvalus registreret sámegiela dieđuid, ii leat vuhtiiváldojuvvon evttohusas ođđa láhkaásahussii. Departemeanta lea vástádusas beaiváduvvon njukčamánu 31.b.2017 lohpidan dieđihit ođđa konsultašuvnna dán birra cuoŋománus. Sámediggi ii leat dássážii vel ožžon dieđuid ođđa konsultašuvnna birra. <em type="italic">Aarporte-konferánsa 2017 </em>Sámediggepresideanta Vibeke Larsen searvvai konferánsii mii lei njukčamánu 22.b.2017, mas son doalai sáhkavuoru namain <span type="quote">«Hvordan få flere til å bruke sørsamisk språk/ movt oažžut eambbogiid geavahit lullisámi giela?»</span>. <em type="italic">Sámegiela buorideapmi Sámedikkis </em>Sámedikkis leat leamaš čoahkkimat iežas kántorbáikkiiguin ahte movt buoridit sámegiela geavaheami hálddahusdásis. <em type="italic">Sámi báikenamat </em>Sámedikki báikenammabálvalus sámi báikenamaid várás lea sádden ávžžuhusaid čállinvuohkái sámi báikenamain earret eará Mátta-Várjjagii, Sørfoldii ja Návutnii. Sámediggeráđđi lea hui movttet go eanet suohkanat váldet atnui sámi nama suohkanis. Maŋŋil go Stáhtaráđđi meannudii cuoŋománus Harstad ohcama sámegielnamas oažžut dohkkehuvvot, de mearriduvvui ahte dan sámi namma lea Hársttáid suohkan ja Sortland suohkan oaččui dohkkehuvvot Suorttá suohkan sámi namman. Sámediggi lea bivdán čoahkkima Kártadoaimmahagain ja Stáhta geaidnodoaimmahagain, digaštallat movt oažžut sámi báikenamaid almmolaš geavaheapmái, mat leat juo čoggojuvvon ja registrerejuvvon. Sámediggeráđđi oaidná ahte leat hástalusat go áššemeannudeapmi lea nu moalkái ja go resurssat vuoruhuvvojit boastut. Sámediggeráđi mielas lea dárbbašlaš álkidit njuolggadusaid ja lágaid báikenamaid áššemeannudeamis. </p>
<p><em type="italic">2.5 Sámi Giellagáldu </em></p>
<p>Julevsámi giellajuogus lea mearridan oktiibuot 25 ođđa tearpma julevsámegillii. Davvisámi giellajuhkosis lea leamaš okta čoahkkin dán áigodagas ja leat mearridan 155 ođđa tearpma.</p>
<p><em type="italic">3 Ovttasbargošiehtadusat </em></p>
<p><em type="italic">3.3 Ovttasbargošiehtadusat suohkaniiguin </em></p>
<p><em type="italic">Ovttasbargu gávpotsuohkaniiguin </em>Sámediggi lea formaliseren ovttasbarggu sámi áššiid ektui gávpotsuohkaniiguin Romssain, Bådådjuin ja Osloin. Oassin dán ovttasbarggu čuovvoleamis galgá Sámediggeráđđi deaivvadit buot golmma ovttasbargosuohkaniin ovdal geasi. Čoahkkimat čađahuvvojit miessemánus. </p>
<p>Sámediggeráđđi ja sátnejođiheaddji Rune Rafaelsen Mátta-Várjjat gielddas soabadedje árabut njukčamánus bidjat johtui barggu hábmet ovttasbargošiehtadusa gaskal Sámedikki ja Mátta-Várjjat gieldda. Gieldda bealis leat sávvan ahte dákkár ovttasbargošiehtadusas leat mielde fáttát nu go giella, oahpahus ja sierra John Savio-musea. Sámediggi lea sádden jearaldaga gildii dán barggu álggaheami birra ja vuordá vástádusa gielddas. Sámediggeráđđi lea maid dán áigodagas bargan hábmet ovttasbargošiehtadusa Álttá suohkaniin. Álgoveršuvdna sáddejuvvui Álttá suohkanii árabut njukčamánus ja dál lea šiehtadusevttohus politihkalaš meannudeamis Álttá suohkanis.</p>
<p><em type="italic">3.4 Suohkan- ja regiovdnaođastus </em></p>
<p><em type="italic">Konsultašuvnnat proposišuvnna birra ođđa regionála álbmotválljejuvvon orgána juohkimis </em></p>
<p>Sámediggi ja Gieldda- ja Ođasmahttindepartemeanta leat čađahan guokte konsulterenčoahkkima hálddahuslaš dásis, guovvamánu 20.b. ja njukčamánu 6.b. dán jagi. Vuođđun konsultašuvdnii lea Sámediggi ožžon árvalusa olles proposišuvdnii ja šiehtadusa gaskal Stuoradikki Gurutbellodaga, Risttalaš álbmotbellodaga, Ovddádusbellodaga ja Olgešbellodaga ođđa fylkkajuohkima birra ja departemeanta lea ožžon reivve Sámedikkis ođđa fylkkajuohkima birra ođđajagimánu 27.b ja guokte beroštupmenotáhta. Fylkkajuohkima digaštalle politihkalaččat gaskal Sámediggeráđi ja Gieldda- ja ođasmahttindepartemeantta stáhtačálliid njukčamánu 6.b. dán jagi. Sámediggi lea beassan buktit cealkámušaid proposišuvnna bargui. Lassin ovttamielalašvuhtii mii lei maŋŋil guokte čađahuvvon konsulterenčoahkkimiid, gč. protokolla dohkkehuvvon njukčamánu 28.b., de leat čađahuvvon eanet dokumeanttalonohallamat čielggadan dihte soames čuoggáid vel ja vejolaš teavsttaid birra proposišuvdnii. Konsulterenproseassa čađa čielggai soahpamuš beaggima ja eanas doaibmabijuid birra proposišuvnnas, mat gusket sámi perspektiivva vuhtiiváldimii. Konsultašuvnnat proposišuvnna teavstta birra lea dál loahpahuvvon. Loahppaprotokolla dohkkehuvvui cuoŋománu 6.b.2017. Proposišuvnnas 84 S (2016-2017) <em type="italic">Ny inndeling av regionalt folkevalgt nivå/ Ođđa juohkin regionála orgánas álbmotválljejuvvon dásis boahtá </em>ovdan ahte departemeanta čuovvoleamis áigu konsulteret Sámedikkiin vejolaš beliid birra ođđa fylkkajuohkima ektui Davvi-Norggas mas sáhttá njuolga váikkuhus sámi beroštumiide, ja ahte departemeanta áigu láhčit dili ovttasbargui Sámedikkiin, viidábut go dat mii čuovvu konsulterengeatnegasvuođa. </p>
<p><em type="italic">Stuoradiggedieđáhus ceavzilis gávpogiid ja nanu boaittobealbáikkiid birra </em></p>
<p>Sámediggeráđđi deaivvadii gieldda- ja hálddašanlávdegottiin Stuoradikkis rabas gulaskuddama oktavuođas ceavzilis gávpogiid ja nanu boaittobealbáikkiid dieđáhusa birra (Meld. St. 18 (2016–2017)). Sámediggeráđđi čuovvulii ášši mánáidgeafivuođa birra Guovdageainnus ja boaittobealbáikepolitihka birra go geahččá stáhtalaš ja almmolaš bargosajiid sámi guovlluin. Sámediggeráđđi humai earenoamážit stáhtalaš mánáidviesu ásaheami birra Finnmárkui, Sámi dearvvašvuođapárkka ásaheami birra ja Riikaantikvára báikádeami birra. Sámediggeráđđi bivddii ahte lávdegoddi dieđáhusa viidáset meannudeamis váldá vuhtii bargosajiid mearkkašumi sámi kultuvrra ja servodaga nannemis sámi guovlluin. Sámediggeráđđi dieđihii seammás lávdegoddái ahte Sámediggái lea dehálaš ahte NAČ 2016: 18 Váibmogiella man Sámi giellalávdegoddi leat hábmen, čuovvuluvvo proposišuvnnain mas gehččet lágaid ja doaibmabijuid seamma oktavuođas.</p>
<p><em type="italic">KS Davvi-Norgga fylkkakonferánsa </em>Sámediggeráđđi searvvai KS Davvi-Norgga fylkkakonferánsii Álttás miessemánu 3.b. Ođđa árvaluvvon regiovdnajuohkin lei fáddán. Ja das ovdanbuvttii Sámediggi dárbbu čielggadit riektedili ođđa evttohuvvon Romsa-Finnmárkku regiovnnas- Sámediggeráđđi oaivvilda ahte SVL 2 ferte geahčaduvvot ođđasit ja šaddat guovddáš fáddán ráđđehusa regiovdnareforpmas. </p>
<p><em type="italic">4 Máhttu </em></p>
<p><em type="italic">4.1 Sámi mánáidgárdefálaldat </em></p>
<p><em type="italic">Doarjagat mánáidgárddiide </em></p>
<p>Tabealla dás vuolábealde čájeha stáhtusa miessemánu 4.b.2017. Lea dušše sámi mánáidgárddiid ja dáža mánáidgárddiid main lea sámi ossodat- ortnegii ahte ohcanáigemearri lea dievvan. Gaskaboddosaš govva čájeha ahte dán ortnega bokte leat ohcan doarjagiid 3. 310 533,- ruvnno ovddas. Dássážii lea juolluduvvon 1. 392 033,- ruvnno viđa mánáidgárddi siskkobealde, main leat 208 davvisámegielmáná ja 6 lullisámegielmáná. Ohcanáigemearri prošeavttaid ja ovddidanbargguid ortnegii lea geassemánu 1.beaivve, ja sámi giellaoahpahusa várás lea ohcanáigemearri čakčamánu 1.b.2017</p>
<p><em type="italic">Rámmaplána mánáidgárddiid sisdoalu ja bargguid birra </em></p>
<p>Ovttas Máhttodepartemeanttain lea Sámediggi searvan prosessii hábmet ođđa rámmaplána mánáidgárddi sisdoalu ja bargguid váste. Departemeantta evttohus ođđa rámmaplánii lea leamaš viidát almmolaš gulaskuddamii, ja Sámediggi lea buktán gulaskuddancealkámuša. Rámmaplána barggus lea Sámediggái leamaš dehálaš čalmmustahttit sámi perspektiivva. Cuoŋománu 18.b. lei Sámedikki hálddahus dásis konsultašuvdna Máhttodepartemeanttain rámmaplána birra, ja cuoŋománu 19.b. lei politihkalaš konsulteren mas Sámediggi ja presideanta Vibeke Larsen oassálaste ovttas Máhttodepartemeanttain. Sámediggi lea nagodan oažžut mielde ođđa čuoggáid ođđa rámmaplánii. Earret eará galget mánáidgárddit sámi mánáid várás, ovddidit mánáid sámegielgelbbolašvuođa, váldit atnui árbevirolaš oahppan- ja bargovugiid ja hukset sámi ipmárdussii luonddus. Sisdoallu ja fágasuorggit sámi mánáidgárddiin galget huksejuvvot sámi giela, kultuvrra ja árbevieru nala. Sámediggi lea maid duhtavaš go lea ožžon mielde rámmaplána árvovuđđui ahte sámi mánát sámi mánáidgárddis galget oažžut doarjaga seailluhit ja ovddidit iežaset giela, iežaset máhtu ja iežaset kultuvrra, gos ihkinassii sii orrot riikkas. Sámediggi oaidná ain dárbbu ahte ásahuvvo individuálalaš riekti sámi mánáidgárdefálaldahkii, sierra sámi rámmaplána ja ahte rádji suohkaniid gaskka olggobealde ja siskkobealde sámi guovlluid, jávkaduvvo. Sámediggi lea čállán preassadieđáhusa ášši birra ođđa rámmaplána almmuheami oktavuođas. <em type="italic">Gelbbolašvuođastrategiijaplána ođasmahttin boahtteáiggi mánáidgárddiin </em></p>
<p>Ráđđehus áigu geiget ođđa gelbbolašvuođastrategiijaplána 2017:s. Rievdadusat ođđa rámmaplánas mánáidgárddiid várás lea váldoágga go háliidit ođđa reviderema čađahit. Alla ja ođasmahttojuvvon gelbbolašvuohta lea vealtameahttun mánáidgárdefálaldaga kvalitehtas, maiddái mánáidgárddiin main lea sámegielfálaldat. Sámediggi lea mielde proseassas revideret gelbbolašvuođastrategiijaplána, ja lea dehálaš čalmmustahttit sámi perspektiivva ođđa plánas. Ovttasbargočoahkkimis Máhttodepartemeanttain Álttás njukčamánu 22.-23.b. digaštallojuvvui ođđa plána birra. Sámediggi buvttii cealkámuša hástalusaid birra sámi mánáidgárdesuorggis. Sámediggi lea mielde referánsajoavkkus ođđa gelbbolašvuođastrategiija hábmemiin, ja lea searvan čoahkkimii Oslos cuoŋománu 5.b. Cuoŋománu 4.b. searvvai maid Sámediggi Máhttodepartemeantta nationála gulaskuddankonferánsii ođđa strategiijaplána birra gelbbolašvuođa loktema várás.</p>
<p><em type="italic">Oahpponeavvoguovddáš </em>Sámedikki oahpponeavvoguovddáš luoikkaha nuvttá materiálaid mánáidgárddiide, skuvllaide, studeanttaide ja earáide geain lea beroštupmi. Dán áigodagas leat eanemusat jearahan álkis lohkangirjjiid, plakáhtaid iešguđet fáttáiguin ja fáddávuđot girjjiid mánáidgárddiide ja skuvllaide. Dasa lassin jearahit dávjá mánáidgárddit evttohusaid doaimmaide sámi giela ja kultuvrra birra. Oahpponeavvoguovddáš oaidná ahte lea dárbu buvttadit sihke diehtojuohkinmateriálaid, bagadallanmateriálaid ja evttohusaid doaimmaide mánáidgárddiid várás, mat leat heivehuvvon mánáidgárddiid dárbbuide mu ahte dat sihkkarastet sámi sisdoalu mánáidgárdefálaldagas. Oahpponeavvoguovddážis leat guokte koaffara main leat sámi diŋggat, ja daid jearahit hui dávjá luoikkahit. Koaffariid sisdoallu lea earret eará davvisámi gáktečiŋat dohkáide ja mánáidgárdemánáide. Dássážii leat koaffarat luoikkahuvvon 29 mánáidgárdái, muhto leat ollu suohkanat ja mánáidgárddit mat ain leat vuordinlisttus. Mii leat ožžon dieđuid ruovttoluotta mánáidgárddiin ja suohkaniin, gos lohket ahte Sámedikkis galggaše leat eanet koaffarat, ja ahte dain maid gávdnošii julev- ja lullisámi sisdoallu. Earenoamážit leat dáid koaffariid jearahan lahka Sámeálbmot beaivvi ávvudemiid. <em type="italic">Mánáidgárdeseminárat </em>Sámediggi lea lágidan guokte mánáidgárdeseminára mánáidgárdebargiid várás. Seminára lullisámi guovllu mánáidgárdebargiid várás lágiduvvui Troandimis njukčamánu 14.-15.b. ovttasbarggus Nordlándda, Davvi- ja Lulli-Trøndelága fylkkamánniin. Semináras ledje 40 oasseváldi. Fáddán semináras lei <em type="italic"><span type="quote">«Doaimmaid válljen mat addet giellamovtta ja oahppanmovtta»</span>. </em>Doppe lei earret eará logaldallan giellamovttiidanprošeavtta Sámás Mánáin birra, ja dehálašvuođa birra dihtomielalaš giellaválljemis mánide ja NAČ 2016:18 Váibmogiella – Evttohusat lágaide, doaibmabijuide ja ortnegiidda sámi gielaid várás. Logaldallamis geahčadedje NAČ duogáža ja dan evttohusat doaibmabijuide mánáidgárdesuorgis. Sámediggepresideanta Vibeke Larsen rabai seminára ja sámediggeráđđi oassálasttii. Nubbi seminára mánáidgárdebargiid várás lágiduvvui Álttás cuoŋománu 26.-27.b. Seminára fáddá lei mánáid giellaovdáneapmi ja identitehta. Doppe lei sáhkavuorru earret eará Sámás-Mánáin kampánja birra, ja dehálašvuođa birra ahte mii leat dihtomielalaččat sámi giellaválljemis mánáide, dehálašvuođa birra lohkat girjjálašvuođa mánáide, ja givssideami birra mánáidgárddis. Seminárii oassálaste 60 olbmo. Sámediggepresideanta Vibeke Larsen rabai seminára ja oassálasttii seminárii. <em type="italic">2017 Mánáidgárdebeaivi <span type="quote">“Vi vil leke/ Vulgot stoahkat!”</span> </em>Mánáidgárdebeaivi lea jahkásaš nationála rabas beaivi goas mánáidgárddit čalmmustahttet iežaset doaimmaid ja girjáivuođa. Dán jagi lágiduvvui mánáidgárdebeaivi njukčamánu 14.b. Mánáidgárdebeaivi lea ovttasbargu gaskal Fagforbundet ja Utdanningsforbundet. Ulbmil lea čalmmustahttit mánáidgárddi sisdoalu ja doaimmaid, ja váikkuhit eanet ipmárdussii mánáidgárddiid bargguide. Dán jagi lea fáddá “ <em type="italic">Vi vil leke/ Vulgot stoahkat </em>”, mánáidgárddiid barggut stoahkamiin ja stoahkama mearkkašumis mánáid olmmáivuhtii. Sámediggeráđđi čalmmustahtii mánáidgárdebeaivvi go galledii Ilabekken mánáidgárddi Troandimis, mii lea mánáidgárdi gos addojuvvo sámi giellaoahpahus. </p>
<p><em type="italic">4.2 Sámi vuođđooahpahus </em></p>
<p><em type="italic">Sámedikki bargu eastadit givssideami </em>Ohppiidiskkadeapmi 2016:s čájeha ahte 6,3 % buot ohppiin givssiduvvojit guovtte dahje golmma geardde mánus dahje dávjjibut. Givssideapmi lea maid váttisvuohta sámi servodagas, ja sámediggeráđđi váldá dán duođalaččat. Sámediggi searvá nationála áŋgiruššamii <span type="quote">«Partnerskap mot mobbing 2017-2020»</span>, mas 13 iešguđet lágan organisašuvnna leat geatnegahttán bidjat johtui givssidaneasttadandoaibmabijuid skuvllain ja mánáidgárddiin. Dán barggu čuovvoleamis almmuhii sámediggeráđđi čurvestatgilvvu givssideami vuostá, mas ráđđi bovdii skuvllaid sáddet evttohusaid čurvestagaide mat leat searvadahtti ja mat čájehit movt mii berret láhttet nubbi nuppi vuostá. Ulbmil lei veahkehit skuvllaid givssidaneastadanbarggus. Sámediggeráđđi oaččui ollu evttohusaid, ja okta jury maid sámediggeráđđi lei nammadan, válljeje loahpas guokte vuoitiskuvlla; Raarvihke skuvlla ja Kárášjoga skuvlla. Dát skuvllat ledje hábmen golbma čurvestaga goabbáge. Vuoitoskuvllat ožžo čáppa bannera mas leat vuoitočurvestagat, 5000 ruvdnosaš ruhtasubmi ja galledeami sámediggepresideanttas. </p>
<p>Dá leat dat guhtta čurvestaga mat vuite Sámedikki čurvestatgilvvu: <em type="italic">- Haaj, voelpe. Hei,kompis. </em></p>
<p><em type="italic">- Edtjebe maam joem hæhtadidh? Skal vi finne på noe? </em></p>
<p><em type="italic">- Luste datnem vuejnedh. Hyggelig å se deg. </em></p>
<p><em type="italic">- Jorgal gatnjaliid bohkosin. Snu tårer til latter. </em></p>
<p><em type="italic">- Don leat áibbas buorre niego don leat. Du er perfekt som du er. </em></p>
<p><em type="italic">- Leage leat ieš, earát leat jo váldon. Vær deg selv, alle andre er tatt </em>. <em type="italic">Gulahallan gaskal Sámedikki ja Utdanningsforbundet </em>Sámediggeráđi mielas lea dehálaš ovttasbargat áigeguovdilis aktevrraiguin sámi oahpahuspolitihka birra. Dán áigodagas lea Sámediggi ásahan lagat ovttasbarggu guovddáš Utdanningsforbundain ja dan sámegiellávdegottiin. Áššit maid mii leat digaštallan Utdanningsforbundain leat earret eará NAČ 2016:18 Váibmogiella gulaskuddan, mánáidgárddiid rámmaplánat ja gulaskuddan ođđa Oppalaš oasis - Bajitdási oassi – árvvut ja prinsihpat. </p>
<p><em type="italic">Ovttasbargočoahkkin Máhttodepartemeanttain </em>Sámedikkis leat jahkásaš ovttasbargočoahkkimat Máhttodepartemeanttain, gos mii mannat čađa diehtoáššiid ja digaštallanáššiid mat leat áššekárttas. Njukčamánu čoahkkimis dán jagi muitalii departemeanta sámeskuvlla dili birra Aarportes, ođđa rámmaplána stáhtusa mánáidgárddiide. IKT ja davviguovlluid áŋgiruššama birra, ja soames láhkaáššiid birra. Sámediggi muitalii Sámedikki oassálastima birra WIPCE/World Indigenous People Conference on Education, barggu birra partnerskap mot mobbing/PPM áššis, Sámedikki dievasčoahkkin ášši birra sámi mánáidgárdefálaldaga ja doarjjaortnegiin, ja ovttasbarggu birra gaskal Sirpmá bajásšaddanguovddáža ja Ohcejoga skuvlla, masa Sámi parlamentáralaš ráđis lea ovddasvástádus. Seamma čoahkkimis digaštalaimet maid eará áššiid, nu go ođđa gelbbolašvuođastrategiija mánáidgárdái, mas Sámediggi galgá čuovvulit barggu Máhttodepartemeanttain. Sámediggi buvttii maid ovdan Sámedikki 2018 bušeahttadárbbu mánáidgárde- ja vuođđoskuvlasuorggis, mas lea fokus ruđaide oahpponeavvuide, oahppoplánaid ođasmahttimii ja giellabargguide. Sámediggi ohcalii maid čielgasa das ahte geas lea ovddasvástádus hábmet sámi kárten- ja diagnostiserenmateriálaid ohppiide geain leat earenoamáš dárbbut. Departemeanta buktá dása čielgasa boahtte čoahkkimis. Viidáset čuovvoleapmi NAČ 2016:18 Váibmogiella digaštallojuvvui maid. <em type="italic">Nationála strategiija IKT várás vuođđooahpahusas </em>Máhttodepartemeanta lea bargame hábmet nationála strategiija IKT várás vuođđooahpahusas. Strategiija lea golmma oasis, mas leat gelbbolašvuohta, sisdoallu ja digitála attáldagat fáddán iešguđet osiin. Sámediggi lea strategiijaplána cealkámušas deattuhan dehálašvuođa das ahte nationála oahpahuspolitihkka sihkkarastá ahte sámi skuvllat ja sámi oahppit ožžot buori kvalitehta oahpahusas, seamma dásis go dáža skuvllain ja ohppiide lea. Boađus kártemis maid IKT-guovddáš (Monitor i skolen 2016/IKT-senteret), čađahii, čájeha ahte leat stuora erohusat Norgga skuvllain go geahččá digitála rávisvuođa. Dát kategoriija geahččá fáktoriid nugo rusttegiid, plánaid, jođiheami, organiserema ja digitála gelbbolašvuođa. Regiovnnat Trøndeláhka ja Davvi-Norga čájehit unnimus digitála gelbbolašvuođaovdáneami, ja dat vuorjá Sámedikki. Sámediggi deattuha ahte eanas sámi oahppit riikkas gullet dáidda guovlluide, ja deattuha cealkámušas ahte lea dehálaš buvttadit eanet digitála oahpponeavvuid ja eará reaidduid sámi gielaide. Sámedikki mielas fertejit earenoamážit IKT- guovddáš ja iešguđet lágan nationála guovddážat guoddit ovddasvástádusa eanet go dál, sámi ohppiid ektui. Sámediggi deattuha maid dehálašvuođa lasihit digitála gelbbolašvuođa sámi oahpaheddjiin ja ohppiin, ja dat lea earenoamáš dehálaš gáiddusoahpahusas. Sámediggi bivdá Máhttodepartemeantta árvvoštallat háhkat dieđuid sámi ohppiid digitála máhtu birra ja IKT-dili birra sámi skuvllain miehtá riikka, ja maid gáiddusoahpahusas. Dát lea dárbbašlaš vai sáhttá ráhkadit buoret IKT-strategiijaid sámi ohppiid ja skuvllaid váste. Sámediggi áigu čuovvulit Máhttodepartemeantta viidáset barggu nationála strategiijain IKT várás oahpahusas, ja vuordá oažžut eanet dieđuid departemeanttas dán viidáset barggus. </p>
<p><em type="italic">Sámi joatkkaskuvllaid stivra </em>Sámediggeráđđi lea nammadan guokte stivralahtu ođđa stivrii sámi joatkkaskuvllain; Sigbjørn Dunfjeld, ja su várrelahttu lea Toini Bergstrøm ja Silje Karine Muotka, ja su stivralahttu lea Lars Joar Halonen. Sámedikkis lea leamaš jeavddalaš oktavuohta sihke Máhttodepartemeanttain ja oahpahusdirektoráhtain, ođđa stivrra vuođđudeami oktavuođas sámi joatkkaskuvllaide. Oahpahusdirektoráhtta háliidii vuođđudit ođđa stivrra 2017 cuoŋománus, muhto dát lea maŋiduvvon go leat ain soames instánssat mat eai leat nammadan iežaset áirasiid stivrii. Nu go Sámediggi lea ipmirdan, de lea oahpahusdirektoráhtas mihttomearri ahte ođđa stivra galgá leat nammaduvvon gitta skuvllat álget 2017 čavčča. </p>
<p><em type="italic">Fágaođasmahttima strategiija Máhttoloktemis ja Máhttolokten – sámi. </em>Fágaid oahppoplánat Máhttoloktemis galget ođastuvvot, nu go lea Stuoradiggedieđáhusa doaibmabijuin Meld. St. 28 <em type="italic">Fag - Fordypning - Forståelse </em>ja Stuoradikki árvalusas Innst. 19 S (2016-2017).Stuoradiggedieđáhusa mielde galget strategiijat hábmejuvvot fágaođasteami váste mat áimmahuššet viiddis searvama ja doarvái áiggi buot dásiide proseassas. Máhttodepartemeanta lea hábmen álgoveršuvnna strategiijaide boahtte fágaođasteamis. Sámediggi lea buktán cealkámuša earret eará Sámedikki rolla ja ovddasvástádusa birra fágaođasteami barggus, mat leat vuhtiiváldojuvvon strategiijas. Sámediggi ja Máhttodepartemeanta leat digaštallan ášši ovttasbargočoahkkimis njukčamánus, gos konkluderejuvvui ahte Sámediggi ovttas Oahpahusdirektoráhtain galget hábmet viidáset barggu strategiijain. </p>
<p><em type="italic">NetSam/Sámi oahpahusa fierpmádat </em>Sámediggi lea juolludan NetSam:i 800.000,- ruvnno 2017:s. Sámediggepresideanttas Vibeke Larsenis lea leamaš čoahkkin NetSam jođiheddjiiguin guovvamánus, čielggadan dihte masa juolluduvvon ruđat galget mannat. Čoahkkimis šadde ovttaoaivilii ahte bealli juolludeamis galgá mannat oastit luovos jođiheaddji ja stivrii čoahkkinbuhtadussan. Loahppa ruhta galgá mannat doaimmaide oahpaheddjiid várás. </p>
<p><em type="italic">Njuolggodoarjja – Lullisámi oahpponeavvut ja terminologiijaovddideapmi </em>Šiehtadus gaskal Sámedikki, Engerdal suohkana ja Sámi allaskuvlla joatkašuvvá, ja gusto maid 2017:s. Vuosttaš oassi 2017 njuolggodoarjagis lea juo máksojuvvon. Ovttasbargobealit leat ovttaoaivilis joatkit bargat nu ahte Sámi allaskuvla- Lohkanguovddáš oažžu fásta rámmajuolludusa. Sámediggi lea ollu jagiid bargan dan nala ahte Lohkanguovddáš oažžu stáhtusa nationála guovddážin ja ahte guovddáš oažžu eanet rámmaeavttuid. Sámediggi lea ovddidan dán ášši máŋgii čoahkkimiin departemeanttain, konsultašuvnnain ja iešguđet lágan cealkámušain áigeguovdilis stuorradiggedieđáhusaid oktavuođas. Sámediggi lea danin hui duhtavaš go Stuoradiggedieđáhusas St.meld. 21 (2016-2017) Læringslyst (oahppanmokta), boahtá ovdan ahte Máhttodepartemeanta áigumuš lea juolludit Lohkanguovddážii vuođđoruhtadeami mii lea seamma dásis go ruhtadeapmi eará nationála guovddážiidda. Departemeanta háliida gulahallama Sámedikkiin, Sámi allaskuvllain ja Lohkanguovddážiin boahtteáiggi doaimmaid birra sámi guovddážis. Lunddolaš oassi dán viidáset proseassas, lea bisuheapmi lullisámi gelbbolašvuođabirrasis mii lea Elgås, oassin Lohkanguovddážis. <em type="italic">Njuolggodoarjja – Ovttas|Aktan|Aktesne </em>Oahpponeavvoportála Ovttas|Aktan|Aktesne lea ávkkálaš ja dárbbašlaš reaidu skuvllaide. Sámediggi ja Máhttodepartemeanta leat ruhtadan oahpponeavvoportála ollu jagiid, njuolggodoarjaga bokte. Sámediggi lea juolludan goalmmádasoasi, ja Máhttodepartemeanta guokte goalmmádasoasi ruhtadeamis. Sámediggi lea máksán vuosttaš oasi doarjagis, mii lea miljovnna ruvnno. </p>
<p><em type="italic">4.3 Alit oahppu ja dutkan </em></p>
<p><em type="italic">Nationála fágastrategalaš ovttadat sámi alit oahpu ja dutkama várás – NFE-sámi </em>Sámediggi lea áici NFE-sámis ja searvvai čoahkkimii ovttadagas cuoŋománu 25.b. Dán jagi deattuhuvvojit rekruteren, oahppofálaldagaid koordineren sámi giellafálaldagain, sámi oahpaheaddjeoahppu ja norgga oahpaheaddjeoahppu gos lea sámegiella ja sámi kulturipmárdus oahpahusas ja dutkamis earenoamážit, lassin muhtin profešuvdnaoahpuide. </p>
<p><em type="italic">Ođđa sámi dutkanprográmma </em>Sámi dutkama prográmma šaddá 2017 rájes manni prográmma mas ii leat definerejuvvon áigemearri guhká galgá bistit. Plánalávdegoddi man prográmmastivra nammadii skábmamánu 2016, lea dál válbmen iežas evttohusa prográmmaplánii, mii gusto geassemánu 2017 rájes. Sámedikkis lea leamaš čoahkkin plánalávdegotti jođiheddjiin njukčamánu 13.b. ođđa prográmmaplána sisdoalu birra ja lea šiehttan konsultašuvnnaid Norgga dutkanráđiin maŋŋil go gulaskuddanáigemearri dievvá miessemánu 5.b.2017. </p>
<p><em type="italic">rekruteren </em>Sámediggeráđis lea cuoŋománu 20.b. leamaš čoahkkin stáhtačálliin Anne Karin Olli Gieldda- ja ođasmahttindepartemeanttas ja stáhtačálliin Bjørn Haugstad Máhttodepartemeanttas. Sámi allaskuvla searvvai osiide čoahkkimis video bokte. Čoahkkimis digaštalle rekruterema sámi oahpaheaddjeohppui ja soabadedje plánet seminára/ workshop fáttá birra. </p>
<p><em type="italic">Čoahkkimat </em>Sámediggepresideanta Vibeke Larsenis lei čoahkkin stivralahtuin Laila Susanne Vars Norgga Árktalaš universitehta juridihkalaš fakultehta fakultehtastivrras njukčamánu 9.b. dán jagi. Čoahkkima fáddán lei universitehta organiserenrievdadeapmi. Sámediggeráđđi mearridii ahte eai atte eanet cealkámušaid áššái. </p>
<p>Sámediggi deaivvadii njukčamánu 30.b. ovttain áirasiin Nordlándda fylkkamánnis, oahpaheaddjeoahpu rekruterema birra.</p>
<p>Sámediggeráđis lea leamaš čoahkkin rektoráhtain Davvi universitehtas cuoŋománu 28.b. Fáttát maid digaštalle čoahkkimis ledje rekruteren, oahppofálaldagat sámi gielas, sámi vuođđoskuvlaoahpaheaddjeoahppu ja sámi sisdoallu profešuvdnaoahpuin.</p>
<p><em type="italic">5 Areálat, biras ja dálkkádat </em></p>
<p><em type="italic"><span type="quote">«Joint Viking»</span> – suodjalushárjehallan ja guoskevaš orohagaid vásáhusat </em></p>
<p>Sámediggedieđáhusa areála ja birrasa birra mii dohkkehuvvui čakčamánus 2016, mihttomearri lea ahte Suodjalusa doaimmat galget nu bures go vejolaš, čađahuvvot lagas gulahallamiin vuoigatvuođalaččaiguin ja geavaheddjiiguin, ja ahte Suodjalus galgá čađahit doaimmaidis várrugasvuođain ja heivehit áiggiid nu ahte dat dagahit nu uhccán vahága go vejolaš.</p>
<p>Giđđadálvvi čađahuvvui stuorra suodjalushárjehallan, <span type="quote">“Joint Viking”</span>, Porsangmoen, Leavnnja, Leaibevuonas ja Skáiddi guovllus Áltái. Oktiibuot hárjehallan guoskkai golmma orohahkii, orohahkii 30C Nuortabealli, orohahkii 16 Kárášjohka oarji ja orohahkii 14A Spiertagáisái.</p>
<p>Sámediggi lea gulaskuddan orohagaiguin sin vásáhusaid birra hárjehallama oktavuođas. Orohagat dieđihit ahte lea leamaš gulahallan Suodjalusain ovdal hárjehallama, mas orohagat ožžo dieđu dan birra mo sii ledje jurddašan čađahit hárjehallama. Orohagat dieđihit maiddái ahte sin oainnut váldojuvvojedje vuhtii. Dieđihuvvo ahte gulahallan lea buorránan ovddit stuorrahárjehallama rájes Finnmárkkus, mii lei guovtte jagi áigi.</p>
<p>Orohagain leat veaháš iešguđetlágan vásáhusat hárjehallama váikkuhusaiguin. Dat guoská dasa ahte dat areálat maidda hárjehallan guoskkai, geavahuvvojit guohtumii iešguđet áiggiid jagis. Muhtumassii ii čielgga ovdalgo muohta váriin lea suddan man viidát vahágat áiddiin ja rusttegiin leat. Dat ii dáhpáhuva ovdal maŋŋit geasemánus. Earáide geain leat leamaš bohccot hárjehallanguovllus, lea Joint Viking leamaš eanet hástaleaddjin. Bohccuid leat ferten fievrridit earet guovllus traileriiguin ja muhtumassii leat mohtorfievrrut muosehuhttán ealuid. Suodjalus lea bovden buot guoskevaš beliid evaluerenčoahkkimii miessemánu loahpas. <em type="italic">Ruvkedoaibma Nussiris ja Gumpenjunis </em>Sámediggeráđđi oassálasttii njukčamánu 25. b. 2017 Finnmárkku luonddusuodjalanlihtu rabas seminárii ruvkedoaimma birra Billávuonas. Sámediggeráđđi lea maid leamaš mielde máksimin miellačájeheami goluid, mii čađahuvvui njukčamánu 19. b. 2017. Minerálahálddašandirektoráhta ii leat sádden gulaskuddamii konsešuvdnaohcama ruvkedoaimma álggaheapmái minerálalága mearrádusaid vuođul. Jus Sámediggi ja/dahje Finnmárkkuopmodat (FeFo) vuostálastet konsešuvdna addima, de galgá ášši sáddejuvvot Ealáhus- ja guolástusdepartementii meannudeapmái. Mearrádus lea konsešuvdnageatnegahttojuvvon. Departemeantta mearrádusa sáhttá viidáseappot váidit Gonagassii stáhtaráđis. FeFo galgá maiddái meannudit ášši Finnmárkolága § 10 vuođul, geahča § 4, ja jus uhcimusat guovttis Sámedikki nammadan áirasis vuostálastet doaibmabiju Sámedikki rievdaduvvon meahccegeavaheami njuolggadusaid vuođul, de galgá ášši sáddejuvvot Sámediggái cealkimii. Go FeFo stivra lea válljejuvvon gorrelohkoprinsihpa vuođul, de dakkár cealkámuša ferte ovddit Sámedikki dievasčoahkkima meannudeapmái. Maŋŋá Sámedikki cealkámuša sáhttá FeFo sáddet ášši Justiisa- ja gearggusvuođadepartementii mii dahká loahpalaš mearrádusa Finnmárkolága vuođul. <em type="italic">Alimusrievtti meannudeapmi Hålogalándda lágamánnerievtti duomus das ahte bággolonistanárvvoštusa sáhttá ovddidit Langsundforbindelsen čađaheami oktavuođas </em>Alimusrievtti guoddalanlávdegoddi lea cuoŋománu 26. b. 2017 mearridan suovvat ahte ovddiduvvo guoddalus áššis dan ektui ahte lea go muddenplána ja lonistanmearrádus fámus Fylkkageainnu 863 Langsundforbindelsen oktavuođas. Dan maid lea lohpi ovddidit guoddaleamis lea dat lea go muddenplána, ja nu maiddái lonistanmearrádus, fámoheapme váilevaš váikkuhusčielggadeami geažil ja viidáseappot rihkku go lonistanmearrádus ON-konvenšuvnna siviila- ja politihkalaš vuoigatvuođaid (SP) artihkkala 27. Sámediggi sáddii dán jagi ođđajagimánu 13. b. reivve Ráidná orohahkii mas dovddahuvvo ahte livččii sávahahtti ahte Alimusriekti váldá ášši ja čielggada riektedili máŋgga áššis main lea prinsihpalaš mearkkašupmi. Dát gažaldagat gusket dasa ahte mii dohkálaš čielggadusvuođđu (SP 27), mii galgá leat konsultašuvnnaid vuođđun ja sisdoallun (SP 27, geahča UNDRIP art. 19 ja ILO art. 6 ja 7 jna.), mat leat doarvái ja jáhkehahtti meroštallamat hálddašanmearrádusaid investerengoluid oktavuođas das mii lea KU-geatnegas (SP 27 ja KU-mearrádus), ja mo geatnegasvuođat ON-konvenšuvnna vuođul siviila ja politihkalaš vuoigatvuođaid birra árvvoštallojuvvojit dan ektui mo doaibmabiju sáhttá dohkkehit almmá dan haga ahte dat sáhttá dagahit dárbbu soabaheapmái dahje almmá dan haga ahte dat mearkkašahtti láhkai rihkku sámi kultuvrra ja ealáhusdoaimmaheami. Sámediggi dagai reivves iežas árvvoštallama guoskevaš rievttálaš gažaldagain. Sámedikki reive biddjojuvvui mielddusin Ráidná orohaga guoddaleapmái. Sámediggeráđđi lea mielas addit čálalaš čilgehusa, geahča soabahanlága ! 15.8 go ášši guoská gažaldagaide main lea oppalaš beroštupmi sámi vuoigatvuođaid sihkkarastimii. </p>
<p><em type="italic">6 Ealáhusat </em></p>
<p><em type="italic">6.2 Vuođđoealáhusat </em></p>
<p><em type="italic">Mariidna ealáhusat </em>Ollu guolásteaddjit leat váldán oktavuođa Sámedikkiin dan birra ahte oažžut lasihuvvot dán jagi lasseeari Riddoguolástanearis dán giđa. Guolásteaddjit ledje bivdán dán jagi eanemus eari rabas joavkkus ja iežaset lasseeari Riddoguolástanearis. Dan dili geažil anii sámediggeráđđi riektan ja deaŧalažžan lasihit rabas joavkku lasseeari. Sámediggi válddii oktavuođa Guolástusdirektevrrain ja bivddii lasihit riddoguolástaneari lasseeari logi tonnain juohke fatnasa nammii, nu mo Sámediggi lei evttohan. Earrelassáneapmi bođii fápmui njukčamánu 31. b., muhto dalle eanemus lasseearrin. Sámediggi oaččui miessemánu 2. b. dieđu Guolástusdirektoráhtas ahte 3.000 tonnasaš hivvodaga Riddoguolástanearis – vuosttaš geardde dan rájes go várrejupmi bođii 2012:s – šattai bivdojuvvot, ja ahte logi tonnasaš eanemus lasseearri danne šaddá bissehuvvot. Sámediggi atne bivdojuvvon hivvodaga positiivan ja duođaštussan dasa ahte dárbbašuvvo sierra dorskevárrejupmi mearrasámi guovlluide, nu mo Riddo- ja guolástusdepartemeanta ja Sámediggi soabaiga St.prop- 70L (2011-2012) meannudeami oktavuođas. Sámediggi bivddii seamma beaivvi Ealáhus- ja guolástusdepartemeantta ahte Guolástusdirektoráhta ii almmut iežas mearrádusa bivdinbisseheami birra ovdalgo departemeanta ja Sámediggi ledje digaštallan ášši ja soahpan Riddoguolástaneari viidásat meannudeami, čađaheami ja hálddašeami. Miessemánu 4. b. mearridii Guolástusdirektevra bissehit daid riddojoavkku fatnasiid dorskebivddu miessemánu 8. b. rájes davábealde 62°N, mat bivdet riddoguolástanearis go várrejupmi meroštallojuvvui bivdojuvvon buot. Bivdobissehanmearrádus guoskkai dušše dan eanemus lasseerrui mii addojuvvui njukčamánu 31. b. dán jagi, ja bivdu jotkojuvvo 16 tonnasaš dáhkiduvvon lasseeari siskkabealde. Sámediggi dávistit preassadieđáhusain mas Sámediggeráđđi ávžžuhii Guolástusdirektevrra geassit ruovttoluotta bissehangohččosa, go das livčče bonjuváikkuhusat ja eahpevuoiggalaš váikkuhusat daidda guolásteddjiide geat ásset dain guovlluin gosa guolli boahtá maŋŋit. <em type="italic">Eanadoallu </em>Sámediggeráđđi moaitá dan go Sámediggi ii leat konsulterejuvvon norgga eanadoallopolitihkas. Čoahkkimis Eanadoallo- ja biebmodepartemeanttain njukčamánu 17. b. válddii Sámediggi ovdan Sámedikki rolla eanadoallopolitihkas. Sámediggeráđđi čujuhii dasa ahte konsultašuvdnašiehtadus čađahuvvo iešguđet láhkai iešguđet departemeanttain. Departemeantta vástádus lei ahte sii áigot iskat mo Ealáhus- ja guolástusdepartemeanta čađaha konsultašuvdnašiehtadusa. Seammás bijai Sámediggeráđđi ovdan iežas evttohusa 2017 eanadoallošiehtadussii. Sámediggeráđđi deattuhii ahte Stuorradiggedieđáhus </p>
<p><span type="quote">«Endring og utvikling – en fremstidsrettet jordbruksproduksjon»</span>, mii ovddiduvvui 2016 juovlamánus, buvttihivččii dramáhtalaš váikkuhusaid eanadollui sámi guovlluin. Sámediggeráđđi deattuhii mávssolašvuođa earret eará das ahte sihkkarastit gánnáheami eanadoalu, bisuhit uhcit doaluid ja joatkit ovttasdoaibmanfitnodagaid rolla eanadoalus. Loahpas ovddidii Sámediggeráđđi gáibádusa ahte fievrridit ruovttoluotta sirdimii eanadoallošiehtadusas Sámediggái.</p>
<p>Sámedikki doarjjaruđat leat mielde ovddideamen eanadoalu SápmiAgri nammasaš prošeavtta bokte. SápmiAgri vuosttaš čoahkkin dollojuvvui dán jagi cuoŋománus, ja Sámediggi lea leamaš mielde ruhtadeamen dan golmmajahkásaš prošeavtta. Prošeavtta mihttomearri lea oažžut positiiva ovdáneami eanadoalus dan viđa gielddas Porsáŋgu, Guovdageaidnu, Kárášjogas, Deanus ja Unjárggas. Prošeavtta bokte galgá ovddiduvvot badjelasasváldin ja vuođđudeapmi eanadoalus, eanet huksemat, buoret fitnodatekonomiija, ja eanet gelbbolašvuohta ja buoret beaggin eanadoalus. <em type="italic">Boraspiret </em>Sámediggi searvvai boraspirehálddašeami gulahallanlávdegotti čoahkkimii njukčamánus dán jagi. Earret Sámedikki lea lávdegottis riikaviidosaš organisašuvnnat, ja departemeanttat mat oassálastet dárkojeaddjin. Gulahallanlávdegoddi galgá doaibmat gulahallanforumin sihke oassálasti aktevrraid gaskkas ja hálddašaneiseválddiid ektui. </p>
<p>Sámediggeráđđi lea maid addán gulaskuddancealkámušaid čuovvovaš áššiin: <em type="italic">- Ođđa láhkaásahusevttohus buhtadusa birra vahágiid ja čuovvugoluid oktavuođas go boraspire goddá dahje vahágahttá bohcco </em></p>
<p><em type="italic">- Goaskinhálddašeapmi </em><em type="italic">- Regionála boraspirehálddašeami evalueren </em><em type="italic">- Evttohus rievdadit luonddušláddjivuođalága ja boraspireláhkaásahusa – liseansa báhčit gumppe </em><em type="italic">Boazodoallu </em>Sámediggi lea oassálastán čoahkkimii regionála ovttasbargoforumis sámi ja boazodoallofágalaš mielváikkuheami várás boazodoalu hálddašeamis Finnmárkkus. Čoahkkimis deattuhuvvui earret eará siskkáldas iešstivrejumi ovddideapmi, ja riidočoavdindoaibmabijut ja soabahanortnegat boazodoalu várás. Viidáseappot muitalii Biebmobearráigeahčču boazoskiba (CWD) birra. </p>
<p>Sámediggi lea čuvvon dárkojeaddjin boazodoallošiehtadallamiid gaskal Norgga Boazosápmelaččaid Riikasearvvi (NBR) ja Eanadoallo- ja biebmodepartemeantta. Áššebealit jukse ovttamielalašvuođa ođđa boazodoallošiehtadusa ektui áigodahkii suoidnemánu 1. b. 2017 rájes geasemánu 30. b.2018 rádjai. Šiehtadusa ekonomalaš rámma lea 118,6 miljon ruvnnu, mii lea 4,1 miljon ruvnnu lassáneapmi ovddit šiehtadusa ektui. Šiehtadusa váldomihttomearri lea ovddidit boazodoalu dakkár nationála márkandiđolaš ealáhussan mii guhkit áiggi vuollái lea guoddevaš.</p>
<p>Sámediggi lea addán 250 000 ruvdnosaš doarjaga fitnodahkii Min Boazu, Kárášjogas, mii lea dakkár ođđaásahuvvon fitnodat mii bargá bohccobierggu oastimiin ja viidáseappot vuovdimiin ja lassebuktagiiguin. Sámediggi lea maid addán 190 000 ruvdnosaš doarjaga Per M. Buljoi, Guovdageainnus, investeremiidda boazofievrrideami oktavuođas.</p>
<p>Sámediggi lea cuoŋománu 25. b. oassálastán čoahkkimii gaskal Norgga Boazosápmelaččaid Riikasearvvi (NBR) ja Eanadoallo- ja biebmodepartemeantta dan duođalaš guohtundili birra, earenoamážit Finnmárkkus. Eai leat fylkkas leamaš ná heajos guohtumat jagi 2000 rájes. Čoahkkimis árvvoštallojuvvui makkár doaibmabijuid sáhttá čađahit oanehis áiggis, ja dárbu álggahit guhkesáiggi barggu kriisagearggusvuođa ektui. Oanehisáigái lea deaŧalaš sihkkarastit fuođđara boazodollui. <em type="italic">Stuorradiggedieđáhus boazodoalu birra </em>Sámediggeráđđi lea oassálastán gulaskuddamii cuoŋománu 26.b. ođđa stuorradiggedieđáhusa oktavuođas boazodoalu birra Stuorradikki ealáhuslávdegottis. Ráđđehus ovddidii stuorradiggedieđáhusa cuoŋománu 5.b. Sámedikki váldoipmárdus Stuorradiggedieđáhusas lea ahte áin lea bearráigeahččan- ja muddendárbu mii dieđáhusa deaŧaleamos bealli. Ii dieđihuvvo rievdadus das guđe guvlui politihkka galgá fievrriduvvot. Ráđđehus evttoha dakkár rievdadusaid boazodoallolágas mat eai ollašuhte daid álbmotrievttálaš geatnegasvuođaid maidda Norga lea čadnojuvvon. Norga lea geatnegahttojuvvon háhkat sámiid ovddasvástideaddji ásahusaid friija ja ovddalgihtii dieđiheami vuođul miehtama ovdalgo lágat dahje hálddahuslaš doaibmabijut mat gusket sámiide, mearriduvvojit ja čađahuvvojit. Ii Sámediggi ii ge NBR leat dorjon evttohuvvon láhkarievdadusaid. </p>
<p>Ráđđehus áigu vuoruhit ekologalaš ceavzilvuođa Boazodoallolága ulbmilparagráfas. NBR ja Sámediggi čujuhedje konsultašuvnnain ahte dat ferte mearkkašit nannosat deattu boazodoalu areálavuođu sihkkarastimii ja boraspirevahágiid unnideapmái deaŧalaš beallin ekologalaš ceavzilvuođas. Bealit deattuhedje viidáseappot ahte ekologalaš ceavzilvuohta maid ferte boahtit ovdan boazodoallolága mearrádusain boazodoalloareálaid sihkkarastimis. Dasa ii mieđihan departemeanta.</p>
<p>Evttohuvvo maid rievdadit boazodoallolága bággen dihtii boazosápmelaččaid merket sierra juohke bohcco elektrovnnalaš gilkoriin, sihkkarastin dihtii hálddašaneiseválddiide gozihanvejolašvuođaid. Bohccuid merken lea vuođđobealli árbevirolaš sámi boazodoalus ja boazodoallokultuvrras, ja danne lea hui váttis ásahit geatnegahttojuvvon merkema juohke bohcco sierra dál. Oktagasmerkema/chipsa geavaheami fertejit boazosápmelaččat iežas ovddidit.</p>
<p>Ráđđehus nanne viidáseappot dieđáhusas ahte lea deaŧalaš lasihit ealáhusa árvoháhkama, muhto váldodeaddu doaibmabidjobealis lea raporteren, elektrovnnalaš oktagasmerken ja šláddjenvuogádaga čatnan doarjagiidda. Sámediggi lea eahpidan lasihivččii go dakkár dárkilismudden boazodoalus árvoháhkama. Sámediggi lea viidáseappot dovddahan beahttašuvvama das ahte ráđđehus čájeha hui vuollegis áigumušdási boazodoalu areálasuodjaleami ektui, ja duohtavuođas eai evttohuvvo ođđa doaibmabijut stuorradiggedieđáhusas boazoguohtunareálaid sihkkarastima ektui.</p>
<p>Ráđđehusa, ja NBR ja Sámedikki gaskkas lea vuođđosierramielalašvuohta das ollašuhttá go boazodoalloláhka ja hálddašeapmi Norgga álbmotrievttálaš geatnegasvuođaid. Sámediggi lea evttohan dárbbu sihke guorahallat boazodoallolága ja čielggadit boahttevaš boazodoallohálddašeami, árvvoštallojuvvot álbmotrievtti ektui. Viiddes konsultašuvdnaproseassa lea čađahuvvon. Ii leat juksojuvvon ovttamielalašvuohta gaskal ráđđehusa, Sámedikki ja NBR eanaš doaibmabijuid ektui maid ráđđehus evttohan dieđáhusas. Sámedikki ráva Stuorradikki ealáhuslávdegoddái lea maŋidit dieđáhusa meannudeami, ja geavahit eanet áiggi evttohusaid árvvoštallamii, dasa lassin ahte čađahit eanet viiddibu gulaskuddanproseassa. Boazodoallu ferte oažžut vejolašvuođa vuodjut dieđáhussii, ja beassat muitalit iežaset oainnuid ealáhuslávdegoddái. Dat ii lea vejolaš dan áigemearis mii lea jurddašuvvon. Sámediggi oaivvilda viidáseappot ahte buoret máhttovuođđu ferte biddjojuvvot vuođđun stuorradiggedieđáhussii boazodoalu birra.</p>
<p>Sámediggeráđđi lei evttohusastis earret eará deattuhan rekrutterendoaibmabijuid, mas bivddii šiehtadalliid sihkkarastit boazodoalu fágareiveortnega ruhtadeami. Sámediggeráđđi lea duhtavaš dainna go ortnet lea jotkojuvvon boazodoallošiehtadusas. Sámediggeráđđi evttohii viidáseappot ahte šiehtadallit fertejit vuoruhit dásseárvodoaibmabijuid. Danne oaivvilda Sámediggeráđđi ahte sohkabealleovddastuseavttut Norgga Boazosápmelaččaid Riikasearvvi stivrii ja báikkálaš servviide lea deaŧalaš doaibmabidju. Sámediggeráđđi bivddii viidáseappot šiehtadalliid lasihit orohatdoarjaga, ja lea duhtavaš go sihke orohagat ja Norgga Boazosápmelaččaid Riikasearvi ožžo doarjaga lasihuvvot. Sámediggeráđđi lei maid evttohan lasihit boazodoallošiehtadusa bušeahttarámma daidda váikkuhangaskaomiide mat nannejit boazodoalu bearašvuđot ealáhussan, ja gávnnaha ahte dát ii leat vuoruhuvvon dađi eanet sohppojuvvon šiehtadusas.</p>
<p><em type="italic">6.3 Máŋggabealat ealáhuseallin, lotnolas- ja meahcceealáhusat, árvoháhkan ja ođđavuođđudeamit </em></p>
<p>Sámediggi oassálasttii njukčamánus Innovasjonsplattform Troms čoahkkimii. Prošeavtta jođihit Romssa fylkka ealáhusgárddit ja mihttomearrin lea lasihit ovttasbarggu ja ovttasdoaibmanbeavttu innovašuvdnaoassálastiid gaskkas Romssa fylkkas.</p>
<p>Sámediggi oassálasttii maiddái njukčamánu loahpageahčen <span type="quote">«Algeproduksjon i Barentsregionen»</span> nammasaš konferánsii. Konferánsa dollojuvvui Deanus. Konferánssa lágidii Barents Seaweed AS, Deanus ovttas Linken næringshage AS, Báhcavuonas ja Sápmi Næringshage AS, Deanus. Deappobuvttadeapmi sáhttá šaddat gelddolaš ealáhussan boahtteáiggis, mii sihke lea ceavzil ja ođasmuvvi. Dán konferánssa čađaheapmi Deanus čájeha man deaŧalaččat ealáhusgárddit leat dasa ahte doarjut ovddasmanniid ja álggaheddjiid, hutkama ja ođđajurddašeami sámi guovlluin.</p>
<p>Rádjahehttehusaid jávkadeapmi Davvikalohtas lea deaŧalaš smávva sámi ealáhusdoaimmaheddjiide rastá riikkarájáid. Sámediggi oassálasttii cuoŋománus diehtojuohkinčoahkkimii fitnodagaid rádjabálvalusaid ovddidanprošeavtta birra. Ovddidanprošeavtta ulbmil lea dagahit álkibun fitnodagaide rasttidit Davvikalohta rájáid. Golmmajahkásaš prošeakta lea ožžon ruhtadoarjaga Interreg Davvi-prográmmas. <em type="italic">Meahcásteapmi </em>Dárbbašuvvo nannoseappot ja gievrrabut organiseret meahcásteami ja meahcásteddjiid. Sámediggeráđis lei čoahkkin Sámi bivdo- ja meahcástanservviin, mas fáddán lei meahcástanservviid boahttevaš organiseren iešguđet gielddain. Sámediggeráđđi lea mielas dasa ahte háliidit nannosat organisašuvnna. </p>
<p><em type="italic">6.4 Sámi kulturealáhus </em></p>
<p>Sámediggi áŋgiruššá viidáseappot kulturealáhusain mii lea deaŧalaš ealáhusláhki sámiide boahtteáiggis. Sámedikki kulturealáhuskonferánsa lágiduvvui njukčamánu 15. – 16. b. 2017 Guovdageainnus, ja Sámedikki áigumuš lea ahte konferánsa galgá leat sámi kulturealáhusa deaŧaleamos deaivvadansadji. Presideanta Vibeke Larsen oassálasttii konferánsii, man son rabai ja čoahkkáigesii goappašiid beivviid. Konferánsii serve badjel 90 oassálasti, mii Sámedikki mielas lea hui ollu. Doppe ledje máŋga buori sámi ságastalli, nu go Nils Gaup ja Ellinor Utsi. Konferánsaoassálastit leat maŋŋá dieđihan Sámediggái ahte sii oppalohkái ledje hui duhtavaččat konferánssain. Dáhttu fitnodatovddideami prográmma nubbi čoahkkaneapmi čađahuvvui Guovdageainnus njukčamánu 28. – 29. b. Vel lea maŋimus čoahkkaneapmi ovdalgo Sámediggi álgá háhkat oassálastiid prográmmii Dáhttu 2.0, mii lea fálaldat bures vuođđuduvvon fitnodagaide mat áiggošedje ovdánit eanet.</p>
<p>Sámediggi lea diŋgon iskkadeami Norutis mii galgá árvvoštallat mo mii sáhttit oažžut eanebui vuođđudit fitnodagaid Sámis, dás maiddái oažžut eanet nana fitnodagaid mat cevzet buorebut. Jearahallaniskkadeapmi lea sáddejuvvon ođđavuođđudeddjiide geat leat ožžon vuođđudandoarjaga Sámedikkis, ja ođđavuođđudeddjiide geat leat oassálastán vuođđudankursii maid Sámediggi lea lágidan. <em type="italic">Sámi mátkeealáhus </em>Sámediggeráđđi oaivvilda ahte lea stuorra vejolašvuohta ovddidit sámi mátkeealáhusprošeavttaid, erenoamážit dál go mátkeealáhus davvin lea stuorrumin. Sámediggeráđđi lea ilus go prošeakta Johtit – Sámi mátkeealáhus dál lea álggahuvvon. Johtit lea golmmajahkásaš ovttasbargoprošeakta gaskal NordNorsk Reiseliv, golmma davimus fylkka ja Innovašuvdna Norga, ja maid ovddimusat namuhuvvon fitnodat jođiha. Mátkeealáhusprošeavtta áigumuš lea nannet gelbbolašvuođa ja márkaniidda beassama sámi mátkeealáhusfitnodagaid várás. Sámediggi lea juolludan 850 000 ru prošektii. Stivrajoavkku vuosttaš čoahkkin dollojuvvui miessemánu álggogeahčen, mas muđui leat mielde Sámedikki áirasat, NordNorsk Reiseliv ja okta mátkeealáhusfitnodat juohke golmma davimus fylkkas. Oktiibuot 25 iešguđet sámi mátkeealáhusprošeavtta golmma davimus fylkkas ožžot vejolašvuođa oassálastit prošektii, mas gelbbolašvuođa ja fidnolašvuođa ovddideapmi lea guovddážis. Dát lea erenoamáš deaŧalaš dasa ahte sámi mátkeealáhusdoaimmaheaddjit galget leat buorebut ráhkkanan dasa ahte lágidit ja váldit oasi mearkagálvvus Davvi-Norga. </p>
<p><em type="italic">7 Kultuvra </em></p>
<p><em type="italic">Riikkaidgaskasaš dáiddakollektiiva Mázes </em>Office of Contemporary Art (OCA) lea doallan álbmotčoahkkima Mázes dan birra ahte ásahit dáiddárásodaga Máze-kollektiivva vissui. Álbmotčoahkkima duogáš lea ahte OCA vásiha ahte riikkaidgaskasaččat leat ollugat geat jearahit sámi dáidaga, seammás go sii oaivvildit ahte sámi dáidda uhccán áimmahuššojuvvon riikka siste. OCA ovttasbarggus Documentain, mii lea okta máilmmi deaŧaleamos dáiddalihkadus, áiggošii vuođđudit dáiddárkollektiivva Mázii. Kollektiiva lea jurddašuvvon dáiddárásodahkan vuosttažettiin álgoálbmotdáiddáriidda miehtá máilmmi. Cuoŋománu 24.b. geahčaduvvui Máze-kollektiiva (Máze dáiddaguovddáš) masa Guovdageainnu suohkan ieš lei ráhkadan dilleanalysa ja OCA válddii dan oktavuođas ovdan man deaŧalaš lea vuođđudit barggu sámi birrasii. <em type="italic">Várdobáikki váldočoahkkin </em>Sámediggi oassálasttii váldočoahkkimii maid Várdobáiki sámi guovddáš AS doalai cuoŋománu 18. b. Sámedikki evttohusa vuođul válljejuvvui Susanne Langstrand-Andersen stivralahttun, ja su várrelahttun Sigbjørn Skåden. Else Grete Broderstad válljejuvvui stivrajođiheaddjin. Das muitaluvvui Várdobáikki plánejuvvon sirdima birra ođđa lanjaide Skániid guovddážis, mii čađahuvvo ovdal skábmamánu 1. b. 2017. <em type="italic">Nationála museačoahkkin Fredrikstadas </em>Nationála museačoahkkin lágiduvvui Fredrikstadas njukčamánu 29. – 30. b. fáttáin <em type="italic">dásseárvu </em>. Sámediggeráđđi oassálasttii guovtti politihkardigaštallamii ja sámi museaid hástalusat, ráddjejuvvon ekonomalaš rámmaiguin ja dárbbuin ođđa visttiide, čuvgehuvvui bures. Davvi-Norgga dáiddamusea válljejuvvui jagi 2017 musean. Ággan geavahuvvui earret eará ahte musea ovtta áigodagas 2017:s čájáhushámis rievdadii iežas dan Sámi dáiddamusean mii ii gávdno, ovttasbarggus RiddoDuottarMuseaiguin. Árran julevsáme guovdásj ja Mátta-Trøndelága museat ledje maid evttohuvvon dán bálkkašupmái. Árran julevsáme guovdásj lei evttohuvvon dan servodatrolla dihtii mas sii čájehit iešguđet tabu guoski fáttáid dainna lágiin ahte oažžut ovdan sámi vásáhusaid. <em type="italic">Galledii Dáiddadálu </em>Sámediggepresideanta Vibeke Larsen oassálasttii čájáhusrahpamii Dáiddadálus Guovdageainnu beassášfestivála oktavuođas. Presideanttas lei maid čoahkkin dáiddárkollektiivvain dáiddárkollektiivva viidásat barggu ja dárbbuid birra, ja daid vejolašvuođaid birra mat Sámedikkis leat dasa ahte doarjut dáiddárálgaga. </p>
<p><em type="italic">Čoahkkin SÁLÁSin </em>Sámedikkis lea dán áigodagas leamaš čoahkkin SÁLASin (Sámi Lágádus ja Aviisa Searvi) mas digaštalaimet iešguđet girjjálašvuođadoaibmabijuid. Čoahkkimis sohppojuvvojedje guokte čuovvulandoaibmabiju. Nubbi doaibmabidju lea ásahit bargojoavkku mii galgá geahčadit lagabui njuolggadusaid ja doarjjaortnega lágádusaid dárbbuid ektui. Nubbi lea NORLA čuovvuleapmi, mii lea guovddáš Norgga girjjálašvuođa várás olgoriikkas, ja dan álgaga Frankfurt 2019 oktavuođas. Prošeakta lea jurddašuvvon čálliid, lágádusaid ja eará kulturdoaimmaheddjiid várás dasa ahte ráhkadit geasuheaddji prográmma máilmmi stuorámus girjemeassu, Girjemeassu Frankfurtas, guovtte jagi geahčen go Norga lea válljejuvvon guosseriikan. </p>
<p><em type="italic">Čoahkkin NORLAin </em>Sámedikkis lea maid leamaš čoahkkin NORLAin mas digaštalaimet guđe rolla Sámedikkis galgá leat prošeavttas Frankfurt 2019. Sámediggi galgá leat NORLA ovttasbargoguoibmin, ja lea váldán badjelasas ovddasvástádusa oktiiordnemis sámi oassálastima máilmmi stuorámus girjemeassus. Sámediggi galgá ovttasbargat sámi girjjálašvuođaaktevrraiguin ja eará guoskevaš kulturaktevrraiguin NORLA ektui. </p>
<p><em type="italic">7.3 Sámi kulturásahusat arenan sámi kultuvrra gaskkusteami ja vásiheami várás </em></p>
<p><em type="italic">Davvi-Norgga kulturšiehtadus – Sámi kulturásahusat </em>Sámediggi lea váldán ovdan gaskavuođa Sámi Dáiddaguovddážii (SDG) Finnmárkku fylkkagielddain Davvi-Norgga kulturšiehtadusa ođasmahttima oktavuođas. Sámediggi čujuha dasa ahte Sámedikkis dat lea hálddašanovddasvástádus nuppi sámi ásahusas, Sámi Dáiddaguovddážis (SDG), mii dál lea oassi Davvi-Norgga kulturšiehtadusas ja masa Sámediggi addá stuorámus oasi doaibmadoarjagis. Sámediggi lei vuordán lagat gulahallama fylkkagielddain viidásat proseassa oktavuođas Davvi-Norgga kulturšiehtadusa ođasmahttimiin áigodahkii 2017 – 2020, dan sivas go fylkkagielda lea dovddahan ahte sii árvvoštallet sihkkut doarjaga Sámi Dáiddaguovddážii (SDG) vai sáhttet dan saji addit Beaivváš Sámi Nationálateáhterii. Sámedikkis lea maid hálddašanovddasvástádus sámi nationálateáhteris, ja addá 21,1 miljon ruvnnu doarjjan teáhterii 2017:s. Sámediggi čujuha dasa ahte fylkkagielda dán guovtti siva geažil lei galgat váldit oktavuođa Sámedikkiin čielggadan dihtii dilálašvuođaid Sámi Dáiddaguovddáža (SDG) ektui Davvi-Norgga kulturšiehtadusa oktavuođas. Sámediggi lea oktavuođaváldimis fylkkagielddain leamaš čielggas das ahte Sámi Dáiddaguovddáš (SDG) ferte vuoruhuvvot, ja ahte guovddáš ain galgá leat oassin Davvi-Norgga kulturšiehtadusas. Sámediggi ja SDG leat leamaš rahpasat dan birra ahte guovddáža dilálašvuohta ii leat leamaš buot buoremus 2016 giđa rádjai, muhto ahte dat lea rievdan hui sakka. Guovddáš lea dál áibbas eará go dan mo dat lei mannanjagi, ja Sámediggi luohttá ollásit dasa ahte SDG bargá cealkemeahttun buori barggu dainna ahte ovddidit sámi dáidaga ja dálááiggi dáidaga. </p>
<p>Sámediggi čujuha iežas oktavuođaváldimis fylkkagielddain moatti miellagiddevaš dáiddaproseassa mat leat dáhpáhuvvamin, mat eai livčče boahtán áigái Sámi Dáiddaguovddáža (SDG) áŋgiruššama haga. Sámediggi nammada erenoamážit dáiddačájáhusa Documenta, man lagabui miljon olbmo leat fitnan galledeamen. Documenta 14 čájáhussii mii lágiduvvo dán jagi, leat bovdejuvvon guhtta sámi dáiddára geat besset čájehit iežaset dáidaga máilmmi stuorámus dáiddačájáhusa rahpamis. Sámi dáiddárat leat: Britta Marakatt-Labba, Hans Ragnar Mathisen, Joar Nango, Synnøve Persen, Máret Anne Sara ja Niillas Somby. Nubbi ovdamearka masa Sámediggi čujuha, lea Office of Contemporary Art (OCA) ja Sámi Dáiddaguovddáža (SDG) álgga mii háliida hukset Máze-house Mázii Guovdageainnus. Ieš viessu lea plánejuvvon dáiddárásodahkan álgoálbmotdáiddáriid várás miehtá máilmmi, ja lea ovttasbargu namuhuvvon Documentain. OCA lágida dasa lassin maiddái IKT Congress 2017 ( <em type="italic">The International Association of Curators of Contemporary Art), </em>mii dáhpáhuvvá Oslos ja Romssa dán jagi miessemánus. Kongreassa lágiduvvo symposian dahje konferánsan Oslos, namahusain <span type="quote">“ČSV: Sápmi from Sámi Perspectives”</span>, man fáddán lea dekoloniseren ja álgoálbmotperspektiiva dálááiggi dáidagis. Dat váldá vuođu vuosttaš sámi riikačoahkkima 100-jagi ávvudeamis. Sámi dáiddaásahusat ja eará dáiddaaktevrrat Sámis ja Davvi-Norggas ovttasbarget konferánssa nuppi osiin, mii lágiduvvo Romssas. Sámediggi oaivvilda ahte dát ovdamearkkat dahket čielggasin dan deaŧalaš rolla mii Sámi Dáiddaguovddážis (SDG) lea sihke sámi dáidaga ja kultuvrra ektui, muhto maiddái riikkaidgaskasaš ovttasbarggu ektui OCAin ja Documentain, mii oahpásmahttá sámi dáidaga máilbmái ja bidjá Davvi-Norgga máilmmikártii. Sámediggi oaivvilda ahte mii leat dušše álgodásis ovddidemiin sámi dáidaga ja Davvi-Norgga kultuvrra máilbmái, ja ahte sámi dáidda dárbbaša ain doarjaga SDG:i Davvi-Norgga kulturšiehtadusa bokte juksan dihtii iežas riikkaidgaskasaš potensiála. </p>
<p><em type="italic">7.5 Sámi valáštallan </em></p>
<p>Dat golbma valáštallanorganisašuvnna mat ožžot njuolggadoarjaga Sámedikkis, Sámi heargevuodjinlihttu (SHL), FA Sápmi ja Sámiid valáštallanlihttu-Norga (SVL-N), leat vuolláičállán šiehtadusa das ahte ásahit ođđa organiserema sámi valáštallama várás. Šiehtadus lea dahkkojuvvon proseassa vuođul maid konsuleantasearvi Noodt &amp; Reiding lea jođihan. Šiehtadus mearkkaša ahte ásahuvvo oktasašorganisašuvdna sámi valáštallama várás golmmain vuollásaš sierraservviiguin. Dat leat: sierrasearvi čuoigama, bođuvaláštallama ja njoarosteami várás, sierrasearvi heargevuodjima várás ja sierrasearvi spábbačiekčama várás. Šiehtadusa áigumuš lea ahte dálá valáštallanorganisašuvnnat dahket dárbbašlaš mearrádusaid iežaset jahkečoahkkimiin, ja ahte ođđa sierrasearvvit leat formálalaččat ásahuvvon maŋimusat čakčamánu 1. b. 2017. Šiehtadusas daddjojuvvo maiddái ahte ođđa organisašuvdna ovddida ollislaš bušeahttadárbbu Sámediggái maŋimusat golggotmánu 1. b. dán jagi. Sámediggeráđi áigumuš lea váldit mielde ollislaš doarjaga sámi valáštallamii Sámedikki bušeahttaevttohussii 2018 várás. Gaskaboddasaččat 31.12.2018 rádjai váldá SVL-N badjelasas ovddasvástádusa das ahte doaibmat oktasašorganisašuvdnan dassážiigo buot dárbbašlaš heiveheamit ja rievdadusat leat formálalaččat čađahuvvon. Mihttomearrin lea ahte ođđa ja loahpalaš organisašuvdnamálle galgá boahtit fápmui ođđajagimánu 1. b. 2018 rájes.</p>
<p><em type="italic">8 Kulturmuitosuodjalus </em></p>
<p><em type="italic">Barggu birra Várjjat siiddain </em>Sámediggi lea máŋga jagi bargan ollu min evttohusa duođaštemiin ja čielggademiin ahte oažžut Várjjat siidda máilmmiárbebáikin UNESCO máilmmiárbelistii, ja ohcanmateriála lea bures gieđahallojuvvon. Sámediggi lea barggadettiin maid sihkkarastán sámi, báikkálaš ja regionála čatnaseami. Vejolaš máilmmiárbebáiki Várjjat siida, dan erenoamáš oppalaš árvvuiguin, eahpitkeahtes eaktivuođain ja integritehtain, buori suodjalusain ja nana čatnasemiin, hálddašemiin ja gaskkustemiin, lea badjemeari láddan čuovvuleapmái Norgga tentatiiva listii, vai evttohanbargu sáhttá álggahuvvot. Máilmmiárbebáikin dat leat mielde deavdimin deaŧalaš váilivuođaid maid ICOMOS ( <em type="italic">International Council on Monuments and Sites) </em>lea čujuhan ahte máilmmiárbelisttus leat. Sámediggi lea sihkar das ahte dat váldojuvvo bures vuostá maiddái riikkaidgaskasaččat, árktalaš álgoálbmotálggan dakkár guovllus mas lea mearkkašahtti áigeolli, kvalitehta, kvantitehta, kompleksitehta ja kontinuitehta. Sámediggi lea bargan árjjalaččat áššiin ja válddii álgaga čoahkkimii Riikaantikvárain oažžut čielggaduvvot proseassa, mii Sámedikki oainnu mielde lea váldán dárbbašmeahttun guhkes áiggi. Sámediggepresideanta Vibeke Larsen deaivvadii riikaantikvárain Jørn Holme miessemánu 3.b. digaštallan dihtii viidásat barggu máilmmiárbeálgagiin, ja dovddahuvvui áibbas čielgasit ahte ráhkkaneamit čáliheapmái Norgga tentatiiva listii, galgá loahpahuvvot dán jagi. Čoahkkin politihkalaš dásis čuovvuluvvo dalán hálddahuslaš čoahkkimiin. Áigumuš lea oažžut dárkilit čielggaduvvot mo oahpásmahttit guovllu. <em type="italic">Bistevaš jahkásaš čoahkkimat gaskal Sámedikki ja Riikaantikvárain </em>Sámediggepresideantta ja Riikaantikvára gaskasaš čoahkkimis šiehtaduvvui maid fievrridit viidáseappot oktavuođa bistevaš, jahkásaš čoahkkimiiguin politihkalaš dásis. Čoahkkimat sáhttet leat dakkár sadji gos digaštallat bajimus vuoruhemiid, áimmahuššanprográmmaid, ovttasbargoprošeavttaid ja eará áššiid main lea oktasaš beroštupmi. <em type="italic">Kulturhistorjjálaš eanadat mas lea nationála beroštupmi (KULA) </em>Bargu Kulturhistorjjálaš eanadagain mas lea nationála beroštupmi (KULA) lea jotkojuvvon máŋgga fylkkas. Áigumuš KULAin lea ahte eanadagat galget čalmmustahttojuvvot ja fuolahuvvot gielddaid plánemis. Riikaantikvára galgá almmuhit gihppaga juohke fylkka várás mii oahpásmahttá eanadagaid, ja Sámediggi lea ožžon barggus Riikaantikvára ovddas evttohan sámi eanadagaid iešguđet fylkkain ja lea dál čállimin teavsttaid. Teavsttat Romssa fylkka oktavuođas leat dál fargga gárvásat čállojuvvon, ja Riikaantikvára áigu čađahit gulaskuddama. Sámediggi lea ovdal válljen sámi guovlluid Nordlánddas ja lea dál čállimin čilgehusaid. Lea maid dollojuvvon čoahkkin gaskal Riikaantikvára, Trøndelága fylkkaid ja Sámedikki mas Sámediggi bijai ovdan eanadatevttohusaid dán regiovnnas. </p>
<p>Sámediggi evttoha čuovvovaš guovlluid sámi eanadahkan Trøndelága fylkkain: <em type="italic">- Kolvereid </em><em type="italic">- Hofles i Nærøy </em><em type="italic">- Marsteinsvola </em><em type="italic">- Volhaugen i Verdal, Fosen </em><em type="italic">- Selan i Verran </em><em type="italic">- Gressåmoen i Snåsa. </em><em type="italic">Válljejuvvon kultureanadagat eanadoalus (UKL </em>) </p>
<p>Ovddežis lea sámi eanadoalloeanadat Skárfvággi Gáivuona suohkanis válljejuvvo nationála kultureanadahkan. Sámediggi lea oassálastán UKL Skárfvákki referánsa-/bargojoavkku čoahkkimiidda. Bargojoavku lea maid evttohan máŋga ođđa válljejuvvon eanadaga. Daid gaskkas lea Eana- ja biebmodepartemeanta válljen guovllu Skallan/Rå Giehtavuonas.</p>
<p><em type="italic">Áimmahuššanprográmma válljejuvvon arkeologalaš kulturmuittuid várás (BARK </em>) </p>
<p>Sámediggi lea joatkán láhčindoaibmabijuin BARK Sáltoduottar. Bargu lea dán maŋimus muttus mas buvttaduvvo kulturhistorjjálaš gihpa ja galbbat guđa iešguđet kulturbirrasii. Bargu kulturbálgáin Spittás Návuonas lea maid jotkojuvvon. Galbbat ja mearkasákkit mat galget biddjojuvvot geassejahkebealis, leat buvttaduvvomin.</p>
<p><em type="italic">8.1 Kulturmuittuid hálddašeapmi </em></p>
<p><em type="italic">Ráfáidahttojuvvon visttiid hálddašanplána </em></p>
<p>Prošeavttas <em type="italic"><span type="quote">“Sámi visttiid identifiseren ja registreren”</span> </em>leat oahpes automáhtalaččat ráfáidahttojuvvon sámi visttiid lohku lassánan sullii 60 visttis dássážii sullii 800 vistái. Dat lea dagahan dárbbu oažžut plána ráfáidahttojuvvon sámi visttiid várás. Sámediggi lea ráhkadan hálddašanplána maid Sámediggeráđđi bidjá ovdan dievasčoahkkimii. </p>
<p>Vistesuodjalanprošeakta lea ráhkkanahttán dán jagi báikediđoštallamii Romssa, Gálssa, Báhccavuona ja Divttasvuona suohkaniin. 2017 lea prošeavtta maŋimus diđoštanáigodat. Vistesuodjalusprošeavtta galgá dollojuvvot almmolaš loahpahančalmmusteapmi masa bovdejuvvojit guossit ja álbmot. Sámediggi lea ráhkkanahttán lágideami ovttas Dálkkádat- ja birasdepartemeanttain ja Riikaantikvárain.</p>
<p><em type="italic">9 Dearvvašvuohta ja sosiála </em></p>
<p><em type="italic">9.2 Buorre dearvvašvuohta ja ovttaárvosaš dearvvašvuođa- ja sosiálabálvalusat </em></p>
<p><em type="italic">Buohcciruovttuid ja ruovttubálvalusaid ovddidanguovddáš sámi álbmoga várás </em>Dearvvašvuođa- ja fuolahusdepartemeanta lea ođđasis organiseren buohcciruovttuid ja ruovttubálvalusaid ovddidanguovddážiid buot fylkkain 2016:s. Go Sámediggi ávžžuhii, de lea sámi ovddidanguovddáža viidásetovddideapmi váldojuvvon sierra proseassan. Dearvvašvuođadirektoráhta lea dál ožžon bargun Dearvvašvuođa- ja fuolahusdepartemeanttas čielggadit viidáseappot buohcciruovttuid ja ruovttubálvalusaid ovddidanguovddáža sámi álbmoga várás, mas lea sáhka sihke organiseremis ja struktuvrras. Earret eará galgá ovddidanguovddáš geahčaduvvot fárrolaga eará sámi gelbbolašvuođa birrasiiguin. Dearvvašvuođadirektoráhta lea ovttas Sámedikkiin, ásahan bargojoavkku/ráđđeaddijoavkku mii galgá searvat prosessii. Čađahuvvon lea gulahallančoahkkin gosa sierra sámi dearvvašvuođafágabirrasat, hálddašanguovllu gielddat, sámi giellaguovddážat, </p>
<p>fylkkamánnit, ja golmma davimuš fylkkaid ovddidanguovddážat ledje bovdejuvvon. Direktoráhta bargu sáddejuvvo meannudeapmái Dearvvašvuođa- ja fuolahusdepartementii čakčat 2017. Sámediggi lea dieđihan konsultašuvnnaid boahtteáiggi sámi ovddidanguovddáža birra.</p>
<p><em type="italic">Sámi dearvvašvuođa párkka viidásetovddideapmi </em>Sámediggi lea ollu jagiid gulahallan guovddáš ja regionála dearvvašvuođaeiseválddiiguin Sámi dearvvašvuođa párkka ásaheamis. Jurddašuvvon lea ahte Sámi dearvvašvuođa párka lea spesialistadearvvašvuođabálvalusaid oktii organiseren sámi pasieanttaid várás somatihkas ja psyhkalaš dearvvašvuođas ja gárrendikšumis. Fálaldat galgá leat nationála, mas leat satelihtat iešguđege sámi guovlluin. Spesialistadearvvašvuođabálvalus sámi pasieanttaide lea dál váldoáššis organiserejuvvon Finnmárkku buohcciviesu vuollái, ja Dearvvašvuohta Davvin lea lagamus bajimuš váldi. Bálvalusat sámi pasieanttaide psyhkalaš dearvvašvuođas ja gárrendikšuma siskkobealde leat leamaš olámuttus nationála dásis Sámi nationála gealboguovddáža bokte – psyhkalaš dearvvašvuođadikšun (SÁNAG). Sámediggi vásiha ahte guovddáš eiseválddit ja regionála dearvvašvuođadoaimmahagat nugo Dearvvašvuohta Davvin leat positiiva Sámi dearvvašvuođa párkka ovddideapmái, muhto ahte ovddidanproseassat deaividit stuorra hástalusaid báikkálaš dearvvašvuođadoaimmahagain. Ásahusat nugo SÁNAG, mii galgá addit sierra dearvvašvuođafálaldaga sámi pasieanttaide, vásiha dađistaga stuorát deattu eksisteansavuođu duođašteami ektui. Dát vuhtto dađistaga ođđasis organiserenproseassain, sierra čielggadusain ja ekonomalaš hástalusain, ja dasto vásihit sámi fágaolbmot ahte váilevaččat besset váikkuhit ja mearridit proseassain ja mearrádusain mat válddahit sámi spesialistadearvvašvuođabálvalusaid. Dán vuođul leat sihke Dearvvašvuohta Davvin stivra ja Sámediggi searvvahuvvon sierra gižžoproseassaide sámi fágabirrasiid ja vuollásaš dearvvašvuođadoaimmahagaid gaskka. </p>
<p>Dearvvašvuohta Davvin juolludii 50 miljon ru 2016:s Sámi dearvvašvuođa párkka somáhtalaš oasi huksemii. Ovdal huksema álggaheami galggai čađahuvvot jurdda- ja konseaptamuddu, vistti sturrodat jna galge plánejuvvot. Dain proseassain maidda Sámediggi searvvai, dovddahuvvui ahte jurdda- ja konseaptamuddu galggai čađahuvvot prošeaktan mas lea čielga mandáhta ja sámi fágaolbmuid beales čielga ovddastus ja mieldeváikkuheapmi barggus. Maŋŋá leat sámi fágabirrasat dieđihan unnán mieldemearrideami, váilevaš dieđuid ja searvvaheami sihke mearrádusain ja proseassain, daid gaskkas Finnmárkku buohcciviesu mearrádusárvalus. Dán vuođul lea Sámediggeráđđi čoahkkimis stivrajođiheddjiin bivdán mearridit ahte maŋidit jurdda- ja konseaptamuttu, ja baicce sáddejuvvo gulaskuddamii sámi fágabirrasiidda ja Sámediggái. Dan ii vuhtii váldán Finnmárkku buohcciviesu stivra, mii dagai mearrádusa maid sámi fágabirrasat eai ane govttolažžan. Sámediggeráđđi lea maŋŋá signaliseren ahte proseassa mii lea čađahuvvon Sámi dearvvašvuođa párkka plánemis ii leat dohkálaš, ja háliida čuovvulit dan čoahkkimis dearvvašvuođa- ja fuolahusministariin. <em type="italic">Ovttaárvosaš mánáidsuodjalusbálvalus sámi mánáide </em>Sámedikki ovddeš konsultašuvnnaid maŋŋá kvalitehta ja strukturođastusa birra mánáidsuodjalusa siskkobealde, lea sámi nationála bagadanorgána ásaheapmi, njuolggadusat sámi mánáid vuoigatvuođaid ja dárbbu árvvoštallamis dalle go mánáidsuodjalandoaibmabijut álggahuvvojit, ja dasto sierra sámi mánáidsuodjalanásahus árvvoštallan, addojuvvon bargun Mánáid-, nuoraid- ja bearašdirektoráhtii (Bufdir) 2017 juolludusreivve bokte. Dan oktavuođas lea Sámedikkis leamaš čoahkkin Bufdir:in guorahallan dihtii barggu sisdoalu ja sihkkarastin dihtii ahte sámi fágagelbbolašvuohta searvvahuvvo barggus. </p>
<p><em type="italic">Ođđa mánáidsuodjalusláhka </em>2014:s nammadii ráđđehus mánáidsuodjalanlávdegotti mii geahčadii mánáidsuodjalanlága struktuvrra dainna áigumušain ahte buoridit mánáid riektesihkarvuođa, ja dasto oažžut eanet olámuttu ja áddehahtti njuolggadusaid. NAČ 2016: 16 Ođđa mánáidsuodjalusláhka – Mánáid fuolahus- ja suodjalanvuoigatvuođa sihkkarastin, sáddejuvvui gulaskuddamii čakčamánus 2016. Maŋŋá gulaskuddama lea ráđđehus válljen ahte ii čuovvul dán ođđa lágain dán áigodagas, muhto dieđiha baicce muhtun rievdadusaid gustovaš mánáidsuodjalanlágas. Rievdadusain válddahuvvo earret eará láhkii čatnat mánáid vuoigatvuođa doaibmabijuide, mánáid ja máná vánhemiid vuoigatvuođa leat mielde váikkuheamen, máná bearraša geavaheapmi ja fierpmádat biebmoruoktun ja bearašráđi geavaheapmi. Sámediggi lea ovdal dieđihan konsultašuvnnaid go guoská ođđa mánáidsuodjalanláhkii, ja bisuha dán maiddái gustovaš mánáidsuodjalanlága rievdademiid oktavuođas. </p>
<p><em type="italic">Sámedikki vuorrasiidráđđi </em>Sámedikki vuorrasiidráđđi lea searvan semináraide veahkaválddi birra lagaš oktavuođain, maid Sámediggi lágidii Kárášjogas lávegodde- ja dievasčoahkkinvahku oktavuođas njukčamánus 2017. Semináras ovddiduvvui raporta <em type="italic"><span type="quote">«Jos duosttat jearrat, de duste olbmot vástidit»</span> </em>. Sámedikki vuorrasiidráđđi lea searvan maiddái Gulahallančoahkkimii cuoŋománu 24. b. Romssas buohcciruovttuid ja ruovttubálvalusaid ovddidanguovddáža birra sámi álbmoga várás. Čoahkkima lágidii Dearvvasvuođadirektoráhta, ja sierra sámi dearvvašvuođafágabirrasiid, hálddašanguovllu gielddaid, Romssa fylkkamánni, ja golmma davimus fylkka ovddidanguovddážiid ovddasteaddjit serve. Sámedikkis lea leamaš čoahkkin Sámedikki vuorrasiidráđiin dán áigodagas. Vuorrasiidráđđi ovdan buvttii čuovvovaš áššiid: </p>
<p><em type="italic">- Sámedikki vuorrasiidráđi čoahkkima čuovvuleapmi vuorasolbmuiguin Västerbottenis, earret eará lei sávaldahkan oktasaš sámi vuorrasiidráđđi. </em><em type="italic">- Sámi vuorasolbmuid dárbbu goziheapmi ovttasbargošiehtadusain gielddaiguin ja guovttegielat ruđaid geavaheami oktavuođas. </em><em type="italic">- Sámi vuorasolbmuid dárbbu čuovvuleapmi NAČ 2016: 18 Váibmogiella. </em><em type="italic">- Sámi ovddasteaddji buot fylkkaid vuorrasiidráđis sámi ássanguovlluin. </em><em type="italic">- Sámi vuorrasiidráđi njuolggadusat. </em>Sohppojuvvui ahte sámediggeráđđi váldá ovdan ášši oktasaš sámi vuorrasiidráđis, fáddán Sámi girkobeivviin 2017:s. Dasto sohppojuvvui ahte sámediggeráđđi čuovvula daid eará áššiid. </p>
<p><em type="italic">10 Eará doaibmabijut </em></p>
<p><em type="italic">Konsultašuvnnat ođđa bušeahttamálle birra Sámedikki várás </em></p>
<p>Gielda- ja ođasmahttindepartemeantta gaskka leat dollojuvvon konsultašuvnnat ođđa bušeahttamálle birra Sámedikki várás, Stuorradikki ávžžuhanmearrádusa čuovvoleapmin 2017 stáhta bušeahtas, mas čuožžu ahte: <em type="italic">"Stortinget ber regjeringen komme tilbake i revidert nasjonalbudsjett 2017 med en vurdering av eventuell endret budsjetteringsmodell for Sametinget." </em>Gielda- ja ođasmahttindepartemeanta sáddii čakčat 2016 raportta, mas ovdamunit ja heittotvuođat bušeahttapoasttaid oktii bidjamis Sámediggái oktan bušeahttapoastan guorahallojuvvojedje. Raporttas árvvoštallojuvvojit iešguđege mállet mat čohkkejit buot dahje eanaš juolludusaid Sámediggái, maid lea vejolaš čađahit. Sámediggi sáddii beroštupminotáhta guovvamánus 2017. Sámediggi deattuha das ahte lea iešmearridanriekti, ja dat erenoamáš sajádat mii čuovvu Vuođđolága § 108, mii ferte leat vuolggasadji ja bajimuš prinsihppa bušeahttamálle mearrideamis, iige departemeantta suorgeovddasvástádusa, dagaldumiid ja raporterema vuhtii váldin. Sámediggi dovddahii beroštupminotáhtas ahte lea dárbu ahte bušeahttafievrrideamit mannet ovtta poasttas ja ahte dán poastta rámmat leat konsultašuvnnaid gaskaoapmin ja guorahallamat departemeantta ja Sámedikki gaskka čadnojuvvon jahkásaš proposišuvdnii sámepolitihkalaš barggu birra. </p>
<p>Hálddahuslaš konsultašuvdnačoahkkin dollojuvvui njukčamánu 17. b. 2017 ja konsultašuvdnačoahkkin gielda- ja ođasmahttinministara ja sámedikki presideantta gaskka fas cuoŋománu 28. b. 2017. Ii šaddan ovttamielalašvuohta departemeantta ja Sámedikki gaskka evttohusas masa Stuorradiggi galgá mearridit oainnus. Ráđđehus ii hálit dahkat oainnu galget go bušeahttafievrrideamit Sámediggái mannat ovtta poastta bokte ja sii háliidit árvvoštallat dušše rievdadit jahkásaš dieđáhusa vuogi Stuorradiggái Sámedikki doaimma birra (Sámedikki jahkedieđáhus) nu ahte dat meannuduvvo giđđasešuvnnas ja lea eanet boahtteáiggi guvlui. Sámediggeráđi áddejupmi lea ahte ráđđehus ii vástit Stuorradikki ávžžuhanmearrádussii go háliidit dadjat dušše ahte sii háliidit joatkit barggu málle árvvoštallamiin man oktavuođas buot eanaš poasttat ruđaiguin Sámediggái biddjojuvvojit oktan bušeahttapoastan. Sámediggeráđđi oaivvilda ahte gažaldat ruđaid sirdimis Sámediggái ovtta poastta bokte, ferte kombinerejuvvot dainna ahte bušeahttarámmaid eavttut ja láidestusat Sámediggái mearriduvvojit ovtta proposišuvnna bokte mii ovddiduvvo ja meannuduvvo giđđasešuvnnas, nie mo gieldaproposišuvdna. Sámediggeráđi oaidnu boahtá ovdan reviderejuvvon nationála bušeahtas ja sámediggeráđđi áigu joatkit barggu dáinna áššiin Stuorradikki guovdu. <em type="italic">Sámedikki digitaliseren </em>Sámediggi lea vuosttaš jahkebealis 2017 váldán atnui digitála ohcanskoviid eanaš ohcanvuđot ortnegiidda. Dán rádjai 2017:s lea Sámediggi ožžon 830 ohcama elektronalaččat. Elektronalaččat ohcamiid sáddema oktavuođas ii dárbbaš manuella registreret ja skánnet ohcamiid ja mildosiid fysalaččat. </p>
<p><em type="italic">Riikarevišuvnna dieđáhus jahkái 2016 </em>Sámediggi oaččui riikarevišuvnna dieđáhusa Riikarevišuvnnas miessemánu 3. b. 2017. Dát čájeha ahte eai leat makkárge stuorra váilevašvuođat dahje mearkkašumit Sámedikki 2016 jahkedieđáhussii, mii mearkkaša ahte revišuvdnadieđáhus lea ráinnas. Váldokonklušuvdna lea ná: « <em type="italic">Etter Riksrevisjonens mening gir Sametingets årsregnskap et rettvisende bilde av Sametingets disponible bevilgninger i 2016 og av aksjer per 31. desember 2016, i samsvar med regelverk for statlig økonomistyring. Vi mener videre at årsregnskapet gir et rettvisende bilde av Sametingets resultat for 2016 og av eiendeler, gjeld og statens kapital per 31. desember 2016, i samsvar med statlige regnskapsstandarder (SRS). </em>» Dasto ii leat sis mihkkege raporteret <span type="quote">“eará dieđuid birra jahkeraporttas”</span> Sámediggái. Dieđáhusa loahpas addá maiddái Riikarevišuvdna cealkámuša eará beliid birra: « <em type="italic">Basert på revisjon av årsregnskapet og kontrollhandlinger vi har funnet nødvendig i henhold til ISSAI 4000- serien, er vi ikke kjent med forhold som tilsier at virksomhetens disponering av bevilgningene er i strid med administrative regelverk for økonomistyring. </em>» Ášši 005/17 Sámedikki 2016 jahkedieđáhusa ektui mearriduvvon njukčamánus 2017 galgá revišuvdnadieđáhus leat olámuttus ovttas rehketdoaluin Sámedikki neahttasiidduin, ja leat mielddusin Sámedikki jahkedieđáhusas, muhto go Riikarevišuvdna dán jagi geavahii guhkkit áiggi go dábálaččat revišuvdnii, de ii ožžon Sámediggi revišuvdnadieđáhusa áiggil Sámedikki 2016 jahkedieđáhusa meannudeapmái. </p>
<p><em type="italic">10.4 Doarjja organisašuvnnaide, bellodagaide ja joavkkuide main lea ovddastus Sámedikkis </em></p>
<p><em type="italic">Sámedikki nuoraidpolitihkalaš lávdegoddi </em>Sámedikki nuoraidpolitihkalaš lávdegottis (SáNul) lea áigodagas leamaš telefončoahkkin. SáNul lea nammadan ovddasteaddji Norgga girku sámi nuoraidlávdegoddái, ja lea evttohan kandidáhta UNN nuoraidráđđái, mii lea ráđđeaddi orgána ja gulaskuddaninstánsa Davvi-Norgga universitehta buohcciviesus. SáNul lea dasa lassin searvan árvvoštallanlávdegoddái Sámedikki čurvestatgilvvu oktavuođas givssideami eastadeamis, lađasin nationála áŋgiruššamis “Searvevuohta givssideami eastadeamis 2017-2020». SáNul lea maiddái bargan viidáseappot iešguđege oktavuođa váldimiid ja plánejuvvon doaimmaid ektui. </p>
<p><em type="italic">10.6 Dásseárvu Dutkan veahkaválddi birra lagaš oktavuođain sámi servodagas </em></p>
<p><em type="italic">Sámediggi ja ráđđehus Justiisa- ja gearggusvuođadepartemeantta bokte leat ovttas ruhtadan ja ovttas bargan dutkanprošeavtta hárrái mas áigumuššan lea ovdan buktit eanet dutkanvuđot máhtu veahkaválddi birra lagaš oktavuođain sámi servodagas. Dutkama veahkaválddi birra lagaš oktavuođain sámi servodagas čađahii Nationála máhttoguovddáš veahkaválddi ja traumáhtalaš huša (NKVTS) birra ja raporta <span type="quote">«Jos duosttat jearrat, de dustet olbmot vástidit»</span> almmuhuvvui Kárášjogas njukčamánu 8. b. 2017. Máhttu raporttas galgá váikkuhit bidjat buoret vuođu politihka ovddideapmái dán suorggis. Sámediggi lea bivdán čoahkkima politihkalaš dásis Justiisa- ja gearggusvuođadepartemeanttain ja Mánáid- ja dásseárvodepartemeanttain raportta viidáset čuovvuleami birra. </em></p>
<p><em type="italic">ON nissonkommišuvdna (CSW) </em>Sámediggeráđđi searvvai Norgga delegašuvnnas ON nissonkommišuvdnii (CSW) New York:s njukčamánus 2017. Sámediggi guđii árvalusa Norgga oassái loahppadokumentii CSW:s. Árvalusastis fokuserii Sámediggi veahkaválddi álgoálbmotnissonolbmuid gaskkas ja sámi nissonolbmuid searvama bargoeallimii. Sámi nissonolbmuid vuoigatvuohta hálddašit ja suodjalit iežaset árbevirolaš guovlluid deattuhuvvui maiddái. CSW vuolde searvvai sámediggeráđđi interaktiivvalaš digaštallamii UN Women jođihemiin namahusa vuolde: <em type="italic"><span type="quote">«Empoverment of indigenous women»</span> </em>. Dasa lassin lágidii Sámediggi, ovttas Nissonolbmuid ja dásseárvvu forumiin guokte oalgelágideami namahusaiguin: <em type="italic"><span type="quote">«Álgoálbmotnissonat ja bargoeallin»</span> </em>ja <em type="italic"><span type="quote">«Álgoálbmotnissonat ja veahkaváldi»</span> </em>. Dáid lágidemiide serve maiddái Guatemála álgoálbmotnissonat. Doppe almmuhuvvui gieskat ilbman dutkanraporta <em type="italic"><span type="quote">«Jos duosttat jearrat, de dustet olbmot vástidit»</span> </em>maid (NKVTS) veahkaválddi ja traumáhtalaš huša nationála máhttoguovddáš almmuhii veahkaválddi birra lagaš oktavuođain sámi guovlluin. </p>
<p><em type="italic">11 Riikkaidgaskasaš ovttasbargu </em></p>
<p><em type="italic">11.1 Váikkuhangaskaoamit álgoálbmot vuoigatvuođaid ja riikkaidgaskasaš bargui </em></p>
<p><em type="italic">Álgoálbmogiid searvan ON:s </em>Dál šiehtaduvvo ođđa stáhtus álgoálbmogiid ovddastuslaš orgánii ON-vuogádagas. Guokte maŋimuš konsultašuvdnavuoru masa álgoálbmogat serve, čađahuvvui bálddalaga ON bissovaš foruma čoahkkimis álgoálbmogiid hárrái cuoŋománu 26. beaivvi ja miessemánu 3. b. Dál lea resolušuvdnaárvalus ON váldočoahkkimii mii guorahallojuvvui álgoálbmotdelegáhtaiguin dáin čoahkkimiin. Sámediggi Norgga bealde ja Suoma ja Ruoŧasámedikkit, ja dasto Sámiráđđi ja Inuit Circumpolar Council, leat čuvvon proseassa árjjalaččat, ja gaskaboddosaš árvalus vástida dán rádjai vuordámušaide. Resolušuvdnaárvalus rahpá álgoálbmogiid ovddastuslaš orgánaide seamma vejolašvuođa searvat ON-vuogádagas go nu gohčoduvvon áiciin lea. Dát addá vejolašvuođa searvat buot dásiin ON-vuogádagas, maiddái váldočoahkkimis. Álggaheaddji konsultašuvnnaid ja šiehtadallamiid leat jođihan guokte stáhtalaš ráđđeaddi; Suopma ja Ghana, ja guokte álgoálbmotráđđeaddi; James Anaya ja Claire Charters. Buot dán njealljása lea nammadan ON váldočoahkkima presideanta. Dál go álggahit stáhtaid gaskasaš šiehtadallamiid, šaddá sin rolla leat veaháš duogábealde, danne go dat galget doaibmat sorjjasmeahttun ráđđeaddin stáhtaide. Stáhtaid gaskasaš šiehtadallamat ja loahpalaš resolušuvdna galgá leat gárvvis geassemánu loahpas. Hástalussan lagamuš vahkuin lea ahte moadde, jos oktage, álgoálbmotdelegáhtain mielde veahkeheamen ja váikkuheamen stáhtaid šiehtadallamiid loahppamuttus. Vásihusaid vuođul lea dat vealtameahttun deaŧalaš buori bohtosii. Čuovvovaš šiehtadallančoahkkimat leat plánejuvvon dollojuvvot miessemánu 8. b., miessemánu 24. - 25. b., geassemánu 8. – 9. b. ja geassemánu 21. – 28. beivviin. </p>
<p><em type="italic">Davviriikkalaš sámekonvenšuvdna </em>Professora dr. juris Geir Ulfstein Oslo universitehtas lea dahkan, go Sámediggi lea bivdán čielggadusa mas lea árvvoštallan Davviriikkalaš sámekonvenšuvnna šiehtadallanevttohusa gustovaš álbmotrievttálaš geatnegasvuođaid ektui. Sámediggi Suoma bealde lea ráhkadahttán raporttaid šiehtadallanevttohusa oktavuođa birra álbmotriektái, professora dr. juris Martin Scheinin, European University Institute, Firenze ja professora dr. juris Mattias Åhrén Romssa universitehtas, Norgga árktalaš universitehta bokte. Ulfstein ja Scheinin mielas lea evttohus buorideapmi dahje buorre lávki viidáseappot sámiid vuoigatvuođaid duohtan dahkamis, muhto oaivvilda ovdasáhkateaksta jienastanvuoigatvuođa addimis: <em type="italic"><span type="quote">«andre som regner seg som samer, og som har en nær tilknytning til samisk kultur»</span> </em>lea váttis mii ii berre dohkkehuvvot. Scheinin gávnnaha ahte leat muhtun heittotvuođat evttohusas maid berre čuovvulit oktasaš julggaštusain sámedikkiid beales ovttaskas mearrádusaid áddejumi birra. Åhrén gávnnaha nugo Ulfstein ja Scheinin, ahte ovdasáhkateaksta jienastannjuolggadusaid birra lea vuostá máŋga álbmotrievttálaš mearrádusa. Åhrén oaivvilda viidáseappot ahte šiehtadallanevttohus lea ollu vuolábealde álbmotrievttálaš standárdda sihke mii guoská iešmearridanvuoigatvuhtii ja eanavuoigatvuođamearrádusaide. </p>
<p>Sámediggeráđđi lea čađahan čilgen- ja gulahallančoahkkimiid šiehtadallanevttohusa birra Guovdageainnus ja Divttasvuonas cuoŋománu 19. ja 20. b. dán jagi. Sámedikki presideanttas Vibeke Larsenis lea maiddái leamaš jeavddalaš oktavuohta ja guorahallan Suoma ja Ruoŧa sámedikkiid presideanttaiguin evttohusa meannudeami birra. Dasa lassin lea Sámi Parlamentáralaš Ráđi stivrra (SPR-S) guorahallan ášši. Sámediggeráđđi oaidná ahte lea dárbu bidjat áiggi viiddis digaštallamii šiehtadallanevttohusa áddejumi birra, erenoamážit sámedikkiid gaskka. Danne áigu Sámediggeráđđi bovdet sámedikkiid politihkalaš jođiheddjiid gaskasaš čoahkkimii ja vuđolaččat geahčadit konvenšuvdnaevttohusa áddejumi. Sámediggeráđđi áigu bovdet opposišuvdnajođiheaddji searvat dán čoahkkimii.</p>
<p><em type="italic">Konsultašuvnnat konsultašuvdnageatnegasvuođa láhkii čatnamis </em>Konsultašuvnnat konsultašuvdnageatnegasvuođa láhkii čatnamis leat leamaš jođus jagi 2012 rá jes Sámedikki ja njuolga guoskevaš sámi beroštumiid guovdu. Hálddahuslaš konsultašuvdnačoahkkin dollojuvvui njukčamánu 20. b. 2017. Sámediggi lea proseassa oktavuođas diehtán ahte lea hui váttis soahpat konsultašuvdnageatnegasvuođa láhkii čatnama almmá ahte seammás gávnnahit čovdosa mas Sámedikkis lea čielga váikkuhanfápmu bušeahttarámmaide dahje bušeahta ovddideapmái Sámediggái ja sámi ulbmiliidda. Go juo ii šaddan ovttamielalašvuohta ođđa bušeahttamálle hárrái Sámedikki várás ráđđehusa máhcahandieđu oktavuođas reviderejuvvon nationála bušeahtas Stuorradikki ávžžuhanmearrádusas, de ii leat maid leamaš vejolaš gárvvistit konsultašuvnnaid konsultašuvdnageatnegasvuođa láhkii čatnamis Sámedikki ja njuolga guoskevaš sámi beroštumiid guovdu. </p>
<p><em type="italic">Sámi vuoigatvuođalávdegotti čuovvuleapmi </em>Sámediggeráđđi lea registreren ahte máŋga organisašuvnna ja bellodaga lea váldán álgaga Fjellova ásaheamis Romssas ja Norlánddas. Fjellova dán láhkai ásaheapmi dii dávis daid čielggadusaiguin mat leat dahkkojuvvon, iige ovttamielalašvuhtii mii lea ásahuvvon Sámi vuoigatvuođalávdegotti čuovvuleapmái. Danne ii leat maid stáhtaalmennetláhkaaddima doaibmaguovllu viiddideapmi mielde lávdegotti mandáhtas mii lea biddjojuvvon geahčadit dán láhkaaddima. Sámedikki presideanta Vibeke Larsen čálii danne reivve Justiisa- ja gearggusvuođadepartementii, mas kopiija manai Gielda- ja ođasmahttindepartementii ja Eanadoallo- ja biebmodepartementii njukčamánu 27. b. 2017, mas son dovddahii ahte maiddái Sámediggi lea gierdameahttun láhkaaddima ásaheami ektui mii dohkkeha sámiide ja earáide oktasaš ja individuála eana- ja resursavuoigatvuođaid Romssas ja Norlánddas ja eará máttasámi guovlluin, muhto mas váruhuvvui maiddái makkárge politihkalaš proseassa Fjellova ásaheamis Romssas ja Finnmárkkus. Sámedikki presideanta dovddahii seammás vuordámuša ahte dál hoahpuhit Sámi vuoigatvuođalávdegotti čuovvuleami mii guoská láhkii vuoigatvuođaid dohkkeheami ja kártema birra, ja eana- ja resursahálddašeami stivremii ja hálddašeapmái Finnmárkku olggobealde. </p>
<p><em type="italic">Deanosoahpamuš </em>Maŋeš geasi 2016, sámedikkiid, Deanu guolástushálddašeami ja báikkálaš vuoigatvuođaoamasteddjiid gaskasaš čoahkkimiid čuovvuleapmin goappašiid bealde ráji sáddejuvvui reive Norgga ja Suoma stáhtaráđiide, mas sámedikkit evttohedje ja fálle čađahit álggahankonferánssa vuoigatvuođaoamasteddjiid várás miehtá Deanujoga vuolggasadjin báikkálaš šiehttadallanálgagii mii fas galggai bidjat vuođu ođđa šiehtadallamiidda Norgga ja Suoma gaskka guolástusas Deanujogas. Dát konferánsa ii šaddan danne go stáhtat eai váldán vuhtii sámedikkiid ávžžuhusaid ja válljejedje joatkit iežaset vuogi soahpamuša dohkkeheami ektui Stuorradikkis ja Riikkabeivviin. Čoahkkimiid ja gulahallamiid maŋŋá Deanu guolástushálddašemiin ja báikkálaš vuoigatvuođaoamasteddjiiguin lea čielgan ahte dán konferánsii ain lea dárbu. Váldofokus dán vuoro lea dihkkádit viidáset kurssa Deanosoahpamuša nationála ja riikkaidgaskasaš čuovvuleapmái, ja mainna lágiin sáhttá sihkkarastit ahte báikkálaš sámi vuoigatvuođat sihkkarastojuvvojit boahtteáiggis. Jurddašuvvon lea ahte dát konferánsa lágiduvvošii Ohcejogas geassemánus 2017. Sámediggeráđđi veahkeha hálddahuslaš resurssaiguin konferánssa plánemis ja čađaheamis. Sámediggeráđđi háliida maiddái doallat álbmotčoahkkima Kárášjogas miessemánu loahpas. </p>
<p>Stuorradikki eanetlohku mearridii maŋŋá garra digaštallama dohkkehit energiija ja biraslávdegotti unnitlogu árvalusa ahte miehtat soahpamuša dahkamii Norgga ja Suoma gaskka guolástusas Deanujogas. Vuoigatvuođaoamasteaddjit leat dieđihan ahte áigot čuoččáldahttit ášši stáhta vuostá, danne go proseassa soahpamuša dahkamis rihkku Deanulága § 6, ON konvenšuvnna siviila ja politihkalaš vuoigatvuođaid hárrái 27. artihkkala ja ILO konvenšuvnna 169 mearrádusaid konsultašuvnnaid birra. Sámediggeráđđi lea juo ovdal gulahallan vuoigatvuođaoamasteddjiiguin vejolaš ekonomalaš doarjaga hárrái dákkár áššái ja lea dovddahan ahte sámediggeráđđi vuolggasajis lea positiiva dása ja áigu árvvoštallat dákkár ohcama go dat boahtá. Go ášši njuolga guoská maiddái Sámediggái oasebeallin ja searvin Norgga šiehtadallandelegašuvdnii ovttas Deanu guolástushálddašeami guvttiin ovddasteddjiin, ja go nu maŋŋit go stuorradiggemeannudeamis Birasgáhttenministara beales ovddiduvvojedje vuođđun spiehkasteaddji ja eai duođaštan vejolaš čuoččuhusat ahte juo čakčat 2015:s leat leamaš ovttamielalaččat delegašuvnnas ja ahte konsultašuvnnat Sámedikkiin leat dahkkojuvvon dohkálaš vuogi mielde, de lea maiddái Sámedikkis beroštupmi oažžut rievttálaš čielggadeami áššis. Seamma guoská ášši ávnnaslaš beliide ja movt dát ášši lea, gieskat celkojuvvon duomu ektui Hålogalándda lágamannerievtti beales boazologu mearrideamis. Danne lea Sámediggeráđđi dáid beliid vuođul gearggus árvvoštallat rievttálaš lávkki áššis. Departemeanttaid gaskasaš bargojoavku mas ledje mielde Sámedikki ja iešguđege departemeanttaid ovddasteaddjit leat ollu jagiid dás ovdal almmuhan raportta Sámedikki formála sajádaga ja bušeahttameannudanvugiid birra. Raporttas konkluderejuvvo ahte Sámedikkis lea áššečuoččaldahttinváldi. Konklušuvdna lea čuovvuluvvon cealkámušas Justiisadepartemeantta láhkaossodagas golggotmánu 31. b. 2007. <em type="italic">Standing Rock Sioux Tribe </em>Sámedikki presideanta Vibeke Larsen deaivvadii njukčamánu 27. b. dán jagi Standing Rock Sioux Tribe álgoálbmotnissondelegašuvnnain maidda guoská oljorevrre huksen Dakota Access Pipeline (DAPL) i USA. Sii ledje Oslos váikkuhan dihtii norgga investeremiid DAPL:as. Presideanta searvvai oktasaščoahkkimii dalle go delegašuvdna deaivvadii Stáhta olgoriikka penšunfoandda (Oljofoanda) Etihkkaráđi čállingottiin. Etihkkaráđđi árvvoštallá leat go foandda investeremat ovttaskas servviin vuostá Stáhta olgoriikka penšunfoandda etihkalaš njuolggadusaid, ja addá rávvagiid áicamis ja servviid eret bidjamis Norgga báŋkui. Presideanta searvvai maiddái seminárii maid Noereh lágidii Oslo sámi viesus, gos álgoálbmotnissonat muitaledje iežaset historjjáid giččus DAPL ektui. Sámedikkis lea leamaš oktilaš gulahallan ollu ruhtadanásahusaiguin DAPL ektui, ja registrere dál ahte sihke Seastinbáŋku 1-joavku, Storebrand, KLP ja DnB dien ráiddus leat geassádan eret dainna ákkain go prošeakta rihkku álgoálbmotvuoigatvuođaid. KLP muitalii Sámedikki presidentii mearrádusa birra sierra čoahkkimis Oslos njukčamánu 13. b. DnB almmuhii mearrádusas njukčamánu 26. b. ovddabealde álgoálbmotnissoniid delegašuvnna čoahkkimis. ON erenoamášdieđiheaddji álgoálbmogiid vuoigatvuođaid hárrái lea árvvoštallan prošeavtta. Konklušuvdnan lea ahte prošeakta lea vuostá álgoálbmogiid vuoigatvuođaid, earret eará eai leat guoskevaš álgoálbmogat ožžon ollislaš dieđuid ja eaige leat čađahuvvon duohta konsultašuvnnat álgoálbmoga ja eiseválddiid gaskka. </p>
<p>Sámedikki presideanta searvvai maiddái gulaskuddamii Stuorradikki finánsalávdegottis miessemánu 2. b. SV áirrasevttohusa birra mas evttohuvvo ahte láhkaásahus Stáhta olgoriikka penšunfoandda njuolggadusat áicamis ja eret bidjamis rievdaduvvojit nu ahte váldit badjelii geatnegasvuođaid mat gusket álgoálbmogiid vuoigatvuođaide. Árvalus áššis boahtá miessemánu loahpas, ja meannuduvvo Stuorradikkis geassemánu álggus. Presideanta ákkastalai man deaŧalaš lea ahte oktasaš resurssat oljofoandda bokte hálddašuvvojit nationála láhkaaddimii ja daid riikkaidgaskasaš geatnegasvuođaide dávistettiin maidda Norga lea guorrasan. Daid geatnegasvuođaide gullet earret eará olmmošvuoigatvuođaláhka ja ILO konvenšuvdna 169 álgoálbmogiid hárrái, maid Norga lea ratifiseren. Nu ii berrege Oljofoanddas leat vejolašvuohta investeret prošeavttain, doaimmain ja sullasaččain mat rihkkot álgoálbmogiid vuoigatvuođaid. Danne berre njuolggadusaid rievdadit nu ahte lea čielggas ahte dat geat dahket investeremiid fertejit árvvoštallat álgoálbmogiid vuoigatvuođaid. <em type="italic">Árktalaš ráđđi </em>Sámediggi searvvai virgeolbmuid čoahkkimii Norgga delegašuvnnas (SAO) njukčamánu 8. – 9. b. </p>
<p>Juneau, Alaskas, USA:s. Čoahkkimis lei eanemusat sáhka Árktalaš ráđi ministtarčoahkkimii ráhkkanemiin miessemánu 11. b. Fairbanks, USA masa Sámedikki presideanta Vibeke Larsen searvá. Dasa lassin ovdan buktojuvvojedje muhtun prošeavttat ja raporttat Árktalaš ráđi bargojoavkkus čoahkkimis Juneau. Čoahkkimis ovdan buvttii Suopma iežas ovdagoddeprográmma áigodahkii 2017-2019, mas fokuserejuvvo dálkkádatrievdamiid ja ceavzilis ovdáneami meannudeapmi. Evttohuvvon vuoruhemiid searvvis leat birasgáhtten, meteorologalaš ovttasbargu ja oahppu Árktisis.</p>
<p><em type="italic">12 Ođđa áššiid almmuheapmi – čuovvuleapmi </em></p>
<p>Ođđa áššiid čuovvuleapmi Sámediggeráđi beales, mat dieđihuvvojedje maŋimuš dievasčoahkkimis.</p>
<p><em type="italic">Ođđa teáhtervisti Beaivváš Sámi Nationálateáhterii </em></p>
<p>Sámedikki bivdima vuođul geigii Statsbygg golggotmánus 2011 gárvves huksenprográmma ođđa teáhtervistti várás mii sáddejuvvui Kulturdepartementii (KUD). Dat čuovvuluvvui ođđa mearrádusain dievasčoahkkimis 2014:s mii maid sáddejuvvui KUDii. Ráđđehus lea máŋgga oktavuođas bivdán Sámedikki árvvoštallat goluid ja vistti sturrodaga ođđasis. Sámediggi attii juovlamánus 2016 Statsbyggii bargamuššan čađahit vejolašvuođaguorahallama ođđa lanjaid várás Beaivváš Sámi Nationálateáhterii. Vejolašvuođaguorahallan geahčada lagabui ja čielggada iešguđet molssaeavttuid vistái ja vistesadjeválljemii. Statsbygg áigu gárvvistit vejolašvuođaguorahallama geassemánus 2017, mas sii geahčadit lagabui golmma iešguđet váldomolssaeavttu: 1) geavahit dálá vistti, 2) ođđa visti ja 3) ođđa visti ovttas Sámi joatkkaskuvllain. Dasa lassin árvvoštallojuvvojit iešguđet vistesadjeválljemat molssaeavttuid 2) ja 3) oktavuođas.</p>
<p>Leamaš eahpesihkarvuohta dan molssaeavttu ektui ahte geavahit oktasašlanjaid Sámi joatkkaskuvllain ja boazodoalloskuvllain (SJSBS) Guovdageainnus. Dál lea čielgan ahte dát molssaeaktu sáhttá leat okta dain molssaeavttuin mat leat dan vejolašvuođaguorahallamis maid Statsbygg čađaha Sámedikki ovddas.</p>
<p>Vejolašvuođaguorahallama gaskaboddasaš evttohus ovddiduvvui Beaivváža stivrii miessemánu 8. b. masa maiddái Sámediggeráđđi oassálasttii. Sámediggeráđđi áigu čuovvulit vejolašvuođaguorahallama ja dan rávvagiid sihke politihkalaččat ja Sámedikki 2018 bušeahta oktavuođas.</p>
<p><em type="italic">Gonagasa ándagassii átnun, 20 jagi maŋŋá </em></p>
<p>Sámedikki áirras Ronny Wilhelmsen háliida ahte Sámediggi čalmmusta dan go Gonagas Harald 20 jagi dás ovdal bivddii sámiin ándagassii. Sámediggeráđđi evttoha ahte dan čalmmustuvvošii Sámedikki rahpama oktavuođas golggotmánus.</p>
<p><em type="italic">Eanet sámi leavgastákkut </em>Sámedikki áirras Aili Guttorm evttoha ahte buot almmolaš visttit galget levget sámi leavggain guovvamánu 6. b. Ásahusat main eai leat guokte leavgastákku fertejit danne háhkat liige leavgastákku vai dat sáhttet levget maiddái sámi leavggain. Guovvamánu 6. b. lea almmolaš leavgabeaivi Norggas. Danne galget buot almmolaš visttit levget Norgga leavggain, ja dasa lassin lea válljenmunni levge go sámi leavggain. Sámediggeráđi mielas lea lunddolaš ahte buot almmolaš ásahusain lea vejolašvuohta levget maiddái sámi leavggain. </p>
<p><em type="italic">Sámediggi lagabuidda álbmoga </em>Sámedikki áirras Marie Therese Nordsletta Aslaksen evttoha ahte Sámediggi rahpá dakkár ortnega man bokte olbmot sáhttet divvut njuolga gažaldagaid Sámedikki áirasiidda ja sámediggeráđđái. Dát lea teknologiija dáfus vejolaš, muhto seammás ferte maiddái Sámedikki čoahkkinortnet rievdaduvvot. Dievasčoahkkinjođihangoddi lea meannudan ášši ja lea rahpan vejolašvuođa vai semináraid ja konferánssaid oktavuođas mat lágiduvvojit dievasčoahkkima oktavuođas sáhttet olbmot divvut gažaldagaid oasseváldiide. Dievasčoahkkinjođihangoddi ii leat loahpalaččat meannudan/konkluderen vejolašvuođa divvut njuolga gažaldagaid dievasčoahkkimii. Dievasčoahkkinjođihangoddi áigu loahpalaččat meannudit evttohusa golggotmánus 2017. Olbmot sáhttet juo dál sáddet gažaldagaid sámediggeráđđái digitála kanálaid bokte. Dievasčoahkkin lea maiddái rabas olbmuide, gos sáhttet gulahallat sámediggeráđiin. </p>
<p><em type="italic">Alf Salo dáiddaárbbi sihkkarastin </em>Deaŧalaš lea suodjalit ja gaskkustit Alf Salo dáiddaárbbi maŋit áigái. Sámediggi ii leat ovdal ožžon njuolga oktavuođaváldima áššis. Sávahahtti lea ahte sámi museat dán suorggis, Davviálbmogiid guovddáš, árvvoštallet oppalaččat man ollu lea dáidda, makkár dilis dat lea, movt suodjalandilit leat ja makkár sávaldagat ja vejolašvuođat leat hálddašit dáiddadahkosiid. Maŋŋá dákkár árvvoštallama áigu Sámediggi geahčadit makkár vejolašvuođat leat čoahkkádusa hálddašeapmái. </p>
<p><em type="italic">Sámi dáiddamusea </em>Sámediggi lea ovdal guorrasan áigumuššii ahte Sámi dáiddamusea duohtan dahkkojuvvo RiddoDuottarMuseat oktavuhtii, sávaldagain viiddidit musea rusttega Kárášjogas, ja ahte Stáhta huksenfitnodaga galgá leat ovddasvástádus bargguid viidáseappot doalvumis gárvves ođđa vistti rádjai ja maŋŋá ođđa vistti doaimmas. Dat lea sorjavaš das ahte prošeakta lea mielde viessoláigoruhtadanortnegis ja ruhtaduvvo dan bokte. Otnáš nammii lea gulahallan Sámedikki, RiddoDuottarMuseat stivrra, eaiggátstivra ja Stáhta huksenfitnodaga gaskka prošeavtta viidáset proseassa ektui. </p>
<p><em type="italic">Sámediggeráđi árvalus Sámediggái: </em></p>
<p>Sámediggi váldá Sámediggeráđi dán áigodaga doaibmadieđáhusa diehtun.</p>
<p><em type="italic">Sámedikki dievasčoahkkin - 013/17 </em></p>
<p>Ášši meannudeapmi álggahuvvui 31.05.17 dii. 09.25 <em type="italic">Jienasteapmi </em>Dán áššis ii jienastuvvon. <em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámediggi váldá Sámediggeráđi doaibmadieđáhusa dán doaibmaáigodagas diehtun.</p>
<p>Ášši meannudeapmi loahpahuvvui 31.05.17 dii. 12.25.</p>
<p>Ášši 014/17</p>
<p>Sámedikki dievasčoahkkin</p>
<p>Ođđa áššiid dieđiheapmi</p>
<p>Áššenr.</p>
<p>17/2349</p>
<list><p type="listitem">Evttohus 1: Áirras Marit Kirsten Anti Gaup, BB</p>
<p type="listitem">Evttohus 2: Áirras Marit Kirsten Anti Gaup, BB</p>
<p type="listitem">Evttohus 3: Áirras Marie Therese Nordsletta Aslaksen, Sámit lulde</p>
<p type="listitem">Evttohus 4: Áirras Mathis Nilsen Eira, NSR</p>
<p type="listitem">Evttohus 5: Áirras Tor Gunnar Nystad, NSR/NSR-Sab</p>
<p type="listitem">Evttohus 6: Áirras Henrik Olsen, NSR</p>
<p type="listitem">Evttohus 7: Áirras Mathis Nilsen Eira, NSR ja Per A. Bæhr, JL</p>
</list><p><em type="italic">Evttohus 1: Áirras Marit Kirsten Anti Gaup, BB </em><em type="italic">Luonddubagadeaddji/meahccehálddašeaddji oahppu </em>Sámi vuođđoealáhusaide lea máhttu sámi kultuvrras, gielas ja servodateallimis hui deaŧalaš sin ektui geat virgáduvvojit hálddašit meahcceareálaid. Stuorra oassi sis geat váldet oahpu meahccehálddašeamis leat rekrutterejuvvon gávpotguovlluin ja geain lea hui unnán máhttu sámi diliin. Stáhta luonddubearráigehččui livččii givrodahkan jos eanet luonddubagadeaddjit/ meahccehálddašeaddjit boađášedje riikka davvioasis. Sámedikki mielas lea ovdamunnin jos luonddubagadeddjiin/meahccehálddašeddjiin livččii stuorát kultuvrralaš áddejupmi, dain guovlluin gos galget bargat boahtteáiggis. Sámediggi evttoha ahte ásahuvvo luonddubagadeaddji/meahccehálddašeaddji oahppu muhtun joatkkaskuvlii Davvi-Norggas. <em type="italic">Evttohus 2: Áirras Marit Kirsten Anti Gaup, BB </em><em type="italic">Refušuvdnaortnet ealáhusskohterii juohke jagi </em>Vaikko juohke jagi lea biddjon gáibádus, de vealahuvvo boazodoallu ain eará ealáhusaid ektui, go geahččá refušuvdnaortnegiid lasseárvodivadis go leat oastán doaibmarusttegiid. Ealáhusas dárbbašuvvojit mohtorfievrrut, jus galgá sáhttit áimmahuššat elliid buresbirgejumi, olbmuid dearvvašvuođa, birrasa ja sihkarvuođa sidjiide geat leat ealáhusas. Dálá njuolggadusaid mielde oažžu boazodoalus refunderejuvvot lasseárvodivada juohke nuppi jagi go oastá meahccemohtorfievrruid. Meahccemohtorfievrruid investeren juohke jagi orru leame dárbbašmeahttun divateiseválddiid mielas. Mohtorfievrrut gollet seamma ládje go eará doaibmarusttegat. Dát dáhpáhuvvá áiggis gos gáibiduvvo ahte buot galgá nu beaktil ja buvttadeapmi galgá lassánit. Johtináigge gáibiduvvo ahte dus leat skohterat, okta mainna geaseha boazojáffuid, okta mainna geaseha gumpi ( goađi ja dan biergasiid) ja okta guođohan- ja johtinskohter. Mii bivdit Sámedikki čielggadit ášši Eanadoallo- ja biebmodepartemeanttain njulget dán eará ládje meannudeami boazodoalus. Ealáhusas galget seamma vuoigatvuođat, vai sáhttá deavdit gáibádusaid Bargobiraslágas ja Biebmobearráigeahčus. Ovdalaččas lea boazodoallu gáibidan divatgeahpideami, muhto dasa eai leat eiseválddit miehtan. Eiseválddit leat mearridan čavget refušuvdnaortnega, eai ge dohkket mohtorfievrruid lonuheame eará go juohke nuppi jagi. Guovddáš eiseválddit leat lohpidan ahte boazodoalus ja eanadoalus galget seamma vuoigatvuođat divatgeahpideapmái doaibmarusttegiin. Dán sii áigot guorahallat go barget ođđa stuoradiggedieđáhusain boazodoalu birra. Eanadoalloministtar lea media bokte muitalan ahte dieđáhus galgá leat vuođđun viidáset ceavzilvuhtii boazodoalus boahtteáiggis. Boazodoallu ferte boahtit seamma dássái go eará vuođđoealáhusat, nu ahte boazodoallu maid oažžu divatgeahpideami go oastá ja geavaha mohtorfievrruid (skohtera, meahccesihkkela) ealáhusas. <em type="italic">Evttohus 3: Áirras Marie Therese Nordsletta Aslaksen, Sámit lulde </em><em type="italic">STUORÁT VÁIKKUHANFÁPMU SÁMEDIKKI NUORAIDPOLITIHKALAŠ LÁVDEGODDÁI </em>Sámit lulde evttohit ahte Sámediggi addá Sámedikki nuoraidpolitihkalaš lávdegoddái (SNPL) sárdnunáiggi Sámedikki dievasčoahkkimis. Suoma bealde Sámediggi ja máŋga fylkkadikki Norggas leat addán iežaset nuoraide sárdnunáiggi. Dat ortnet doaibmá hui bures, dat lokte nuoraid servodatberoštumi ja politihkalaš áŋgiruššama. Sámit lulde evttohit dasa lassin ahte Sámediggi ođđasis organisere ja nanne SNPL. Dálá ortnega vuođul nammada Sámediggeráđđi SNPL lahtuid. Sámit lulde háliidit ahte nuorat ieža galget nammadit SNPL lahtuid. Nuorat sáhttet ovdamearkka dihtii nammadit iežaset SNPL lahtuid Sámedikki nuoraidkonferánssas. <em type="italic">Evttohus 4: Áirras Mathis Nilsen Eira, NSR </em><em type="italic">Sámediggi ferte ávžžuhit čađahit sierra boazodoallošiehtadallamiid </em>Dán giđa leat earenoamáš klimáhtalaš dilit buktán boazodollui stuora hástalusaid, lassin boraspirevahágiidda mat orrot leame stuoribut go goasse ovdal. Lea bahá várra ahte dás boahtá leat dadjamuš miesseprosentii, njuovvanbohccuide ja dan loguide, juoga mii fas mielddisbuktá ekonomalaš noađi boazodolliide. Dál lea dárbu earenoamáš doaibmabijuide ovtta áiggi, ja šiehtadallanbealit berrejit váldit ovddasvástádusa nu ahte dat šaddá vejolažžan. Boazodoalu váldošiehtadusas 2. § čuožžu: </p>
<p><em type="italic">Partene skal føre forhandlinger om en løpende reindriftsavtale med tiltak som tar sikte på en utvikling av reindriftsnæringen i samsvar med de til enhver tid vedtatte politiske mål og retningslinjer for reindriftspolitikken. Tiltakene skal omfatte økonomiske virkemidler. Partene skal også kunne kreve forhandlinger om faglige, sosiale, organisasjonsmessige og andre spørsmål av betydning for en utvikling av næringen mot de mål som er fastsatt for reindriftspolitikken. </em></p>
<p><em type="italic">(Áššebealit galget šiehtadallat boazodoallošiehtadusa oktan doaibmabijuiguin man ulbmil lea ovddidit boazodoalu mii dávista áigges áigái mearriduvvon politihkalaš mihttomeriid ja njuolggadusaid mielde boazodoallopolitihkkii. Doaibmabijuin galget leat mielde ekonomalaš váikkuhangaskaoamit. Bealálaččat galget maid sáhttit gáibidit šiehtadallamiid fágalaš, sosiála, organisašuvnnalaš ja eará gažaldagaid birra main lea dadjamuš ealáhusa ovddideapmái daid mihttomeriid vuostá mat leat mearriduvvon boazodoallopolitihkkii.) </em></p>
<p>Sámedikki mielas galgá boazodoallošiehtadus mii lea áigges áigái doaimmas, mearkkašit ahte lea vejolaš gáibidit sierra šiehtadallamiid doaibmabijuid birra buoridandihte fáhkka dili, ja ávžžuha boazodoallošiehtadallamiid áššebeliid reageret jođánit. Doaibmabijut sáhttet leat nu go doarjja lassibiebmamii, geaseheapmái geasseorohahkii ja lassi guođoheapmái vaháteasttadeaddji doaibmabidjun. <em type="italic">Evttohus 5: Áirras Tor Gunnar Nystad, NSR/NSR-Sab </em><em type="italic">Ásahit ovttasbargošiehtadusa fylkkamánniámmáhiiguin bearráigeahččat sámegiel oahpahusa gieldda- ja fylkkagieldda mánáidgárddiin ja skuvllain. </em></p>
<p>Sámediggi bivdá Sámediggeráđi álggahit barggu ráhkadit fylkkamánniámmáhiiguin ovttasbargošiehtadusaid ja čuovvoleami bearráigeahččat sámegieloahpahusa gielddain ja fylkkagielddain.</p>
<p>Sámi mánáin lea riekti oažžut buori ovdánan- ja oahppobálgá mánaidgárdeagis gitta ollašuvvon joatkkaskuvlaoahpu. Dás lea maid riekti dievaslaš sámegiel oahpahussii.</p>
<p>Váhnemat leat mearkkašan ahte gielddat eai váldde vuhtii sámi mánáid rievtti oažžut buori oahpahusa. Ovdamearkkat dasa leat:</p>
<p>Muhtun gielddat eai ásat doarvái sámegielat mánaidgárdesajiid.</p>
<p>- Váhnemat eai oaččo doarvái dieđuid rivttiid birra válljet sámi oahpahusa mánáideaset.</p>
<p>- Sámegielat oahpaheddjiid ja sadjásaččaid rekruteren lea dávjá váilevaš.</p>
<p>- Fylkka vuođđo- ja joatkkaskuvllain eai leat doarvái dieđut rivttiid ja vuoigatvuođaid birra fállat sámegiel oahpahusa. -</p>
<p>- Sámi mánát vásihit ahte masset aktiivvalaš sámegiela skuvlla váccidettiin.</p>
<p>jnv.</p>
<p>Fylkkamánni muitala ja bagada ássiid ja mánaidgárde- ja skuvlaeaiggádiid oahpahuslága, priváhtaskuvlalága, mánáidgárdelága ja dasa gullevaš láhkaásahusaid mielde. Fylkkamánni lea maid váiddainstánsa daidda gullevaš áššiide ja bearráigeahčči oahpahuslága ja mánáidgárdelága ektui. <em type="italic">Evttohus 6: Áirras Henrik Olsen, NSR </em><em type="italic">Sierra sámi dearvvašvuođafitnodaga ásaheapmi </em>Sámi dearvvašvuođapárkka ásahanbarggus ja SANAGa, mii lea oassi Finnmárkkubuohcceviesus, doaimmaheami oktavuođas leat vásihan váilevašvuođaid sámi spesialistadearvvašvuođabálvalusa organiseremis, mii ii leat duhtadahtti sámi divššohasaide ja dearvvašvuođabargiide. Dál lea áigi bargagoahtit sámi miel-ja iešmearrideami nannemiin dearvvašvuođasuorggis, ja dát dahkko buoremusat go nuppástuhttá Sámi dearvvašvuođapárkka sierra Dearvvašvuođafitnodahkan. </p>
<p>Váilevašvuohta sámi váikkuhusa ja formála mielváikkuhusa dáfus dakkár eksplisihtta sámi institušuvnnas go SANAG/Sámi dearvvašvuođapárka lea, čájeha ahte leat stuora váilevašvuođat das movt dat lea organiserejuvvon odne, oassin Finnmárkkubuohcceviesus. Dát lea dilli maid sámi fágaolbmot raporterejit ja mii lea daguhan soahpameahttunvuođaid gaskkal sámi fágabirrasa ja fitnodaga man vuollásažžan sii leat.</p>
<p>NSR oaivvilda ILO-konvenšuvdna ja álbmotriekti addá sámiide álgoálbmogin čielga vuoigatvuođa ásahit institušuvnnaid mat fuolahit sin giela ja kultuvrra, ja sin váikkuheami dáid ektui. Dát guoská maid dearvvašvuođa suorgái. Raporta maid Sámi doavttirsearvi lea ráhkadan ja maid Sámediggi lea ruhtadan, rávve ahte sámi spesialistadearvvašvuođabálvalus maid odne SANAG fállá Sámi dearvvašvuođapárkka konseaptta siskkobealde, berre organiserejuvvot sierra dearvvašvuođafitnodagas. Dasa vuođđun lea árvvoštallaneavttut nugo iešstivrejupmi, mielváikkuheapmi, hálddašeapmi ja dárkun.</p>
<p>Kvinslandlávdegotti, maid Dearvvašvuođaministtar lea nammadan doaibma lei árvvoštallat spesialistadearvvašvuođabálvalusa boahtteáigásaš eaiggátvuođa ja organiserema Norggas <em type="italic">(NOU 2016: 25 Organisering og styring av spesialisthelsetjenesten – Hvordan bør statens eierskap innrettes framover?). </em>Lávdegoddi dadjá unnán sámi spesialistadearvvašvuođabálvalusa birra ja ii atte viidáset rávvagiid. Dát dahká dárbbašlažžan ahte Sámediggi ovttas sámi fágabirrasiiguin definere ja čujuha guovllu suorggi boahtteáigásaš organiseremii. </p>
<p>NSR bivdá Sámediggeráđi farggamusat gulahallat Dearvvašvuođaministariin dán áššis. <em type="italic">Evttohus 7: Áirras Mathis Nilsen Eira, NSR ja Per A. Bæhr, JL </em>STUORADIGGI FERTE UNNIDIT BORASSPIRELOGU </p>
<p>NSR sámediggejoavku ja Johttisámiidlisttu háliida ahte sámedikki dievasčoahkkin galgá sáddet reivve Stuoradiggái, ahte doarvái lea doarvái mii guoská borasspirehálddašeapmái. Mii sávvat ahte Sámedikki dievasčoahkkin meannuda duođalaččat dan ášši go dat ovddiduvvo. Stuoradikki politihkkáriidda <em type="italic">DÁRBU MEARRIDIT JOHTILIT MAID DAHKAT BORASSPIREBAHKKEMIID EKTUI </em></p>
<p>Sámedikki dievasčoahkkin oaivvilda ahte dilli mii guoská borasspirebahkkemiidda lea hui vearrái guohtonealáhusaide ja gáibida danne ahte Stuoradiggi unnida borasspirelogu. Dál fertejit bidjat jođánit johtui dárbbašlaš doaimmaid sihkkarastit guohtonealáhusaid. Guohtonealáhusat dovdet ahte borasspirelogut leat áigá mannan badjelmeari ja borasspirelogut leat beare badjin.</p>
<p>Dat alla boraspire logut dahket stuora vahágiid guohtunealáhusaide sámi guovlluin.</p>
<p>Dat dáguha sidjiide stuora vahágiid ja dainna lágiin goarida ja duvdá eret ealáhusaid. Borasspireváttisvuohta lea okta stuorámus hástalusain mat áitet sihke boazodoalu ja eará guohtonealáhusaid ceavzilvuođa ja birgejumi. Leat dahkkon máŋggalágan raporttat ja máŋggalágan ortnegat leat geahččaluvvon, muhto unnán ávki lea leamaš eastadit ruđalaš vahágiid maid guohtonealáhusat gillájit borasspiriid geažil. Ealáhusaid rávvagat eai leat váldon vuhtii hálddašeamis, ja sávvojuvvon bohtosat eai leat ollašuvvan hálddašeamis, eai ge duohta vahágat leat gokčojuvvon.</p>
<p>2017 giđđa lea leamaš erenoamáš váttis boazoealáhussii mii guoská borasspire fallehemiide, ja dalle erenoamážit goaskin guottetbáikkiin. Sámediggi oaivvilda ahte dá lea okta ovdamearka ahte borasspirelogus ii dávis duohtavuođain.</p>
<p>Sámedikki dievasčoahkkin oaivvilda ahte fertejit bidjat johtui dárbbašlaš doaimmaid eastadit vahágiid mat leat juo dáhpáhuvvon, ja jođánit bidjat johtui čuovvovaš doaimmaid:</p>
<p>- Ásahit bivdinjoavkku maid stáhta máksá</p>
<p>- Addit bivdinlobi ovttatmanos go dieđihuvvo borasspire falleheapmi</p>
<p>- Nannet heahteparagráfa heivehan dihte dan paragráfa daidda duohta dárbbuide guohtonealáhusaid váste, nu go ovdamearkka dihte mii guoská goaskimii.</p>
<p>borasspirevahát ferte dohkkehuvvot njuovvangáibádussan</p>
<p>- Borasspiriid ferte áibbas jávkadit guottetbáikkiin</p>
<p>- Olggobealde guottetbáikkiid galget borasspiret garrasit unniduvvon</p>
<p>Sámedikki dievasčoahkkin sávvá ahte Stuoradikki politihkkárat váldet dan duođalaččat. Dat lea duođalaš</p>
<p>heahtedilli guohtonealáhusaide sámi guovlluin ja maiddái eará guovlluin riikkas. Borasspirehivvodagat eai galgga leat nu alladat ahte leat áitagiin guohtonealáhusaid eallinvuohkái, muhto dan dásis ahte guohtonealáhusain galgá vejolašvuohta ovdánit.</p>
<p><em type="italic">Sámedikki dievasčoahkkin - 014/17 </em></p>
<p>Ášši meannudeapmi álggahuvvui 31.05.17 dii. 15.15.</p>
<list><p type="listitem">Evttohus 1: Áirras Marit Kirsten Anti Gaup, BB</p>
<p type="listitem">Evttohus 2: Áirras Marit Kirsten Anti Gaup, BB</p>
<p type="listitem">Evttohus 3: Áirras Marie Therese Nordsletta Aslaksen, Sámit lulde</p>
<p type="listitem">Evttohus 4: Áirras Mathis Nilsen Eira, NSR</p>
<p type="listitem">Evttohus 5: Áirras Tor Gunnar Nystad, NSR/NSR-Sab</p>
<p type="listitem">Evttohus 6: Áirras Henrik Olsen, NSR</p>
<p type="listitem">Evttohus 7: Áirras Mathis Nilsen Eira, NSR ja Per A. Bæhr, JL</p>
</list><p><em type="italic">Dievasčoahkkinjođihangotti árvalus: </em>- Ođđá áššit 1 - 6 sáddejuvvojit Sámediggeráđđái meannudeapmái. - Ođđá ášši 7 meannuduvvo bearjadaga vuosttaš áššin. </p>
<p><em type="italic">Jienasteapmi </em>39 áirasis ledje 39 čoahkis. Dan áššis ii jienastuvvon. </p>
<p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. </p>
<p><em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Ođđa áššit 1 - 6 sáddejuvvojit Sámediggeráđđái meannudeapmái.</p>
<p>Ođđá ášši 7 meannuduvvo bearjadaga vuosttaš áššin.</p>
<p>Ášši meannudeapmi loahpahuvvui 31.05.17 dii. 16.25</p>
<p>Ášši 015/17</p>
<p>Sámedikki dievasčoahkkin</p>
<p>Gažaldagat Sámediggeráđđái</p>
<p>Áššenr.</p>
<p>17/2349</p>
<p><em type="italic">Gažaldat 1: : Áirras Henrik Olsen, NSR:a sámediggejoavku - Viidáset bargu Bååstede-prošeavttain Gažaldat 2: Áirras Thomas Åhrén, NSR:a sámediggejoavku - Militeara doaimmat lullisámi guovllus </em></p>
<p><em type="italic">Gažaldat 3: Áirras Ellinor Marita Jåma, Åarjel-saemiej Giëlh - Dearvvašvuođafálaldagat sámi álbmogii lullisámi guovllus </em></p>
<p><em type="italic">Gažaldat 4: Áirras Kirsti Guvsám, NSR:a sámediggejoavku - Stuoradiggedieđáhus lullisámi giela, kultuvrra ja ealáhusaid birra </em></p>
<p><em type="italic">Gažaldat 5: </em><em type="italic">Áirras Piera Heaika Muotka, NSR:a sámediggejoavku - Davviriikkalaš sámekonvenšuvdna ja SPR </em></p>
<p><em type="italic">Gažaldat 6: </em><em type="italic">Áirras Tor Gunnar Nystad - Ruhtadeapmi ja hospiteren/giellalávgun Cizáš mánáidgárddis </em></p>
<p><em type="italic">Gažaldat 7: Áirras Aili Keskitalo - Giđđaloddenášši čuovvoleapmi </em></p>
<p><em type="italic">Gažaldat 8: Áirras Silje Karine Muotka - Riektedilit Davvi-Romssas ja bargu Statskog ektui </em></p>
<p><em type="italic">Sámedikki dievasčoahkkin - 015/17 </em></p>
<p>Ášši meannudeapmi álggahuvvui 31.05.17 dii. 17.00. <em type="italic">Jienasteapmi </em>39 áirasis ledje 33 čoahkis. Dán áššis ii jienastuvvon. <em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Ášši meannudeapmi loahpahuvvui 31.05.17 dii. 18.10</p>
<p>Ášši 016/17</p>
<p>Sámedikki dievasčoahkkin</p>
<p>Ášši 002/17</p>
<p>Ealáhus- ja kulturlávdegoddi</p>
<p>Sámediggedieđáhus duoji birra</p>
<p>Áššenr.</p>
<p>16/5393</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Sámediggeráđi mearrádusárvalus: </em></p>
<p>Sámediggi lea ságaskuššan Sámediggedieđáhus duoji birra. Dieđáhus čuovvu mielddusin protokollii</p>
<p><em type="italic">Sámediggedieđáhus duoji birra </em></p>
<p><em type="italic">1 Álgu </em></p>
<p>Dá lea vuosttaš geardi go Sámediggi hábme sierra dieđáhusa duoji birra. Ulbmilin dieđáhusain lea ovddidit stivrendokumeantta duoji ovddas ja buktit čielgasit mihttomeriid politihkalaš bargui. Sámedikkis ferte leat guhkitáiggi politihkka ja strategiijat movt duoji ovddidit. Seamma ládje go eará ealáhusain, de dáhpáhuvvet rievdamat earret eará ekonomalaš rámmaeavttuin, riektedoaimmaheamis ja duodjeealáhusas. Duodji lea kulturguoddi ealáhus mas lea ollu dadjamuš sámi gillii ja kultuvrii ja sámi ealáhusovddideapmái. Lea dehálaš sihkkarastit ahte duodji ceavzá sihke kultuvran ja ealáhussan. Duodji lea maid dehálaš identitehtahuksemii sámi servodagas</p>
<p>Sámedikkis lea bajit mihttomearri ovddidit duoji boahtteáigásaš ja geasuheaddji ealáhussan. Dát dieđáhus lea danin ráddjejuvvon duodjái ealáhussan. Eanet vuovdin iežasbuvttaduvvon duojis stuorit márkanii, lea guovddážis Sámedikki áŋgiruššamis. Dáinna oaivvilduvvo ahte duodjeealáhusas nákce heivehuvvot rievdadusaid mielde ja hástalusaid mat leat ealáhusas, ja ahte profešunalitehta, dinen ja gánnáhahttivuohta lassánit ealáhusas.</p>
<p><em type="italic">2 Stáhtus duodjeealáhus </em></p>
<p>2.1 Ekonomalaš raporta</p>
<p>Duodjeealáhusa ovddideapmái leat ráhkaduvvon ekonomalaš raporttat jagi 2006 rájes. Raporttain válddahuvvo ealáhusa ekonomalaš dilli, ja jahkásaš šiehtadallamat duoji ealáhusšiehtadusa birra váldet vuolggasaji das. Raporttat čájehit duojáriid ekonomalaš stáhtusa, geat leat ohcan doaibmadoarjaga Sámedikkis. Maŋimuš golmma jagi vástesaš geahčastagat leat maiddái buohtastahttojuvvon. Analysat leat vuođđuduvvon ohcamiid dáhtoniidda ovddit jagiid ekonomalaš dili ektui. Go čoahkkáigeassá, de čájehit analysat ekonomalaš raportta ektui 2016:s ahte gaskamearálaš duojáris lea oktoolbmo fitnodat, lea nissonolmmoš ja ássá Finnmárkkus. Sámedikki doaibmadoarjja lea ain deaŧalaš fáktora duojára ekonomiijai. Almmá doaibmadoarjaga haga livččii gaskamearálaš duojáris leamaš marginála badjelbáza doaimmastis. Oktiibuot ohcciid gaskkas lei gávpejohtu ieš- duddjon dujiin 8,5 miljon ru. Gaskamearálaš gávpejohtu lea sullii 315.000 ru. Iežas duddjon duoji gaskkas lea gávpejohtu hui máŋggalágan, 2,8 miljon ru rájes gitta 51.000 ruvdnui. Sámediggi jáhkká ahte dán gávpejođus leat maiddái eará oalgeváikkuhusat nugo duodjegávppit, dábálaš buvddat, meassodoalut jna. 2014:s ledje buvttadangolut eanet go duoji gávpejohtu. Dat dagahii earret eará dan ahte badjelbáza (doaibmaboađus) njiejai 2014:s. Oktage duojár ii leat dieđihan vuolláibáhcaga 2015:s ja guovtti duojáris lei vuolláibáza 2014:s. Vuos lea menddo árrat dadjat ahte leago dát tendeansa vai ii. 27 ohcci sáddejedje doaibmadoarjjaohcamiid 2015:s ja 2016:s. Dát lea 33 % registrerejuvvon duojáriid gaskkas. Dát leat hui ollu unnit ohccit go ledje jagi 2013 ja ovddit jagiid ektui. Raporttas ii daddjojuvvo mihkkege dan birra manne ohcciid lohku lea njiedjan. Sáhttá jurddašit ahte ohcciteknihkalaš bealit, lunddolaš heaitin ja rehketdoalu bearráigeahččan, maid Sámediggi álggahii 2012:s sáhttet leat čilgehussan.</p>
<p><span type="quote">Tabealla 2.1:  Man ollu ohccit buot registrerejuvvon
duojáriid gaskkas </span></p>
<p>Raporttaid loguid vuođul leage nu váttis geassit oppalaš konklušuvnnaid duoji ekonomalaš ovdáneami birra. Go nu unnán leat vástidan, de sáhttet unna rievdadusat dagahit hui ollu bohtosii statistihkas. Dattetge čájeha dat midjiide veaháš movt duodjeealáhusa ekonomalaš dilli lea ovdánan. Gaskamearálaš duojár lea (ohcanjagis 2016:s):</p>
<list><p type="listitem">Duojár doaimmaha ovttaolbmofitnodaga, lea nissonolmmoš ja ássá Finnmárkkus.</p>
<p type="listitem">Ollislaš gávpejođus mii lea 298.000 ru, lea ieš duddjon dujiid oassi 220.000. Gávpejohtu lea seamma go 2014:s, muhto iežas duoji oassi lei veaháš njiedjan.</p>
<p type="listitem">Doaibmaboađus lea 40 %, mas lea 13 % lassáneapmi 2014 loguid ektui.</p>
<p type="listitem">Doaibmadoarjja lea ain deaŧalaš duojáriid ekonomiijai. Almmá doaibmadoarjaga haga livččii gaskamearálaš duojáris leamaš marginála badjelbáza doaimmastis.</p>
</list><p>2015:s ii lean ovttage duojáris vuolláibáza, muhto 2014:s lei guoktásis ja 2012:s njealljásis. Logis ohcciid gaskkas garve vuolláibáhcaga dan geažil go ožžo doaibmadoarjaga. Duodjeaktevra lea mii lea dieđihan loguidis 2015 ovddas, ii leat nu olus earálágan dan aktevrras mii lea dieđihan loguidis ovddit jagiin. Ohcanjagiin 2015 ja 2016 bohte 67 % ohcciin Guovdageainnus ja Kárášjogas. Ohcciid lohku Guovdageainnus lea stabiila. Kárášjogas leat veaháš geahppánan ohccit ja vásttolaččat leat ohccit veaháš lassánan eará báikkiin. Jovkui earát gullet Unjárga, Deatnu, Porsáŋgu, Gáivuotna, Røros, Ráisa, Sørfold ja Ráisavuotna. Ain leat čielgasit eanet nissonolbmot geat ohcet (70%) – nugo ovddit jagiin ge. Dát sohkabealjuohku lea leamaš viehka stabiila jagi 2010 rájes. Raporttas ii daddjojuvvo mihkkege ohcciid ahkejuogu birra. Ohcanjagis 2015 bohte guokte ohcama oasusservviin, loahppa bođii ovttaolbmofitnodagain. 2016:s bohte golbma ohcama oasusservviin, loahppa bođii ovttaolbmofitnodagain. Ohcanjagis 2015 lei njealjádas oasis ohcciin formála duodjeoahppu. Formála oahppun oaivvilduvvo fágareive dahje alit oahppu. Raporttas ii leat dan árbevirolaš máhtu fievrrideami birra mii dáhpáhuvvá ruovttus. Guđa olbmos lea fágareive ja ovttas lea alit oahppu. Seamma ollu olbmot dieđihit ahte sis lea fágareive duojis 2012:s nugo 2014:s. 2012:s dieđihedje guhtta olbmo ahte sis lea alit oahppu. Ohcanjagis 2016 lei sullii 40 % formála oahppu duojis. Gávcci olbmos lei fágareive ja guovtti olbmos lei alit oahppu. Ollásit lei iežas duojis gávpejohtu 7,3 miljon ru 2015:s go seamma lohku 2016:s lei 8,5 miljon ru. Gaskamearálaš gávpejohtu lea 303 000 ru 2015:s ja sullii 315.000 ru 2016:s. Iežas duddjon duojis leat stuorra erohusat gávpejođus, 2 miljon ru rájes gitta 50 000 ru rádjai. 2014:s čájehit logut ahte doaibmaboađus lea unnon 2008 rájes 107.000 ruvnnus 103.000 ruvdnui. Jos mii guođđit eret guokte stuorámus duojára 2014:s, de gahččet sihke sisaboađut, golut ja boađus. Gaskamearálaš ollislaš sisaboahtu njiejai 52.000 ru, go fas doaibmaboađus lea 28.000 ru unnit. Jos mii guođđit eret golbma stuorámus duojára jagi 2015 ektui, de lea njiedjan sihke sisaboahtu, golut, go fas doaibmaboađus ain čájeha goargŋuma. Gaskamearálaš ollislaš sisaboahtu lea njiedjan 55.000 ru, go fas doaibmaboađus čájeha 15.000 ru lassáneami. 27 ohcci gaskkas 2015:s lea 12 duojáris (44 %) sisaboahtu duoji lassin. Golbmasis sis leat eará sisaboađut mat leat stuorát go sisaboahtu duodjedoaimmas. Vihttasis sis lea viehka unnán eará sisaboahtu (marginála). Loahppa njealljásis lea sisaboahtu sullii bealli duodjesisaboađus. 27 ohcci gaskkas 2016:s lea 10 duojáris (37 %) sisaboahtu duoji lassin. Golbmasis sis lea eará sisaboahtu stuorát go sisaboahtu duodjedoaimmas. Golbmasis sis lea viehka unna eará sisaboahtu (marginála). Loahppa njealljásis lea gaskamearálaččat eará sisaboahtu sullii bealli duodjesisaboađu ektui. Nugo ovddit jagiin ge, de leat ohcanjagis stuorra erohusat duojáriid gaskka, alimus ollislaš sisaboahtu lei sullii 3,3 miljon ru ja unnimus sisaboahtu duojára nammii lei 51.000 ru. Gaskamearálaš sisaboađuid ja goluid ovdáneamis jagi 2010 rádjai ja maŋŋá jagi 2010 lea viehka čielga erohus. 2014 logut čájehit veaháš njiedjama jagi 2012 rájes, muhto ain lassáneami jagi 2010 ektui. 2015 rehketdoallologut buot duojáriid ektui čájehit ahte vaikko golut lassánit ja sisaboađut dássánit veaháš, de goargŋu doaibmaboađus sullii 10 %:ain. Jagiid 2015 ja 2016 raporttat čájehit ahte deaŧaleamos vuovdinkanála lea njuolga vuovdin. Buohkat oaivvildit ahte dát lea deaŧalaš. Muhto maiddái meassat – mii oalle guhkás lea njuolga vuovdinkanála – boahtá hui bajás. Interneahtta ja poastta bokte vuovdin leat sin mielas heajumus vuovdinkanálat. 2.2 Duoji meroštallan</p>
<p>Guhkes áiggi politihka hábmema oktavuođas duodjeealáhusa várás lea dárbu áddet mii duodji lea. Mii lea erohus gávppálaš látnalasbuvttaduvvon buktaga ja duoji gaskka? Makkár deaddu sámi kultuvrras galgá leat duoji ovddideamis boahtteáiggis? Dasto buktá sámi ođđa design ođđa márkaniid ja ođđa kunddarjoavkkuid. Muhtumiidda leat sámi hápmásaš biktasat deaŧalaš oassi sámi identitehtas. Duodjebuvttadeapmi rievdá muđui servodatovdánemiin. Bohtet ođđa ávdnasat, ođđa buktagat, ođđa design, ođđa buvttadanvuogit, ođđa ráhkadanávdnasat ja ođđa márkanat. Duodjeealáhus mekaniserejuvvo iešguđege dásis ja leat maiddái iešguđege áddejumit das makkár ávdnasiid sáhttá leat lohpi geavahit duoji buvttadeamis. Dát buktá hástalusaid duoji meroštallamii, ja meroštallan ferte dan geažil leat dan muttos dávggas ja bajimuš dásis ahte das vuhtiiváldojuvvojit earret eará boahtteáiggi rievdadusat. Duodjeealáhusa siskkobealde gávdnat mii dál sihke árbevirolaš duoji ja ođđa sámi design. Go juo duodji sáhttá leat nu máŋggalágan, lea guhkit áiggi geahččaluvvon oččoduvvot oktasaš duodjemeroštallan. Sámi organisašuvnnat Sámiid Duodji ja Duojáriid Ealáhussearvi gávnnahedje 2014:s ahte detállja dási meroštallama duodjái ii leat vejolaš dahkat, muhto šadde ovttaoaivilii bajimuš dási duodjemeroštallamis: <em type="italic">«Duodji lea sámi čoahkkedoaba buot buvttadeaddji doaimmain maid duojár dahká. Dása gullet giehtaduodji, atnudáidda ja muohkaduvvon ávdnasat mat vuolget sámi kultuvrras ja árbevieruin. </em><em type="italic">Duddjomii gullá ráhkadit iežasbuvttaduvvon kvalitehtadiŋggaid, atnudiŋggaid, áđaid ja biktasiid mat čájehit sámi eallinmálle ja kulturárbevieruid sihke vuođđoávdnasiid válljema ja muohkadeami bokte, ja maid čábbudahttima viidodaga hábmemis ja buvttamálles. </em>» Sameslöjdstiftelsen Sámi Duodji Ruoŧas definere duoji ná: ” <em type="italic">Sámi duodji, lea sámi namahus gieđain-ráhkaduvvon sámi buktagiin nu go biktasat, viessobiergasat, reaiddut ja čiŋat. Giehtaduojis lea guhkes árbevierru. Vuođđun vel otná nai duojis leat luondduávdnasat. Sámi giehtaduodji lea buvttaduvvon boares árbevieruid mielde ja heivehuvvon ođđa teknihkaide ja geavahansurggiide guovllus guvlui. </em><em type="italic">Dujiin oaivvildit mii dan giehtaduoji ja dan dáiddaduoji maid sápmelaččat barget, dan mearkkaša dan mii vuolgá sámi árbevieruin, sámi hábmenjurdagis, sámi minstariin ja ivnniin. Sátni duodji geavahuvvo maid albmavuođa meroštallamis sámi duojis ja sámi dáiddaduojis. Dás lea vuosttažettiin sáhka giehtaduoji birra ja nuppi dáfus fas sámi eallinmálle birra.” </em>Barggu oktavuođas maid Sámiráđđi lea álggahan duodjemearkka ođđasis ealáskahttimis, de lea geahččaluvvon oažžut oktasaš meroštallama das mii duodji lea riikarájáid rastá. Dán ii lean dattetge vejolaš dahkat. Sámediggi oaidná ahte detállja dási meroštallan duojis lea hástalus, ja gažaldahkan lea ahte lea go dán lágan meroštallan ulbmillaš. Deaŧalaš lea ahte ii ráhkaduvvo nu gáržžes rámma duodjái mii sáhttá hehttehit ealáhusa lunddolaš ovdáneami. Gáržžes meroštallan sáhttá áiggi mielde hedjonahttit gánnáhahtti ealáhusovdáneami eavttuid. Dan geažil ferte meroštallan leat dan muttos dávggas ja bajimuš dásis ahte dat váldá vuhtii earret eará duodjeealáhusa ovdáneami boahtteáiggis. Sámediggi oaivvilda ahte meroštallan maid duodjeorganisašuvnnat Sámiid Duodji ja Duojáriid Ealáhussearvi gávnnahedje 2014:s lea buorre bargui viidáseappot. </p>
<p>2.3 Duoji aktevrrat</p>
<p>Duodjeorganisašuvnnat Sámiid duodji ja Duojáriid Ealáhussearvi ja Sámediggi vuolláičálle váldošiehtadusa duodjeealáhusa várás 29.03.05. Šiehtadusas boahtá ovdan ahte bealit galget šiehtadallat dađistaga ealáhusšiehtadusa duodjái doaibmabijuiguin, maid ulbmilin lea ovddidit ealáhusa daid politihkalaš mihttomeriid ja ealáhusa njuolggadusaid mielde maid Sámediggi áiggis áigái mearrida. Duoji stuorámus aktevra, Duodjeinstituhtta, ii leat mielde duodjeealáhusšiehtadusa šiehtadallamiin. Duodjeorganisašuvnnat leat Sámedikki deaŧaleamos ovttasbargoaktevrrat duodjeealáhusa siskkobealde. Organisašuvnnat nammadit earret eará lahtuid duoji fágalávdegoddái ja ekonomalaš lávdegoddái. Dat ráhkadit maiddái ollu čielggadusaid ja raporttaid mat addet deaŧalaš mearrádusvuođu maiddái Sámediggái. Sámiid duoji ulbmilin lea ovdánahttit duojáriid beroštumiid ekonomalaččat, fágalaččat, sosiálalaččat ja kultuvrralaččat. Organisašuvdna galgá earret eará buoridit duojáriid rámmaeavttuid. Dat galgá maiddái jođihit kulturguoddi ja ealáhusvuđot duodjedoaimma ovddideami. Duojáriid Ealáhussearvvi ulbmilin lea bargat dan ala ahte ovttaskas duodjebuvttadeaddji oažžu dohkálaš bargoeavttuid ja ovdánanvejolašvuođaid. Organisašuvdna galgá maiddái ovdánahttit buoret rámmaeavttuid ovttaskas buvttadeddjiid gánnáhahttivuhtii. Tabealla 2.2 Lahttoovdáneapmi Sámiid Duodji ja Duojáriid Ealáhussearvi jagiin 2012 – 2016:</p>
<p>Jagi 2012 rájes lea Sámiid Duoji lahttolohku lassánan 170 lahtus 193 lahttui 2016:s. Duojáriid Ealáhussearvi lea unnit organisašuvdna go Sámiid Duodji, ja dás lea lahttolohku leamaš unnit eanet dássil maŋimuš jagiin. Vuođđudusas Duodjeinstituhtta lea deaŧalaš rolla duodjefágalaš áššiid ja regionála ovddidanprošeavttaid ovddideami ja bagadusa ektui. Duodjeinstituhta váldoulbmilin lea ovdánahttit ealáhusovddideami árbevirolaš duoji vuolggasajis. Duodjeinstituhtta galgá maiddái veahkehit ja ovdánahttit fágagelbbolašvuođa duoji siskkobealde, addit veahki ja ovdánahttit buktagiid ja addit buvttabagadusa, álggahit geahččalan- ja ovddidanbargui searvama. Duodjeinstituhtas leat leamaš 2017:s vihtta fidnooahppi ja okta oahppokandidáhta. Boazodoalu ja duoji oahpahuskantuvrra váldokantuvra lea Guovdageainnus. Oahpahuskantuvrras lea fágaoahpahusfálaldat oahppokandidáhtii dahje fidnooahppái duodjeealáhusa siskkobealde. Okta eavttuin ahte sáhttá váldojuvvot fidnooahppin lea ahte sus lea joatkkaskuvla dási duodjefága. Áigodagas jagi 2012 rájes jagi 2016 rádjai leat 16 fidnooahppi/ oahppokandidáhta ožžon fágareivve. Máŋgasat leat maiddái maŋidat fágareivve váldima jahkái 2017. Tabealla 2.3 Geahčastat das man ollu ledje fidnooahppit fágareivviin jagiin 2012 – 2016 (Boazodoalu ja duoji oahpahuskantuvra, 2017):</p>
<p>Sámediggi ruhtada buot bajábealde namuhuvvon aktevrraid Sámedikki jahkásaš bušeahttašiehtadallamiid bokte.</p>
<p><em type="italic">3 Sámedikki váikkuhangaskaoamit </em></p>
<p>Sámediggi várre ja geavaha ollu ruđaid duodjái. 2017:s lei várrejuvvon 34,5 miljon ruvnno ealáhusdoaimmaide. Dás manai 14 miljovdna duodjái. Dát mielddisbuktá ahte 40% ealáhusbušeahtas lea várrejuvvon duodjái. 2016 rehketdoallu čájeha ahte geavahuvvui sullii 15 miljon ruvdno duodjái. Dát mielddisbuktá ahte 2016:s manai 46% ealáhusruđain maid Sámediggi hálddaša, duodjái.</p>
<p>3.1. tabealla Sámedikki 2016 bušeahtta duodjeealáhussii</p>
<p>Sámediggi várrii 2016:s 7,9 miljon ruvnno Ealáhusšiehtadussii, 4,5 miljon ruvnno Duodjeinstituhttii ja lahka 1,6 miljon ruvnno Oahpahuskantuvrii 2016 bušeahtas.</p>
<p>3.1 Duoji váldošiehtadus</p>
<p>Duoji váldošiehtadus mearriduvvui 2005:s ja rievdaduvvui njukčamánu 19.b.2007. Šiehtadusa duogábealde ledje Sámediggi ja duodjeorganisašuvnnat Sámiid Duodji riikkaorganisašuvdna ja Duojáriid Ealáhussearvi. Šiehtadusas lea earret eará njuolggadusaid birra ja ealáhusšiehtadusa šiehtadallamiid vuođu birra ja duodjeregistara sisdoalu birra.</p>
<p>3.2 Duoji ealáhusšiehtadus</p>
<p>Duoji ealáhusšiehtadus, mii šiehtadallojuvvo jahkásaččat gaskal duodjeorganisašuvnnaid Sámiid Duodji, Duojáriid Ealáhussearvvi ja Sámedikki, lea Sámedikki deháleamos reaidu duoji ovddideamis. Ulbmil ealáhusšiehtadusain lea ovddidit ealáhuslaš duoji mii lea gánnáhahtti ja mas lea eanet vuovdin iežasbuvttaduvvon buktagiin. Ealáhusšiehtadusas lea earret eará doaibmadoarjaga birra duojáriidda, investeren- ja ovddidandoarjaga birra, álggahandoarjaga birra, čálgoortnegiid birra, márkanovddidandoaibmabijuid birra ja doarjaga birra organisašuvnnaide. Dasa lassin leat ealáhusšiehtadusas doaibmabijut maid šiehtadit šiehtadallamiid oktavuođas, nu go gelbbolašvuođalokten doaimmat, mearkagálvohuksen ja vuovdin- ja márkanastindoaimmat. Áššebealálaččat bidjet ovdan oppalaš rámma ja duodjeruđat várrejuvvojit sierra ruhtavárremiid bokte. Sámedikki jahkásaš bušeahttašiehtadallamiid bokte várre dasto Sámediggi ruđaid duodjeulbmiliidda. Dát guoská sihke doaibmabijuide maid leat soabadan, ja njuolggodoarjagii Duodjeinstituhttii ja Boazodoallo- ja duoji oahpahuskantuvrii. Sámediggeráđđi mearrida njuolggadusaid dáidda doaimmahemiide.</p>
<p>Doaibmadoarjja</p>
<p>Doaibmadoarjjaortnet guoská duodjefitnodagaide mat buvttadit árbevirolaš duoji, ja mat leat dohkkehuvvon duodjeregistarii. Duoji fágalávdegotti leat duodjeorganisašuvnnat nammadan. Dat lea duoji fágalávdegoddi mii árvvoštallá konkrehta juohke buktaga ja mearrida sáhttá go ohcci dohkkehuvvot duodjeregistarii vai ii. Duodjebuktagat dohkkehuvvojit ovttaid mielde, ja fágalávdegottis leat sierra eavttut dán árvvoštallamii. Fágalávdegoddi árvvoštallá earret eará lea go buktagis vuolgga sámi kulturárbevierus, man stuora oasis das buvttaduvvo mašiinnain, makkár ávdnasat leat geavahuvvon, kvalitehta ja masa buvtta geavahuvvo. Sámi design ii boađe doaibmadoarjjaortnega vuollái, muhto sámi design boahtá eará ortnegiid vuollái duoji ja kulturealáhusaid vuollái maid Sámediggi hálddaša. Ohccis guhte áigu duodjeregistarii, gáibiduvvo ahte deavdá eavttuid leat mielde Sámedikki jienastuslogus, muhto ii dárbbaš leat čálihuvvon dasa. Áššebealálaččat leat máŋgga gearddi árvvoštallan galget go sihkkut etnalaš gullevašvuođa gáibádusa, muhto leat šiehttan joatkit dainna. Duodjeealáhusa ekonomalaš raportta mielde lea doaibmadoarjja šaddan dehálit oassi duojáriid ekonomiijii go ovdal. Doaibmadoarjaga haga livččii duojáriin vuolláibáza iežaset doaimmas. Hástalus dáinna ortnegiin lea go eai leat áibbas ovttaoaivilis mii duodji lea. Leat iešguđet lágan ipmárdusat earret eará man stuora oassi buktagis sáhttá leat mášinduddjojuvvon, ovdal dan ii šat sáhte gohčodit duodjin.</p>
<p>3.3 Dáhttu – Sámedikki áŋgiruššan kulturealáhusain</p>
<p>Sámediggi álggahii 2012:s iežas áŋgiruššama oažžut eanet gánnáhahttivuođa sámi kulturealáhusaid. Okta áŋgiruššansurggiin lei čađahit fitnodatovdánahttinprográmmaid kulturealáhusaid várás, man gohčodit Dáhttu. Dát lea fierpmádat- ja fitnodatovdánahttinprográmma kulturealáhusaid várás man Kreativ Industri lea hábmen Sámediggái. Dáhttu čađa besset sámi kulturealáhusdoaimmaheaddjit bargat earret eará fitnodatjurdagiin, ožžot álggahanveahki ja strategiijaovddidanveahki. Juohke prográmmas lea sadji 12 ealáhusdoaimmaheaddjái geain lea hállu ja dáhttu ásahit gánnáhahtti fitnodaga. Guovddáš ulbmil prográmmain lea maid hukset fierpmádaga aktevrraid gaskka. Prográmma bistá jagi ja das leat golbma čoagganeami ja juohke oasseváldi oažžu 30 ráđđeaddidiimmu juohkehaš. Mihttomearri lea ahte maŋŋil loahpahuvvon prográmma galget eambbogat eallit iežaset kulturealáhusfitnodagain. Dákkár prográmma čađahuvvui maid duojáriidda. Dása serve 12 fitnodaga, 10 bohte Finnmárkkus ja 2 Romssas. Bohtosa birra čoagganemiin eat sáhte vuos dadjat olus maide, muhto jearahallamiin maid leat čađahan maŋŋil čađahuvvon prográmma, vástidedje ollu fitnodagat ahte sii vuhttet eanet gánnáhahttivuođa ja alit gelbbolašvuođa maŋŋil čoagganemiid. Sámediggi lea viidásetfievrridan dán áŋgiruššama ođđa golmma jahkái 2017 rájes, ja dat sáhttá boahtit maid duodjeealáhussii ávkin.</p>
<p><em type="italic">4 Áŋgiruššansuorggit </em></p>
<p>Duodji lea dehálaš kulturguoddi, ja Sámedikki mielas ferte leat vejolaš ovdánahttit eanet ealáhuslaš duoji. Duodjeealáhus ferte leat gánnáhahtti, seammás fertejit leat ovdánahttinvejolašvuođat, sihke árbevirolaš duodjedoaimmaide ja ođđa sámi kulturbuktagiidda main lea vuolggasadji sámi kultuvrras. Duodji ealáhusoktavuođas lea váldoulbmil Sámedikkis ovdánahttit duoji dego boahtteáigásaš ja geasuheaddji ealáhussan sámi guovlluin. Duodjeealáhusa ferte čatnašuvvut sámi kulturealáhusaide, ja oppalohkái ovdáneami- ja ovdánahttinpotensiála ektui mii lea das. Kulturealáhussuorggi ovdáneamis biddjo fokus gelbbolašvuhtii, danin go vurdojuvvo ovdánahttin boahtteáiggis juste dáin surggiin. Duodjeealáhus vásiha internationála gilvvu doaimmain main ii leat sámi kulturduogáš. Muhtun duojáriin lea fokus iežaset duodjái ja ii ge dasa mii lea gánnáhahtti. Dán oktavuođas lea duodji guovddáš kulturguoddi ealáhus mas lea stuora mearkkašupmi sámi kultuvrii ja gillii. Sámediggi áigu aŋkke joatkit barggu ovdánahttit duoji gánnáhahtti ealáhussan, seammás go sámi kultuvrra seailluheapmi ja ovdánahttin lea vuođđun. Sámediggi berošta ahte duojis lea buorit ekonomalaš eavttut ja viidáseappot ovddiduvvo sihke ealáhussan ja kultuvran. Duodjedoaibma hukse maid identitehtadovddu.</p>
<p>1. áŋgiruššansuorgi - Rekruteren</p>
<p><span type="quote">Hástalusat </span></p>
<p>Rekruteren duodjeealáhussii lea unnán. Sámedikkis leat doarjjaortnegat sihke ohppiide joatkkaskuvllas ja allaskuvllas, hospiteremii ásahuvvon fitnodagain ja doarjjaortnet oahppokantuvrii. Duodjeinstituhtas lea maid bagadallanortnet ja váldá vuostá oahpahalliid. Aŋkke leat dušše moattes dáin geat álget duojárin ollesáiggis maŋŋil oahppoáiggi. Sin gaskkas geat álget, álget eatnasat ovttaolbmofitnodagain, mas dávjá duddjojit seamma dujiid go earáge duojárat ja seamma márkana vuostá, ja dat sáhttá goazadit fitnodaga stuorruma. Rekruteren duodjeealáhussii boahtá ain leat dehálaš, ja ahte gávdnojit stipeanddat ohppiide, studeanttaide ja fidnooahppoortnegii. Regionálaguorahallamis sámi guovlluin 2016:s (Telemarksforskning) čájeha ahte sámi guovlluin álggahuvvojit unnit fitnodagat go eará guovlluin riikkas. Eará analysat čájehit ahte ollu sámi fitnodagain ii leat áigumuš stuorrut, muhto leat duhtavaččat go fitnodagas lea badjelbáza ja go fitnodat ceavzá ekonomalaččat. Sámedikkis lea beroštupmi oažžut eanet máhtu das manin nuorat eai álggat duodjedoaimmahemiin ollesáiggis maŋŋil oahppoáiggi. Duoji 2015 ja 2016 ekonomalaš raporta čájehit ahte Sámediggi ii leat lihkostuvvan movttiidahttit eanet doaimmaheapmái ealáhusas, vaikko leat lasihan váikkuhangaskaomiid doaibmadoarjjaortnegiid bokte guovlluide olggobealde Finnmárkku. Dál gávdnojit unnán duodjefitnodagat olggobealde Finnmárkku. Mihttomearrin lea lasihit rekruterema duodjái julev- ja lullisámi guovlluin, ja lasihit vuovdin- ja dinenvejolašvuođaid dáin guovlluin. Duodjeinstituhtas lea maid bagadallandoaibma Romssas, Nordlánddas ja lullisámi guovllus. Dasa lassin lea Árran bidjan searaid duodjái. Ollu dáin doaimmain leat čadnon vuođđokurssaide duojis ja bagadallamis. Leat aŋkke unnán álggahuvvon duodjefitnodagat dáin guovlluin. Hástalus lea loktet gelbbolašvuođa duojis ja dan bokte viidásetfievrridit duoji immateriála kulturárbbi riddo- julev- ja lullisámi guovlluin. Mihttoolaheapmi ferte leat seailluhit ja ovddidit dán kulturárbbi ja maiddái geahččalit oažžut ceavzilis duodjedoaimmaid. Máŋgasii lea duodji ja sámemállet bivttasbuvttadeapmi dehálaš identitehtahuksejeaddji doaimmaheapmi. Dehálaš eaktu dasa ahte duodjeealáhus galgá sáhttit ovdánit, lea ahte dát ovdáneapmi lea heivehuvvon eará treanddaide sámi servodagas. Bivttasčájeheapmi já čájáhusat buktet sáhkkiivuođa ja dáiddalašvuođa. Dákkár lágideamit addet eanet beroštumi sámi kultuvrii ja sáhttet leat mielde movttiidahttime nuoraid álggahit iežaset doaimmaid. Dat ahte olmmošlohku njiedjá sámi guovlluin ja gávpogat sturrot, dahká ahte dákkár identitehtahuksejeaddji áđat šaddet deháleappot nuoraide geat orrot olggobealde árbevirolaš sámi guovlluid. Sámediggi ferte árvvoštallat eanet áŋgiruššamiid guovlluide olggobealde Sis-Finnmárkku, nu ahte iešguđet lágan duojit, árbevierut ja teknihkat viidásetfievrriduvvojit ja ovddiduvvojit. Árbevirolaš máhttofievrrideapmi ruovttuin, kulturinstitušuvnnaid ja duodjeorganisašuvnnaid doaimmat mat mielddisbuktet eanet beroštupmái duojis, bohtet leat dehálaččat dán oktavuođas.</p>
<p><em type="italic">Mihttomearri </em></p>
<p>Sihkkarastit rekruterema nuorain duodjeealáhussii</p>
<p><em type="italic">Strategiijat </em></p>
<p>Viidásetovddidit buriid ruhtadanortnegiid nuoraide</p>
<p>Čielggadit vejolaš sivaid manin leat nu unnánat mat álggahit fitnodagaid</p>
<p>Veahkehit rekruteremii kursadoaimmaid bokte</p>
<p>2. áŋgiruššansuorgi - Gánnáhahttivuohta</p>
<p><span type="quote">Hástalusat</span></p>
<p>Seamma go earáge ealáhusain, de lea gánnáhahttivuohta vealtameahttun buori ovdáneapmái ealáhusas. Duoji ealáhusšiehtadus lea okta váikkuhangaskaomiin mat Sámedikkis leat sihkkarastit ovtta ealáhusa mii lea ovdáneame. Vaikko Sámedikkis leat buorit ruhtadanortnegat, de ii loktan gánnáhahttivuohta duojis. Sáhttet leat ollu ákkat dasa ahte gánnáhahttivuohta ii loktan. Vuosttažettiin lea árbevirolaš duodji hui áddjái já dainna lea ollu bargu, earenoamážit ávnnasháhkamis. Nubbi lea ahte lea váttis bidjat hatti buktagiidda. Haddi biddjo dávjá fálaldaga ja ohcalemiid vuođul ovtta buktagis. Raporttas boahtá ovdan ahte hattit duodjebuktagiin eai čuovo dábálaš haddegoargŋuma mii lea servodagas. Golut loktanit eanet go sisaboahtu. Ealáhus ferte eanet ieš bidjat láidestemiid dasa movt dujiid haddi galgá leat. Mii árvvoštallat ahte maiddái stuora oassi hástalusain lea go eai olát stuorit márkaniidda, geahča eanet dan birra viđát áŋgiruššansuorggis <span type="quote">“Stuorit márkanat”</span>. Hástalus lea lasihit gánnáhahttivuođa árbevirolaš duojis. Duoji viidáset áŋgiruššamis ferte árvvoštallat lea go buoret rátkit eret ođđadesign/ ođđaáigásaš duoji ja hoigat dan eanet áŋgiruššamii mii doaimmahuvvo kulturealáhusaid várás. Eanas duojárat leat ovttaolbmofitnodagat main ii leat olu formálalaš oktavuohta eará duojáriiguin. Muhtimiidda sáhttá ovttasbargu ja fierpmádat leat buorre sihke fágalaš ovdáneami dihte ja maid gánnáhahttivuođa dihte. Dát guoská earenoamážit sidjiide geat leat easkkaálgit. Sámediggi lea iežas fitnodatovddidanprográmmain vuoruhan fierpmádathuksema juste danin vai gánnáhahttivuohta lassána. Ovttasbargu earáiguin olggobealde duodjeealáhusa sáhttá rahpat ođđa márkaniid. Earenoamážit guoská dát mátkeealáhusfitnodagaiguin ja lágideaddjimárkaniiguin. Ovdamunni lea ahte duojárat álkibut olahit ođđa ostiide nu ahte eai dárbbaš golahit ollu ruđa dasa. Dát sáhttá maid šaddat goappašagaide ávkin, go seammás beassá mátkeealáhus ovdanbuktit ealli sámi kultuvrra ja báikkálaččat buvttaduvvon kvalitehtabuktagiid. Muhtin duojárat dárbbašit geavahit ávdnasiid maid vižžet luonddus. Hástalus sidjiide lea go sis ii leat lága bokte vuoigatvuohta mohtorfievrruiguin vánddardit mehciin viežžat vuođđoávdnasiid. Sii fertejit ohcat sierralobi muhtorjohtolatlágas. Dákkár práksis mielddisbuktá lassibarggu duojáriidda. Mohtorjohtolatláhka ferte rievdaduvvot nu ahte duojáriidda gusto láhka seamma ládje go eará ealáhusain lea geavahit mohtorfievrru doaimmas. Jus galgá gávdnot ceavzilis duodjeealáhus, de ferte biddjot fokus earret eará buvttaovddideapmái, designii, hospiteremii, bagadallamii, oahppostipendii, investeremiidda ja márkanastimii ja vuovdimii. Muhtimiin lea dárbu ođastit doaibmaapparáhta ja geahčadit gávdnat ođđa buvttadanmálliid. Sámediggi ferte ain vuoruhit doarjagiid investeremiidda, álggahanstipeandda ja fitnodatovdánahttimii doarjaga. Lunddolaš lea vuoruhit ovttasbargo- ja ovddidanprošeavttaid, márkanastima ja vuovdin- ja márkanastindoaibmabijuid.</p>
<p><em type="italic">Mihttomearri </em></p>
<p>Eanet gánnáhahttivuohta duojis</p>
<p><em type="italic">Strategiijat </em></p>
<p>Viidásetfievrridit ruhtadanortnegiid ovdánahttin- ja investerendoaibmabijuide</p>
<p>Dahkat formálalažžan ovttasbarggu ja fierpmádagaid duojáriid gaskka</p>
<p>Álkidit meahccái beassama viežžandihte vuođđoávdnasiid</p>
<p>3 áŋgiruššansuorgi – váikkuhangaskaoamit mat leat heivehuvvon duodjeealáhussii</p>
<p><span type="quote">Hástalusat</span></p>
<p>Doarjjaortnegat duodjái mearriduvvojit dábálaččat ealáhusšiehtadusaid bokte. Dárbbu mielde rievdaduvvojit dát, ja leat dávjá gáibádusaid vuođul maid Sámediggi bidjá eará doarjjaortnegiidda. Duoji doaibmadoarjja lea dat ortnet mii dávjjimusat lea leamaš fokusis. Doaibmadoarjja galgá sihkkarastit ahte duojárat sáhttet doaimmahit ealáhusa badjelbáhcagiin. Dát doarjja lea oaivvilduvvon lassigoluid gokčamii mat bohtet go dárbbašuvvojit ollu bargonávccat, ja go gávdnojit hástalusat mekaniseret buvttadeami. Dán doarjagis lea maid ollu dadjamuš árbevirolaš duddjoma sihkkarastimii. Doaibmadoarjjaortnega hástalusaid sáhttá bidjat guovtti oassái: Ealáhusa ekonomalaš ovdáneapmi ja doaibmadoarjjaortnega hálddašeapmi. Dasa lassin lea maid duodjeregisttar okta registtar mii lea etnisitehta vuođul, ja okta registtar mii lea etnisitehta vuođul, lea váttis ášši.</p>
<p><em type="italic">Ealáhusa ekonomalaš ovdáneapmi </em></p>
<p>Ekonomalaš raporta (2016) čájeha ahte lagabui bealli (12:s 27 duojáris) lei dienas eará sajis go duojis. Gaskamearálaš oppalašsisaboahtu mii lei 200 000 ruvnno 2014:s muitala iešalddis ahte bálkábáza lea unni go buot doaibmagolut leat máksojuvvon. Doaibmaboađus lea leamaš sullii 100 000 ruvnno ollu jagiid, ja dat lea hui unni. Sáhttá árvvoštallat lea do doaibmadoarjaga doaibman ulbmila ektui, mii lea leamaš loktet gánnáhahttivuođa duodjeealáhusas. Lea balddihahtti go doaibmadoarjja ii leat addán eanet gánnáhahttivuođa ealáhussii.</p>
<p><em type="italic">Doaibmadoarjjaortnega hálddašeapmi </em></p>
<p>Duojárat leat iešheanalaš ealáhusdoaimmaheaddjit ja fertejit čuovvut lágaid ja njuolggadusaid mat gustojit earret eará rehketdollui. Dárkkisteamit, mat leat čađahuvvon 2012:s, 2014:s ja 2015:s čájehit ahte muhtin duojáriin leat váilevašvuođat rehketdoalus. Leat maid leamaš stuora hástalusat dokumenteret mii lea iežasbuvttaduvvon duodji ja movt rehketdoallu lea hábmejuvvon. Eará ealáhusat main lea sullasaš ealáhusdoarjjaortnet, leat njuovahagat ja meieriijat jna., mat addet dieđuid sisaboađu birra. Dáid dárkkistanortnegat leat álkit ja maŋit áiggi dárkkisteapmi dieđuin lea vejolaš čađahit. Dárkkistemiin, maid Sámediggi lea čađahan, leat buktán dieđuid ahte leat dáhpáhusat gos lea oastin ja vuovdin lagas olbmuid gaskkas, ii ge leat leamaš vejolaš iskat dieđuid, ja rehketdoallu lea leamaš váilevaš. Máŋgga áššis lea leamaš eahpádus leat go buktagat mátkemuittut vai duojit. Ortnega doaimmaheapmi lea čájehan ahte vel buvttademiin nai main stuora oassi lea mašiinnaid bokte čađahuvvon, dihtoriid vehkiin jna., de leat dat maid šaddan oassin duodjedoahpagis, ja dasto maid ožžon doaibmadoarjaga daid ovddas. Ortnet lea passiiva ortnet mii ii mielddisbuvtte ovddidanbarggu duodjeealáhussii.</p>
<p><em type="italic">Eará vejolašvuođat doaibmadoarjjaortnega sadjái </em></p>
<p>Dát hástalusat leat árvvoštallojuvvon máŋgii Sámedikkis, ja leat digaštallan ollu molssaeavttuid birra doaibmadoarjjaortnegii. Doaibmadoarjjaortnet sáhttá álkiduvvot, rievdaduvvot dahje heaittihuvvot. Vuosttaš molssaeaktu mii sáhttá álkidit ja beavttálmahttit ortnega hálddašeami buohkaide, lea bidjat gáibádusa ohccái ahte ohccis galgá leat autoriserejuvvon rehketdoalli. Autoriserejuvvon rehketdoalli sáhttá duođaštit ohcci vuovdima iežasbuvttaduvvon duojis. Hástalus dás lea ahte rehketdolliin ii leat duodjefágalaš gelbbolašvuohta árvvoštallat lea go dá duodji vai ii. Nubbi molssaeaktu lea heaittihit duodjeregistera, nu ahte juohke ohcama oktavuođas árvvoštallojuvvo sihke ohcci buktagat ja duođaštus das ahte lea iežasbuvttaduvvon duodji. Jus dáin molssaeavttuin vállje nuppi, de viidásetfievrriduvvo passiiva doaibmadoarjjaortnet mii ii lokte duoji gánnáhahttivuođa. Goalmmát molssaeaktu lea heaittihit doaibmadoarjjaortnega ja oažžut sadjái ođđa váikkuhangaskaoapmeortnega omd. 3-jagá bargostipeandda. Stipeandda ulbmil galgá leat lasihit buvttadeami, ráhkadit ođđa buktagiid dahje ođđa buvttamálliid, designa, gelbbolašvuođaloktema jed. Dákkár bargostipeanda sáhttá viidásetovddidit duodjeealáhusa ja lasihit sisaboađu sutnje gii oažžu stipeandda. Doaibmadoarjjaortnet lea šaddan nu hástaleaddjin ja dan hálddašeapmi gáibida nu ollu bargonávccaid ahte ii leat ulbmillaš viidásetfievrridit dákkár ortnega. Doaibmadoarjaga heaittiheapmi doaibmabijuid ektui mat ovddidit ovdánahttima, šaddá álkit vuoruhit doaibmabijuid mat leat heivehuvvon duodjeealáhusa ovdáneapmái ja servodagas muđui. Dat ahte vuoruhit barggu ovdalii ovdánahttindoaimmaid mielddisbuktá áiggi mielde ahte eanet nuorat sáhttet válljet duodjeealáhusa boahtteáigái. Duodjeorganisašuvnnat leat dehálaš ovttasbargoguoimmit go galgá ásahit ortnegiid mat leat heivehuvvon duodjeealáhussii. Doarjja investeremiidda, ovdánahttindoaimmaide, hospiteremii ja álggahandoarjja doibmet ulbmillaččat, ja daid sáhttá álkit heivehit duodjeealáhusa dárbbuide ja muđui servodaga rievdama mielde.</p>
<p><em type="italic">Mihttomearri </em></p>
<p>Lasihit gánnáhahttivuođa duojis</p>
<p><em type="italic">Strategiijat </em></p>
<p>Heivehit doarjjaortnegiid nu ahte dat sihkkarastet duodjeealáhusa boahtteáiggi váste.</p>
<p>Dálá doaibmadoarjjaortnega sadjái ásahit bargostipeanda-ortnega</p>
<p>4.áŋgiruššansuorgi - gelbbolašvuođalokten</p>
<p><span type="quote">Hástalusat </span></p>
<p>Duodjeealáhusas lea dárbu gelbbolašvuođaloktemii máŋgga dásis. Sámediggi lea bidjan návccaid fitnodatovdánahttinprográmmaide maiddái duoji váste kulturealáhusáŋgiruššamis. Duodjeealáhusa siste leat digaštallamat nagodit go bagadallandoaimmat loktet gelbbolašvuođa duodjeealáhusas, ja buktet go ruđat mat leat várrejuvvon bagadallamii, eanet bargosajiid, ja vel leat go dat lasihan gánnáhahttivuođa. Hástalussan šaddá čielggadit movt gelbbolašvuođalokten galggašii doaibmat duodjebirrasiin, ja maiddái man ollu ealáhusperspektiivvas galgá leat dadjamuš go gelbbolašvuođadoaibmabijut biddjojit johtui. Duodjeinstituhtas lea dehálaš rolla go lea sáhka duodjefágalaš gažaldagaid ovddideamis ja bagadallamis, ja regionála ovddidanprošeavttain. Sámediggi vuohttá maid ahte DI:s lea ollu gelbbolašvuohta ja desentraliserejuvvon organiseren, ja dat leat dehálaččat duoji viidáset ovddideapmái ja rekruteremii. Sámediggi háliida ahte Duodjeinstituhtta galgá leat mielde viidáset ovdáneamis ja leat eanet fárus go ovdal. Duodjeinstituhtta galgá ovddemusat leat guovddážis ovddidit ealáhuslaš duoji. Dat ahte guokte duodjeorganisašuvnna ja Duodjeinstituhtta vuosttažettiin barget seamma mihttomeari ovddas, gáibida ahte lea lagat ovttasbargu dán golmma ásahusa gaskka. Sámediggi juolluda doarjaga dáidda ja Sámediggái lea dehálaš árvvoštallat makkár ávki ruđain lea. Sámediggi lea máŋgga oktavuođas evttohan časkit oktii ja dahkat eanet ovttasbarggu eanet formálalažžan organisašuvnnaid gaskka, muhto dát ii leat lihkostuvvan. Jus galgá oažžut beaktilit geavaheami resurssain ja áŋgiruššama koordineremis duodjeealáhussan, de lea lunddolaš ahte Duodjeinstituhtta šaddá oassin duoji ealáhusšiehtadallamis 2018 rájes. Gelbbolašvuođalokten lea okta doaibmabijuin masa eatnasiin duodjeealáhusas lea dárbu goas nu. Gelbbolašvuođalokten ferte dávistit ealáhusa dárbbuiguin, ja dain ferte leat dássi mii boahtá ávkin ealáhussii. Eanas gelbbolašvuođabirrasiin lea vásáhus ja rutiinnat čađahit dákkár doaibmabijuid. Iešguđet lágan fidnokurssat leat mielde dán árvvoštallamis. Vuođđooahppu duojis lea joatkkaskuvllaid ja allaskuvllaid ovddasvástádus. Dat doaibmabijut maid Sámediggi galgá vuoruhit leat gelbbolašvuođaloktendoaimmat mat leat njuolga oaivvilduvvon ealáhusaide.</p>
<p><em type="italic">Mihttomearri </em></p>
<p>Lasihit fidnolaš oasi duojis</p>
<p><em type="italic">Strategiijat </em></p>
<p>Sihkkarastit ruhtadanortnegiid ealáhusoaivvilduvvon kurssaide.</p>
<p>Várohit ahte Duodjeinstituhtta ja duodjeorganisašuvnnat ovttasbarget gelbbolašvuođaloktendoaimmaid ovddas</p>
<p>Láhčit Duodjeinstituhta duoji váldošiehtadussii.</p>
<p>Geahčadit duodjeealáhusa organiserema</p>
<p>5.áŋgiruššansuorgi – stuorit márkan</p>
<p><span type="quote">Hástalusat</span></p>
<p>Duodjeealáhusa 2015 ekonomalaš raporta čájeha ahte njuolggovuovdin lea ain deháleamos vuovdinkanála duodjebuktagiin, interneahtta ja poastta bokte vuovdin eai leat nu dehálaččat. Dát lea juste nuppe ládje go servodagas muđui, mas neahttavuovdin lassána eanet ja eanet. Duojáriidda lea dehálaš ahte oassálastet teknologalaš ovdáneapmái ja eanet aktiivvalaččat geavahišgohtet interneahta márkanfievrrideamis. Oinnolaš buktagat ja buoret olahanmuddu neahta bokte sáhttá mielddisbuktit eanet dietnasa duojáriidda. Árbevirolaš duoji čalmmustahttin, ođđadesigna ovddideapmi ja márkanfievrrideapmi kvalitehtabuktagiin sáhttá áiggi mielde dahkat duodjeealáhusa eanet gánnáhahtti. 2013:s álggahedje duodjeorganisašuvnnat Duojáriid Ealáhussearvi ja Sámiid Duodji ovttas prošeavtta mearkagálvohuksema várás duojis. Mihttun mearkagálvohuksemiin lea ráhkadit gánnáhahtti doaimmaid, nu ahte duojárat galget sáhttit eallit duodjebuvttademiin. Sávvamuš lea hukset doaibmi organisašuvnna mii áimmahuššá mearkagálvvu, ja masa čatnasit eanet čeahpes duojárat. Deattuhuvvo guorahallamiid bohtosiin ahte otná buktagiin lea dat ovdamunni ahte leat báidnasorttat ja ahte dain lea buorre dássi. Oktasaš heajut bealli lea ahte dat eai leat olahanmuttus. Raporttas konkluderejuvvo ahte lea sávahahtti duojáriid gaskkas ahte lea mearkagálvohuksen, earenoamážit sin gaskkas geat háliidit vuovdit dobbelii go báikkálaš olbmuide ja mátkkošteddjiide. Raporttas ávžžuhuvvoge ahte ferte vel vuđoleappot geahččat dáid duojáriid ovddeš vásáhusaid mearkagálvohuksemis ja buvttaovddideamis. Informánttat sávve doaibmabijuid mat eanet veahkehit buvttaovddideapmái ja márkanheiveheapmái. Guorahallama ávžžuhus lea bargat viidáseappot dáid doaimmaid dárbbuid kártemiin, geahčadettiin lagabui sin máhtu iežaset márkana birra, ja boahtteáiggi buvttaovddideami dárbbašlašvuođa. Ávžžuhuvvui maid oažžut eanet dieđuid dálá márkandili birra vai dan máhtu sáhtášii geavahit márkanovddideapmái. Duoji kopieren lea ain stuora hástalus ja riektesuddjen duojis lea okta áššiin masa dárbbašuvvo ovttasbargu riikarájáid rastá. Dieđáhus ii čoavdde dáid hástalusaid, muhto lea dehálaš ahte gávdnojit strategiijat movt dáid sáhtášii čoavdit. Earret eará lea dehálaš ovttasbargat duodjebirrasiiguin eará riikkain, riektesuddjen duoji dihte mielddisbuktá riektesuddjema olggobealde boasttugeavaheami duojis gávppálaš áigumuša dihte. Sámediggeráđđi lea 2015:s bidjan johtui prošeavtta mas lea áigumuš ealáskahttit duodjemearkka. Prošeavtta mihttun lei ná hábmejuvvon: <em type="italic"><span type="quote">«Čielggadit movt Sámi Duodji gálvomearka sáhttá ođasmahttojuvvot ja ealáskahttojuvvot, ja duodjemearkka geavaheapmi. Guorahallat sámi duoji sisdoalu ja buktit oktasaš definišuvnna sámi duojis.»</span> </em>Prošeaktaraporttas čállo maid earret eará ahte duodjeárbevierru ja duodjemáhttu dárbbaša juridihkalaš suddjema. Gálvomearkaortnet sáhttá leat okta málle movt beassá fas duohtandahkat iešmearrideami duoji badjel ja sámi kultuvrra badjel gustovaš lágaid mielde. Ortnet lea maid mielde láhčime vejolašvuođa olahit dadjamuša sámi kultuvrra ávkkástallama birra. Raporttas konkluderejuvvo ahte lea čielga dárbu beaktilis ja ovttastahttojuvvon sámi sertifiserenortnegii. Lea dárbu viiddidit sertifiserema nu ahte dat maid guoská eará buktagiidda go dušše árbevirolaš duodjái, ja danin ferte sertifiserenortnet gokčá máŋga ceahki gokčandihte maiddái dáid dárbbuid. Prošeakta evttoha sertifiserenortnega mas lea unnimusat guokte gálvomearkka – okta mii lea <span type="quote">“árbevirolaš duoji”</span> váste ja nubbi mii lea <span type="quote">“buktagiid váste mat leat buvttaduvvon sápmelaččain/ sámi buktagiin”</span>. Evttohuvvo maid ahte gálvomearkkas lea guovddáš dahje desentraliserejuvvon buot-sámiid eaiggát, ja ahte liseansa geigejuvvo báikkálaš ovddasteddjiin, mat maid hálddašit gálvomearkkaid. </p>
<p><em type="italic">Mihttomearri </em></p>
<p>Eanet vuovdin iežasbuvttaduvvon duojis</p>
<p><em type="italic">Strategiijat </em></p>
<p>Čuovvulit muhtin fitnodagaid mat háliidit heivehit iežaset buktagiid ostiide</p>
<p>Hábmet oktasaš profiila ja mearkka duodjebuktagiidda</p>
<p>Ovddidit duodjebuktagiid main lea sámi kultuvra ja sámi kulturárbevierru vuođđun</p>
<p><em type="italic">4 Ekonomalaš ja hálddahuslaš váikkuhusat </em></p>
<p>Čuovvuleapmi Sámedikki jahkásaš bušeahta bokte ja Duoji ealáhusšiehtadusa šiehtadallama ja jahkásaš bušeahtta mearrádusaid bokte, mearriduvvojit ekonomalaš ja hálddahuslaš čuvvosat.</p>
<list><p type="listitem">Doaibmadoarjjaortnega heaittiheapmi luvvešii ruđaid eará ulbmiliidda.</p>
</list><p>Vejolaš rievdadusat dáhpáhuvvet daid rámmaid siskkobealde mat leat biddjojuvvon duodjeealáhusa ruđaid hálddašeapmái.</p>
<p>Árvvoštallan</p>
<p>Dát lea vuosttaš dákkár dieđáhus mii ráhkaduvvo. Sámediggi lea ovdal ráhkadan čilgehusaid, ja maŋimuš gearddi ráhkaduvvui dat 2014:s. Dieđáhus duoji birra galgá leat Sámedikki duodjeáŋgiruššama stivrendokumeanta. Sámediggi lea váldán erenoamáš ovddasvástádusa dan bokte go lea láhčán oiddolaš ahtanuššama duodjeealáhusa siskkobealde. Sámedikki dievasčoahkkin meannuda duoji ealáhusšiehtadusa juohke jagi. Dat šiehtadus bidjá láidestusaid doaibmabijuide mat galget álggahuvvot čuovvovaš jagi. Dieđáhusas boahtá ovdan ahte Sámedikki mihttomearri duodjeealáhussii lea ovddidit boahtteáigái čujuheaddji ja geasuheaddji ealáhusa sámi guovlluin. Válljejuvvojit ain vihtta áŋgiruššansuorggi, ja boahtte jagi vuoruhuvvojit rekrutteren, gánnáhahttivuohta, váikkuhangaskaoamit heivehuvvon duodjeealáhussii, gelbbolašvuođa buorideapmi ja stuorát márkan. Sámediggi lea juo vuoruhan máŋga áŋgiruššansuorggi mat leat válljejuvvon. Dat leat duoji fidnooahppiortnet ja hospiteren, mat galget sihkkarastit rekrutterema duodjeealáhussii. Sámedikkis leat buorit ruhtadanortnegat sin várás geat háliidit áŋgiruššat dujiin, earret eará investerenortnegat ja álggahandoarjja. Sámediggi lea vuoruhan gelbbolašvuođa buorideami ealáhusvuđot kurssaid bokte. Sihke duodjeealáhus ja Sámediggi oidnet ahte lea dárbu bidjat stuorát fokusa mearkagálvohuksemii, ja duoji profileremii ovttaskaslaš vuogi mielde.</p>
<p><em type="italic">Ealáhus- ja kulturlávdegoddi - 002/17 </em></p>
<p>EKL - Mearrádus:</p>
<p><em type="italic">Sámit Lulde lahttu, Marie Therese Nordsletta Aslaksen, ovddidii evttohusa áššiái. </em></p>
<p><em type="italic">Olles lávdegoddi doarjjui evttohusa. </em></p>
<p>Sámedikki mielas mielddisbuktá dieđáhus stuora rievdademiid duodjeealáhussii ja oaivvilda ahte lea dárbu oažžut duodjeorganisašuvnnaid searvái dieđáhusa bargui ja rievdademiiguin. Sámediggi bivdá ahte sámediggeráđđi sádde dieđáhusa duodjeorganisašuvnnaide ja eará sámi organisašuvnnaide gulaskuddamii ovdal go dat meannuduvvo Sámedikki dievasčoahkkimis.</p>
<p><em type="italic">Lávdegotti ráva: </em></p>
<p>Lávdegottis eai leat eanet mearkkašumit dahje evttohusat.</p>
<p><em type="italic">Sámedikki dievasčoahkkin - 016/17 </em></p>
<p>Ášši meannudeapmi álggahuvvui 31.05.17 dii. 18.10 <em type="italic">Jienasteapmi </em>39 áirasis ledje 33 čoahkis. Jienasteapmi dahkkojuvvui čuovvovaš vuogi mielde: </p>
<list><p type="listitem">Evttohus 1 mearriduvvui ovttajienalaččat.</p>
</list><p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámedikki mielas mielddisbuktá dieđáhus stuora rievdademiid duodjeealáhussii ja oaivvilda ahte lea dárbu oažžut duodjeorganisašuvnnaid searvái dieđáhusa bargui ja rievdademiiguin. Sámediggi bivdá ahte sámediggeráđđi sádde dieđáhusa duodjeorganisašuvnnaide ja eará sámi organisašuvnnaide gulaskuddamii ovdal go dat meannuduvvo Sámedikki dievasčoahkkimis.</p>
<p>Ášši meannudeapmi loahpahuvvui 31.05.17 dii. 18.15</p>
<p>Ášši 017/17</p>
<p>Sámedikki dievasčoahkkin</p>
<p>Bajit oassi - árvvut ja prinsihpat, Sámedikkeráđi čilgehus Oahppoplánabuktosa ođđa oppalaš oasi birra</p>
<p>Áššenr.</p>
<p>14/5620</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Sámediggeráđi mearrádusárvalus: </em></p>
<p>Sámediggi lea ságaskuššan Sámediggeráđi čielggadeami ođđa oppalaš oasi birra, Bajit oassi – árvvut ja prinsihpat Gulaskuddanevttohus Máhttodepartemeanttas b. 10.03.17.</p>
<p>Čielggadeapmi lea mielddusin beavdegirjjis.</p>
<p><em type="italic">Bajit oassi - árvvut ja prinsihpat, Sámedikkeráđi čilgehus Oahppoplánabuktosa ođđa oppalaš oasi birra </em></p>
<p><em type="italic">Duogáš </em>Bajit oassi oahppoplánabuktosis – árvvut ja prinsihpat (ođđa oppalaš oassi) lea gulaskuddamis, gulaskuddanáigemearri lea geassemánu 12. beaivi 2017. Bajit oassi galgá mearriduvvot 2017 čavčča. </p>
<p>Skuvlla oahppoplánabuvttus almmuha makkár árvvut, prinsihpat ja máhttu min mánáin ja nuorain galgá leat boahttevaš servodagas. Fágaođasmahttimis mii dál galgá dahkkot, deattuhuvvo relevánta gelbbolašvuođa lasihit fágaplánaide vuoi buorebut nákcejit duostut ja gávdnat čovdosiid otná ja boahtteáiggi hástalusaide. Oassin dás ođasmahttojuvvo oahppoplánabuktosa oppalaš oassi, nu ahte mánát ja nuorat ovdánahttet árvvuid ja miellaguottuid main lea mearkkašupmi ovttaskas olbmui servodagas mii lea eanet máŋggabealat ja girjái ja mii johtileappot rievdá.</p>
<p><em type="italic">Oahppoplánaođasmahttin </em>Máhttodepartemeanta lea bidjan johtui Oahppoplánabuktosa ođasmahttinbarggu. Buot fágat vuođđoskuvllas ja čađamanni fágat joatkkaoahpahusas galget ođasmahttojuvvot boahttevaš jagiin, gč. Meld. St. 28 (2015-2016) <em type="italic">Fag – Fordypning – Forståelse. En fornyelse av kunnskapsløftet ja Stortingets Innst. 19 S (2016-2017). </em>Fágaođasmahttin galgá addit buriid skuvlafágaid main lea relevánta sisdoallu, ja progrešuvdna oahpahusmannolagas ja čanus fágaid gaskka galgá buoriduvvot. Vuoi buorebut láhčit dili dasa ahte oahppit sáhttet čiekŋudit ja oažžut buori ipmárdusa das maid ohppet, de galgá vuoruheapmi fágain šaddat čielgaseabbo. Oassin dán ođasmahttimis ráhkaduvvo ođđa oppalaš oassi. Dat galgá boahtit otná Oppalaš oasi, Oahpahusa prinsihpat ja Oahpahusa prinsihpat – sámi sadjái. Stuoradiggedieđáhus Meld. St. 28 (2015-2016) meannuduvvui Stuoradikkis golggotmánu 11. beaivvi 2016, ja Stuoradiggi guorrasii dieđáhusa sisdollui, gč. Innst.19 S (2016–2017). Stuoradiggi deattuhii ahte oppalaš oasi ođasmahttin ja fágaođasmahttin galgá sihkkarastit árvoloktema skuvllas dakko ahte árvvut ulbmilparagráfas buorebut lahttuduvvojit oahpahussii. Máhttoloktema váldoprinsihpat galget ain bisuhuvvot. Oahppoplánain galget ain leat gelbbolašvuođamihttomearit, ja ohppiid vuođđogálgaovdáneapmi galgá ain leat guovddážis oahpahusas. </p>
<p>Máhttodepartemeanta konsulterii Sámedikkiin stuoradiggedieđáhusa birra ovdal go dat mearriduvvui. Lei ovttaoaivilvuohta earret eará das ahte dán teavstta váldit dieđáhussii: <span type="quote">“Sihkkarastin dihte sámi ohppiide seammaárvosaš oahpahusa, de ođasmahttojit sámi parallealla oahppoplánat oktanaga eará oahppoplánaiguin”</span>. Lea deaŧalaš ahte sámi oahppoplánat ráhkaduvvojit oktanaga dábálaš oahppoplánaiguin, eaige maŋŋil. Viidáseappot lei ovttaoaivilvuohta váldit mielde čuovvovaš teavstta stuoradiggedieđáhussii: <span type="quote">“Ođđa oppalašoasi barggus ferte árvvoštallat mainna lágiin galgá fuolahit sámi Oahpahusa prinsihpaid skuvllas.. Sáhttet leat buorit ákkat sirret dan mii guoská earenoamážit sámi skuvlii, nu go otná Oahpahusa prinsihpain lea, fuolahan dihte ahte sámi skuvla galgá láhčit dili nu ahte oahppit ožžot kvalitehtalaš buori oahpahusa mas vuođđun lea sámegiella, sámi kultuvra ja servodateallin.”</span> Sámedikki árvvoštallamiid mielde bidjá stuoradiggedieđáhus vuođu dasa ahte sámi sisdoallu ođđa oppalaš oasis ja ođasmahttojuvvon fágaplánain ii galgga láivut go ođđa oppalaš oassi ráhkaduvvo ja fágaplánat ođasmahttojit.</p>
<p><em type="italic">Sámedikki váldi oahppoplánaráhkadeami ektui </em></p>
<p><em type="italic">Oahppoplánat sámegielas ja sierra sámi fágain </em></p>
<p>Sámedikkis lea ovddasvástádus ráhkadahttit ja mearridit oahppoplánaid sámegielas vuođđoskuvlii ja joatkkaoahpahussii ja sierra sámi fágaide joatkkaoahpahusas (duodji, boazodoallofága), gč. Oahpahuslága § 6-4, nuppi lađđasa.</p>
<p><em type="italic">Sámi sisdoallu dábálaš oahppoplánain Máhttoloktemis </em></p>
<p>Oahpahusláhka geatnegahttá ahte buot oahppit Norggas galget oahppat sámiid birra, dán álbmoga giela ja servodateallima birra iešguđet fágasurggiin. Departemeanta mearriduvvon rámmaid mielde mearrida Sámediggi láhkaásahusaid dákkár oahpahusa sisdoalu birra, gč. Oahpahuslága § 6-4, vuosttaš lađđasa. Máhttodepartemeanta mearrida buot oahppoplánaid earret oahppoplánaid sámegielas ja sierra sámi fágain. Sámedikkis lea váldi mearridit sámi sisdoalu buot oahppoplánain</p>
<p><em type="italic">Sámi parallealla oahppoplánat sámi oahppoplánabuktosis </em></p>
<p>Buot vuođđoskuvlaoahppit suohkaniin mat gullet sámegiela hálddašanguvlui ja oahppit geat muđui ožžot sámi oahpahusa vuođđoskuvllas ja joatkkaskuvllas galget oažžut oahpahusa sámi oahpahusprinsihpaid vuođul ja sámi parallealla, seammaárvosaš oahppoplánaid mielde daid fágain gos leat parallealla oahppoplánat. Sámediggi galgá ovttasráđiid departemeanttain ráhkadit sámi parallealla ja seammaárvosaš oahppoplánaid gč. Oahpahuslága § 6-4, goalmmát lađđasa. Sámediggi mearrida sámi sisdoalu ja departemeanta mearrida muđui sisdoalu dáin oahppoplánain.</p>
<p><em type="italic">Ođđa oppalaš oasi barggu proseassa </em></p>
<p>Oahppoplánabuktosa bajit oassi – árvvut ja prinsihpat galgá leat vuođđun maiddái fágaplánaide maid Sámediggi mearrida. Máhttodepartemeanta lea bargan ovttasráđiid Sámedikkiin ođđa oppalaš oasi ráhkadeamis. Bargu álggahuvvui juo jagis 2014, muhto lei bisánan dan botta go bargu stuoradiggedieđáhusain Meld. St. 28 (2015-2016) <em type="italic">Fag – Fordypning – Forståelse </em>lei jođus. </p>
<p>Ođđa oppalaš oasi sámi sisdoalu barggus lea Sámediggi bidjan deattu ON julggaštussii álgoálbmogiid birra, prinsihpaid fuolaheapmái mat leat gustojeaddji Máhttolokten – sámi prinsihppaoasis ja daid árvvuide mat bohtet ovdan Sámediggeáššis 07/12 Sámedikki oahpahusdieđáhus. Sámediggi ásahii čakčat 2016 resursajoavkku mas ledje olggobealfágaolbmot veahkkin midjiide dán barggus. Oktiibuot ovddastii resursajoavku gelbbolašvuođa lulli-, julev- ja davvisámegielas, vuođđoskuvllas ja joatkkaoahpahusas ja allaskuvla-, universitehta- ja dutkanbirrasis. Resursajoavku lea buktán buriid ja áigeguovdilis cealkámušaid ođđa oppalaš oasi sisdollui. Dasa lassin lea Sámediggi geavahan dutkan- ja evaluerenraporttaid ja fágagirjjálašvuođa sámi skuvlla, sámi árvvuid ja sámi árbevirolaš máhtu birra doarjjan dán barggus.</p>
<p>Máhttodepartemeanta lea evttohan ođđa nama oppalaš oassái: <span type="quote">“Bajit oassi – árvvut ja prinsihpat”</span>. Sámedikkis ja Máhttodepartemeanttas ledje konsultašuvnnat sámi sisdoalu birra gulaskuddanevttohusas <em type="italic"><span type="quote">“Overordnet del – verdier og prinsipper Høringsutkastet fra Kunnskapsdepartementet 10.3.2017”</span> ovdal go sáddejuvvui gulaskuddamii. </em>Odne lea sierra prinsihppaoassi sámi skuvlla várás. Dál lea evttohuvvon oktasaš bajit oassi sámi ja dábálaš dáčča skuvlii. Ođđa oppalaš oassi galgá, go lea mearriduvvon, vuos addit njuolggadusaid fágaoahppoplánaid ráhkadeamis. </p>
<p>Ovttasbarggus ja konsultašuvnnain departemeanttain lea Sámediggái leamaš deaŧalaš ahte ođđa oppalaš oassi galgá leat buorre vuođđun sihke oahppoplánaide sámi skuvlii ja oahppoplánaide dábálaš dáčča skuvlii sámi sisdoalu dáfus.</p>
<p>Go Sámedikkis lea váldi oahppoplánaráhkadeamis ja mearrideamis, de lei deaŧalaš Sámediggái ahte gulaskuddanreivves bivdojuvvo gulaskuddaninstánssaid oaivil das ahte bohtet go sámi ohppiid álgoálbmotvuoigatvuođat doarvái bures ovdan bajit oasi evttohusas, ja lea go dokumeanta buorre vuođđun oahpahussii sámi skuvllas ja sámi ohppiide dáčča skuvllas.</p>
<p>Máhttodepartemeanta čađahii vihtta gulaskuddankonferánssa njukčamánu mielde. Gulaskuddankonferánssas Romssas lei sámediggepresideanta álggaheaddji ovttas Máhttodepartemeantta politihkalaš jođihangottiin, ja Sámedikki fágaossodat lei fágapanelas. Sámediggi čuovui gulaskuddankonferánssa Tråantes ja Oslos.</p>
<p>Sámediggi lea čađahan sierra gulaskuddankonferánssa gos sámi skuvlaolbmot, ohppiid- ja vánhenovddasteaddjit ja gullevaš fágabirrasat ledje bovdejuvvon. Gulaskuddankonferánssat addet buriid ja áigeguovdilis mearkkašumiid ja lea guovddážis ođđa bajit oasi loahpalaš barggus ja mearrideamis.</p>
<p>Gulaskuddanáigemearri lea geassemánu 12. beaivi 2017. Maŋŋil gulaskuddama geahčaduvvo dokumeantta fas ođđasit ja árvvoštallojuvvo galgá go rievdadit gulaskuddancealkámušaid ektui. Šaddet ođđa konsultašuvnnat gaskal Sámedikki ja Máhttodepartemeantta ovdal go ođđa bajit oassi Oahppoplánabuktosii mearriduvvo čakčat 2017.</p>
<p><em type="italic">Eambbo Bajit oassi –árvvut ja prinsihpat evttohusa birra (ođđa oppalaš oassi) </em></p>
<p>Ođđa oppalaš oassi ovttas ođasmahtton fágaoahppoplánaiguin galgá leat ođasmahttojuvvon oahppoplánabuvttus mii galgá leat veahkkin árvoloktemis skuvllas. Rievdadusat galget maid oktiibuot leat veahkkin dasa ahte vuođđooahpahusa oahppoplánabuktosis lea buoret čanus.</p>
<p>Go Máhttolokten sisafievrriduvvui jagis 2006 bisuhuvvui vuođđooahpahusa oahppoplánabuktosa Oppalaš oassi mii ráhkaduvvui jagis 1993, earret eará dan dihte go ulbmilparagráfa oahpahuslágas ii lean rievdan. Jagis 2008 bođii ođđa ulbmilparagráfa oahpahusláhkii.</p>
<p>Oppalaš oasi ođasmahttima rámmat leat válddahuvvon stuoradiggedieđáhusas Meld. St. 28 (2015-2016) <em type="italic">Fag – Fordypning – Forståelse, </em>kapihtal 3. Dokumeanta galgá čilget ulbmilparagráfa árvovuođu ja loktet ovdan oahpahusa govda oahppan- ja máhttooainnu. Das galgá, nu go odne, leat stáhtus láhkaásahussan oahpahusláhkii ovttas eará osiiguin oahppoplánabuktosis. </p>
<p>Ođđa oassi oahppoplánabuktosis galgá leat oktasažžan norgga vuođđooahpahussii ja sámi vuođđooahpahussii.</p>
<p>Ođđa oppalaš oassi galgá válddahit dan geatnegahtti vuođđooainnu mii galgá báidnit ja doarjut pedagogalaš práksisa skuvllas. Buohkat geat barget skuvllas galget diktit dán vuođđooainnu báidnit oahpahusa plánema, čađaheami viidáset ovdánahttima vuođđoskuvlla rájes joatkkaoahpahussii. Dokumeanta galgá mearridit oahpahusa fágain ja prinsihpaid skuvlla práksisas, ja galgá čielggasmahttit oahpahusa ovddasvástádusa oahppahábmemis ja oahppi ollislaš gelbbolašvuođa ovdáneamis.</p>
<p>Dokumeanta galgá maid gustot skuvllaide mat leat dohkkehuvvon friddjaskuvlalága vuođul. Spiehkastat leat friddjaskuvllat mat leat ožžon dohkkehuvvot sierra vástideaddji oasi.</p>
<p>Árvvoštallan</p>
<p>Árvvoštallan lea guovtti oasis</p>
<list><p type="listitem"><em type="italic">Oktasaš bajit oassi vai sierra sámi bajit oassi sámi skuvlla várás </em></p>
</list><p><span type="quote">Dás ságaskuššojuvvo manne lea evttohuvvon oktasaš bajit oassi sámi ja
dábálaš dáčča skuvlii.</span></p>
<p/>
<list><p type="listitem"><em type="italic">Oahppoplánabuktosa bajit oasi sisdoalu birra </em></p>
</list><p><span type="quote">Dán oasis váldit ovdan iešguđet osiid gulaskuddanevttohusas Bajit
oassi – árvvut ja prinsihpat ja árvvoštallo sámi perspektiivva
ektui.</span></p>
<p/>
<list><p type="listitem"><em type="italic">Oktasaš bajit oassi vai sierra sámi bajit oassi sámi skuvlla várás </em></p>
</list><p>Máhttolokten 2006:a oppalaš oassi lei oktasaš oassi dábálaš oahppoplánabuktosis ja sámi oahppoplánabuktosis, muhto ledje guokte sierra prinsihppaoasi, okta dábálaš oahppoplánabuktosii Máhttolokten ja sierra Oahpahusa prinsihpat Máhttolokten – sámi oahppoplánabuktosii. Stuoradiggedieđáhusas Meld. St. 28 (2015-2016) <em type="italic">Fag – Fordypning – Forståelse </em>boahtá ovdan ahte oppalaš oassi ja oahpahusa prinsihpat galget leat oktan dokumeantan. </p>
<p><em type="italic">Árvvoštallan: </em>Lea leamaš deaŧalaš čuolbma, ságaskuššan ja árvvoštallan ahte galggai go Sámediggi bargat dan ala ahte galgá oktasaš dokumeanta mii galgá fátmmastit sihke sámi ja dábálaš dáčča skuvlla dahje válljet goabbat oppalaš oasi. Guovddážis Sámedikki barggus oppalaš osiin lea leamaš ahte čuovvovaš ohppiidjoavkkuid dárbbut ja vuoigatvuođat vuhtiiváldojit: </p>
<p>- sámi oahppit sámi skuvllas</p>
<p>- sámi oahppit dábálaš dáčča skuvllas</p>
<p>- dáčča oahppit sámi skuvllas</p>
<p>- dáčča oahppit dábálaš dáčča skuvllas</p>
<p>Sámi skuvla lea skuvla mii fállá oahpahusa sámegielas ja sámegillii ja čuvvot Oahppoplánabuktosa Máhttolokten – sámi. Buot skuvllat sámi guovlluin, dat mearkkaša skuvllat sámegiela hálddašanguovllus, definerejuvvojit sámi skuvlan. Leat dušše guokte joatkkaskuvlla Norggas mat definerejuvvojit sámi skuvlan, joatkkaskuvllat Guovdageainnus ja Kárášjogas.</p>
<p>Sámediggi oaivvilda ahte sámi skuvlla oahpahusa vuođđun galgá ain leat sámegiella, sámi kultuvra ja servodateallin, ja oahpahus galgá huksejuvvot sámi árvvuid ala ja nu nannet sámi ohppiid sámi identitehta. Sámi skuvllain leat sihke sámi oahppit ja oahppit geat eai leat sámit. Lea deaŧalaš ahte maid oahppit geat eai leat sámit ožžot oadjebas ja buori oahpahusa ja ožžot nannejuvvot sin iežaset identitehta.</p>
<p>Eanas oassi sámi mánáin ja nuorain vázzet dábálaš dáčča skuvllain gos ožžot oahpahusa dábálaš oahppoplánabuktosa mielde buot fágain. Livččii sávahahtti ahte buot sámi oahppit Norggas oččoše oahpahusa sámegielas ja sámegillii sámi oahppoplánabuktosa mielde. Muhto jus galget oažžut dakkár oahpahusa fertejit oahpahuslága mielde leat unnimusat logi oahppi suohkanis olggobealde hálddašanguovllu geat háliidit dan. Muhto buot sámi ohppiin lea oktagaslaš vuoigatvuohta oažžut oahpahusa sámegielas beroškeahttá gos Norggas sii orrot. Dáin mánáin lea maid vuoigatvuohta ovdánahttit ja nannet iežaset sámi identitehta. Sihke dát oahppit ja oahppit geat eai leat sámit dábálaš dáčča skuvllas galget oažžut oahpahusa sápmelaččaid birra, sámi historjjá, kultuvrra ja servodateallima birra.</p>
<p>Oppalaš oasis galget vuosttažettiin ulbmilparagráfa árvvut ja dat hástalusat maid mánát ja nuorat vásihit servodagas odne, čilgejuvvot. Ulbmilparagráfa lea oktasaš sihke dábálaš dáčča ja sámi skuvlii. Olu das mii dáhpáhuvvá norgga servodagas, dáhpáhuvvá maid sámi servodagas. Sámedikki oahpahusdieđáhusas čuožžu čuovvovaš: “Sámi skuvllaid árvovuođđu lea gal álgogeahčasteamis seammalágan go dábálaš dáčča skuvllaid.» Vaikko árvovuođđu buori muddui lea seammalágan, de sáhttá vuolggasadji ja lahkoneapmi árvvuide, prinsihpaide ja čuolmmaide leat earálágan sámi skuvllas go dábálaš dáčča skuvllas.</p>
<p>Lea hástaleaddji heivehit sisdoalu mii galgá gustot dušše sámi skuvlii oktasaš dokumentii mii galgá gustot buot ohppiide. Sáhttá leat seamma stuora hástalus ráhkadit áibbas ođđa dokumeantta, go olu sisdoalus vealtameahttumit šattašii oktasaš ja nu sáhttá sierra sámi oppalaš oassi šaddat kopiijan mas leat muhtin <span type="quote">“sámi cealkagat”</span>.</p>
<p>Dat mearrádus ahte galgá oktasaš bajit oassi sámi ja dábálaš dáčča skuvlii lea dahkkon ovttasráđiid Sámedikkiin, čalmmustahttin dihte sámi oahppi dábálaš dáčča skuvllas ja čalmmustahttin dihte sámi skuvlla olles Norgii. Go jurddaša ahte Bajit oassi – árvvut ja prinsihpat galgá leat bajitdási hápmi, ja ii sisttisdoallat olu detáljaid, de lea deaŧalaš muitit ahte sámi árvvut ja prinsihpat fertejit čilgejuvvot dain iešguđet oahppoplánain fágain go dat ođasmahttojuvvojit. Gustovaš sámi parallealla, seammaárvosaš oahppoplánain lea deaddu biddjon dasa ahte čalmmustahttit sámi dimenšuvnna sihke fága ulbmilis ja gelbbolašvuođamihttomeriin. Lea dárbu boahtteáiggis maid ráhkadit sámi parallealla, seammaárvosaš oahppoplánaid main lea nanusmahtton sámi sisdoallu. Lea maid dárbbašlaš ahte lea sámi sisdoallu oahppoplánain mat gustojit buot ohppiide Norggas.</p>
<list><p type="listitem"><em type="italic">Sisdoalu birra Oahppoplánabuktosa bajit oasis </em></p>
</list><p>Buot sisdoallu bajit oasis lea seamma deaŧalaš ja relevánta sámi oahppái ja sámi skuvlii.</p>
<p>Muhto dán oasis čalmmustahttit mii muhtin sitáhtaid bajit oasi gulaskuddanevttohusas, árvvoštallat ja ákkastit dáid sámi perspektiivvas, movt sámi oahppit, sámi skuvla ja sámi sisdoallu skuvllas fuolahuvvo. Šaddá gal beare olu árvvoštallat buot gulaskuddanevttohusas. Dat oasit maid mii eat namut earenoamážit dás rehkenastojit diehttelassan ja oktasažžan buohkaide. Váldobajilčállagat dás čuvvot seamma mat leat bajit oasi gulaskuddanevttohusas.</p>
<p>Ovdasátni</p>
<p><em type="italic">Sitáhta gulaskuddanevttohusa ovdasánis: </em></p>
<list><p type="listitem"><em type="italic">Oahppoplánabuktosa bajit oassi guoská norgga ja sámi skuvllaide. Sápmelaččain Norggas lea eamiálbmotstáhtus ILO-konvenšuvnna mielde, ja Vuođđoláhka nanne ahte stáhta galgá láhčit dili nu, ahte sápmelaččat sáhttet sihkkarastit ja ovdánahttit iežaset giela, kultuvrra ja servodateallima. Sámi skuvllas lea danne buohtalas oahppoplánabuvttus mii gusto dain gielddain mat gullet sámegielaid hálddašanguvlui. Seamma oahppaplánabuvttus gusto ohppiide geain lea riekti oažžut oahpahusa sámegillii, riikkas muđui. Oahppit muđui riikkas, geain lea riekti oažžut oahpahusa sámegielas, galget čuovvut sámi oahppoplánabuktosa sámegiela fágas. </em></p>
</list><p><em type="italic">Árvvoštallan: </em></p>
<p>Sámediggái lea deaŧalaš ahte dát teaksta biddjo ovdasátnái. Dát cealká ahte sámit leat álgoálbmot Norggas ja vuođušta manne lea sierra sámi parallealla seammaárvosaš oahppoplánabuvttus, ja gos dat gusto. Maŋemus cealkka dadjá ahte oahpahus sámegielfágas galgá addojuvvot miehtá riikka sápmelaččaide geat dan dáhttot.</p>
<list><p type="listitem">Oahpahusa árvovuođđu</p>
</list><p>Dás deattuhuvvo ahte skuvla galgá hukset iežas práksisa ulbmilparagráfa ektui. Ulbmilparagráfa lea oktasaš buot ohppiide.</p>
<p><em type="italic">Sitáhta gulaskuddanevttohusas </em>: </p>
<list><p type="listitem"><em type="italic">Oahpahusa bokte galget oahppit oahppat árvvuid mat láidestit sin eallinovdáneapmái, ja sii galget ráhkkanahttot šaddat jierbmás ja doaimmalaš servodatlahttun. Dát árvvut leat skuvlla doaimma geađgejuolgi, ja skuvla ferte áimmahuššat ja ealáskahttit daid máhttogaskkusteami, miellaguoddobarggu ja juohke ovttaskas ohppiin deaivvadeami bokte. Árvvut galget báidnit skuvlla ja oahpaheddjiid deaivvadeami ohppiiguin ja ruovttuiguin, ja mii oahppái lea buoremus galgá álo lea vuođđoberoštupmin. Iešguđetlágan beroštumit, oainnut ja árvvut sáhttet dagahit gealdduid iešguđet joavkkuid gaskii. Oahpaheaddjit fertejit danne geavahit iežaset profešunealla árvvošteami nu ahte árvvut mat áimmahuššet ovttaskas olbmo, ja árvvut mat áimmahuššet searvevuođa, balanserejuvvojit. </em><list><p type="listitem">Olmmošárvu</p>
</list></p>
</list><p><span type="quote">Sámi skuvllas galgá dasa lassin leat buotsámi perspektiiva ja
vuođđuduvvot sámi árvvuide.</span></p>
<p/>
<p><em type="italic">Árvvoštallan: </em></p>
<p>Maŋemus cealkka cealká čielgasit sámi skuvlla sisdoalu birra, ahte sámi árvvut galget báidnit skuvlla ja oahpaheddjiid deaivvadeami ohppiiguin ja ruovttuiguin. Sámediggái lea deaŧalaš ahte oahpahus addo buotsámi geahččanguovllus. Oahppit galget ovdánahttit máhtu ja ipmárdusa das ahte sápmelaččat lea okta álbmot mat orrot njealji riikkas, seammás go sámi servodagat sáhttet leat iešguđetláganat ja girját. Sámediggi lea duđavaš go dát teaksta lea árvokapihttala álggus. Dat mearkkaša ahte dát galgá gustot buot vuolitkapihttaliidda. Sámedikki oahpahusdieđáhusas čuožžu “ <em type="italic">Sámi skuvlla sisdoallu ja rámmat galget huksejuvvot sámi árvvuid ala ja sámi árvvut galget gaskkustuvvot sámi mánáid oahpaheamis </em>”. Viidáseappot čuožžu: “ <em type="italic">Seammás lea hui dehálaš hukset oktasaš áddejumi; namalassii ahte buot sámi mánát ja nuorat leat oassi seamma sámi álbmogis, ja leat seammaárvosaččat. Juohkehaš sis galgá dovdat ahte son adnojuvvo árvvus ja dohkkehuvvo beroškeahttá bajásšaddandilis, makkár ealáhussii gullá, makkár sosiála duogáš lea dahje makkár eará iešvuođat ležžet. Seammás lea hui dehálaš hukset oktasaš áddejumi; namalassii ahte buot sámi mánát ja nuorat leat oassi seamma sámi álbmogis, ja leat seammaárvosaččat. Juohkehaš sis galgá dovdat ahte son adnojuvvo árvvus ja dohkkehuvvo beroškeahttá bajásšaddandilis, makkár ealáhussii gullá, makkár sosiála duogáš lea dahje makkár eará iešvuođat ležžet </em>. </p>
<list><p type="listitem">Olmmošárvu</p>
</list><p><em type="italic">Sitáhta gulaskuddanevttohusas: </em></p>
<list><p type="listitem"><em type="italic">Skuvla galgá fuolahit ahte olmmošárvu ja dat árvvut mat dorjot dan, leat oahpahusa ja olles doaimma vuođđun. </em></p>
</list><list><p type="listitem"><em type="italic">Buot olbmot leat ovttaárvosaččat. Olmmošárvvu loavkitmeahttunvuohta lea vuođđuduvvon ulbmilparagráfas ja huksejuvvo ovttaárvosašvuođa, solidaritehta ja daid gaskavuođaid jurdagiidda mat dahket min sorjavažžan nubbi nuppis. Go oahppit ohppet hálddašit iežaset eallima, de ovdánahttet iešdovddu ja oadjebas identitehta, mii addá sidjiide ain vuođu ahtanuššat mentálalaččat, dovddolaččat ja sosiálalaččat. Skuvlla bargu lea doarjut juohke oahppi nu ahte ovttaskas oahppi dovdá eallima oadjebassan ja jierpmálažžan. </em></p>
</list><p/>
<p/>
<p><em type="italic">Árvvoštallan: </em></p>
<p>Sámi oktavuođas lea deaŧalaš geahččat sisdoalu dás ovttas čuovvovaš dajahusain ovdasánis: <em type="italic">Sápmelaččain Norggas lea eamiálbmotstáhtus ILO-konvenšuvnna mielde, ja Vuođđoláhka nanne ahte stáhta galgá láhčit dili nu, ahte sápmelaččat sáhttet sihkkarastit ja ovdánahttit iežaset giela, kultuvrra ja servodateallima” </em></p>
<p>Sápmelaččaide álgoálbmogin mearkkaša ovttadássásašvuohta oažžut oahpahusa iežas gielas ja gillii, iežas kultuvrra ja historjjá birra. Dát ii leat sierravuoigatvuohta, muhto olmmoš- ja álgoálbmotvuoigatvuohta, ja čájeha ahte sámegiella ja sámi kultuvra lea ovttaárvosaš eanetloguálbmoga gielain ja kultuvrrain. Kapihttalis deattuhuvvo ahte oahppit galget oahppat hálddašit iežaset eallima, ovdánahttit iešluohttámuša ja oadjebas identitehta. Viidáseappot čuožžu ahte ovttaskas oahppis lea riekti árvvusadnojuvvot ja oažžut ovttaárvosaš meannudeami ovttaskas oahppi eavttuid ja dárbbuid vuođul, almmá vealaheami vásitkeahttá. Dát leat momeanttat mat deattuhuvvojit Sámedikki oahpahusdieđáhusas. Dutkan čájeha ahte sámi mánát ja nuorat givssiduvvojit ja vealahuvvojit eambbo go earát, muhto čájehuvvo maid ahte lea olu givssideapmi sámi skuvllas. Dan dihte lea deaŧalaš ahte skuvllas barget dan ala ahte buot oahppit dovdet áktema ja ovttaárvosašvuođa ja áimmahuššama.</p>
<p>1.2 Kultuvra, identitehta ja girjáivuohta</p>
<p><em type="italic">Sitáhta gulaskuddanevttohusas: </em></p>
<list><p type="listitem"><em type="italic">Skuvla galgá addit ohppiide historjjálaš ja kultuvrralaš máhtolašvuođa ja gullevašvuođa, ja galgá veahkehit ahte juohke oahppi sáhttá áimmahuššat ja ovdánahttit iežas identitehta fátmmasteaddji ja girjás searvevuođas. </em></p>
</list><list><p type="listitem"><em type="italic">Oahpahus galgá addit ohppiide historjjálaš ja kultuvrralaš máhtu ja gullevašvuođa, ja galgá seammás rahpat uvssaid máilbmái ja boahtteáigái. Kristtalaš ja humanisttalaš árvvut ja árbevierut leat dehálaš oassi riikka oppalaš kulturárbbis, ja das lea leamaš dehálaš rolla servodaga hábmemis. Dát árbi lea ovdánahtton historjjá čađa. Dat lea leamaš vuolggasadjin stivrenvuohkái ja olu árvvuide ja kultuvrralaš árbevieruide mat veahkehit čohkket riikka álbmoga. Sámi kulturárbi lea maiddái oassi Norgga kulturárbbis. </em></p>
</list><p><em type="italic">Árvvoštallan: </em></p>
<p>Sámi sisdoallu lea čielgasepmosit spesifiserejuvvon kapihtal 1.2. Ulbmilparagráfas čuožžu: <em type="italic">Oahpahus galgá váikkuhit dasa ahte oahppá eanet ja ipmirda našunálakulturárbbi ja min oktasaš riikkaidgaskasaš kulturárbevieruid.” </em>Sámediggái lea leamaš deaŧalaš deattuhit ođđa oppalaš oasis ahte našuvnnalaš kulturárbi fátmmasta sámi kulturárbbi. Sámediggi oaččui dán mielde, ja gulaskuddanevttohusas čuožžu: « <em type="italic">Sámi kulturárbi lea maiddái oassi Norgga kulturárbbis </em>». Sámediggi lea duđavaš go dát boahtá ovdan álggus. Dát čájeha ahte sámi historjá ja kultuvra ii leat juoga mii lea boahtán Norgii maŋitáiggi sisafárremiin, muhto lea áloáigge leamaš oassin Norgga historjjás ja kultuvrras. </p>
<p><em type="italic">Sitáhta gulaskuddanevttohusas: </em></p>
<p><em type="italic">«Sámi skuvla galgá láhčit dili nu ahte oahppit ožžot oahpahusa man vuođđun lea sámegiella, kultuvra ja servodateallin. Dat galgá maiddái áimmahuššat sámi árvvuid nugo sámegiela, árbevirolaš máhtu ja sohka- ja fuolkeoktavuođaid.» </em></p>
<p><em type="italic">Árvvoštallan: </em>Dán sitáhtas lea referánsa sámi oahppoplakáhttii gustovaš Oahpahusa prinsihpat Máhttolokten –sámi oahppoplánabuktosis. Dát cealkka árvvoštallo deaŧaleamos oassin sámi skuvlii olles bajit oasis gustovaš oahppoplánabuktosis. Sámi skuvla lea geatnegahtton addit oahpahusa mas sámegiella, sámi kultuvra ja servodateallin lea vuođđun. Dát geatnegahttá skuvlaeaiggádiid sámi suohkaniin ja skuvlaeaiggádiid luohkáin mat addet oahpahusa sámegielas ja sámegillii láhčit dili dakkár oahpahussii. Buot ohppiin, sihke sámi ohppiin ja eará ohppiin, lea vuoigatvuohta oažžut oahpahusa sihke sámegielas ja sámegillii ja sámi oahppoplánabuktosa mielde. Dili láhčin mearkkaša ahte skuvla galgá organiseret sámi oahpahusa ja fuolahit ahte leat kvalifiserejuvvon oahpaheaddjit geain lea gelbbolašvuohta sámegielas, sámi kultuvrras ja servodateallimis. Dat galgá maid fuolahit sámi árvvuid nugo <em type="italic">sámegiela, </em>árbevirolaš máhtu ja sohka- ja fuolkeoktavuođaid <em type="italic">. </em></p>
<p>Gustovaš oahppoplakáhta vuosttaš cealkaga viidásetfievrredeapmi ođđa oppalaš oassái lea mearrideaddjin sámi parallealla seammaárvosaš oahppoplánaid ođasmahttimiidda mat fargga galget dahkkot. Sámedikki neahttasiiddus lea bajilgovva guđiin fágain lea sámi parallealla seammaárvosaš oahppoplána. Oahpahus maiddái fágain main ii leat sierra sámi parallealla seammaárvosaš oahppoplánat gusto prinsihppa ahte addit oahpahusa mas sámegiella, sámi kultuvra ja servodateallin lea vuođđun. Dat guoská fágaide nugo matematihkka ja lášmmohallan. Matematihkas mearkkaša dat ovdamearkka dihte ahte oahppit galget oahppat sámi lohkanvugiid, sámi mihttoovttadagaid, geavahit ovdamearkkaid sámi kultuvrras jna. Lášmmohallamis mearkkaša dát ahte bidjat deattu árbevirolaš máhttui, ovdamearkka dihte olgodaddan váldooasis, vaikko ii čuoččo juste dat oahppoplánas. Buot gelbbolašvuođamihttomearit buot oahppoplánain galget prinsihpalaččat leat sámi gelbbolašvuođamihttomearit sámi skuvllas. Dát gáibida ahte leat oahpaheaddjit geain lea sámi gelbbolašvuohta.</p>
<p>Sámediggedieđáhusas deattuhuvvo man deaŧalaš oahpahus sámegielas, sámi kultuvrras ja servodateallimis lea. Dát lea deaŧalaš sámi mánáid identitehtahuksemii, oadjebasvuhtii ja gullevašvuhtii. Viidáseappot deattuha dieđáhus ahte oahpahusas galgá leat buotsámi perspektiiva. Dieđáhusas namuhuvvo maid árbevirolaš máhttu deaŧalaš árvun sámi skuvllas. Fágaoahppoplánaid ođasmahttima oktavuođas lea deaŧalaš ahte árbevirolaš máhttu čilgejuvvo dain oahppoplánain gos lea relevánta.</p>
<p>Máhttu sohka- ja bearašoktavuođaid birra loktejuvvo deaŧalaš árvun sámi skuvllas. Gulaskuddanevttohusas, kapihtal 3.1 Láhčin ovttaskas oahppái, čuožžu man deaŧalaš ovttasbargu gaskal ruovttu ja skuvlla lea, mas vánhemiid ja ovddasteddjiid mearkkašupmi oahpahussii deattuhuvvo. Sámiide leat maid bearaš muđui, fáddarat ja sohka deaŧalaš resursan mánáid oahpahus- ja sosialiserenproseassas. Dovdat soga ja máhttit geavahit daid olu sámegielsohkadoahpagiid adno árvun. Sámi kultuvrras lea deaŧalaš árvvusatnit vuorasolbmuid máhtu. Sámi servodagain maid lea orrun- ja eallinstruktuvra rievdame, olu sámi mánát šaddet orrut guhkkin eret ja ii leat dat lagasvuohta iežaset fulkkiide nugo ovdal. Min dáhtaáiggis leat aŋkke buorit vejolašvuođat áimmahuššat dán árvvu.</p>
<p><em type="italic">Sitáhta gulaskuddanevttohusas: </em></p>
<list><p type="listitem"><em type="italic">«Oahpahusa bokte galget oahppit oahppat ja áddet eamiálbmogiid ja minoritehtaid. Buot oahppit Norggas galget oahppat sámi eamiálbmoga historjjá, kultuvrra, servodateallima ja vuoigatvuođaid birra.» </em></p>
</list><p><em type="italic">Árvvoštallan: </em></p>
<p>Dát sitáhtta gulaskuddanevttohusas fuolaha deaŧalaš prinsihpa, ahte buot oahppit Norggas galget oahppat sápmelaččaid birra, ja gusto buot njealji ulbmiljovkui sámi skuvllas ja dábálaš dáčča skuvllas. Dán fuolaha Oahpahuslága § 6-4 <em type="italic">Oahpahusa sisdoallu </em>gos čuožžu: <em type="italic">Oahppoplána láhkaásahusat § 2-3 ja § 3-4 rávvejit fállamis oahpahusa sámi álbmotčeardda birra ja giela, ja dán álbmotčeardda kultuvrra ja servodateallima birra iešguđet fágasurggiin. Departemeanta mearriduvvon rámmaid bakte mearrida Sámediggi láhkaásahusaid dákkár oahpahusa sisdoalu birra. </em></p>
<p>Go dán teavstta váldá dasa, de šaddá ođđa oppalaš oassi Sámedikki oaivila mielde, olu buoret ja čielgaseabbo sámi sisdoalu dáfus skuvllas go gustojeaddji oppalaš oassi ja prinsihpat gos dát perspektiiva váilu. Dát mearrida ahte sámi sisdoallu galgá fuolahuvvot go oahppoplánat ođasmahttojuvvojit. Dat mearkkaša ahte skuvla lea geatnegahtton addit máhtu sámiid ja eará álgoálbmogiid birra sihke sámi oahppái ja oahppái gii ii leat sápmelaš.</p>
<p><em type="italic">Sitáhta gulaskuddanevttohusas: </em></p>
<list><p type="listitem"><em type="italic">«Dárogiella ja sámegiella leat ovttaárvosaš gielat </em>. <em type="italic">» </em></p>
<p type="listitem"><em type="italic">«Oahpahus galgá sihkkarastit ahte oahppit šaddet oadjebas giellageavaheaddjit, ahte ovdánahttet iežaset gielalaš identitehta, ja ahte sáhttet geavahit giela jurddašit, duddjot oaivila ja čatnat oktavuođaid earáide.» </em></p>
</list><p><em type="italic">Geahča maid sitáhta 2.4 Vuođđogálggat: </em></p>
<list><p type="listitem"><em type="italic">«Vuođđogálgabarggu galget danne buot oahpaheaddjit buot fágain ja buot cehkiin fuolahit. Seammás lea stuorát ovddasvástádus ovttaskas gálggaide ovttaskas fágain. Dárogiela ja sámegiela fágain lea váldoovddasvástádus lohkama, čállima ja njálmmálaš gálggaid oahpaheamis, ja matematihkkafágas ges lea váldoovddasvástádus rehkenastinoahpahusas. Iešguđet fágain lea váldoovddasvástádus digitála gálggaid oahpahusa iešguđet beliin.» </em></p>
</list><p><em type="italic">Árvvoštallan: </em>Dát lea deaŧalaš čalmmustahttin gulaskuddanevttohusas ja čuovvu Sámelága § 1-5, - ahte sámegiella ja dárogiella leat seammaárvosaš gielat. Dakkár čalmmustahttin čájeha ahte eará cealkámušat giellaoahpahusa birra gulaskuddanevttohusas fátmmastit maid sámegiela, nugo ovdamearkka dihte dás: <em type="italic">«Oahpahus galgá sihkkarastit ahte oahppit šaddet oadjebas giellageavaheaddjit, ahte ovdánahttet iežaset gielalaš identitehta, ja ahte sáhttet geavahit giela jurddašit, duddjot oaivila ja čatnat oktavuođaid earáide» </em>. Kapihttalis <em type="italic">Kultuvra, identitehta ja girjáivuohta </em>váldo maid ovdan man deaŧalaš lea máhttit dárogiela jus galgá doaibmat norgga servodagas. Evttohusas čuožžu earret eará: <em type="italic">Oktasaš giela ovdánahttin lea servodaga doaibmama eaktun. </em>Sámedikki árvvoštallamiid mielde sáhttá dát ipmirduvvot nu ahte lea deaŧalaš máhttit sámegiela go galgá doaibmat sámi servodagas, ahte guovttegielalašvuohta lea deaŧalaš. </p>
<p>Sámediggi atná sámegiela vuođđoárvun sámi servodagas. Dát boahtá ovdan earret eará Sámedikki bušeahtas ja muđui iešguđet áŋgiruššamiin. Sámediggedieđáhusas čuožžu olu man mávssolaš lea beassat oahppat sámegiela ja guovttegielalašvuođa birra. Doppe lea maid giellaoahpahusa hástalusat ságaskuššon. Dat hástalusat eai meannuduvvo dán dokumeanttas, muhto čuovvoluvvojit NAČ 2016:18 Váibmogiella barggus.</p>
<p>Sámedikki árvvoštallamiid mielde lea sámegiella árvun fuolahuvvon ođđa oppalaš oasi sisdoalus. Sámegiela ja dárogiela oahppoplánain ferte dieđosge boahtit eambbo dan birra maid oahppit galget oahppat ja guovttegielalašvuođa birra.</p>
<p>. <em type="italic">Sitáhta gulaskuddanevttohusas: </em></p>
<list><p type="listitem">« <em type="italic">Skuvla galgá addit ohppiide historjjálaš ja kultuvrralaš máhtu ja gullevašvuođa, ja galgá veahkehit ahte juohke oahppi sáhttá áimmahuššat ja ovdánahttit iežas identitehta fátmmasteaddji ja girjás searvevuođas. </em></p>
</list><p><span type="quote">.</span></p>
<list><p type="listitem"><em type="italic">Buot áiggiid čađa leat iešguđet rávnnjáldagat ja kulturárbevierut váikkuhan servodahkii. Kultuvrralaš, gielalaš ja eallinoinnolaš girjáivuohta báidná servodaga ja skuvlla. Skuvla galgá áimmahuššat dán girjáivuođa ja fátmmastit buohkaid. Dát bidjá stuorra gáibádusaid skuvlii ja oahpaheddjiid máŋggakultuvrralaš gelbbolašvuhtii. Skuvla galgá doarjut ohppiid iežaset identitehta ovdáneami ja láhčit dili nu ahte buohkat dovdet gullevašvuođa skuvlii ja servodahkii. </em></p>
</list><p/>
<list><p type="listitem"><em type="italic">Máhttu historjjá, kultuvrra ja árbevieru birra ja iešguđet rávnnjáldagaid ja kulturárbevieruid ovttasdoaibmama birra nanne ohppiid identitehtaovdáneami ja kultuvrralaš áddejumi, ja dat duddjo gullevašvuođa servodahkii. Oahpahusas galget oahppit ovdánahttit sihke oktasaš kultuvrralaš referánssaid, ja áktejumi ja gierdavašvuođa iešguđetláganvuhtii. Ipmárdus báikkálaš, našuvnnalaš ja riikkaidgaskasaš kulturárbbis lea dehálaš oahppi oahppahábmemii ja identitehtaovdánahttimii. </em></p>
</list><p><span type="quote">.</span></p>
<p><em type="italic">Árvvoštallan: </em></p>
<p>Sihke dábálaš dáčča ja sámi skuvllas leat oahppit geain lea iešguđet giella-, našuvnnalaš- ja kulturduogáš. Lea deaŧalaš ahte buot oahppit dovdet ahte leat seammaárvvus ja fátmmastuvvon. Ii oktage mánná galgga dovdat iežas badjelgehččon ja vealáhuvvon. Vaikko sámi skuvllas lea deaŧalaš fokus lea sámegielas, sámi kultuvrras ja servodateallimis, de lea deaŧalaš ahte oahppit geat eai leat sámit galget dovdat ahte sii leat seammaárvosaččat ja oažžut ovdánahttit iežaset identitehta. Sii galget maid beassat oahppat sámegiela ja nu sáhttit gulahallat ja oassálastit sámi servodagas.</p>
<p>Dábálaš dáčča skuvllas lea deaŧalaš ahte sámi oahppi ii dovdda iežas vealahuvvon ja ahte skuvla láhčá dili oahpahussii nu ahte sámi oahppi beassá ovdánahttit iežas sámegiela ja iežas sámi identitehta. Sámedikki oaidnu lea ahte lea deaŧalaš ahte skuvla bargá seammaárvosašvuođa ja ahte fátmmastit buot mánáid. Lea deaŧalaš ahte mánát ohppet gierdevašvuođa ja áktet earaláganvuođa. Dásseárvu sohkabeliid gaskka lea maid deaŧalaš bargu skuvllas.</p>
<p>1.3 Kritihkalaš jurddašeapmi ja ehtalaš diđolašvuohta</p>
<p><em type="italic">Sitáhtat gulaskuddanevttohusas: </em></p>
<list><p type="listitem"><em type="italic">«Skuvla galgá veahkehit boktit mánáid sáhkkiivuođa ja oažžut din gažadit, ovdánahttit dieđalaš ja kritihkalaš jurddašeami ja ahte sii láhttejit ehtalaš diđolašvuođain. </em></p>
<p type="listitem"><em type="italic">«Buot dieđa vuolgá imaštallamis. Kritihkalaččat ja dieđalaččat jurddašit mearkkaša geavahit jierpmi suokkardeaddji ja systemáhtalaš láhkai go deaivvada iešguđet fenomenaiguin, cealkámušaiguin ja máhttovugiiguin </em>. <em type="italic">» </em></p>
</list><p><em type="italic">Árvvoštallan: </em></p>
<p>Kritihkalaš jurddašeapmi ja ehtalaš diđolašvuohta lea seamma deaŧalaš sámi skuvlii go dábálaš dáčča skuvlii. Dás geavahuvvo «buot dieđa», juoga mii addá saji bidjat deattu vásáhusvuđot máhttui (árbevirolaš máhttu) mii lea deaŧalaš sámi geahččanguovllus.</p>
<p>1.4 Hábmenillu, áŋgiruššan ja suokkardanhállu</p>
<p><em type="italic">Sitáhtat gulaskuddanevttohusas: </em></p>
<list><p type="listitem"><em type="italic">«Skuvla galgá diktit ohppiid geavahit hábmenilu, oassálastima ja suokkardanhálu, ja diktit sin hárjehallat oaidnit vejolašvuođaid ja duohtandahkat ideaid.» </em></p>
<p type="listitem"><em type="italic">«Ohppiid galgá movttiidahttit hábmet ja čájehit áŋgiruššama ja suokkardanhálu. Riikkaidgaskasaš perspektiivvat ja ovttasbargu leat inspirašuvnna ja áŋgiruššama dehálaš gáldun. Dat arvvosmahttá ođđa ideaid, dáidduid álggahit ja duohtandahkat ideaid. Oahppit, geat ohppet hábmejeaddji surggiid birra nugo dutkan, kultuvra, dáidda ja fidnohuksen, ovdánahttet dáidduid geavahit máhtu ja gálggaid almmuhit vásáhusaid, gávdnat vástádusaid gažaldagaide ja čoavdit váttisvuođaid </em>. <em type="italic">» </em></p>
</list><p><em type="italic">Árvvoštallan: </em></p>
<p>Vaikko sámi dáidda ja kultuvra ii deattuhuvvo dán oasis, de ii mearkkaš ahte sámi aspeakta ii galgga deattuhuvvot, gč. Dan mii lea ovdal lea namuhuvvon dokumeanttas <em type="italic">«Sámi skuvla galgá láhčit dili nu ahte oahppit ožžot oahpahusa man vuođđun lea sámegiella, kultuvra ja servodateallin. </em>Deattuhit hábmenilu, áŋgiruššama ja suokkardanhálu lea deaŧalaš vuoi sámi kultuvra eallá ja ovdána. Dás lea namuhuvvon riikkaidgaskasaš perspektiivvat ja ovttasbargu. Lea lunddolaš sámi skuvllas viežžat inspirašuvnna eará álgoálbmogiin. </p>
<p>1.5 Luonddu ákten ja birasdiđolašvuohta ja 2.6.3 Ceavzilis ovdáneapmi <em type="italic">Sitáhtat gulaskuddanevttohusas:- </em></p>
<list><p type="listitem"><em type="italic">«Skuvla galgá veahkehit ohppiid ovdánahttit birasdiđolašvuođa, luonddu áktema ja luondduilu. </em></p>
<p type="listitem"><em type="italic">«Olmmoš lea oassi luonddus. Dálá mánát ja nuorat galget gieđahallat boahtteáiggi hástalusaid, ja min oktasaš boahtteáigi lea sorjavaš das ahte boahttevaš buolvvat sáhttet áimmahuššat min oktasaš eanaspáppa. Globála dálkkádatrievdamat ja biologalaš šláddjiivuođa massin lea okta dain stuorámus birasáitagiin mat máilmmis leat dál. Dáid hástalusaid ferte čoavdit ovttas. Diđolašvuohta das mo olbmo eallinvuohki ja sisabahkkemat lundui váikkuhit luonddu ja birrasa lea danne dehálaš </em>. <em type="italic">» </em></p>
<p type="listitem"><em type="italic">«Mii dárbbašat máhtu, ehtalaš diđolašvuođa ja teknologalaš innovašuvnna gávdnat čovdosiid ja dahkat dárbbašlaš rievdadusaid eallinvuogis áimmahuššan dihte eallima eatnamis. Oahpahusa bokte galget oahppit oažžut máhtu báikkálaš ja globála birashástalusaid birra, ovdánahttit luondduáktema ja oahppat láhttet birasdiđolaččat. Sii galget oažžut olu vejolašvuođaid oaidnit luonddu ávkki, vásáhusa ja ilu, buori dearvvašvuođa ja oahppama gáldun. Skuvla galgá veahkehit ohppiid ovdánahttit áddejumi das maid mearkkaša áktet luonddu ja hukset movtta ja dáhtu áimmahuššat birrasa.» </em></p>
<p type="listitem"><em type="italic">«Oahpahusa bokte galget oahppit oažžut máhtu báikkálaš ja globála birashástalusaid birra, ovdánahttit luondduáktema ja oahppat láhttet birasdiđolaččat. Sii galget oažžut olu vejolašvuođaid oaidnit luonddu ávkki, vásáhusa ja ilu, buori dearvvašvuođa ja oahppama gáldun.» </em></p>
</list><p><em type="italic">Sitáhta gulaskuddanevttohusas:- 2.6.3 Ceavzilis ovdáneapmi: </em></p>
<list><p type="listitem">« <em type="italic">Olbmuid eallinvuohki ja resursageavaheapmi váikkuhit luonddubirrasii, ja das leat váikkuhusat olles eatnamii. Ceavzilis ovdáneapmi mearkkaša suodjalit eallima eatnamis ja áimmahuššat dálá olbmuid dárbbu almmá bilitkeahttá boahttevaš buolvvaid vejolašvuođa gokčat iežaset dárbbuid.» </em></p>
</list><p><em type="italic">Árvvoštallan: </em></p>
<p>Vuosttaš oasis gulaskuddanevttohusas mii lea árvvuid birra, lea okta vuolitkapihtal man namma lea <em type="italic">Luonddu áktet ja birasdiđolašvuohta </em>ja váldooasis 2. <em type="italic">Oahppama prinsihpat ja ovdáneapmi </em>lea vuolitkapihtal man bajilčála lea 2.6.3 <em type="italic">Ceavzilis ovdáneapmi. </em>Mii leat válljen árvvoštallat dien guokte kapihttala ovttas go gullet oktii. Máhttodepartemeanta áigu ásahit golbma bákkolaš fágaidrasttideaddji fáttáid skuvllas. Ceavzilis ovdáneapmi rehkenasto nu deaŧalažžan ahte leat válljen dan oktan dan golmma fáttáin. </p>
<p>Sámis šaddet mánát ja nuorat bajás servodagas mii lea báidnon das go árbevirolaš eallinvuogit ja ođđa industriija doaimmahagat, ođđaáigásaš dieđa ja ovdáneaddji teknologiija gávnnadit. Sámediggi oaivvilda ahte lea deaŧalaš ahte mánát ja nuorat ohppet áktet luonddu ja máhttit geavahit dan ceavzilis vugiin. Kapihttalis 1.2 čuožžu ahte sámi skuvla galgá fuolahit árbevirolaš máhtu. Sámi árbevirolaš máhtus lea vuođđojurdda ahte luonddu ja resurssaid sáhttá ávkkástallat, muhto ii galgga boastut geavahit ja billistit. Váldit vára boahttevaš buolvvaide, duhtavašvuohta ja ekologalaš jurddašeapmi leat deaŧalaš árvvut. Oahppit fertejit dovddiidit birasáitagiiguin min lagasbirrasiin ja máilmmiviidosaš hástalusaiguin ja nu ovdánahttit birasdiđolašvuođa ja dáhtu doaibmat ehtalaččat ja geavahit luonddu ceavzilis vugiin.</p>
<p>1.6 Demokratiija ja mielváikkuheapmi ja 2.6.2 Demokratiija ja borgárvuohta</p>
<p><em type="italic">Sitáhta gulaskuddanevttohusas: 1.6 Demokratiija ja mielváikkuheapmi </em></p>
<list><p type="listitem"><em type="italic">«Skuvla galgá addit ohppiide vejolašvuođa váikkuhit ja oahppat maid demokratiija geavadis mearkkaša.» </em></p>
</list><p><em type="italic">Sitáhta gulaskuddanevttohusas: 2.6.2 Demokratiija ja borgárvuohta </em></p>
<list><p type="listitem">« <em type="italic">Unnitlogu suodjaleapmi lea dehálaš prinsihppa demokráhtalaš riektestáhtas ja demokráhtalaš servodagas. Demokráhtalaš servodat suodjala maiddái eamiálbmogiid ja minoritehtaid. Bargu ovdánahttit nuppe dáfus girjáivuođa ja nuppe dáfus fátmmastit ovttaskas olbmo gáibida diđolaš árvooainnu ja profešunealla árvvoštallannávccaid geavaheami. Skuvlasearvevuođa buot oassálastit fertejit ovdánahttit diđolašvuođa sihke minoritehta- ja majoritehtaperspektiivvaid birra ja duddjot saji ovttasbargui, dialogii ja digaštallamii. » </em></p>
</list><p><em type="italic">Árvvoštallan: </em></p>
<p>Máhttodepartemeanta áigu ásahit golbma bákkolaš fágaidrasttideaddji fáttáid skuvllas. Demokratiija rehkenasto nu deaŧalažžan ahte ásahuvvo oktan dan golmma fáttáin, geahča 2.6.2 .</p>
<p>Dás leat mii válljen árvvoštallat dan guokte kapihttala demokratiija birra ovttas. Sámediggi oaivvilda ahte lea deaŧalaš ahte buot oahppit ohppet árrat juo árvvusatnit ja viidáseappot fievrredit demokráhtalaš jurddašeami ja besset hárjehallat iešmearrideami. Ovttasbarggus Máhttodepartemeanttain ođđa oppalaš oasi ráhkadeamis lei Sámediggái deaŧalaš ahte unnitlogu suddjen ja suddjet álgoálbmogiid ja minoritehtaid ferte čielggasin dahkat deaŧalaš árvun min riikkas. Dát addá buot ohppiide ipmárdusa manne mis lea Sámediggi Norggas, Ruoŧas ja Suomas. Sámi ohppiide addá dát ipmárdusa das movt sii sáhttet leat mielde váikkuheame ja mearrideame sámi servodagas ja stuoraservodagas.</p>
<p>2.2 Sosiála oahppan ja ovdáneapmi, 2.6.1 Álbmotdearvvašvuohta ja eallinhálddašeapmi ja 3.2 Fátmmasteaddji oahppanbiras</p>
<p><em type="italic">Sitáhta gulaskuddanevttohusas:- 2.2 Sosiála oahppan ja ovdáneapmi </em></p>
<list><p type="listitem"><em type="italic">«Skuvla galgá ovddidit oahppanbirrasa gos oahppit besset bidjat sániid iežaset jurdagiidda ja vásáhusaide ja guldalit earáid ideaid ja máhtu </em>. </p>
<p type="listitem"><em type="italic">Vuostáiválddidettiin ohppiid galget oahpaheaddjit ovddidit gulahallama ja ovttasbarggu mii addá ohppiide duostilvuođa ja oadjebasvuođa cealkit iežaset oaiviliid ja dieđihit go eai leat ovttaoaivilis. Oahppat ákkastallat iežas oainnu ja guldalit earáid oainnuid addá ohppiide vuođu gieđahallat sierramielalašvuođaid ja riidduid ja ohcat čovdosiid ovttas. </em></p>
</list><p><em type="italic">Sitáhta gulaskuddanevttohusas: oassi 2.6.1 Álbmotdearvvašvuohta ja eallinhálddašeapmi </em></p>
<list><p type="listitem"><em type="italic">«Mánát ja nuorat dárbbašit einnostahtti bajásšaddanbirrasa mas leat oadjebas rámmat ja buorit ovdagovat ja mas sáhttet digaštallat ja mo jurddašit váttes gažaldagain. </em></p>
<p type="listitem"><em type="italic">Oahppit galget hárjehallat bidjat sániid iežaset dovdduide, oktavuođaide ja doaibmanminstariidda ja hálddašit daid. Sii galget oahppat bidjat rájáid ja árvvusatnit earáid, ovdánahttit buori iešgova ja searvat fágalaš ja sosiála searvevuhtii mii addá gullevašvuođa. Vuoi ollašuhttá dán, de ferte skuvla hábmet birrasa mas vuhtto gierdavašvuohta ja rabasvuohta. </em></p>
</list><p><em type="italic">Sitáhta gulaskuddanevttohusas: 3.2 Fátmmasteaddji oahppanbiras </em></p>
<list><p type="listitem"><em type="italic">«Skuvla galgá veahkehit ohppiid čájehit árvvoštallannávccaid go sii hállet earáid birra, ja ahte sii ohppet ovttasdoaibmat dohkálaš láhkai iešguđet oktavuođain ja iešguđet mediaiguin ja teknologiijaiguin. Buot oahppit galget oahppat váldit ovddasvástádusa, searvat ja leat mielde váikkuheamen fátmmasteaddji searvevuođas. Oahppimielváikkuheapmi ferte báidnit skuvlla práksisa. » </em></p>
</list><p/>
<p><em type="italic">Árvvoštallan: </em></p>
<p>Dás leat váldon muhtin sitáhtat golmma deaŧalaš kapihttaliin main lea sáhka olbmuidgaskasaš oktavuođain ja psyhkalaš dearvvašvuođas. Sámi servodagain mat leat máŋggakultuvrralaš servodagat lea earenoamáš deaŧalaš ahte lea máŋggakultuvrralaš gelbbolašvuohta ja máhttu eará kultuvrra kodain. Oahppit fertejit oahppat gieđahallat vuostemielalašvuođa ja soahpameahttunvuođaid.</p>
<p>Nu go ovdal namuhuvvon lea Máhttodepartemeanta mearridan ahte galget leat golbma bákkolaš fágaidrasttideaddji fáttát skuvllas. Lassin fáttáide <em type="italic">Ceavzilis ovdáneapmi </em>ja <em type="italic">Demokratiija ja borgárvuohta </em>lea fáddá <em type="italic">Álbmotdearvvašvuohta ja eallinhálddašeapmi </em>maid bákkolaš fáddá skuvllas. Fáddá álbmotdearvvašvuohta ja eallinhálddašeapmi galgá veahkehit ohppiid ovdánahttit gelbbolašvuođa mii ovddida ohppiid dearvvašvuođa ja dahká ahte sáhttet gieđahallat iešguđetlágan hástalusaid eallimis. </p>
<p>Dás lea fokus skuvlla ovddasvástádusas oahpahit ohppiid muitalit jus juoga dáhpáhuvvá sin eallimis mii lea boastut, dohkketmeahttun dahje njuolgut lobiheapme. Máŋga oahppi vásihit givssideami ja vealaheami etnisitehta geažil, sihke skuvllas ja astoáiggis. Dutkan lea dokumenteren ahte veahkaválddálašvuohta lagas gaskavuođain sámiid gaskkas lea stuora váttisvuohtan ja earret eará oidno mediain ahte veahkaváldin dáhpáhuvvá sámi servodagain. Lea čuoččuhuvvon ahte sámi servodagain eai leat hárjánan hupmat ja leahket rahpasat dákkár váttisvuođaid birra, ja mánát ja nuorat válljejit jávohisvuođa dan sajis go ohcat veahki. Dát daguha dearvvašvuođaváttisvuođaid sidjiide geat vásihit dán. Sámediggi oaivvilda ahte lea deaŧalaš ahte sámi mánát ja nuorat ohppet botket dán jávohisvuođa. Sii galget oahppat bidjat rájiid ja áktet earáid rájiid.</p>
<p><em type="italic">Eará árvvoštallamat: </em>Dán barggus lea leamaš fokus árvvuin ja prinsihpain mat galget leat vuođđun oahpahusas. Hástalusat nugo sámi oahpahusa organiseren, kvalifiserejuvvon sámi oahpaheaddjeváili, sámi oahpponeavvut ja resurssat sámi oahpahussii eai válddahuvvo dás. </p>
<p><em type="italic">Sámedikki dievasčoahkkin - 017/17 </em></p>
<p>Ášši meannudeapmi álggahuvvui 31.05.17 dii. 18.15 <em type="italic">Jienasteapmi </em>39 áirasis ledje 36 čoahkis. Dán áššis ii jienastuvvon. <em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámediggi lea ságaskuššan Sámediggeráđi čielggadeami ođđa oppalaš oasi birra, Bajit oassi – árvvut ja prinsihpat Gulaskuddanevttohus Máhttodepartemeanttas b. 10.03.17.</p>
<p>Čielggadeapmi lea mielddusin beavdegirjjis.</p>
<p>Ášši meannudeapmi loahpahuvvui 02.06.17 dii. 13.55</p>
<p>Ášši 018/17</p>
<p>Sámedikki dievasčoahkkin</p>
<p>Bearráigeahččanlávdetotti 2016 jahkedieđahus</p>
<p>Áššenr.</p>
<p>17/106</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Bearráigeahččanlávdegotti </em><em type="italic">árvalus </em>: </p>
<p>Sámediggi lea guorahallan bearráigeahččanlávdegotti 2016 jahkedieđáhusa. Dieđáhus čuovvu čoahkkingirjji.</p>
<p><em type="italic">Bearráigeahččanlávdetotti 2016 jahkedieđahus </em></p>
<p><em type="italic">1. ÁLGU </em></p>
<p>Sámedikki bearráigeahččanlávdegoddi (Sametingets kontrollkomité) oaččui dievasčoahkkinášši 09/10 meannudeamis ođđa nama. Ođđa namma šattai Sámedikki bearráigeahččanlávdegoddi (Sámetingets kontrollutvalg). Bearráigeahččanlávdegotti gustojeaddji njuolggadusain geavahuvvo ain namahus</p>
<p>Sametingets kontrollkomité dárogillii.</p>
<p>Bearráigeahččanlávdegotti ovddasvástádus- ja bargosuorggi sierra njuolggadusaid § 2 vuođul galgá bearráigeahččanlávdegoddi «.. <em type="italic">fágalaš vuođuin doaimmahit parlamentáralaš bearráigeahču ja stivrenbearráigeahču dakko bokte ahte iskat mii lea dáhpáhuvvan, árvvoštallat dan ásahuvvon eavttuid ja ortnegiid ektui ja váikkuhit dasa ahte vejolaš boasttuvuođat ja váilevašvuođat njulgejuvvojit. Hálddahus, duopmostuolut ja áittardanortnegat fuolahit álgojurdaga mielde ovttaskas beroštusaid. </em></p>
<p><em type="italic">Bearráigeahččanlávdegotti lahtuin lea viiddiduvvon vuoigatvuohta beassat geahčadit Sámedikki dokumeanttaid, raporttaid ja diekkáraččaid». </em></p>
<p>Bearráigeahččanlávdegotti bargamušat bohtet ovdan Sámedikki bargoortnega paragráfas 15. Lávdegotti bargamušat leat:</p>
<p><span type="quote">a) doaimmahit parlamentáralaš bearráigeahču doaimmas mii
ruhtaduvvo Sámedikki bušeahtas, ja</span></p>
<p><span type="quote">b) bearráigeahččat Sámedikki jahkerehketdoalu, ja guorahallat
vejolaš mearkkašumiid maid Riikkarevišuvdna lea buktán dasa.</span></p>
<p><em type="italic">Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit. </em></p>
<p><em type="italic">Lávdegoddi sáhttá ovddidit árvalusa Sámedikki dievasčoahkkimii áššiin maid meannuda. </em></p>
<p><em type="italic">Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái. </em></p>
<p>Sámedikki bearráigeahččanlávdegoddi galgá Bearráigeahččanlávdegotti ovddasvástádus- ja bargosuorggi sierra njuolggadusaid § 5 vuođul čállit jahkedieđáhusa. Jahkedieđáhus galgá speadjalastit bearráigeahččanlávdegotti maŋemus jagi doaimmaid.</p>
<p><em type="italic">2. BEARRÁIGEAHČČANLÁVDEGOTTI LAHTUT </em></p>
<p>Sámediggi válljii 15.10.2013 bearráigeahččanlávdegoddái áššis 037/13 čuovvovaš lahtuid 2013 – 2017 áigodahkii:</p>
<list><p type="listitem">John Kappfjell, jođiheaddji</p>
<p type="listitem">Marie Therese N. Aslaksen, nubbijođiheaddji</p>
<p type="listitem">Tor Gunnar Nystad, lahttu</p>
<p type="listitem">Inger Elin Utsi, lahttu</p>
<p type="listitem">Arthur Tørfoss, lahttu</p>
</list><p>Juovlamánu dievasčoahkkimis, áššis 058/16, válljejuvvui ođđa bearráigeahččanlávdegoddi valgt:</p>
<list><p type="listitem">Arthur Tørfoss, jođiheaddji</p>
<p type="listitem">Marie Therese N. Aslaksen, nubbijođiheaddji</p>
<p type="listitem">Tor Gunnar Nystad, lahttu</p>
<p type="listitem">Kirsti Guvsám, lahttu</p>
<p type="listitem">Ragnhild M. Aslaksen, lahttu</p>
</list><p>Bearráigeahččanlávdegoddi lea doallan čuovvovaš čoahkkimiid:</p>
<list><p type="listitem">Oslos 02.02.16</p>
<p type="listitem">Romssas 20.04.16</p>
<p type="listitem">Kárášjogas 25.05.16 (siskkáldas plánačoahkkin)</p>
<p type="listitem">Kárášjogas 15.06.16 (telefončoahkkin)</p>
<p type="listitem">Romssas 21.06.16 - 22.06.16</p>
<p type="listitem">Kárášjogas 15.07.16 (telefončoahkkin)</p>
<p type="listitem">Oslos 30.08.16 - 31.08.16</p>
<p type="listitem">Troantes 16.11.16</p>
</list><p>Bearráigeahččanlávdegoddi lea čađahan čuovvovaš siskkáldas oahpu:</p>
<list><p type="listitem">Konferánsa bearráigeahččanlávdegotti várás 03.02.16 – 04.02.16</p>
</list><p><em type="italic">3. BEARRÁIGEAHČČANLÁVDEGOTTI DOAIBMA </em></p>
<p><em type="italic">Áššemeannudanbálvalusaid rámmašiehtadus </em></p>
<p>Sámedikki bearráigeahččanlávdegoddi lea ráhkadan áššemeannudanbálvalusaid rámmašiehtadusa fitnodagain ALT advokatfirma AS (fitnodat ovttastuvvui 2016:s fitnodagain Kluge Advokatfirma AS). Šiehtadusáigodat nogai 01.07.16. Ođđa rámmašiehtadus áššemeannudanbálvalusaid addimii dahkkojuvvui fitnodagain Søstrene Åsjord AS. Dát bálvalus gusto golmma jahkái vuoigatvuođaid beassat dan guhkidit ovttain jagiin.</p>
<p><em type="italic">Bearráigeahččanlávdegoddi lea meannudan 45 ášši ja vállje dáid áššiid dáid áššiid meannudeami čilget vuđoleappot: </em></p>
<p><em type="italic">05/16 </em><em type="italic">Advokáhtafitnodat Kluge – ášši Sámediggeráđi Silje K. Muotka oahppu </em></p>
<p>Juovlamánu 2015 čoahkkimis válljii bearráigeahččanlávdegoddi diŋgot áššeguorahallama fitnodagas Kluge advokatfirma AS. Lávdegoddi bivdojuvvui čilget ášši mas Silje Karin Muotka ja Runar Myrnes Balto beasaiga studeantan Romssa universitehta (UiT) masterprográmmii.</p>
<p>Diŋgomis ledje láidestusat ášši duohta duogážii. Viidáseappot galge árvvoštallat leat go rievttálaš dahje etihkalaš njuolggadusat rihkkojuvvon oahppooassálastima oktavuođas.</p>
<p>01.02.16 beaiváduvvon notáhta biddojuvvui lávdegotti ovdii čielggadus oahppooassálastima birra Romssa universitehtii.</p>
<p>Lávdegotti loahppajurdda lea ahte Silje Karine Muotka ja Runar Myrnes Balto eaba leat rihkkon riektenjuolggadusaid dahje etihkalaš njuolggadusaid oassálastima oktavuođas guoskevaš masterprográmmii UiTs. Ii ge bearráigeahččanlávdegoddi oainne dan ahte seamma olbmuin leat leamaš ekonomalaš ovddut dahje čatnaseamit prográmmii oassálastima oktavuođas. </p>
<p><em type="italic">11/16 </em><em type="italic">Miellahttuvuohta Forum for Kontroll og Tilsyn (FKT):s - eretcealkka </em></p>
<p>Sámedikki bearráigeahččanlávdegotti mielas lea deaŧalaš addit oahpu iežas lahtuide dakkár fáttáin mat gusket bearráigeahččanlávdegotti bargui.</p>
<p>Danne vulggii bearráigeahččanlávdegoddi miellahttun dárkkistan- ja bearráigeahččanforumii álggogeahčen 2013. Dattetge lea čájehuvvon váttisin oažžut ávkki miellahttofálaldagain, sihke dan geažil go bearráigeahččanlávdegotti kursadárbbu ii lean vejolaš oažžut gokčojuvvot FKT bokte ja dan geažil go fállojuvvon seminárat/konferánssat leat seamma áiggi go min iežamet lávdegodde- ja dievasčoahkkimat.</p>
<p>Bearráigeahččanlávdegoddi lea ovdamearkka dihtii geahččalan oažžut FKT sirdit konferánssaid mat lágiduvvojit juohke jagi álggogeahčen geassemánu maŋŋelebbui. Dainna ii leat bearráigeahččanlávdegoddi lihkostuvvan.</p>
<p>Danne lea bearráigeahččanlávdegotti loahppajurdda ahte FKT miellahttuvuohta ii govčča bearráigeahččanlávdegotti dárbbuid ja danne vállje loahpahit iežas FKT miellahttuvuođa.</p>
<p><em type="italic">12/16 </em><em type="italic">Bearráigeahččanlávdegotti 2015 jahkedieđáhus - jahkedieđáhusevttohus </em></p>
<p>2015 jahkedieđáhusevttohus ovddiduvvui lávdegoddái. Lávdegoddi válljii dahkat rievdadusaid ovddiduvvon jahkedieđáhusas.</p>
<p>Jahkedieđáhus dohkkehuvvui ovddiduvvon rievdadusaiguin.</p>
<p><em type="italic">15/16 </em><em type="italic">Telefončoahkkin – barggu diŋgon Kluge advokatfirma AS fitnodagas </em></p>
<p>Sámediggi diŋgui barggu Kluge advokatfirma AS fitnodagas mas advokáhtafitnodat galgá čielggadit vejolašvuođaid ja hehttehusaid dasa ahte ásahit sámediggerevišuvnna organiserejuvvon juogo Riikarevišuvnna vuollásažžan dahje organiserejuvvon friija revišuvdnan maid Sámediggi lágida.</p>
<p><em type="italic">20/16 </em><em type="italic">Barggu diŋgon – BS 01/16 – BS 04/16 – Søstrene Åsjord AS </em></p>
<p>Bearráigeahččanlávdegoddi válljii diŋgot čuovvovaš barggu søstrene Åsjord AS fitnodagas:</p>
<p>guorahallat Sámedikki 2015 jahkerehketdoalu, sámediggeráđi 2015 čoahkkingirjjiid, Sámedikki váiddalávdegotti 2015 čoahkkingirjjiid ja Riikarevišuvnna dieđáhus 2015 jahkerehketdoalu birra.</p>
<p><em type="italic">22/16 </em><em type="italic">E-poasta Anita P. Ravnas – dievasčoahkkingotti bealátkeahtesvuohta </em></p>
<p>06.06.16 beaiváduvvon e-poasttas bivdá Anita P. Ravna bearráigeahččanlávdegotti guorahallat dievasčoahkkingotti bealátkeahtesvuođa ja mo dat čađahuvvo.</p>
<p>Lávdegoddi válljii diŋgot Søstrene Åsjord AS guorahallat ášši. Diŋgon dohkkehuvvui borgemánočoahkkimis Oslos.</p>
<p><em type="italic">23/16 </em><em type="italic">Eventuelt </em></p>
<p>Reive Inger Elin Utsis bearráigeahččanlávdegoddái, beaiváduvvon 07.06.16.</p>
<p>Dievasčoahkkinjođiheaddji Gaski muitalii njuolggadusaid birra permišuvnnaid oktavuođas ja mo dat čađahuvvo. Lávdegoddi válljii diŋgot Søstrene Åsjord AS guorahallat ášši. Diŋgon dohkkehuvvui borgemánočoahkkimis Oslos.</p>
<p><em type="italic">24/16 Kluge advokatfirma AS notáhta čuolmma birra – Sámediggi ja iežas revišuvnna organiserema birra </em></p>
<p>Biddjojuvvui ovdan lávdegoddái - 08.07.16 beaiváduvvon notáhta – <em type="italic">Notáhta čuolmma birra – Sámediggerevišuvnna ásaheami birra. </em></p>
<p>Lávdegoddi čujuha ovddiduvvon notáhtii ja háliidii muhtun uhcit divodemiid ovddiduvvon notáhtii.</p>
<p>Kluge advokatfirma AS evttohii reivve mii galgá sáddejuvvot Stuorradikki bearráigeahččan- ja vuođđudanlávdegoddái ja Stuorradikki presideantagoddái. Reivvet dohkkehuvvojit bearráigeahččanlávdegotti boahtte čoahkkimis Oslos.</p>
<p><em type="italic">28/16 </em><em type="italic">Kluge advokatfirma AS notáhta čuolmma birra – Sámediggi ja iežas revišuvnna organiserema birra – beaiváduvvon 16.08.16 </em></p>
<p>Kluge advokatfirma AS bijai ovdan divvojuvvon notáhta beaiváduvvon 16.08.16 <em type="italic">– sámediggerevišuvnna ásaheapmi – </em>mo sámediggerevišuvnna vejolaš ásaheami sáhttá organiseret. </p>
<p>Lávdegoddi bivdá Kluge advokatfirma AS bidjat ovdan viiddiduvvon notáhta dan birra mo organiserema sáhttá lágidit ja notáhta galgá viidáseappot leat vuođđun daidda reivviide mat galget sáddejuvvot guoskevaš adressáhtaide mat bohtet ovdan diŋgonnotáhtas.</p>
<p><em type="italic">29/16 </em><em type="italic">Ođđa bargodiŋgon – Søstrene Åsjord AS </em></p>
<p>Lávdegoddi diŋgui čuovvovaš bargguid fitnodagas Søstrene Åsjord AS.</p>
<list><p type="listitem">Dievasčoahkkingotti bealátkeahtesvuohta (BS 06/16)</p>
<p type="listitem">Sámediggeáirasiid permišuvdnameannudeapmi (BS 07/16)</p>
</list><p><em type="italic">30/16 </em><em type="italic">Sámedikki 2015 jahkerehketdoallu 2015 (BS 01/16) – Søstrene Åsjord AS </em></p>
<p>Ovddiduvvon lávdegoddái - 20.08.16 beaiváduvvon notáhta – <em type="italic">Sámedikki 2015 jahkerehketdoalu guorahallan. </em></p>
<p>Lávdegoddi bivdá ahte 20.08.16 notáhtas maiddái boahtá ovdan kommentára das mo rehketdoalu golut juhkkojuvvojit dihto áigodagaide. Søstrene Åsjord AS bidjá ovdan divvojuvvon notáhta bearráigeahččanlávdegoddái mas dat lea váldojuvvon mielde. Dasa lassin váldá lávdegoddi raportta diehtun.</p>
<p><em type="italic">31/16 </em><em type="italic">Sámediggeráđi 2015 čoahkkingirjjit (BS 02/16) – Søstrene Åsjord AS </em></p>
<p>Ovddiduvvon lávdegoddái - 20.08.16 beaiváduvvon notáhta – <em type="italic">Sámediggeráđi 2015 čoahkkingirjjiid guorahallan. </em></p>
<p>Čuovvovaš mearrádusat dahkkojuvvojedje áššis:</p>
<list><p type="listitem">Sámediggeráđđi ávžžuhuvvo bearráigeahččat ahte dokumeanttat biddjojuvvojit ovdan sihke sámegillii ja dárogillii, dás maiddái áššelisttat.</p>
<p type="listitem">Sámediggeráđđi ávžžuhuvvo álggahit juohke čoahkkima “Gohččuma ja áššelistta dohkkehemiin”, ja ahte dat protokollerejuvvon. Dat beroškeahttá čoahkkinhámis.</p>
<p type="listitem">Sámediggeráđđi ávžžuhuvvo sihkkarastit rutiinnaid mat fuolahit ahte čoahkkingirjjit almmuhuvvojit dađistaga ja nu ahte almmolašvuohta beassá daid geahčadit.</p>
<p type="listitem">Sámediggeráđđi ávžžuhuvvo bearráigeahččat ahte buot áššiin lea sierra áššenummir.</p>
<p type="listitem">Sámediggeráđđi ávžžuhuvvo ásahit ja kvalitehtasihkkarastit iežas rutiinnaid dasa ahte čađahit iežas čoahkkimiid. Sámediggeráđđi ávžžuhuvvo ráhkadit rutiidnačilgehusa/siskkáldasdárkkisteami Sámediggeráđi čoahkkimiid várás. Dat danne ahte rutiinnaid čuovvoleapmi sihkkarastojuvvo dain čuoggáin mat leat fuomášuhttojuvvon guhkit áiggi. Rutiidnačilgehus berre váldit mielde daid beliid mat leat čujuhuvvon čoahkkingirjjiid guorahallama oktavuođas. Čoahkkindoaimma kvalitehtasihkkarastima sáhttá duođaštit iskanlistta bokte.</p>
</list><p><em type="italic">32/16 </em><em type="italic">Sámedikki váiddalávdegotti 2015 čoahkkingirjjit (BS 03/16) – Søstrene Åsjord AS </em></p>
<p>Ovddiduvvon lávdegoddái - 15.08.16 beaiváduvvon notáhta – <em type="italic">Sámedikki váiddalávdegotti 2015 čoahkkingirjjiid guorahallan. </em></p>
<p>Čuovvovaš mearrádusat dahkkojuvvojedje áššis:</p>
<list><p type="listitem">Sámedikki váiddalávdegotti čoahkkingirjjit váldojuvvojit diehtun.</p>
<p type="listitem">Sámedikki váiddalávdegoddi ávžžuhuvvo geahčadit mo čoahkkindoaimma rutiinnaid miehtá jagi sáhttá kvalitehtasihkkarastit buoremus lági mielde.</p>
<p type="listitem">Sámedikki váiddalávdegoddi ávžžuhuvvo sihkkarastit ahte áššenamahusat čállojuvvojit sihke sámegillii ja dárogillii.</p>
<p type="listitem">Sámedikki váiddalávdegoddi ávžžuhuvvo jeavddalaččat dárkkistit ahte áššáiguoskevaš dokumeanttat dakkár áššiin mat leat meannuduvvon, leat álkit gávdnamis neahttasiidduin, ja ahte jeavddalaččat árvvoštallojuvvo maid vel sáhttá almmuhit.</p>
</list><p><em type="italic">33/16 </em><em type="italic">Riikkarevišuvnna dieđáhus 2015 jahkerehketdoalu birra (BS 04/16) – Søstrene Åsjord AS </em></p>
<p>Ovddiduvvon lávdegoddái - 15.08.16 beaiváduvvon notáhta – <em type="italic">Riikkarevišuvnna raporttaid guorahallan dás maiddái 2015 dieđáhusa. </em></p>
<p>Lávdegoddi váldá raproterema diehtun.</p>
<p><em type="italic">34/16 </em><em type="italic">Muđui </em></p>
<p>Lávdegoddi registrere ahte 23.05.16 beaiváduvvon reive Gielda- ja ođasmahttindepartementii – <em type="italic">jearaldahkii ollašuhttá go dálá organiseren áigumuša gaskka ja sorjjasmeahttunvuođa ektui </em>ii leat departemeanta vástidan. Hálddahus čuovvula ášši. </p>
<p>Bušeahttacealkámuš 2017:</p>
<p>Lávdegoddi háliida čađahuvvot hálddašanrevišuvnna. Dan oktavuođas háliida lávdegoddi oažžut ovdan iežas dárbbu dán bárggu oktavuođas. Hálddahusa bidjá ovdan evttohusa lávdegoddái ovdalgo dat ovddiduvvon sámediggeráđđái ja hálddahussii.</p>
<p><em type="italic">39/16 </em><em type="italic">Kluge advokatfirma AS – notáhta ovdanbidjan Hálddašanrevišuvnna ja sámi áigumušaide juolludusaid birra ja reiveevttohusa birra Stuorradikki bearráigeahččan- ja vuođđudanlávdegoddái - (BS 05/16) </em></p>
<p>Ovddiduvvon lávdegoddái – notáhta Sámi áigumušaide juolludusaid hálddašanrevišuvdna – <em type="italic">oktii gessojuvvon notáhta maŋŋá 31.08.16 čoahkkima </em>ja reiveevttohus Stuorradikki bearráigeahččan- ja vuođđudanlávdegoddái. </p>
<p>Lávdegoddi váldá notáhta diehttevassii ja reiveevttohus Stuorradikki bearráigeahččan- ja vuođđudanlávdegoddái dohkkehuvvo ja sáddejuvvo.</p>
<p><em type="italic">40/16 </em><em type="italic">Søstrene Åsjord AS – raporttaid ovdanbidjan </em></p>
<p>Čuovvovaš raporttat fitnodagas Søstrene Åsjord AS lea biddjojuvvon ovdan lávdegoddái:</p>
<list><p type="listitem"><em type="italic">Dievasčoahkkinjođihangotti bealátkeahtesvuohta </em>(BS 06/16) </p>
<p type="listitem"><em type="italic">Sámediggeáirasiid permišuvdnameannudeapmi </em>(BS 07/16) </p>
</list><p>Bajábealde namuhuvvon raporttaid vuođul dagai lávdegoddi čuovvovaš mearrádusa:</p>
<p><em type="italic">Dievasčoahkkinjođihangotti bealátkeahtesvuohta </em>: </p>
<list><p type="listitem">Mii čujuhit Sámedikki Etihkalaš njuolggadusaide, mas 6. čuokkis lea álbmotválljen áirasiid bealátkeahtesvuođa birra. Dievasčoahkkinjođihangoddi ávžžuhuvvo árvvoštallat dárbbaša go muddet njuolggadusaid nu ahte bealátkeahtesvuohta čilgejuvvo eanet 6. čuoggás dahje sierra čuoggás.</p>
<p type="listitem">Dievasčoahkkinjođihangoddi ávžžuhuvvo árvvoštallat daid rutiinnaid mat leat ásahuvvon joavkodoarjagiid čuovvoleami ja raporterema meannudeamis, ja guorahallat mo dan berre dahkat buoremus lági mielde.</p>
<p type="listitem">Dievasčoahkkinjođihangoddi ávžžuhuvvo geahčadit dárbbu ráhkadit čálalaš listta dain bargamušain mat fápmuduvvojit dievasčoahkkinjođihangottis dievasčoahkkinjođiheaddjái. Dan vai rabasvuohta ja almmolašvuohta sihkkarastojuvvo dan ektui geas dat lea mearridanváldi iešguđet áššis.</p>
<p type="listitem">Mii čujuhit Alt advokáhtafitnodaga riskaárvvoštallamii mas riska lea árvvoštallojuvvon Sámediggeráđi doaimma ektui, ja dan fápmudanmearrádusa ektui mii Sámediggeráđis lea. Dievasčoahkkinjođihangoddi ávžžuhuvvo čađahit riskaárvvoštallama dievasčoahkkinjođihangotti bargamušaid ektui.</p>
<p type="listitem">Sámedikki bearráigeahččanlávdegoddi bivdá oažžut vástádus bajábealde namuhuvvon čuoggáide.</p>
</list><p><em type="italic">Sámediggeáirasiid permišuvdnameannudeapmi </em>: </p>
<list><p type="listitem">Dievasčoahkkinjođihangoddi ávžžuhuvvo bidjat ovdan dan ovddasvástádusa mii gullá Sámediggeáirasiid áittardangeatnegasvuhtii.</p>
<p type="listitem">Dievasčoahkkinjođihangoddi ávžžuhuvvo árvvoštallat berre go permišuvdnameannudeami čađaheami giddet čálalaš njuolggadusaide, mas áittardangeatnegasvuohta boahtá oidnosii.</p>
<p type="listitem">Dievasčoahkkinjođiheaddji permišuvdnaohcamii meannudeapmi orru leamen vuoiggalaš.</p>
<p type="listitem">Dievasčoahkkinjođihangoddi ávžžuhuvvo árvvoštallat mo sáhttá eretjávkama čoahkkimiid loahpas uhcidit nu ollu go vejolaš.</p>
</list><p><em type="italic">41/16 </em><em type="italic">Søstrene Åsjord AS – divvojuvvon raporta Sámedikki 2015 jahkerehketdollui (BS 01/16) </em></p>
<p>Ovddiduvvon lávdegoddái - 20.08.16 beaiváduvvon divvojuvvon notáhta – <em type="italic">Sámedikki 2015 jahkerehketdoalu guorahallan </em>. </p>
<p>Lávdegoddi váldá Sámedikki 2015 jahkerehketdoalu diehttevassii.</p>
<p><em type="italic">43/16 </em><em type="italic">Eaiggátvuođadieđáhus Sámedikkis </em></p>
<p>13.11.16 beaiváduvvon e-poasttas bivdá Arthur Tørfoss lávdegotti oažžut ovdan maid Sámediggi eaiggáduššá.</p>
<p>Lávdegoddi vástida dainna ahte bivdá Søstrene Åsjord As evttohit mo eaiggátvuođadieđáhusa sáhttá hábmet.</p>
<p><em type="italic">4. ISKKADEAMIT MAT GALGET ČAĐAHUVVOT BOAHTTE JAGIID </em></p>
<p>Bearráigeahččanlávdegoddi áigu bargat dainna ulbmiliin ahte sáhttit čađahit hálddašanrevišuvnna. Revišuvdna galgá čalmmustahttit giellaruđaid juolludeami ja dan mo dat ovdamearkka dihtii leat geavahuvvon fylkkagielddas ja gielddas.</p>
<p><em type="italic">5. HÁSTALUSAT </em></p>
<p>Bearráigeahččanlávdegoddi áigu ain bargat dainna ulbmiliin ahte oažžut nannejuvvot lávdegotti bušeahttarámma.</p>
<p>Bearráigeahččanlávdegoddi áigu bargat dainna ulbmiliin ahte lávdegoddái válljejuvvon ođđa lahtut árrat ožžot fálaldaga oahppat bargat bearráigeahččanlávdegotti lahttun.</p>
<p>Bearráigeahččanlávdegoddi áigu bargat dainna ulbmiliin ahte lahtuin lea vejolašvuohta hospiteret Stuorradikki bearráigeahččan- ja vuođđudanlávdegottis.</p>
<p><em type="italic">Sámedikki dievasčoahkkin - 018/17 </em></p>
<p>Ášši meannudeapmi álggahuvvui 31.05.17 dii. 18.25 <em type="italic">Jienasteapmi </em>39 áirasis ledje 28 čoahkis. Dán áššis ii jienastuvvon. </p>
<p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámediggi lea guorahallan bearráigeahččanlávdegotti 2016 jahkedieđáhusa. Dieđáhus čuovvu čoahkkingirjji.</p>
<p><em type="italic">Bearráigeahččanlávdetotti 2016 jahkedieđahus </em></p>
<p><em type="italic">1. ÁLGU </em></p>
<p>Sámedikki bearráigeahččanlávdegoddi (Sametingets kontrollkomité) oaččui dievasčoahkkinášši 09/10 meannudeamis ođđa nama. Ođđa namma šattai Sámedikki bearráigeahččanlávdegoddi (Sámetingets kontrollutvalg). Bearráigeahččanlávdegotti gustojeaddji njuolggadusain geavahuvvo ain namahus</p>
<p>Sametingets kontrollkomité dárogillii.</p>
<p>Bearráigeahččanlávdegotti ovddasvástádus- ja bargosuorggi sierra njuolggadusaid § 2 vuođul galgá bearráigeahččanlávdegoddi «.. <em type="italic">fágalaš vuođuin doaimmahit parlamentáralaš bearráigeahču ja stivrenbearráigeahču dakko bokte ahte iskat mii lea dáhpáhuvvan, árvvoštallat dan ásahuvvon eavttuid ja ortnegiid ektui ja váikkuhit dasa ahte vejolaš boasttuvuođat ja váilevašvuođat njulgejuvvojit. Hálddahus, duopmostuolut ja áittardanortnegat fuolahit álgojurdaga mielde ovttaskas beroštusaid. </em></p>
<p><em type="italic">Bearráigeahččanlávdegotti lahtuin lea viiddiduvvon vuoigatvuohta beassat geahčadit Sámedikki dokumeanttaid, raporttaid ja diekkáraččaid». </em></p>
<p>Bearráigeahččanlávdegotti bargamušat bohtet ovdan Sámedikki bargoortnega paragráfas 15. Lávdegotti bargamušat leat:</p>
<p><span type="quote">a) doaimmahit parlamentáralaš bearráigeahču doaimmas mii
ruhtaduvvo Sámedikki bušeahtas, ja</span></p>
<p><span type="quote">b) bearráigeahččat Sámedikki jahkerehketdoalu, ja guorahallat
vejolaš mearkkašumiid maid Riikkarevišuvdna lea buktán dasa.</span></p>
<p><em type="italic">Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit. </em></p>
<p><em type="italic">Lávdegoddi sáhttá ovddidit árvalusa Sámedikki dievasčoahkkimii áššiin maid meannuda. </em></p>
<p><em type="italic">Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái. </em></p>
<p>Sámedikki bearráigeahččanlávdegoddi galgá Bearráigeahččanlávdegotti ovddasvástádus- ja bargosuorggi sierra njuolggadusaid § 5 vuođul čállit jahkedieđáhusa. Jahkedieđáhus galgá speadjalastit bearráigeahččanlávdegotti maŋemus jagi doaimmaid.</p>
<p><em type="italic">2. BEARRÁIGEAHČČANLÁVDEGOTTI LAHTUT </em></p>
<p>Sámediggi válljii 15.10.2013 bearráigeahččanlávdegoddái áššis 037/13 čuovvovaš lahtuid 2013 – 2017 áigodahkii:</p>
<list><p type="listitem">John Kappfjell, jođiheaddji</p>
<p type="listitem">Marie Therese N. Aslaksen, nubbijođiheaddji</p>
<p type="listitem">Tor Gunnar Nystad, lahttu</p>
<p type="listitem">Inger Elin Utsi, lahttu</p>
<p type="listitem">Arthur Tørfoss, lahttu</p>
</list><p>Juovlamánu dievasčoahkkimis, áššis 058/16, válljejuvvui ođđa bearráigeahččanlávdegoddi valgt:</p>
<list><p type="listitem">Arthur Tørfoss, jođiheaddji</p>
<p type="listitem">Marie Therese N. Aslaksen, nubbijođiheaddji</p>
<p type="listitem">Tor Gunnar Nystad, lahttu</p>
<p type="listitem">Kirsti Guvsám, lahttu</p>
<p type="listitem">Ragnhild M. Aslaksen, lahttu</p>
</list><p>Bearráigeahččanlávdegoddi lea doallan čuovvovaš čoahkkimiid:</p>
<list><p type="listitem">Oslos 02.02.16</p>
<p type="listitem">Romssas 20.04.16</p>
<p type="listitem">Kárášjogas 25.05.16 (siskkáldas plánačoahkkin)</p>
<p type="listitem">Kárášjogas 15.06.16 (telefončoahkkin)</p>
<p type="listitem">Romssas 21.06.16 - 22.06.16</p>
<p type="listitem">Kárášjogas 15.07.16 (telefončoahkkin)</p>
<p type="listitem">Oslos 30.08.16 - 31.08.16</p>
<p type="listitem">Troantes 16.11.16</p>
</list><p/>
<p>Bearráigeahččanlávdegoddi lea čađahan čuovvovaš siskkáldas oahpu:</p>
<list><p type="listitem">Konferánsa bearráigeahččanlávdegotti várás 03.02.16 – 04.02.16</p>
</list><p><em type="italic">3. BEARRÁIGEAHČČANLÁVDEGOTTI DOAIBMA </em></p>
<p><em type="italic">Áššemeannudanbálvalusaid rámmašiehtadus </em></p>
<p>Sámedikki bearráigeahččanlávdegoddi lea ráhkadan áššemeannudanbálvalusaid rámmašiehtadusa fitnodagain ALT advokatfirma AS (fitnodat ovttastuvvui 2016:s fitnodagain Kluge Advokatfirma AS). Šiehtadusáigodat nogai 01.07.16. Ođđa rámmašiehtadus áššemeannudanbálvalusaid addimii dahkkojuvvui fitnodagain Søstrene Åsjord AS. Dát bálvalus gusto golmma jahkái vuoigatvuođaid beassat dan guhkidit ovttain jagiin.</p>
<p><em type="italic">Bearráigeahččanlávdegoddi lea meannudan 45 ášši ja vállje dáid áššiid dáid áššiid meannudeami čilget vuđoleappot: </em></p>
<p><em type="italic">05/16 Advokáhtafitnodat Kluge – ášši Sámediggeráđi Silje K. Muotka oahppu </em></p>
<p>Juovlamánu 2015 čoahkkimis válljii bearráigeahččanlávdegoddi diŋgot áššeguorahallama fitnodagas Kluge advokatfirma AS. Lávdegoddi bivdojuvvui čilget ášši mas Silje Karin Muotka ja Runar Myrnes Balto beasaiga studeantan Romssa universitehta (UiT) masterprográmmii.</p>
<p>Diŋgomis ledje láidestusat ášši duohta duogážii. Viidáseappot galge árvvoštallat leat go rievttálaš dahje etihkalaš njuolggadusat rihkkojuvvon oahppooassálastima oktavuođas.</p>
<p>01.02.16 beaiváduvvon notáhta biddojuvvui lávdegotti ovdii čielggadus oahppooassálastima birra Romssa universitehtii.</p>
<p>Lávdegotti loahppajurdda lea ahte Silje Karine Muotka ja Runar Myrnes Balto eaba leat rihkkon riektenjuolggadusaid dahje etihkalaš njuolggadusaid oassálastima oktavuođas guoskevaš masterprográmmii UiTs. Ii ge bearráigeahččanlávdegoddi oainne dan ahte seamma olbmuin leat leamaš ekonomalaš ovddut dahje čatnaseamit prográmmii oassálastima oktavuođas. </p>
<p><em type="italic">11/16 Miellahttuvuohta Forum for Kontroll og Tilsyn (FKT):s - eretcealkka </em></p>
<p>Sámedikki bearráigeahččanlávdegotti mielas lea deaŧalaš addit oahpu iežas lahtuide dakkár fáttáin mat gusket bearráigeahččanlávdegotti bargui.</p>
<p>Danne vulggii bearráigeahččanlávdegoddi miellahttun dárkkistan- ja bearráigeahččanforumii álggogeahčen 2013. Dattetge lea čájehuvvon váttisin oažžut ávkki miellahttofálaldagain, sihke dan geažil go bearráigeahččanlávdegotti kursadárbbu ii lean vejolaš oažžut gokčojuvvot FKT bokte ja dan geažil go fállojuvvon seminárat/konferánssat leat seamma áiggi go min iežamet lávdegodde- ja dievasčoahkkimat.</p>
<p>Bearráigeahččanlávdegoddi lea ovdamearkka dihtii geahččalan oažžut FKT sirdit konferánssaid mat lágiduvvojit juohke jagi álggogeahčen geassemánu maŋŋelebbui. Dainna ii leat bearráigeahččanlávdegoddi lihkostuvvan.</p>
<p>Danne lea bearráigeahččanlávdegotti loahppajurdda ahte FKT miellahttuvuohta ii govčča bearráigeahččanlávdegotti dárbbuid ja danne vállje loahpahit iežas FKT miellahttuvuođa.</p>
<p><em type="italic">12/16 Bearráigeahččanlávdegotti 2015 jahkedieđáhus - jahkedieđáhusevttohus </em></p>
<p>2015 jahkedieđáhusevttohus ovddiduvvui lávdegoddái. Lávdegoddi válljii dahkat rievdadusaid ovddiduvvon jahkedieđáhusas.</p>
<p>Jahkedieđáhus dohkkehuvvui ovddiduvvon rievdadusaiguin.</p>
<p><em type="italic">15/16 Telefončoahkkin – barggu diŋgon Kluge advokatfirma AS fitnodagas </em></p>
<p>Sámediggi diŋgui barggu Kluge advokatfirma AS fitnodagas mas advokáhtafitnodat galgá čielggadit vejolašvuođaid ja hehttehusaid dasa ahte ásahit sámediggerevišuvnna organiserejuvvon juogo Riikarevišuvnna vuollásažžan dahje organiserejuvvon friija revišuvdnan maid Sámediggi lágida.</p>
<p><em type="italic">20/16 Barggu diŋgon – BS 01/16 – BS 04/16 – Søstrene Åsjord AS </em></p>
<p>Bearráigeahččanlávdegoddi válljii diŋgot čuovvovaš barggu søstrene Åsjord AS fitnodagas:</p>
<p>guorahallat Sámedikki 2015 jahkerehketdoalu, sámediggeráđi 2015 čoahkkingirjjiid, Sámedikki váiddalávdegotti 2015 čoahkkingirjjiid ja Riikarevišuvnna dieđáhus 2015 jahkerehketdoalu birra.</p>
<p><em type="italic">22/16 E-poasta Anita P. Ravnas – dievasčoahkkingotti bealátkeahtesvuohta </em></p>
<p>06.06.16 beaiváduvvon e-poasttas bivdá Anita P. Ravna bearráigeahččanlávdegotti guorahallat dievasčoahkkingotti bealátkeahtesvuođa ja mo dat čađahuvvo.</p>
<p>Lávdegoddi válljii diŋgot Søstrene Åsjord AS guorahallat ášši. Diŋgon dohkkehuvvui borgemánočoahkkimis Oslos.</p>
<p><em type="italic">23/16 Eventuelt </em></p>
<p>Reive Inger Elin Utsis bearráigeahččanlávdegoddái, beaiváduvvon 07.06.16.</p>
<p>Dievasčoahkkinjođiheaddji Gaski muitalii njuolggadusaid birra permišuvnnaid oktavuođas ja mo dat čađahuvvo. Lávdegoddi válljii diŋgot Søstrene Åsjord AS guorahallat ášši. Diŋgon dohkkehuvvui borgemánočoahkkimis Oslos.</p>
<p><em type="italic">24/16 Kluge advokatfirma AS notáhta čuolmma birra – Sámediggi ja iežas revišuvnna organiserema birra </em></p>
<p>Biddjojuvvui ovdan lávdegoddái - 08.07.16 beaiváduvvon notáhta – <em type="italic">Notáhta čuolmma birra – Sámediggerevišuvnna ásaheami birra. </em></p>
<p>Lávdegoddi čujuha ovddiduvvon notáhtii ja háliidii muhtun uhcit divodemiid ovddiduvvon notáhtii.</p>
<p>Kluge advokatfirma AS evttohii reivve mii galgá sáddejuvvot Stuorradikki bearráigeahččan- ja vuođđudanlávdegoddái ja Stuorradikki presideantagoddái. Reivvet dohkkehuvvojit bearráigeahččanlávdegotti boahtte čoahkkimis Oslos.</p>
<p><em type="italic">28/16 </em><em type="italic">Kluge advokatfirma AS notáhta čuolmma birra – Sámediggi ja iežas revišuvnna organiserema birra – beaiváduvvon 16.08.16 </em></p>
<p>Kluge advokatfirma AS bijai ovdan divvojuvvon notáhta beaiváduvvon 16.08.16 <em type="italic">– sámediggerevišuvnna ásaheapmi – </em>mo sámediggerevišuvnna vejolaš ásaheami sáhttá organiseret. </p>
<p>Lávdegoddi bivdá Kluge advokatfirma AS bidjat ovdan viiddiduvvon notáhta dan birra mo organiserema sáhttá lágidit ja notáhta galgá viidáseappot leat vuođđun daidda reivviide mat galget sáddejuvvot guoskevaš adressáhtaide mat bohtet ovdan diŋgonnotáhtas.</p>
<p><em type="italic">29/16 Ođđa bargodiŋgon – Søstrene Åsjord AS </em></p>
<p>Lávdegoddi diŋgui čuovvovaš bargguid fitnodagas Søstrene Åsjord AS.</p>
<list><p type="listitem">Dievasčoahkkingotti bealátkeahtesvuohta (BS 06/16)</p>
<p type="listitem">Sámediggeáirasiid permišuvdnameannudeapmi (BS 07/16)</p>
</list><p/>
<p><em type="italic">30/16 Sámedikki 2015 jahkerehketdoallu 2015 (BS 01/16) – Søstrene Åsjord AS </em></p>
<p>Ovddiduvvon lávdegoddái - 20.08.16 beaiváduvvon notáhta – <em type="italic">Sámedikki 2015 jahkerehketdoalu guorahallan. </em></p>
<p>Lávdegoddi bivdá ahte 20.08.16 notáhtas maiddái boahtá ovdan kommentára das mo rehketdoalu golut juhkkojuvvojit dihto áigodagaide. Søstrene Åsjord AS bidjá ovdan divvojuvvon notáhta bearráigeahččanlávdegoddái mas dat lea váldojuvvon mielde. Dasa lassin váldá lávdegoddi raportta diehtun.</p>
<p><em type="italic">31/16 Sámediggeráđi 2015 čoahkkingirjjit (BS 02/16) – Søstrene Åsjord AS </em></p>
<p>Ovddiduvvon lávdegoddái - 20.08.16 beaiváduvvon notáhta – <em type="italic">Sámediggeráđi 2015 čoahkkingirjjiid guorahallan. </em></p>
<p>Čuovvovaš mearrádusat dahkkojuvvojedje áššis:</p>
<list><p type="listitem">Sámediggeráđđi ávžžuhuvvo bearráigeahččat ahte dokumeanttat biddjojuvvojit ovdan sihke sámegillii ja dárogillii, dás maiddái áššelisttat.</p>
<p type="listitem">Sámediggeráđđi ávžžuhuvvo álggahit juohke čoahkkima “Gohččuma ja áššelistta dohkkehemiin”, ja ahte dat protokollerejuvvon. Dat beroškeahttá čoahkkinhámis.</p>
<p type="listitem">Sámediggeráđđi ávžžuhuvvo sihkkarastit rutiinnaid mat fuolahit ahte čoahkkingirjjit almmuhuvvojit dađistaga ja nu ahte almmolašvuohta beassá daid geahčadit.</p>
<p type="listitem">Sámediggeráđđi ávžžuhuvvo bearráigeahččat ahte buot áššiin lea sierra áššenummir.</p>
<p type="listitem">Sámediggeráđđi ávžžuhuvvo ásahit ja kvalitehtasihkkarastit iežas rutiinnaid dasa ahte čađahit iežas čoahkkimiid. Sámediggeráđđi ávžžuhuvvo ráhkadit rutiidnačilgehusa/siskkáldasdárkkisteami Sámediggeráđi čoahkkimiid várás. Dat danne ahte rutiinnaid čuovvoleapmi sihkkarastojuvvo dain čuoggáin mat leat fuomášuhttojuvvon guhkit áiggi. Rutiidnačilgehus berre váldit mielde daid beliid mat leat čujuhuvvon čoahkkingirjjiid guorahallama oktavuođas. Čoahkkindoaimma kvalitehtasihkkarastima sáhttá duođaštit iskanlistta bokte.</p>
</list><p><em type="italic">32/16 Sámedikki váiddalávdegotti 2015 čoahkkingirjjit (BS 03/16) – Søstrene Åsjord AS </em></p>
<p>Ovddiduvvon lávdegoddái - 15.08.16 beaiváduvvon notáhta – <em type="italic">Sámedikki váiddalávdegotti 2015 čoahkkingirjjiid guorahallan. </em></p>
<p><em type="italic">Čuovvovaš mearrádusat dahkkojuvvojedje áššis: </em></p>
<list><p type="listitem">Sámedikki váiddalávdegotti čoahkkingirjjit váldojuvvojit diehtun.</p>
<p type="listitem">Sámedikki váiddalávdegoddi ávžžuhuvvo geahčadit mo čoahkkindoaimma rutiinnaid miehtá jagi sáhttá kvalitehtasihkkarastit buoremus lági mielde.</p>
<p type="listitem">Sámedikki váiddalávdegoddi ávžžuhuvvo sihkkarastit ahte áššenamahusat čállojuvvojit sihke sámegillii ja dárogillii.</p>
<p type="listitem">Sámedikki váiddalávdegoddi ávžžuhuvvo jeavddalaččat dárkkistit ahte áššáiguoskevaš dokumeanttat dakkár áššiin mat leat meannuduvvon, leat álkit gávdnamis neahttasiidduin, ja ahte jeavddalaččat árvvoštallojuvvo maid vel sáhttá almmuhit.</p>
</list><p><em type="italic">33/16 Riikkarevišuvnna dieđáhus 2015 jahkerehketdoalu birra (BS 04/16) – Søstrene Åsjord AS </em></p>
<p>Ovddiduvvon lávdegoddái - 15.08.16 beaiváduvvon notáhta – <em type="italic">Riikkarevišuvnna raporttaid guorahallan dás maiddái 2015 dieđáhusa. </em></p>
<p>Lávdegoddi váldá raproterema diehtun.</p>
<p><em type="italic">34/16 Muđui </em></p>
<p>Lávdegoddi registrere ahte 23.05.16 beaiváduvvon reive Gielda- ja ođasmahttindepartementii – <em type="italic">jearaldahkii ollašuhttá go dálá organiseren áigumuša gaskka ja sorjjasmeahttunvuođa ektui </em>ii leat departemeanta vástidan. Hálddahus čuovvula ášši. </p>
<p>Bušeahttacealkámuš 2017:</p>
<p>Lávdegoddi háliida čađahuvvot hálddašanrevišuvnna. Dan oktavuođas háliida lávdegoddi oažžut ovdan iežas dárbbu dán bárggu oktavuođas. Hálddahusa bidjá ovdan evttohusa lávdegoddái ovdalgo dat ovddiduvvon sámediggeráđđái ja hálddahussii.</p>
<p><em type="italic">39/16 Kluge advokatfirma AS – notáhta ovdanbidjan Hálddašanrevišuvnna ja sámi áigumušaide juolludusaid birra ja reiveevttohusa birra Stuorradikki bearráigeahččan- ja vuođđudanlávdegoddái - (BS 05/16) </em></p>
<p>Ovddiduvvon lávdegoddái – notáhta Sámi áigumušaide juolludusaid hálddašanrevišuvdna – <em type="italic">oktii gessojuvvon notáhta maŋŋá 31.08.16 čoahkkima </em>ja reiveevttohus Stuorradikki bearráigeahččan- ja vuođđudanlávdegoddái. </p>
<p>Lávdegoddi váldá notáhta diehttevassii ja reiveevttohus Stuorradikki bearráigeahččan- ja vuođđudanlávdegoddái dohkkehuvvo ja sáddejuvvo.</p>
<p><em type="italic">40/16 Søstrene Åsjord AS – raporttaid ovdanbidjan </em></p>
<p>Čuovvovaš raporttat fitnodagas Søstrene Åsjord AS lea biddjojuvvon ovdan lávdegoddái:</p>
<list><p type="listitem"><em type="italic">Dievasčoahkkinjođihangotti bealátkeahtesvuohta </em>(BS 06/16) </p>
<p type="listitem"><em type="italic">Sámediggeáirasiid permišuvdnameannudeapmi </em>(BS 07/16) </p>
</list><p>Bajábealde namuhuvvon raporttaid vuođul dagai lávdegoddi čuovvovaš mearrádusa:</p>
<p><em type="italic">Dievasčoahkkinjođihangotti bealátkeahtesvuohta </em>: </p>
<list><p type="listitem">Mii čujuhit Sámedikki Etihkalaš njuolggadusaide, mas 6. čuokkis lea álbmotválljen áirasiid bealátkeahtesvuođa birra. Dievasčoahkkinjođihangoddi ávžžuhuvvo árvvoštallat dárbbaša go muddet njuolggadusaid nu ahte bealátkeahtesvuohta čilgejuvvo eanet 6. čuoggás dahje sierra čuoggás.</p>
<p type="listitem">Dievasčoahkkinjođihangoddi ávžžuhuvvo árvvoštallat daid rutiinnaid mat leat ásahuvvon joavkodoarjagiid čuovvoleami ja raporterema meannudeamis, ja guorahallat mo dan berre dahkat buoremus lági mielde.</p>
<p type="listitem">Dievasčoahkkinjođihangoddi ávžžuhuvvo geahčadit dárbbu ráhkadit čálalaš listta dain bargamušain mat fápmuduvvojit dievasčoahkkinjođihangottis dievasčoahkkinjođiheaddjái. Dan vai rabasvuohta ja almmolašvuohta sihkkarastojuvvo dan ektui geas dat lea mearridanváldi iešguđet áššis.</p>
<p type="listitem">Mii čujuhit Alt advokáhtafitnodaga riskaárvvoštallamii mas riska lea árvvoštallojuvvon Sámediggeráđi doaimma ektui, ja dan fápmudanmearrádusa ektui mii Sámediggeráđis lea. Dievasčoahkkinjođihangoddi ávžžuhuvvo čađahit riskaárvvoštallama dievasčoahkkinjođihangotti bargamušaid ektui.</p>
<p type="listitem">Sámedikki bearráigeahččanlávdegoddi bivdá oažžut vástádus bajábealde namuhuvvon čuoggáide.</p>
</list><p><em type="italic">Sámediggeáirasiid permišuvdnameannudeapmi </em>: </p>
<list><p type="listitem">Dievasčoahkkinjođihangoddi ávžžuhuvvo bidjat ovdan dan ovddasvástádusa mii gullá Sámediggeáirasiid áittardangeatnegasvuhtii.</p>
<p type="listitem">Dievasčoahkkinjođihangoddi ávžžuhuvvo árvvoštallat berre go permišuvdnameannudeami čađaheami giddet čálalaš njuolggadusaide, mas áittardangeatnegasvuohta boahtá oidnosii.</p>
<p type="listitem">Dievasčoahkkinjođiheaddji permišuvdnaohcamii meannudeapmi orru leamen vuoiggalaš.</p>
<p type="listitem">Dievasčoahkkinjođihangoddi ávžžuhuvvo árvvoštallat mo sáhttá eretjávkama čoahkkimiid loahpas uhcidit nu ollu go vejolaš.</p>
</list><p><em type="italic">41/16 Søstrene Åsjord AS – divvojuvvon raporta Sámedikki 2015 jahkerehketdollui (BS 01/16) </em></p>
<p>Ovddiduvvon lávdegoddái - 20.08.16 beaiváduvvon divvojuvvon notáhta – <em type="italic">Sámedikki 2015 jahkerehketdoalu guorahallan </em>. </p>
<p>Lávdegoddi váldá Sámedikki 2015 jahkerehketdoalu diehttevassii.</p>
<p><em type="italic">43/16 Eaiggátvuođadieđáhus Sámedikkis </em></p>
<p>13.11.16 beaiváduvvon e-poasttas bivdá Arthur Tørfoss lávdegotti oažžut ovdan maid Sámediggi eaiggáduššá.</p>
<p>Lávdegoddi vástida dainna ahte bivdá Søstrene Åsjord As evttohit mo eaiggátvuođadieđáhusa sáhttá hábmet.</p>
<p><em type="italic">4. ISKKADEAMIT MAT GALGET ČAĐAHUVVOT BOAHTTE JAGIID </em></p>
<p>Bearráigeahččanlávdegoddi áigu bargat dainna ulbmiliin ahte sáhttit čađahit hálddašanrevišuvnna. Revišuvdna galgá čalmmustahttit giellaruđaid juolludeami ja dan mo dat ovdamearkka dihtii leat geavahuvvon fylkkagielddas ja gielddas.</p>
<p><em type="italic">5. HÁSTALUSAT </em></p>
<p>Bearráigeahččanlávdegoddi áigu ain bargat dainna ulbmiliin ahte oažžut nannejuvvot lávdegotti bušeahttarámma.</p>
<p>Bearráigeahččanlávdegoddi áigu bargat dainna ulbmiliin ahte lávdegoddái válljejuvvon ođđa lahtut árrat ožžot fálaldaga oahppat bargat bearráigeahččanlávdegotti lahttun.</p>
<p>Bearráigeahččanlávdegoddi áigu bargat dainna ulbmiliin ahte lahtuin lea vejolašvuohta hospiteret Stuorradikki bearráigeahččan- ja vuođđudanlávdegottis.</p>
<p>Ášši meannudeapmi loahpahuvvui 31.05.17 dii. 19.00</p>
<p>Ášši 019/17</p>
<p>Sámedikki dievasčoahkkin</p>
<p>Ášši 002/17</p>
<p>Plána ja finansalávdegoddi</p>
<p>Sámedikki 2017 reviderejuvvon bušheatta</p>
<p>Áššenr.</p>
<p>17/1683</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Sámediggeráđi mearrádusárvalus: </em></p>
<p>Sámediggi lea netto bušeahtta doaibma ja geavaha vejolaš positiivvalaš jahkebohtosa ieš ja das lea ovddasvástádus vejolaš negatiivvalaš jahkebohtosis. Vejolaš vuolláibáza váldojuvvo čuovvovaš jagi bušeahtas. Sámediggi láve revideret bušeahta juohke jagi geassemánu dievasčoahkkimis, jahkedieđáhusa mearrádusa vuođul njukčamánus mas lea mielde maiddái jahkerehketdoallu.</p>
<p>Sámediggi sáhttá hálddašit departemeantta addán poastta 50 ruđaid friija. Dát ii guoskka várrejuvvon ruđaide mat bohtet eará poasttain departemeanttain, nugo poasttain 22 ja 72. Lassejuolludusat váldojuvvojit dattetge mielde reviderejuvvon bušeahtas.</p>
<p>Ášši 005/17 mielde, Sámedikki 2016 jahkedieđáhus, oassi 6 – rehketdoallu ja nohta 7 juolludusruhtaduvvon doaimma rehkenastin, lea Sámedikkis negatiiva ieškapitála/ govččakeahtes vuolláibáza 2 576 762 ru 31.12.2016 nammii</p>
<p>Juolludusreivve mielde maid leat ožžon Gielda- ja ođasmahttindepartemeanttas lea juolludus Sámediggái unniduvvon 348 000 ruvnnuin máŋgga departemeantta kapihttaliid ja poasttaid bokte, Sámedikki loahpalaš bušeahttamearrádusa ektui. Erohus boahtá das go Stuorradiggi loahpalaš bušeahtta meannudeamis lea unnidan juolludusaid. Dasa lassin lea Sámediggi dahkan boastut go lea bušehteren 3 000 ru menddo ollu juolludusa Máhttodepartemeantta kap 223 ja poasta 50.</p>
<p>Sámedikki 2017 bušeahtta mearriduvvui vuolláibáhcagiin ja dat lei 401 000 ru.</p>
<p>Dán geažil šaddá vuolláibáza 3 328 762 ru, maid ferte váldit sisa reviderejuvvon 2017 bušeahtas.</p>
<p>Dat boahtá ovdan čuovvovaš geahčastagas:</p>
<p>Jagi 2017 ođđasis juogadeapmi oidno tabeallain vuolábealde ja guoskevaš ovttaskas poasttat leat válddahuvvon. <em type="italic">Sámedikki sisaboađut ja golut oktiibuot </em></p>
<p><em type="italic">Juolludus oktiibuot Sqmediggái </em></p>
<p><em type="italic">Giella </em></p>
<p>Almmolaš lávdegoddi ovddidii NAČ 2016:18 Váibmogiella golggotmánus 2016. Lávdegoddi lea geahčadan gustovaš ortnegiid, doaibmabijuid ja láhkadahkosiid sámegiela várás Norggas, ja lea árvvoštallan movt almmolaš suorggi sáhttá heivehit dálá organiseremis. Dárbbašuvvojit ruđat lávdegotti evttohusa čuovvoleapmái. Dasa várrejuvvo 500 000 ru.</p>
<p>Sámediggi geassá jahkásaččat ruovttoluotta ovdal addojuvvon doarjagiid. Poasta unniduvvo 500 000 ruvnnuin. <em type="italic">Ovttasbargošiehtadusat </em></p>
<p>Sámediggi geassá jahkásaččat ruovttoluotta ovdal addojuvvon doarjagiid. Poasta unniduvvo 500 000 ruvnnuin. <em type="italic">Máhttu </em></p>
<p>Sámediggi lea Sámegieloahpahusa fierpmádaga ásaheami rájes 2013:s, juolludan njuolggodoarjaga fierpmádahkii. Jagi 2017 bušeahtas lea njuolggodoarjja, boastut rievdaduvvon prošeaktaruhtan. Dát boasttuvuohta lea njulgejuvvon, ja prošeaktaruđat leat rievdaduvvon njuolggodoarjjan.</p>
<p>Sámediggi geassá jahkásaččat ruovttoluotta ovdal addojuvvon doarjagiid. Poasta unniduvvo 1 200 000 000 ruvnnuin. Sámedikkis lea oahpahuslága mielde váldi mearridit oahppoplánaid sámi fágain, oahppoplánaid sierra sámi fágaid várás joatkkaskuvllas ja sámi sisdoalu dábálaš oahppoplánain fágaide ja sámi boahtalis oahppoplánaid. Ráđđehus lea Stuorradiggedieđáhusa 28 vuođul, fága – čiekŋudeapmi – ádden, álgán ođasmahttit Máhttoloktema. Bargu oktasaš oppalaš osiin oahppoplánadahkosii lea álggahuvvon 2016:s ja vurdojuvvo ahte dat lea gárvvis 2018:s. Dan maŋŋá reviderejuvvojit eará oahppoplánat. Sámedikki mihttomearrin bargá ovttas Máhttodepartemeanttain váikkuhit dan ahte dábálaš oahppoplánadahkosis ja oahppoplánadahkosis sámi skuvlla várás leat čielga gáibádusat ja oahppomihtut go guoská sámi oahpahussii ja sámi sisdollui vuođđooahpahusas. Bargu lea viiddis ja dárbbaša ollu resurssaid, ja sihkkarastin dihtii fágalaš sisdoalu iešguđege oahppoplánain lea dárbu ahte Sámediggi geavaha olggobeale resurssaid. Dán ulbmilii várrejuvvo 500 000 ru. <em type="italic">Ealáhusat </em></p>
<p>Sámediggi geassá jahkásaččat ruovttoluotta ovdal addojuvvon doarjagiid. Poasta unniduvvo 500 000 ruvnnuin.</p>
<p>Sámediggi geassá jahkásaččat ruovttoluotta ovdal addojuvvon doarjagiid. Poasta unniduvvo 1 000 000 ruvnnuin.</p>
<p><em type="italic">Kultuvra </em></p>
<p>Ortnet Luohteguovddáš rievdaduvvo ohcanvuđot ortnegis prošeaktan. Sámediggeráđđi áigu lávga ovttas bargat Sámi dáiddárráđiin prošeavtta álggaheamis ja searvvahit maiddái sámi musihkka ja juoiganbirrasa.</p>
<p>Sámediggi geassá jahkásaččat ruovttoluotta ovdal addojuvvon doarjagiid. Poasta unniduvvo 478 762 ruvnnuin.</p>
<p>Sámediggi geassá jahkásaččat ruovttoluotta ovdal addojuvvon doarjagiid. Poasta unniduvvo 450 000 ruvnnuin.</p>
<p>Sámediggi geassá jahkásaččat ruovttoluotta ovdal addojuvvon doarjagiid. Poasta unniduvvo 300 000 ruvnnuin.</p>
<p><em type="italic">Dearvvašvuohta ja sosiála </em></p>
<p>Sámediggi geassá jahkásaččat ruovttoluotta ovdal addojuvvon doarjagiid. Poasta unniduvvo 200 000 ruvnnuin. Sámediggi lea 2016:s bidjan lávdegotti ráhkadit etihkalaš njuolggadusaid sámi dearvvašvuođa dutkamii, dasa gullá maiddái sámi humána biologalaš ávdnasiid geavaheapmi ja hálddašeapmi. Lávdegoddi galgá ráhkadit árvalusa etihkalaš njuolggadusaide sámi dearvvašvuođa dutkama várás, dasa gullá maiddái humána biologalaš ávdnasiid dutkan. Lávdegoddi gárvvista barggus geassemánus 2017. Dasa várrejuvvo 300 000 ru.</p>
<p><em type="italic">Riikkaidgaskasaš ovttasbargu </em></p>
<p>Čuovvulan dihtii doaibmabijuid Sámedikki riikkaidgaskasaš dieđáhusas, lea dárbu searvat loahppa šiehtadallamiidda álgoálbmogiid stáhtusa ja ovddastusa ektui ON-vuogádagas, ja dasto doarjjadoaimmaide mat gusket riikkaidgaskasaš álgoálbmotfoandda ásaheapmái vuoigatvuođaid hárrái; Ája Indigenous Peoples’ Rights Foundation. Doaibmabijuid čuovvuleapmái várrejuvvo 500 000 ru.</p>
<p><em type="italic">Plána ja finansalávdegoddi - 002/17 </em></p>
<p>PFL - Mearrádus:</p>
<p><em type="italic">Álggahus: </em></p>
<p>Sámediggi plána- ja finánsalávdegoddi lea meannudan sámediggeráđi evttohusa reviderejuvvon bušeahttan jahkái 2017. Sámediggi lea nettobušeahtta doaibma ja hálddaša vejolaš positiivvalaš jahkebohtosa ja das lea ovddasvástádus vejolaš negatiivvalaš jahkebohtosa gokčamis.</p>
<p><em type="italic">Mearkkašupmi: </em></p>
<p><em type="italic">Bargiidbellodaga (Bb) áirras Knut Store ovddidii čuovvovaš mearkkašumi: </em></p>
<p><em type="italic">Lávdegotte eanetlohku Norgga Sámi Riikkasearvi lahtut (NSR) Anita P. Ravna, Thomas Åhren, Ann-Mari Thomassen og Oluf A. Kuhumen, Bargiidbellodaga lahtut Marit Kirsten A. Gaup, Knut Store og Geir Johnsen, sorjjakeahtes lahttu Hartvik Hansen ja Olggešbellodaga lahttu Ellen Kristine Saba ovddidit čuovvovaš mearkkašumi: </em></p>
<p>Poasta 6.2.1</p>
<p>Álgobušeahtta oahpponeavvuide mii mearriduvvui 2016:s bisuhuvvo ohcanvuđotortnegis.</p>
<p><em type="italic">Mearkkašumi ovddidii Olgešbellodaga lahttu Ellen Kristina Saba ja sorjjasmeahttun lahttu Hartvik Hansen . </em></p>
<p><em type="italic">Eará eanetlohku Lávdegotti eanetlohku, Bargiidbellodaga sámediggejoavkku lahtut, sorjjakeahtes lahttu Hartvik Hansen ja Olgešbellodaga lahttu ovddidit čuovvovaš mearkkašumi: </em></p>
<p>Sámi Mánáid Teáhter lea leamaš deaŧalaš prošeakta sámegielat mánáide Sámis. Dat álggahuvvui 3-jagáš ovddasmanni prošeaktan 2009:s.</p>
<p>Sámedikki oainnu mielde lea prošeakta lihkostuvvan ja doaibma lea jotkojuvvon maŋŋá 3-jagi áigodaga, go lea ožžon doaibmadoarjaga Sámedikkis.</p>
<p>Teáhterdoaibma lea áigodagas profešonaliserejuvvon ja gáibida oktilaš intensiiva bargoáŋgiruššama. Doaibma lea dál hui rašši, go dat váldoáššis lea kulturskuvlaoahpaheaddji bargoáŋgiruššama duohken.</p>
<p>Oaidnit ahte lea dárbu lasihit doaibmadoarjaga Sámi Mánáid Teáhterii 800.000 ruvnnu rádjai sihkkarastin dihtii teáhtera buvttadeami eanet teáhterfágalaš olbmuid rekrutterema ektui. Dákkár doarjja lea maiddái deaŧalaš veahkki vai sáhttet fállat sámi teáhterfágalaš oahpu váldán nuoraide relevánta barggu ja hárjehallama.</p>
<p><em type="italic">Evttohusat: </em></p>
<p><em type="italic">Bargiidbellodaga áirras Knut Store ovddidi čuovvovaš evttohusa. </em></p>
<p><em type="italic">Evttohusa dorjot Bargiidbellodaga sámediggejoavkku lahtut, sorjjakeahtes lahttu Hartvik Hansen, Olgešbellodaga lahttu ja Ovddádusbellodaga lahttu. </em></p>
<p><em type="italic">1. evttohus </em></p>
<p>Poastta 6.3.2.1 Árbediehtu unniduvvo 396 000 ru. Poastta 4.2.6 Váibmogiella lasihuvvo 396 ru.</p>
<p><em type="italic">NSR áirras Thomas Åhren ovddidii čuovvovaš evttohusa: </em></p>
<p><em type="italic">Evttohusa dorjot Norgga Sámi Riikkasearvvi áirasat ja Åarjel-Saemiej Gielh áirras: </em></p>
<p><em type="italic">2. evttohus </em></p>
<p>Rievdadusat sámediggeráđi evttohussii reviderenbušeahta áššis</p>
<p><em type="italic">Lávdegotti evttohus: </em></p>
<p>Lávdegottis eai leat eanet mearkkašumit dahje evttohusat ja ávžžuha Sámedikki mearridit čuovvovaččat:</p>
<p>Sámediggi doarju muđui Sámediggeráđi mearrádusárvalusa.</p>
<p><em type="italic">Sámedikki dievasčoahkkin - 019/17 </em></p>
<p>Doarjja lávdegotti mearkkašupmái</p>
<p>Árja, áirras Torbjørg Leirbakke bokte, doarju lávdegotti mearkkašumiid 1 ja 2</p>
<p>Sámit lulde, áirras Marie Therese Nordsletta Aslaksen bokte, doarju lávdegotti mearkkašumiid 1 ja 2</p>
<p>Mearkkašupmi - Sámit lulde, áirras Marie Therese Nordsletta Aslaksen</p>
<p>Stipeanda joatkkaskuvlaohppiide geain lea sámegiella joatkkaskuvllas</p>
<p>Sámediggi oaidná vuorjašuvvamiin ahte eanet ahte eanet sámi oahppit válljejit eret sámegiela vuosttašgiellan, ja dan sadjái válljejit sámegiela nubbingiellan. Movttiidahttindihte sámi ohppiid válljet sámegiela vuosttašgiellan, áigu Sámediggi lasihit stipeandda sidjiide geat válljejit sámegiela vuosttašgiellan. 15.000,- ruvnno rádjái skuvlajagi.</p>
<p>Evttohus 3 - Áirras Isak Mathis O. Hætta, Dáloniid listu</p>
<p>Sámediggi nammada jođánis doarespolitihkalaš lávdegotti mii galgá evttohit rievdadusaid lágain ja hálddašeamis nu ahte dat fuolahit sámi giliid ja báikegottiid ávkkástallanguovlluid geavaheami ja ovdánanvejolašvuođaid. Evttohusat galget leat vuođđun Sámedikki areálapolitihkkii, erenoamážit sámi meahcástansuorggis.</p>
<p>Evttohus 4 - Áirras Marie Therese Nordsletta Aslaksen, Sámit lulde</p>
<p>9.4.4 Sámi mediat - njuolggodoarjja</p>
<p>17006 NuorajTV lasihuvvo 550.000,- ruvnno rádjái</p>
<p>Sisagokčama čađaha poasttas</p>
<p>100.000,- poasttas 4.3.1 Giellaprošeavttat - ohcanvuđot doarjja</p>
<p>100.000,- poasttas 15.0 Hálddahusa doaibmagolut</p>
<p>Lávdegotti evttohus 2 - Rievdaduvvon - Áirras Thomas Åhren, NSR, ÅaSG ja JL</p>
<p>Rievdadusat sámediggeráđi reviderejuvvon bušeahttaevttohusas</p>
<p><em type="italic">Evttohus 1 </em></p>
<p><em type="italic">Evttohus 8 </em></p>
<p>Ášši meannudeapmi álggahuvvui 01.06.17 dii. 09.00 <em type="italic">Jienasteapmi </em>39 áirasis ledje 39 čoahkis. Jienasteapmi čađahuvvui čuovvovaš vuogi mielde: </p>
<p>- Evttohus 2:</p>
<p>1. evttohus hilgojuvvui 23 jienain 16 jiena vuostá</p>
<p>2. evttohus hilgojuvvui 23 jienain 16 jiena vuostá</p>
<p>3. evttohus hilgojuvvui 23 jienain 16 jiena vuostá</p>
<p>4. evttohus hilgojuvvui 23 jienain 16 jiena vuostá</p>
<p>5. evttohus hilgojuvvui 23 jienain 16 jiena vuostá</p>
<p>6. evttohus hilgojuvvui 23 jienain 16 jiena vuostá</p>
<p>7. evttohus hilgojuvvui 23 jienain 16 jiena vuostá</p>
<p>8. evttohus hilgojuvvui 21 jienain 18 jiena vuostá</p>
<p>- Evttohus 3 mearriduvvui ovttajienalaččat</p>
<p>- Evttohus 4 mearriduvvui 36 jienain 3 jiena vuostá - Evttohus 1 mearriduvvui 20 jienain 19 jiena vuostá - Lávdegotti ráva mearriduvvui 36 jienain 3 jiena vuostá</p>
<p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámedikki 2017 reviderejuvvon bušeahtta lea dohkkehuvvon mildosa 1 vuođul, daid rievdadusaiguin maid dievasčoahkkin lea mearridan.</p>
<p>Ášši meannudeapmi loahpahuvvui 01.06.17 dii. 12.00</p>
<p>Ášši 020/17</p>
<p>Sámedikki dievasčoahkkin</p>
<p>Ášši 003/17</p>
<p>Ealáhus- ja kulturlávdegoddi</p>
<p>Boraspirepolitihka strategiijat</p>
<p>Áššenr.</p>
<p>17/2061</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Sámediggeráđi mearrádusárvalus: </em></p>
<p>Boazodoallu ja eanadoallu leat dehálaš geađgejuolggit sámi kultuvrras ja servodateallimis. Sámedikki váldomihttu lea boraspirepolitihka mii sihkkarastá balánsa gaskkal boraspiremáddodaga ja ceavzilis sámi guođohanealáhusaid.</p>
<p>Sámediggi galgá váikkuhit Norgga boraspirepolitihka ja boraspirehálddašeami. Sámediggi áigu árjjalaččat atnit konsultašuvdnašiehtadusa olahan dihte boraspirepolitihka mii vuhtiiváldá sámi guođohanealáhusaid, ja maiddái deattuhit stáda álbmotrievttálaš geatnegasvuođaid sihkkarastit sámi guođohanealáhusaid boahtte áiggi.</p>
<p>Sámediggi áigu barggustis vuoruhit olahit čuovvovaš boraspirepolitihkalaš mihttuid:</p>
<p><em type="italic">Mihttu: Boraspirehálddašeapmi lea nu hábmejuvvon ahte boraspiremáddodagat unnáneamos lági mielde vaháguhttet sámi guođohanealáhusaid. </em></p>
<p>Strategiijat:</p>
<list><p type="listitem">konsultašuvnnaid bokte oččodit bargat boraspirehálddašeami ala mii vuhtiiváldá sámi guođohanealáhusaid dárbbu oadjebasvuhtii guhkit áigge vuollái.</p>
<p type="listitem">bargat dan ala ahte lea buoret dialoga gaskkal boraspirehálddašeami ja guođohanealáhusaid.</p>
<p type="listitem">buoret dialoga Sámedikki nammadan láhttuiguin regionála boraspirelávdegottiin sihkkarastin dihte oktasaš máhttovuođu sámi ealáhusaid birra, jahkásaš dialogačoahkkimiiguin boraspirelávdegottiiguin/ jođiheddjiiguin.</p>
<p type="listitem">dáhttut Riikkarevišuvnna guorahallat čuovvu go boraspirehálddašeapmi Stuorradikki mearrádusaid, ja ahte leago boraspirehálddašeapmi siskkobealde Norgga riikkaidgaskasaš geatnegasvuođaid eamiálbmogiid ektui</p>
</list><p><em type="italic">Mihttu: Boraspiremáddodagat sámi guovlluin leat dan dásis ahte eai áitte sámi guođohanealáhusaid ceavzilvuođa. </em></p>
<p>Strategiijat:</p>
<list><p type="listitem">bargat dan ala ahte vuolidit sihke albasiid, getkkiid, guovžžaid, gumppiid ja goaskimiid máddodatmihttuid sámi guovlluin.</p>
<p type="listitem">bargat dan ala ahte unnidit boraspiremáddodagaid sámi guovlluin</p>
<p type="listitem">bargat dan ala ahte unnidit vahátbáhčindási</p>
<p type="listitem">bargat dan ala ahte lea beaktilat vahátbáhččin</p>
<p type="listitem">bargat dan ala sirdit boraspiriid máddodatmihttuid eret sámi guovlluin, ja ahte stuorát oassi dehálaš guohtonguovlluin rievdaduvvojit vuorohuvvon guohtunguovlun.</p>
</list><p>Mihttu: Árbevirolaš máhttu guođohanealáhusaid ja boraspiriid birra lea oassin boraspirepolitihka ja – hálddašeami mearrádusaid máhttovuođus.</p>
<p>Strategiijat:</p>
<list><p type="listitem">váikkuhit dasa ahte árbevirolaš máhttu guođohanealáhusain čohkkehuvvo ja systematiserejuvvo.</p>
<p type="listitem">bargat dan ala ahte hábmejuvvojit metodat mo atnit boazodoallomáhttu boraspirehálddašeamis.</p>
<p type="listitem">váldit atnui árbevirolaš máhttu máddodatregistreremis</p>
<p type="listitem">váikkuhit dasa ahte vuoruhuvvo dutkat iešguđetge vaháteastadeaddji doaimmaid</p>
</list><p><em type="italic">Ealáhus- ja kulturlávdegoddi - 003/17 </em></p>
<p>EKL - Mearrádus:</p>
<p><em type="italic">Álgu </em></p>
<p>Sámedikki ealáhus- ja kulturlávdegoddi lea meannudan ášši 20/17 Boraspirepolitihka strategiijat.</p>
<p><em type="italic">Mearkašumit </em></p>
<p><em type="italic">Johtisápmelaččaid listtu lahttu, Per A. Bæhr, ovddidii mearkkašumii áššái. </em></p>
<p><em type="italic">Norgga Sámiid Riikasearvvi lahttut, Silje K. Muotka, Kirsti Guvsám ja Mathis N. Eira, Sámit lulde lahttu, Marie Therese N. Aslaksen, Ovddádusbellodaga lahttu, Arthur Tørfoss ja lahttu Stein Are Olsen (friija) dorjo mearkkašumi. </em></p>
<p><em type="italic">Mearkkašupmi 1 </em></p>
<p>Heahtedoaimmat vahágiid/ ekonomalaš gillámušaid ovddas maid boraspiret dagahit boazodollui ja eará guohtunealáhusaide.</p>
<p>Boraspirepolitihkka lea okta stuorimus hástalusain mat áitet sihke boazodoalu ja eará guohtunealáhusaid leahkima ja gánnáhahttivuođa. Leat dahkkon máŋggalágan raporttat ja máŋggalágan ortnegat leat geahččaluvvon, muhto dain unnán lea leamaš ávki eastadit ruđalaš vahágiid maid guohtonealáhusat gillájit borasspiriid geažil. Go eiseválddit eai leat dohkkehan omd. boazodoalu oainnu, de lea dat mielddisbuktán ahte ortnegat dássážii eai lea addán sávvojuvvon bohtosa boraspirehálddašeamis dahje duohta vahágiid ovddas maid boraspiret mielddisbuktet.</p>
<p>Boazodollui ja almmolaš politihkkii lea stuora hástalussan go máhttovuođđu ođđa evttohuvvon buhtadusortnegiin go bohccot borahallet boraspiriide, ii leat mielde dieđalaš máhttu ii ge árbevirolaš máhttu. Danin ii leat eahpelunddolaš ahte boazodoallu háliida ahte buot boraspiret jávkaduvvojit earenoamážit guottetbáikkiin.</p>
<p>Dát giđđa lea leamaš earenoamáš váttis boazodollui, nu go leat gullan boazosápmelaččain geat beaivválaččat leat ealo luhtte, ja maid almmuhemiid bokte sosiála mediain ja eará mediain, main oaidnit stuora gillámušaid maid boraspiret dahket stuora hivvodaga mielde, ja de earenoamážit goaskin, guottetbáikkiin miehtá Norgga. Dát čájeha ahte boraspirelogus ii leat šat skihkka.</p>
<p>Danin lea dát ášši min mielas hoahppoášši masa ferte bidjat heahtedoaibmabijuid unnidandihte vahágiid mat juo leat šaddan ja mat ain boazodoallofágalaš vásihusaid mielde bohtet geavvat.</p>
<p>Heahtedoaibmabijut:</p>
<p>- vuođđudit bivdojoavkku mas stáhta gokčá goluid</p>
<p>- ferte addot bivdinlohpi dakkaviđe go dieđihuvvojit boraspirerohkkáheamit</p>
<p>- heahtegádjunriekti ferte nannejuvvot nu ahte dat doaibmá ulbmillaččat</p>
<p>- boraspirevahágat fertejit dohkkehuvvot njuovvamin.</p>
<p>- boraspiremáddodat berre oalát jávkaduvvot boazodoalloguovlluin ja guottetbáikkiin, hehttendihte ahte boraspiret eai jávkat vuođđoealáhusa leahkima.</p>
<p>- olggobealde guottetbáikkiid galget máddodagat unniduvvot garrasit</p>
<p><em type="italic">Evttohus </em></p>
<p><em type="italic">Norgga Sámiid Riikasearvvi lahttu, Mathis Nilsen Eira, ovddidii evttohusa áššái. </em></p>
<p><em type="italic">Norgga Sámiid Riikasearvvi lahttut, Silje K. Muotka ja Kirsti Guvsám, Bargiidbellodaga lahttut, John Kappfjell ja Eirin Kjær, Árja lahttu, Petter Tretnes Hansen, Sámit lulde lahttu, Marie Therese N. Aslaksen, Johttisápmelaččaid listtu lahttu, Per A. Bæhr, Nordkalottfolket lahttu, Kjetil Romsdal ja lahttu Stein Are Olsen (friija) dorjo evttohusa. </em></p>
<p><em type="italic">Evttohus 1 </em></p>
<p>Lassievttohus – biddjo vuolábeallai:</p>
<p>«Mihttomearri: Boraspiremáddodat sámi guovlluin lea dakkár dásis mii ii áitte sámi guohtunealáhusaid ceavzima», strategiijat, vuosttaš sáhcočuokkis : - Bargat dan ala ahte bidjat nállemihtu mearragoaskimii, ja ahte dat nállemihttu biddjojuvvo vulos.</p>
<p>Boahtte rievdadus, seamma mihttomearri, 4. sáhcočuokkis (lassievttohus lea finjubustávaiguin čállon):</p>
<p><em type="italic">-Bargat nu ahte oažžut beaktilit bivddu boraspiriin mat dahket vahágiid, gos bivdolohpi addo nu jođánit go vejolaš ja ahte bivdojoavku ruhtaduvvo stáhtas. </em></p>
<p><em type="italic">Bargiidbellodaga lahttu, John Kappfjell, ovddidii evttohusa áššái. </em></p>
<p><em type="italic">Bargiidbellodaga lahttu, Eirin Kjær, Norgga Sámiid Riikasearvvi lahttut, Silje K. Muotka, Kirsti Guvsám ja Mathis N. Eira, Sámit lulde lahttu, Marie Therese N. Aslaksen, Johttisápmelaččaid lahttu, Per A. Bæhr, Nordkalottfolket lahttu, Kjetil Romsdal, Árja lahttu, Petter Tretnes Hansen ja lahttu Stein Are Olsen (friija) dorjo evttohusa. </em></p>
<p><em type="italic">Evttohus 2 </em></p>
<p>Rievdadus 5.kuvlačuoggá ráđi evttohusas:</p>
<p>- Bargat dan nala ahte sirdit máddodatmihttomeriid boraspiriin eret sámi guovlluin, ja ahte stuorit oassi dehálaš guohtunguovlluin adnojuvvo vuoruhuvvon guohtunguovlun dan sadjái go vuoruhuvvon boraspireguovlun.</p>
<p><em type="italic">Ovddádusbellodaga lahttu , Arthur Tørfoss, ovddidiii evttohusa áššái. </em></p>
<p><em type="italic">Dáloniid listtu lahttu, Isak Mathis O. Hætta ja Nordkalottfolket lahttu, Kjetil Romsdal, doarjjuiga evttohusa. </em></p>
<p><em type="italic">Evttohus 3 </em></p>
<p>Sámediggi háliida ahte Norggas gávdno girjás šaddo- ja elliidmáilbmi. Ferte geahččalit bisuhit máddodaga goaskimis, geatkkis, albasis ja guovžžas. Dán hálddašeapmi ferte leat báikkálaččat gos mis lea eaktu árvvoštallat dili, ja danin fertejit vuoruhuvvon boraspireguovllut heaittihuvvot.</p>
<p>Heahtegádjunriekti mii dál guoská go beatnagat rohkkáhit elliid, ferte dasa lassin guoskat boraspiriide mat bohtet gilvojuvvon eatnamiidda ja mat eai ballá eret. Seamma dulkon ferte leat heahtegádjunrievttis guovžžaid ektui go eará boraspiriid ektui.</p>
<p>Sámediggi bivdá ráđđehusa:</p>
<list><p type="listitem">Heaittihit váldoguovlluid boraspiriid váste</p>
<p type="listitem">Ovttastahttit hálddašeami boraspiriin ja eanadoalus</p>
<p type="listitem">Bisuhit báikkálaš hálddašeami meahcceelliin</p>
<p type="listitem">Diktit báikkálaš eiseválddiin leat ovddasvástádusa boraspirehálddašeamis</p>
<p type="listitem">Ahte rádjerasttildeaddji boraspiret rehkenastojit mielde Norgga máddodatmihttomearrái</p>
<p type="listitem">Ahte stáhtain lea ollislaš buhtadusovddasvástádus eanaeaiggádiidda, ealáhusdoaimmaheddjiide ja earáide mat gillájit vahágiid stáhta bajit boraspirehálddašeami dihte.</p>
<p type="listitem">Ahte ásahuvvo earrebivdu goaskimiin, getkkiin, guovžžain ja albasiin, guovlluin gos dát ii áitte ollislaš máddodaga ceavzima. Bivdinbálká galgá árvvoštallojuvvot.</p>
</list><p><em type="italic">Lávdegotti ráva </em></p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
<p>Muđui doarju Sámediggi Sámediggeráđi árvalusa.</p>
<p><em type="italic">Sámedikki dievasčoahkkin - 020/17 </em></p>
<p>Doarjja lávdegotti mearkkašupmái</p>
<p>ÅaSG áirras Ellinor Marita Jåma bokte doarju lávdegotti mearkkašumi</p>
<p>Olgešbellodat áirras Nils Ante O. Eira bokte doarju lávdegotti mearkkašumi</p>
<p>Sorjjasmeahttun áirras Hartvik Hansen doarju lávdegotti mearkkašumi</p>
<p>Ášši meannudeapmi álggahuvvui 01.06.17 dii. 13.00 <em type="italic">Jienasteapmi </em>39 áirasis ledje 37 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Evttohus 3 hilgojuvvui 29 jienain 8 jiena vuostá.</p>
<p type="listitem">Evttohus 1 mearriduvvui 35 jienain 2 jiena vuostá.</p>
<p type="listitem">Evttohus 2 mearriduvvui 35 jienain 2 jiena vuostá.</p>
<p type="listitem">Lávdegotti ráva mearriduvvui 35 jienain 2 jiena vuostá. </p>
</list><p><em type="italic">Beavdegirjelasáhusat </em>Nordkalottfolket áirasa Kjetil Romsdal bokte: Nordkalottfolket doarju Johttisápmelaččaid Listtu mearkkašumi maid Per A. Bæhr ovddidii áššis 20/17 Boraspirepolitihka strategijat. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Boazodoallu ja eanadoallu leat dehálaš geađgejuolggit sámi kultuvrras ja servodateallimis. Sámedikki váldomihttu lea boraspirepolitihka mii sihkkarastá balánsa gaskkal boraspiremáddodaga ja ceavzilis sámi guođohanealáhusaid. Sámediggi galgá váikkuhit Norgga boraspirepolitihka ja boraspirehálddašeami. Sámediggi áigu árjjalaččat atnit konsultašuvdnašiehtadusa olahan dihte boraspirepolitihka mii vuhtiiváldá sámi guođohanealáhusaid, ja maiddái deattuhit stáda álbmotrievttálaš geatnegasvuođaid sihkkarastit sámi guođohanealáhusaid boahtte áiggi. Sámediggi áigu barggustis vuoruhit olahit čuovvovaš boraspirepolitihkalaš mihttuid: <em type="italic">Mihttu: </em><em type="italic">Boraspirehálddašeapmi lea nu hábmejuvvon ahte boraspiremáddodagat unnáneamos lági mielde vaháguhttet sámi guođohanealáhusaid. </em>Strategiijat: </p>
<list><p type="listitem">konsultašuvnnaid bokte oččodit bargat boraspirehálddašeami ala mii vuhtiiváldá sámi guođohanealáhusaid dárbbu oadjebasvuhtii guhkit áigge vuollái.</p>
<p type="listitem">bargat dan ala ahte lea buoret dialoga gaskkal boraspirehálddašeami ja guođohanealáhusaid.</p>
<p type="listitem">buoret dialoga Sámedikki nammadan láhttuiguin regionála boraspirelávdegottiin sihkkarastin dihte oktasaš máhttovuođu sámi ealáhusaid birra, jahkásaš dialogačoahkkimiiguin boraspirelávdegottiiguin/ jođiheddjiiguin.</p>
<p type="listitem">dáhttut Riikkarevišuvnna guorahallat čuovvu go boraspirehálddašeapmi Stuorradikki mearrádusaid, ja ahte leago boraspirehálddašeapmi siskkobealde Norgga riikkaidgaskasaš geatnegasvuođaid eamiálbmogiid ektui</p>
</list><p><em type="italic">Mihttu: </em><em type="italic">Boraspiremáddodagat sámi guovlluin leat dan dásis ahte eai áitte sámi guođohanealáhusaid ceavzilvuođa. </em>Strategiijat: </p>
<list><p type="listitem">bargat dan ala ahte vuolidit sihke albasiid, getkkiid, guovžžaid, gumppiid ja goaskimiid máddodatmihttuid sámi guovlluin.</p>
<p type="listitem">bargat dan ala ahte unnidit boraspiremáddodagaid sámi guovlluin</p>
<p type="listitem">bargat dan ala ahte unnidit vahátbáhčindási</p>
<p type="listitem">bargat nu ahte oažžut beaktilit bivddu boraspiriin mat dahket vahágiid, gos bivdolohpi addo nu jođánit go vejolaš ja ahte bivdojoavku ruhtaduvvo stáhtas.</p>
<p type="listitem">bargat dan ala ahte sirdit máddodatmihttomeriid boraspiriin eret sámi guovlluin, ja ahte stuorit oassi dehálaš guohtonguovlluin adnojuvvo vuorohuvvon guohtunguovlun dan sadjái go vuoruhuvvon boraspireguovlun.</p>
<p type="listitem">bargat dan ala ahte bidjat nállemihtu mearragoaskimii, ja ahte dat nállemihttu biddjojuvvo vulos.</p>
</list><p><em type="italic">Mihttu: </em><em type="italic">Árbevirolaš máhttu guođohanealáhusaid ja boraspiriid birra lea oassin boraspirepolitihka ja -hálddašeami mearrádusaid máhttovuođus. </em>Strategiijat: </p>
<list><p type="listitem">váikkuhit dasa ahte árbevirolaš máhttu guođohanealáhusain čohkkehuvvo ja systematiserejuvvo.</p>
<p type="listitem">bargat dan ala ahte hábmejuvvojit metodat mo atnit boazodoallomáhttu boraspirehálddašeamis.</p>
<p type="listitem">váldit atnui árbevirolaš máhttu máddodatregistreremis</p>
<p type="listitem">váikkuhit dasa ahte vuoruhuvvo dutkat iešguđetge vaháteastadeaddji doaimmaid</p>
</list><p>Ášši meannudeapmi loahpahuvvui 01.06.17 dii. 14.45</p>
<p>Ášši 023/17</p>
<p>Sámedikki dievasčoahkkin</p>
<p>Ášši 003/17</p>
<p>Plána ja finansalávdegoddi</p>
<p>Sámedikki čoahkkinortnet - rievdadusat paragráfaide 4, 7, 9,10, 12, 17, 23, 33 ja vuođđonjuolggadusaid § 1</p>
<p>Áššenr.</p>
<p>17/2036</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Dievasčoahkkinjođihangotti mearrádusárvalus: </em></p>
<p>SÁMEDIKKI ČOAHKKINORTNET</p>
<p>§ 4 Čoahkkinjođiheapmi ja mearridanfápmu</p>
<p>Dievasčoahkkinjođihangoddi ovddida áššelisto- ja áigeplánaárvalusa Sámedikki ráđđádallamiid várás. Sámediggi dohkkeha dáid juohke dievasčoahkkima álggus.</p>
<p><em type="italic">Evttohusaid ja mearkkašumiid vuođđudeapmái galgá dieđihit ovdagihtii dievasčoahkkinjođihangoddái hálddahusa bokte dii. 16.00 rádjái beaivvi ovdal vuođđudeami. </em></p>
<p>Sámedikkis lea mearridanfápmu go unnimusat bealli áirasiin servet jienasteapmái.</p>
<p>§ 7 Dievasčoahkkinjođihangoddi</p>
<p>Sámediggi vállje áirasiid gaskkas dievasčoahkkinjođihangotti. Dievasčoahkkinjođihangottis leat jođiheaddji, nubbin jođiheaddji ja golbma lahtu <em type="italic">ja persuvnnalaš várrelahtuiguin. </em>. Válga dáhpáhuvvá gorrelohkoprinsihpa mielde. </p>
<p>Dievasčoahkkin vállje dievasčoahkkinjođihangotti miellahtuid gaskkas dievasčoahkkinjođiheaddji ja nubbin jođiheaddji.</p>
<p>Dievasčoahkkinjođiheaddji gohčču dievasčoahkkinjođihangotti lahtuid čoahkkimii. Dievasčoahkkin-jođihangottis lea mearridanfápmu go golbma lahtu leat čoahkis. Dievasčoahkkinjođihangoddi sáhttá addit dievasčoahkkinjođiheaddjái mearridanfámu.</p>
<p><em type="italic">Jos eanetlohku dievasčoahkkimis buktá eahpeluohttámuša dievasčoahkkinjođiheaddjái dahje dievasčoahkkinjođihangotti lahtuide, de dat lahttu geassáda ja ođđa válljejuvvo sadjái. </em></p>
<p>Rievdadus § 9 Válgalávdegoddi</p>
<p><em type="italic">Válgalávdegottis leat mielde joavkojođiheaddjit, dievasčoahkkin vállje jođiheaddji ja nubbijođiheaddji </em></p>
<p><em type="italic">Jørn Are Gaski, Mathis N. Eira og Anita Ravna evttohus § 10: </em></p>
<p>§ 10 Presideantta válljen ja sámediggeráđi nammadeapmi</p>
<p>Dievasčoahkkin vállje áirasiid gaskkas presideantta mii lea sámediggeráđi jođiheaddji. Presideanta lea válljejuvvon jos vuosttaš jienasteamis oažžu eanet go beali jienastuvvon jienastagain. Jos ii oaččo eanet go beali jienastuvvon jienastagain, de jienastuvvo ođđasis. Dál lea válljejuvvon presideantan son guhte oažžu eanemus jienastagaid. Jos guokte árvalusa leat ožžon seamma mađe jienastagaid, de galgá dán guokte árvalusa ođđasis jienastit.</p>
<p>Presideanta nammada áirasiid gaskkas <em type="italic">gitta </em>njeallje lahtu sámediggeráđđái ja čilge dievasčoahkkimii nammadeami birra. </p>
<p><em type="italic">Presideanta ja áirasat geat leat nammaduvvon sámediggeráđi lahttun, guđđet dievasčoahkkima ja sin várreáirasat váldet saji áirrasin. </em></p>
<p>Jos Sámedikki eanetlohku lea ovddidan eahpeluohttámuša sámediggeráđđái, de dieđiha presideanta ahte sámediggeráđđi guođđá doaimmas. Jos presideanta guođđá doaimmas, de guođđá olles sámediggeráđđi doaimmas. Ođđa presideanta válljejuvvo ja ođđa sámediggeráđđi nammaduvvo dán paragráfa njuolggadusaid mielde.</p>
<p>Presideanta sáhttá vaikke goas rievdadit sámediggeráđi čohkkehusa.</p>
<p><em type="italic">Marie Therese Aslaksen evttohus § 10 </em></p>
<p>§ 10 Presideantta válljen ja sámediggeráđi nammadeapmi</p>
<p>Dievasčoahkkin vállje áirasiid gaskkas presideantta mii lea sámediggeráđi jođiheaddji. Presideanta lea válljejuvvon jos vuosttaš jienasteamis oažžu eanet go beali jienastuvvon jienastagain. Jos ii oaččo eanet go beali jienastuvvon jienastagain, de jienastuvvo ođđasis. Dál lea válljejuvvon presideantan son guhte oažžu eanemus jienastagaid. Jos guokte árvalusa leat ožžon seamma mađe jienastagaid, de galgá dán guokte árvalusa ođđasis jienastit.</p>
<p><em type="italic">Presideanta nammada gitta njeallje lahtu sámediggeráđđái ja čilge dievasčoahkkimii nammadeami birra. </em></p>
<p>Presideanta ja njeallje áirasa geat leat nammaduvvon sámediggeráđi lahttun, guđđet dievasčoahkkima ja sin várreáirasat váldet saji áirrasin.</p>
<p>Jos Sámedikki eanetlohku lea ovddidan eahpeluohttámuša sámediggeráđđái, de dieđiha presideanta ahte sámediggeráđđi guođđá doaimmas. Jos presideanta guođđá doaimmas, de guođđá olles sámediggeráđđi doaimmas. Ođđa presideanta válljejuvvo ja ođđa sámediggeráđđi nammaduvvo dán paragráfa njuolggadusaid mielde.</p>
<p>Presideanta sáhttá vaikke goas rievdadit sámediggeráđi čohkkehusa.</p>
<p><em type="italic">Sámedikki vuođđonjuolggadusat </em></p>
<p>§ 1 Sámedikki orgánat</p>
<p>Sámedikki bajimuš orgána lea Sámedikki dievasčoahkkin.</p>
<p><em type="italic">Sámediggi vállje Sámedikki áirasiid gaskkas sámediggeráđi ja dievasčoahkkinjođiheddjiid. </em><em type="italic">(Sihkkojuvvo) </em></p>
<p>Sámediggi mearrida eará organiserema iežas čoahkkinortnegis.</p>
<p><em type="italic">Mathis N. Eira og Anita Ravna evttoheaba § 12 </em></p>
<p>§ 12 Fágalávdegottiid válljen</p>
<p>Sámediggi vállje čuovvovaš 3 fágalávdegotti: plána- ja finánsalávdegotti, bajásšaddan-, fuolahus- ja oahppolávdegotti ja ealáhus- ja kulturlávdegotti.</p>
<p>Fágalávdegottiin galget buot sámediggeáirasat leat mielde. <em type="italic">Válga dáhpáhuvvá gorrelohkoválggain. Válgateknihkalaš ovttasbargu galgá čielgejuvvot čálalaččat dievasčoahkkimii. </em></p>
<p><em type="italic">Jørn Are Gaski og Marie Therese Aslaksen evttoheaba § 12 </em></p>
<p>§ 12 Fágalávdegottiid válljen</p>
<p>Sámediggi vállje čuovvovaš 3 fágalávdegotti: plána- ja finánsalávdegotti, bajásšaddan-, fuolahus- ja oahppolávdegotti ja ealáhus- ja kulturlávdegotti.</p>
<p>Fágalávdegottiin galget buot sámediggeáirasat leat mielde. <em type="italic">Válga dáhpáhuvvá gorrelohkoválggain. </em></p>
<p>§ 17 Sárdnunáigi ja digaštallan</p>
<p>Dievasčoahkkinjođihangotti evttohusa vuođul sáhttá dievasčoahkkin mearridit gáržžidit sárdnunáiggi, ja juogadit sárdnunáiggi joavkkuid gaskka. Sárdnunáigi juogaduvvo gorálaččat joavkkuid sturrodaga mielde, dattetge dan láhkái ahte joavkkut main leat unnán áirasat, ožžot guhkit sárdnunáiggi go gorálaččat livčče galgan.</p>
<p>Čoahkkinjođiheaddji sáhttá addit joavkkuide lobi gaskaneaset lonuhit sárdnunáiggi.</p>
<p>Jus joavkkut leat ovddalgihtii buktán dievasčoahkkinjođihangoddái listtu mas leat áirasiid namat geat háliidit searvat digaštallamii, de sáhttá dievasčoahkkinjođihangoddi daid namaid vuođul ráhkadit sáhkavuorrolisttu. Juohke joavkku ságastalli galgá leat listtu bajimuččaid gaskkas.</p>
<p>Áššejođiheaddji sáhkavuorru sáhttá bistit 15 minuhta rádjái. Joavkkuid váldoságastallit ožžot 10 minuhta rádjá sárdnunáiggi. Iešguhtege joavkkuid ságastallit ožžot sáhkavuoru joavkkuid sturrodaga mielde.</p>
<p><em type="italic">Áirasiidda geat válljejit geavahit sámegiela Sámedikki sárdnestuolus addojuvvo 20 sekundda lasi sárdnunáigi minuvtta nammii. </em></p>
<p>Áššejođiheaddji ja iešguhtege joavkku váldoságastallit sáhttet váldosága lassin beassat sárdnut eanemusat guktii, vuosttaš geardde gitta 10 minuhta rádjai ja maŋit geardde gitta 5 minuhta rádjai. Eará áirasiin lea vuoigatvuohta beassat sárdnut eanemusat guktii. Vuosttaš geardde gitta 10 minuhta rádjai, ja nuppi geardde gitta 5 minuhta rádjai.</p>
<p>Ášši áššejođiheaddji oažžu vuosttamužžan sáhkavuoru, ja de oažžu suoivvaáššejođiheaddji sáhkavuoru. Dasto dáhttot sii sáhkavuoru geat áigot áššái ovddidit evttohusa ja dahje mearkkašumi.</p>
<p>Sámediggeráđi sárdnunáigi lea posišuvnna sárdnunáiggis oassin. Sámediggeráđi dieđáhusas doaimmas birra biddjojuvvo sierra sárdnunáigi sámediggeráđđái.</p>
<p>Čoahkkinjođiheaddji sáhttá evttohit spiehkastit sárdnunáiggi gáržžidemiin.</p>
<p>Čoahkkinjođiheaddji dahje áirasat sáhttet árvalit bidjat sázu digaštallamis. Go dievasčoahkkin lea mearridan bidjat sázu digaštallamis, de ii sáhte áššis ovddidit ođđa árvalusa.</p>
<p>Čoahkkinjođiheaddji sáhttá árvalit ahte sárdnunáigi gáržžiduvvo dábálaččat. Čoahkkinjođiheaddji árvalusa mielde sáhttá spiehkastit dan áššejođiheaddji ektui man ášši lea meannuduvvomin.</p>
<p>Sáhkavuorru čoahkkinortnegii gitta 1 minuhta rádjai ovddiduvvo njuolga áššemeannudeapmái, ja čoahkkinjođiheaddji sáhttá gáržžidit ja addit sáhkavuoru dušše ovtta áirasii guđege joavkkus, vuosttažettiin joavkojođiheaddjái.</p>
<p>§ 23 Evttohusat ja mearkkašumit</p>
<p>Sámedikki dievasčoahkkimiin ovddiduvvojit evttohusat ja mearrádusárvalusat Sámedikki sárdnestuolus čuovvovaš vuoru mielde: Árvaleaddji orgána ja dasto áirasat.</p>
<p>Árvalusat ja mearkkašumit ovddiduvvojit čuovvovaš njuolggadusaid mielde:</p>
<list><p type="listitem">Evttohus mii namuhuvvon ja hábmejuvvon árvalusas, gieđahallojuvvo go evttoheaddji ovddida dan. Mearkkašumit čuvvot ášši.</p>
<p type="listitem">Evttohusat ja mearkkašumit mat leat ovddalgihtii dieđihuvvon ja buktojuvvon dievasčoahkkinjođihangoddái Sámedikki hálddahusa bokte maŋimustá dii. 16.00 beaivvi ovdal go ášši meannuduvvo dievasčoahkkimis, gieđahallojuvvojit seamma láhkái go evttohusat ja mearkkašumit a) vuolde <em type="italic">. Áirasat geat gullet jovkui mii lea ovddastuvvon dan fágalávdegottis mii gieđahallá ášši, eai sáhte ovddidit dii. 16 evttohusaid ja mearkkašumiid dan áššái. </em></p>
<p type="listitem">Vejolaš rievdadusaid ovddiduvvon evttohusain galgá dahkat ovdal go ovttaskas áššiid digaštallan lea loahpahuvvon</p>
</list><p>Erenoamáš dáhpáhusain sáhttá dievasčoahkkin guokte goalmmádasa eanetloguin mearridit gieđahallat evttohusaid ja mearkkašumiid mat eai leat buktojuvvon b) áigemeari sisa.</p>
<p>Buot árvalusaid ja mearkkašumiid galgá ovddidit čálalaččat čoahkkinjođiheaddjái.</p>
<p>Ođđa paragráfa</p>
<p><em type="italic">§ 33 </em><em type="italic">Spiehkasteapmi čoahkkinortnegis </em></p>
<p><em type="italic">Sámedikki dievasčoahkkimis sáhttá Sámediggi, earenoamáš oktavuođain, guokte goalmmádasa eanetloguin mearridit Sámedikki čoahkkinortnega njuolggadusaid bidjat eret fámus. </em></p>
<p><em type="italic">§ 34 </em><em type="italic">Čoahkkinortnega rievdadeapmi </em></p>
<p>Dievasčoahkkin sáhttá mearridit rievdadusaid čoahkkinortnegis.</p>
<p><em type="italic">Plána ja finansalávdegoddi - 003/17 </em></p>
<p>PFL - Mearrádus:</p>
<p><em type="italic">Álggahus: </em></p>
<p>Plána- ja finánsalávdegoddi lea meannudan Čoahkkinjođihangotti evttohusa rievdademiide Sámedikki čoahkkinortnegis.</p>
<p><em type="italic">Evttohusat: </em></p>
<p><em type="italic">Ovddádusbellodaga áirasa Aud Marthinsen evttohus: </em></p>
<p><em type="italic">Evttohus Norgga Sámiid Riikasearvvi (NSR) áirasiin Anita P. Ravna, Thomas Åhren, Ann-Mari Thomassen ja Henrik Olsen, Bargiidbellodaga sámediggejoavkku áirasiin (Bb) Marit Kirsten A. Gaup, Knut Store ja Geir Johnsen, sorjjasmeahttun áirasis Hartvik Hansen , Olgešbellodaga áirasis Ellen Kristina Saba, Åarjel-Saemiej áirasis Giel Jovna Z. Dunfjell ja Ovddádusbellodaga áirasis Aud Marthinsen: </em></p>
<p><em type="italic">1. evttohus </em></p>
<p>Plána- ja finánsalávdegotti rievdadusat čoahkkinortnegis gustogohtet 01.10 2017 rájes.</p>
<p><em type="italic">Bargiidbellodaga áirasa Geir Johnsen evttohus: </em></p>
<p><em type="italic">Evttohus Norgga Sámiid Riikasearvvis, Bargiidbellodaga sámediggejoavkku áirasiin, sorjjasmeahttun áirasis Hartvik Hansen, Olgešbellodaga áirasis, Åarjel-Saemiej Gielh áirasis ja Ovddádusbellodaga áirasis: </em></p>
<p><em type="italic">2. evttohus </em></p>
<p>Ođđa guđát paragráfa ja eará paragráfat ovdejuvvojit:</p>
<p>§ 6. Sámedikki lávdegottiid, fágaráđiid ja lávdegottiid válggat, čađahuvvojit gorrelohkoprinsihpa mielde, jos eará ii leat namuhuvvon.</p>
<p><em type="italic">Olgešbellodaga áirasa Ellen K. Saba evttohus: </em></p>
<p><em type="italic">Evttohus Norgga Sámiid Riikkasearvvi, Bargiidbellodaga sámediggejoavkku áirasiin,sorjjasmeahttun áirasis Hartvik Hansen, Olgešbellodaga áirasis, Åarjel-Saemiej Gielh áirasis ja Ovddádusbellodaga áirasis: </em></p>
<p><em type="italic">3. evttohus </em></p>
<p>Ođđa paragráfa</p>
<p>§ 33 Spiehkastagat čoahkkinortnegis</p>
<p>Sámedikki dievasčoahkkimiin sáhttá Sámediggi, erenoamáš diliin, mearridit spiehkastit Sámedikki čoahkkinortnega njuolggadusain, guokte-goalmmát oasi eanetloguin.</p>
<p><em type="italic">§ 34 Rievdadusat čoahkkinortnegis </em>Dievasčoahkkin sáhttá rievdadit čoahkkinortnega. </p>
<p>§ 4 Čoahkkinjođiheapmi ja mearridanfápmu</p>
<p>Dievasčoahkkinjođihangoddi ovddida áššelisto- ja áigeplánaárvalusa Sámedikki ráđđádallamiid várás. Daid dohkkeha dievasčoahkkin juohke dievasčoahkkima álggus.</p>
<p><em type="italic">Evttohusat ja mearkkašumit vuođđudeapmái galget ovdagihtii dieđihuvvot ja buktojuvvot dievasčoahkkinjođihangoddái Sámedikki hálddahusa bokte maŋimuštá dii. 16.00 beaivvi ovdal vuođđudeami. </em></p>
<p>Dievasčoahkkimis lea mearridanfápmu go unnimusat bealli áirasiin servet jienasteapmái.</p>
<p><em type="italic">4. evttohus </em></p>
<p><em type="italic">Olgešbellodaga áirasa Ellen K. Saba evttohus: </em></p>
<p><em type="italic">Evttohus Bargiidbellodaga sámediggejoavkku áirasiin, sorjjasmeahttun áirasis Hartvik Hansen, Olgešbellodaga áirasis, Åarjel-Saemiej Gielh áirasis ja Ovddádusbellodaga áirasis: </em></p>
<p>Rievdadus § 9 Válgalávdegoddi</p>
<p>Válgalávdegottis lea juohke joavkkus okta ovddasteaddji, dievasčoahkkin vállje jođiheaddji ja nubbin jođiheaddji.</p>
<p><em type="italic">5. evttohus </em></p>
<p><em type="italic">Olgešbellodaga áirasa Ellen K. Saba evttohus: </em></p>
<p><em type="italic">Evttohus NSRa áirasiin, Bargiidbellodaga sámediggejoavkku áirasiin, sorjjasmeahttun áirasis Hartvik Hansen, Olgešbellodaga áirasis ja Åarjel-Saemiej Gielh áirasis: </em></p>
<p>§ 17 Sárdnunáigi ja digaštallan</p>
<p>Dievasčoahkkinjođihangotti evttohusa vuođul sáhttá dievasčoahkkin mearridit gáržžidit sárdnunáiggi, ja juogadit sárdnunáiggi joavkkuid gaskka. Sárdnunáigi juogaduvvo gorálaččat joavkkuid sturrodaga mielde, dattetge dan láhkái ahte joavkkut main leat unnán áirasat, ožžot guhkit sárdnunáiggi go gorálaččat livčče galgan. Čoahkkinjođiheaddji sáhttá addit joavkkuide lobi gaskaneaset lonuhit sárdnunáiggi.</p>
<p>Jus joavkkut leat ovdagihtii buktán dievasčoahkkinjođihangoddái listtu mas leat áirasiid namat geat háliidit searvat digaštallamii, de sáhttá dievasčoahkkinjođihangoddi daid namaid vuođul ráhkadit sáhkavuorrolisttu. Juohke joavkku ságastalli galgá leat listtu bajimuččaid gaskkas. Áššejođiheaddji sáhkavuorru sáhttá bistit 15 minuhta rádjái. Joavkkuid váldoságastallit ožžot 10 minuhta rádjái sárdnunáiggi. Iešguhtege joavkkuid ságastallit ožžot sáhkavuoru joavkkuid sturrodaga mielde.</p>
<p><em type="italic">Áirasiidda geat válljejit geavahit sámegiela Sámedikki sárdnestuolus addojuvvo lassin 20 sekundda áigi juohke minuvtta nammii. </em></p>
<p>Áššejođiheaddji ja iešguhtege joavkku váldoságastallit sáhttet váldosága lassin beassat sárdnut eanemusat guktii, vuosttaš geardde gitta 10 minuhta rádjai ja maŋit geardde gitta 5 minuhta rádjai. Eará áirasiin lea vuoigatvuohta beassat sárdnut eanemusat guktii. Vuosttaš geardde gitta 10 minuhta rádjai, ja nuppi geardde gitta 5 minuhta rádjai. </p>
<p>Ášši áššejođiheaddji oažžu vuosttamužžan sáhkavuoru, ja de oažžu suoivvaáššejođiheaddji sáhkavuoru. Dasto dáhttot sii sáhkavuoru geat áigot áššái ovddidit evttohusa ja dahje mearkkašumi.</p>
<p>Sámediggeráđi sárdnunáigi lea posišuvnna sárdnunáiggis oassin. Sámediggeráđi dieđáhusas doaimmas birra biddjojuvvo sierra sárdnunáigi sámediggeráđđái.</p>
<p>Čoahkkinjođiheaddji sáhttá evttohit spiehkastit sárdnunáiggi gáržžidemiin.</p>
<p>Čoahkkinjođiheaddji dahje áirasat sáhttet árvalit bidjat sázu digaštallamis. Go dievasčoahkkin lea mearridan bidjat sázu digaštallamis, de ii sáhte áššis ovddidit ođđa árvalusa.</p>
<p>Čoahkkinjođiheaddji sáhttá árvalit ahte sárdnunáigi gáržžiduvvo dábálaččat. Čoahkkinjođiheaddji árvalusa mielde sáhttá spiehkastit dan áššejođiheaddji ektui man ášši lea meannuduvvomin.</p>
<p>Sáhkavuorru čoahkkinortnegii gitta 1 minuhta rádjai ovddiduvvo njuolga áššemeannudeapmái, ja čoahkkinjođiheaddji sáhttá gáržžidit ja addit sáhkavuoru dušše ovtta áirasii guđege joavkkus, vuosttažettiin joavkojođiheaddjái.</p>
<p><em type="italic">6. evttohus </em></p>
<p><em type="italic">Olgešbellodaga áirasa Ellen K. Saba evttohus: </em></p>
<p><em type="italic">Evttohus Bargiidbellodaga sámediggejoavkku áirasiin, sorjjasmeahttun áirasis Hartvik Hansen, Olgešbellodaga áirasis ja Ovddádusbellodaga áirasis: </em></p>
<p>§ 7 Dievasčoahkkinjođihangoddi</p>
<p>Sámediggi vállje áirasiid gaskkas dievasčoahkkinjođihangotti. Dievasčoahkkinjođihangottis leat jođiheaddji, nubbin jođiheaddji ja golbma lahtu <em type="italic">ja sis persovnnalaš várrelahtut </em>. </p>
<p>Válga dáhpáhuvvá gorrelohkoprinsihpa mielde.</p>
<p>Dievasčoahkkin vállje dievasčoahkkinjođihangotti miellahtuid gaskkas dievasčoahkkinjođiheaddji ja nubbin jođiheaddji.</p>
<p>Dievasčoahkkinjođiheaddji gohčču dievasčoahkkinjođihangotti lahtuid čoahkkimii. Dievasčoahkkinjođihangottis lea mearridanfápmu go golbma lahtu leat čoahkis. Dievasčoahkkinjođihangoddi sáhttá addit dievasčoahkkinjođiheaddjái mearridanfámu.</p>
<p><em type="italic">7. evttohus </em></p>
<p><em type="italic">NSR áirasa Anita P. Ravna evttohus: </em></p>
<p><em type="italic">Evttohus Bargiidbellodaga sámediggejoavkku áirasiin, Olgešbellodaga áirasis, Ovddádusbellodaga áirasis, NSR áirasiin ja Åarjel-Saemiej Gielh áirasis: </em></p>
<p><em type="italic">Rievdadusat vuođđonjuolggadusain: </em></p>
<p>§ 1. Setning 2: Sámediggi vállje Sámedikki áirasiid gaskkas sámediggeráđi presideantta ja dievasčoahkkinjođiheddjiid.</p>
<p>Ođđa cealkkan evttohuvvo: Sámediggi vállje Sámedikki áirasiid gaskkas presideantta ja dievasčoahkkinjođiheddjiid.</p>
<p><em type="italic">8. evttohus </em></p>
<p><em type="italic">NSR áirasa Anita P. Ravna evttohus: </em></p>
<p><em type="italic">Evttohus NSR áirasiin ja Åarjel-Saemiej Gielh áirasis: </em></p>
<p>§ 7: Dorjot dievasčoahkkinjođihangotti árvalusa gitta maŋimuš teakstaoasi rádjai.</p>
<p>Ođđa formuleren, maŋimuš teakstaoasis:</p>
<p>Jos dievasčoahkkima eanetlohku lea dovddahan eahpeluohttámuša dievasčoahkkinjođiheaddjái, guođđá son doaimmas ja ođđa lahttu válljejuvvo. Válljejuvvo ođđa dievasčoahkkinjođiheaddji.</p>
<p>§ 9 Dáláš ortnet čoahkkinortnegis válgalávdegotti ektui bisuhuvvo.</p>
<p>§ 10: <em type="italic">Ii </em>doarjjo dievasčoahkkinjođihangotti evttohusa, das go evttohuvvo <em type="italic">gitta njeallje </em>ráđđelahttu. </p>
<p><em type="italic">Ođđa evttohus: </em></p>
<p><em type="italic">Dáláš ortnet njeallje ráđđelahtu ektui bisuhuvvo. </em>(gč. čoahkkinortnega § 10) </p>
<p>Čuovvovaš cealkka lasihuvvo:</p>
<p>Jos ráđđelahttu lonuhuvvo, de galgá presideanta válljet ođđa ráđđelahtu guovtti vahku siste. Jos ođđa ráđđelahttu ii sáhte álgit guovtti vahku siste, de sáhttá dievasčoahkkinjođihangoddi juolludit áigemeari maŋiduvvot vel guokte vahku.</p>
<p>§ 12. Doarju dievasčoahkkinjođihangotti evttohusa das ahte válggat čađahuvvojit gorrelohkoválgan.</p>
<p>Čuovvovaš cealkka lasihuvvo:</p>
<p>Válgateknihkalaš ovttasbargu galgá vuosttažettin ovddiduvvot čálalaččat čoahkkinjođiheaddjái, dahje juo ovddiduvvot njálmmálaččat Sámedikki sárdnestuolus.</p>
<p><em type="italic">9. evttohus </em></p>
<p><em type="italic">Olgešbellodaga áirasa Ellen K. Saba evttohus: </em></p>
<p>Sámedikki čoahkkinortnet – rievdadusat paragráfas 10, ja vuođđonjuolggadusaid § 1</p>
<p>SÁMEDIKKI ČOAHKKINORTNET</p>
<p>§ 10 Presideantta válljen ja sámediggeráđi nammadeapmi </p>
<p>Dievasčoahkkin vállje áirasiid gaskkas presideantta mii lea sámediggeráđi jođiheaddji. Presideanta lea válljejuvvon jos vuosttaš jienasteamis oažžu eanet go beali jienastuvvon jienastagain. Jos ii oaččo eanet go beali jienastuvvon jienastagain, de jienastuvvo ođđasis. Dál lea válljejuvvon presideantan son guhte oažžu eanemus jienastagaid. Jos guokte evttohasa leat ožžon seamma mađe jienastagaid, de galgá dán guokte árvalusa ođđasis jienastit</p>
<p><em type="italic">Presideanta nammada gitta njeallje lahtu rádjai sámediggeráđđái ja čilge dievasčoahkkimii nammadeami birra. </em></p>
<p>Presideanta ja <em type="italic">dat áirasat geat </em>leat nammaduvvon sámediggeráđi lahttun, guđđet dievasčoahkkima ja sin várreáirasat váldet saji áirrasin. </p>
<p><em type="italic">Jos Sámediggeráđi lahttu ii válljejuvvo dievasčoahkkima áirasiid gaskkas, de galgá lahttu gii válljejuvvo sámediggeráđđái leat fievrriduvvon Sámedikki válgajienastuslohkui. </em></p>
<p>Jos Sámedikki eanetlohku lea ovddidan eahpeluohttámuša sámediggeráđđái, de dieđiha presideanta ahte sámediggeráđđi guođđá doaimmas. Jos presideanta guođđá doaimmas, de guođđá olles sámediggeráđđi doaimmas. Ođđa presideanta válljejuvvo ja ođđa sámediggeráđđi nammaduvvo dán paragráfa njuolggadusaid mielde.</p>
<p>Presideanta sáhttá vaikke goas rievdadit sámediggeráđi čohkkehusa.</p>
<p><em type="italic">10. evttohus </em></p>
<p>Ovddádusbellodaga áirasa Aud Marthinsen evttohus:</p>
<p>§ 17. Sárdnunáigi ja digaštallan – mihkkege ii rievdaduvvo.</p>
<p><em type="italic">Lávdegotti evttohus: </em></p>
<p>Lávdegottis eai leat eanet mearkkašumit dahje evttohusat ja ávžžuha Sámedikki mearridit čuovvovaččat:</p>
<p>Sámediggi doarju muđui čoahkkinjođihangotti mearrádusárvalusa.</p>
<p><em type="italic">Sámedikki dievasčoahkkin - 023/17 </em></p>
<p>Mearkkašupmi: NSR / NSR-SáB áirras Anita Persdatter Ravna</p>
<p>Sámedikki čoahkkinortnet leat njuolggadusat ja bargonjuolggadusat movt sámediggeáirasat galget ovttasdoaibmat ja movt čoahkkimat Sámedikkis galget čađahuvvot.</p>
<p>Meanut, njuolggadusat, láhtten ja čoahkkinortnet leat dehálaččat. Politihkalaš áššemeannudeapmi galgá leat einnostahtti. Dát lea nanneme Sámedikki luohttámuša ja beaggima.</p>
<p>Maŋŋel válggaid 9. beaivve juovlamánu 2016:s geigii NSR váidaga čoahkkinortnega rihkkuma dihte ja etihkalaš njuolggadusaid harrái. Dán váidaga lea dievasčoahkkinjođihangoddi meannudan ja lea sáddejuvvon dárkkistanlávdegoddái.</p>
<p>Dárkkistanlávdegoddi diŋgui sorjákeahtes árvvoštallama Søstrene Åsjodet AS:s ja sii bukte gaskaboddosaš raportta. Dát raporta lea sáddejuvvon ruovttoluotta Søstrene Åsjordet AS:i danin go dárkkistanlávdegoddi oaivvilda ahte lea váilevaš. Dárkkistanlávdegoddi lea sádden Søstrene Åsjordet AS:i evttohusaid maid sii háliidit buorebut čielggaduvvot.</p>
<p>Sámedikki NSR joavku diehtá ahte raporttas leat máŋga rávvaga mat čujuhit dilálašvuođaide maid berre váldit mielde go revidere čoahkkinortnega ja lea evttohuvvon buoret sajusteapmi ehtalaš njuolggadusain čoahkkinortnegii.</p>
<p>NSR mielas lea šállošahtti go raporta ii leat addon áirasiidda ovdal go dát ášši meannuduvvo, nu mot NSR lea bivdán e-mailas maid lea sádden Sámediggái.</p>
<p>Molssaeaktun livčče berren bidjat ovdan gaskaboddosaš raportta. Danne lea šállošahtti go ii gaskaboddosaš raporta eai ge dárkkistanlávdegotti mearkkašumit leat addon áirasiidda ovdal go meannudit Sámedikki čoahkkinortnega dál miessemánu 2017.</p>
<p>Mearkkašupmi: NSR / NSR-SáB áirras Piera Heaika Muotka, Nordkalottfolket áirras Toril Bakken Kåven, Åarjel-Saemiej Gïelh áirras Jovna Zakharias Dunfjell</p>
<p><em type="italic">Čálalaš gažaldagat ja vástádusat olahan láhkái </em></p>
<p>Oassin Sámedikki bearráigeahččandoaimmas ožžot sámediggeáirasat Sámedikki čoahkkinortnega § 21 vejolašvuođa ovddidit čálalaš gažaldagaid sámediggeráđđi miehtá jagi. Sámediggeráđđi vástida gažaldagaide čálalaččat guovtte vahku siste. Áigumuš gažaldagaiguin lea oažžut dieđuid sámediggeráđis ja oažžut čielggasin sin oainnuid politihkalaš čuolbmačilgehusaide, ja nu das lea deaŧalaš doaibma sámi demokratiijii ja sámi almmolašvuhtii.</p>
<p>Láhčin dihtii stuorát rabasvuhtii sámediggeráđi ja sámediggeáirasiid politihkalaš doaimma oktavuođas, berre Sámedikki neahttasiidu lágiduvvot nu ahte čálalaš gažaldagat ja vástádusat leat olámuttus almmolašvuhtii.</p>
<p>Ášši meannudeapmi álggahuvvui 01.06.17 dii. 17.55 <em type="italic">Jienasteapmi </em>39 áirasis ledje 39 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Evttohus 10 hilgojuvvui 34 jienain 5 jiena vuostá.</p>
<p type="listitem">Evttohus 9 hilgojuvvui 32 jienain 7 jiena vuostá.</p>
<p type="listitem">Evttohus 6 mearriduvvui 20 jienain 19 jiena vuostá.</p>
<p type="listitem">Evttohus 4 mearriduvvui 25 jienain 14 jiena vuostá.</p>
<p type="listitem">Evttohus 5 mearriduvvui 34 jienain 5 jiena vuostá.</p>
<p type="listitem">Evttohus 2 mearriduvvui ovttajienalaččat.</p>
<p type="listitem">Evttohus 8:</p>
</list><p>a) §7 hilgojuvvui 21 jienain 18 jiena vuostá.</p>
<p>b) §9 hilgojuvvui 24 jienain 15 jiena vuostá.</p>
<p>c) §10 hilgojuvvui 22 jienain 17 jiena vuostá.</p>
<p>d) §12 hilgojuvvui 23 jienain 16 jiena vuostá.</p>
<list><p type="listitem">Evttohus 7 mearriduvvui ovttajienalaččat.</p>
<p type="listitem">Evttohus 3 mearriduvvui ovttajienalaččat.</p>
<p type="listitem">Evttohus 1 mearriduvvui ovttajienalaččat.</p>
<p type="listitem">Plána- ja finánsalávdegotti ráva hilgojuvvui ovttajienalaččat.</p>
</list><p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p><em type="italic">SÁMEDIKKI ČOAHKKINORTNET § 4 Čoahkkinjođiheapmi ja mearridanfápmu </em>Dievasčoahkkinjođihangoddi ovddida áššelisto- ja áigeplánaárvalusa Sámedikki ráđđádallamiid várás. Daid dohkkeha dievasčoahkkin juohke dievasčoahkkima álggus. Evttohusat ja mearkkašumit vuođđudeapmái galget ovdagihtii dieđihuvvot ja buktojuvvot dievasčoahkkinjođihangoddái Sámedikki hálddahusa bokte maŋimuštá dii. 16.00 beaivvi ovdal vuođđudeami. Dievasčoahkkimis lea mearridanfápmu go unnimusat bealli áirasiin servet jienasteapmái. <em type="italic">Ođđa § 6 </em>Sámedikki lávdegottiid, fágaráđiid ja lávdegottiid válggat, čađahuvvojit gorrelohkoprinsihpa mielde, jos eará ii leat namuhuvvon. <em type="italic">§ 7 Dievasčoahkkinjođihangoddi </em>Sámediggi vállje áirasiid gaskkas dievasčoahkkinjođihangotti. Dievasčoahkkinjođihangottis leat jođiheaddji, nubbin jođiheaddji ja golbma lahtu ja sis persovnnalaš várrelahtut. Válga dáhpáhuvvá gorrelohkoprinsihpa mielde. Dievasčoahkkin vállje dievasčoahkkinjođihangotti miellahtuid gaskkas dievasčoahkkinjođiheaddji ja nubbin jođiheaddji. Dievasčoahkkinjođiheaddji gohčču dievasčoahkkinjođihangotti lahtuid čoahkkimii. Dievasčoahkkinjođihangottis lea mearridanfápmu go golbma lahtu leat čoahkis. Dievasčoahkkinjođihangoddi sáhttá addit dievasčoahkkinjođiheaddjái mearridanfámu. <em type="italic">§ 9 Válgalávdegoddi </em>Válgalávdegottis lea juohke joavkkus okta ovddasteaddji, dievasčoahkkin vállje jođiheaddji ja nubbin jođiheaddji. </p>
<p><em type="italic">§ 17 Sárdnunáigi ja digaštallan </em>Dievasčoahkkinjođihangotti evttohusa vuođul sáhttá dievasčoahkkin mearridit gáržžidit sárdnunáiggi, ja juogadit sárdnunáiggi joavkkuid gaskka. Sárdnunáigi juogaduvvo gorálaččat joavkkuid sturrodaga mielde, dattetge dan láhkái ahte joavkkut main leat unnán áirasat, ožžot guhkit sárdnunáiggi go gorálaččat livčče galgan. Čoahkkinjođiheaddji sáhttá addit joavkkuide lobi gaskaneaset lonuhit sárdnunáiggi. Jus joavkkut leat ovdagihtii buktán dievasčoahkkinjođihangoddái listtu mas leat áirasiid namat geat háliidit searvat digaštallamii, de sáhttá dievasčoahkkinjođihangoddi daid namaid vuođul ráhkadit sáhkavuorrolisttu. Juohke joavkku ságastalli galgá leat listtu bajimuččaid gaskkas. Áššejođiheaddji sáhkavuorru sáhttá bistit 15 minuhta rádjái. Joavkkuid váldoságastallit ožžot 10 minuhta rádjái sárdnunáiggi. Iešguhtege joavkkuid ságastallit ožžot sáhkavuoru joavkkuid sturrodaga mielde. Áirasiidda geat válljejit geavahit sámegiela Sámedikki sárdnestuolus addojuvvo lassin 20 sekundda áigi juohke minuvtta nammii. Áššejođiheaddji ja iešguhtege joavkku váldoságastallit sáhttet váldosága lassin beassat sárdnut eanemusat guktii, vuosttaš geardde gitta 10 minuhta rádjai ja maŋit geardde gitta 5 minuhta rádjai. Eará áirasiin lea vuoigatvuohta beassat sárdnut eanemusat guktii. Vuosttaš geardde gitta 10 minuhta rádjai, ja nuppi geardde gitta 5 minuhta rádjai. Ášši áššejođiheaddji oažžu vuosttamužžan sáhkavuoru, ja de oažžu suoivvaáššejođiheaddji sáhkavuoru. Dasto dáhttot sii sáhkavuoru geat áigot áššái ovddidit evttohusa ja dahje mearkkašumi. Sámediggeráđi sárdnunáigi lea posišuvnna sárdnunáiggis oassin. Sámediggeráđi dieđáhusas doaimmas birra biddjojuvvo sierra sárdnunáigi sámediggeráđđái. Čoahkkinjođiheaddji sáhttá evttohit spiehkastit sárdnunáiggi gáržžidemiin. Čoahkkinjođiheaddji dahje áirasat sáhttet árvalit bidjat sázu digaštallamis. Go dievasčoahkkin lea mearridan bidjat sázu digaštallamis, de ii sáhte áššis ovddidit ođđa árvalusa. Čoahkkinjođiheaddji sáhttá árvalit ahte sárdnunáigi gáržžiduvvo dábálaččat. Čoahkkinjođiheaddji árvalusa mielde sáhttá spiehkastit dan áššejođiheaddji ektui man ášši lea meannuduvvomin. Sáhkavuorru čoahkkinortnegii gitta 1 minuhta rádjai ovddiduvvo njuolga áššemeannudeapmái, ja čoahkkinjođiheaddji sáhttá gáržžidit ja addit sáhkavuoru dušše ovtta áirasii guđege joavkkus, vuosttažettiin joavkojođiheaddjái. <em type="italic">Ođđa paragráfa § 33 Spiehkastagat čoahkkinortnegis </em>Sámedikki dievasčoahkkimiin sáhttá Sámediggi, erenoamáš diliin, mearridit spiehkastit Sámedikki čoahkkinortnega njuolggadusain, guokte-goalmmát oasi eanetloguin. <em type="italic">§ 34 Rievdadusat čoahkkinortnegis </em>Dievasčoahkkin sáhttá rievdadit čoahkkinortnega. <em type="italic">Sámedikki vuođđonjuolggadusat </em></p>
<p><em type="italic">§ 1 Sámedikki orgánat </em></p>
<p>Sámedikki bajimuš orgána lea Sámedikki dievasčoahkkin.</p>
<p>Sámediggi vállje Sámedikki áirasiid gaskkas presideantta ja dievasčoahkkinjođiheddjiid. Sámediggi mearrida eará organiserema iežas čoahkkinortnegis. <em type="italic">Rievdadusat č oahkkinortnegis gustogohtet 01.10.17 rájes. </em>Ášši meannudeapmi loahpahuvvui 01.06.17 dii. 19.10 </p>
<p>Ášši 021/17</p>
<p>Sámedikki dievasčoahkkin</p>
<p>Ášši 004/17</p>
<p>Ealáhus- ja kulturlávdegoddi</p>
<p>Mearraluossabivdu sámi guovlluin</p>
<p>Áššenr.</p>
<p>15/580</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Sámediggeráđi mearrádusárvalus: </em></p>
<p>Mearraluossabivdu lea deaŧalaš oassi sámi kultuvrra ávnnaslaš vuođus. Dain guovlluin gos sámit árbevirolaččat leat doaimmahan mearraluossabivddu, doppe dat lea áibbas deaŧalaš ja dárbbašlaš lotnolasealáhus ja birgenláhki. Sámediggi oaivvilda ahte luossaresursa galgá hálddašuvvot nu ahte maiddái boahttevaš buolvvat sáhttet dainna ávkkástallat, ja Sámediggi (bivdá dáhkiduvvot) háliida dáhkiduvvot ahte mearraluossabivdiide eai galgga gáržžideamit bivddus čuohcat menddo garrasit.</p>
<p>Sámediggi čujuha dasa ahte mearraluossabivddu álbmotrievttálaš suodjalus sámi kultuvrra ja servodateallima vuođu oassin mearkkaša lea rádjá das man ollu sisabahkkemiid sámi mearraluossabivdit sáhttet gierdat eanet muddemiid ja gáržžidemiid geažil.</p>
<p>Sámediggi oaivvilda ahte njuolggadusat galget sihkkarastit ja fievrridit viidáseappot dan riddokultuvrra ja árbevieru maid mearraluossabivdu ovddasta. Stáhta ferte váldit čielga ovddasvástádusa das ahte sihkkarastit sámi kultuvrra ávnnaslaš kulturvuođu. Das gullá maiddái fuolahit ahte luondduvuođđu bisuhuvvo ja ahte láhčit eallinnávccalaš mearrasámi kultuvrii, earret eará dakko bokte ahte vuoigatvuohta doaimmahit mearraluossabivddu fuolahuvvo ja nannejuvvo boahtteáigái, ja ahte čađahuvvojit eará positiiva sierradoaibmabijut nannen ja ealáskahttin dihtii sámi riddokultuvrra.</p>
<p>Sámediggi deattuha dán vuođul ahte boahttevaš muddenproseassaid oktavuođas eai galgga konsultašuvnnat sihke Sámedikkiin ja guoskevaš mearraluossabivdiiguin sin ovddasteaddji organisašuvnnaid bokte dušše dahkkojuvvot dainna ulbmiliin ahte juksat ovttamielalašvuođa, muhto ahte dat guoská maiddái dan gáibádussii ahte háhkat áššebeliid friija ja ovddalgihtii dieđiheami vuođul miehtama boahttevaš muddemiidda.</p>
<p>Sámediggi oaivvilda ahte dálá hálddašeapmi ii sihkkaraste mearraluoddabivddu ealáhussan ii ge kulturguoddin. Sámediggi deattuha ahte mii leat juksan sisabahkkemiid gierdanrájá vuhtiiváldimis mearrasámi servodaga. Dasa lassin lea stáhta geatnegahttojuvvo veahkehit positiiva doaibmabijuiguin bisuheamen dán bivddu oassin sámi kulturdoaimmaheamis.</p>
<p><em type="italic">Ealáhus- ja kulturlávdegoddi - 004/17 </em></p>
<p>EKL - Mearrádus:</p>
<p><em type="italic">Álgu </em></p>
<p>Sámedikki ealáhus- ja kulturlávdegoddi lea meannudan ášši 21/17 Mearráluossabivdu sámi guovlluin.</p>
<p><em type="italic">Mearkkašupmi </em></p>
<p><em type="italic">Norgga Sámiid Riikasearvvi lahttu, Silje K. Muotka, ovvdidii mearkkašumi áššái. </em></p>
<p><em type="italic">Norgga Sámiid Riikasearvvi lahttut, Kirsti Guvsám ja Mathis Nilsen Eira, Bargiidbellodaga lahttut, John Kappfjell ja Eirin Kjær, Sámit lulde lahttu, Marie Therese N. Aslaksen, Árja lahttu, Petter Tretnes Hansen ja Johttisápmelaččaid listtu lahttu, Per A. Bæhr, dorjo mearkkšumi. </em></p>
<p><em type="italic">Mearkkašupmi 1 </em></p>
<p>Mearraguollebivdu lea ja lea don doloža rájis leamaš dehálaš oassi ávnnaslaš vuođus mearrasámi ealáhusas ja kultuvrras. Sámediggi, mearraluossaguolleorganisašuvnnat ja guolástusorganisašuvnnat leat 1. b. čakčamánu dahkan oktasaš cealkámuša mii ferte čuovvuluvvot viidásit. Buot aktevrrat ledje ovttaoaivilis ahte 2007 guollebivdoáiggit fertejit boahtit ruovttoluotta, ja dan ferte sihkkarastin dihte Sámediggi bargat viidásit.</p>
<p>Mearraguollebivdu lea mearrasámi ealáhus ja dáid maŋemus 10 jagi lea guollebivináigi dramáhtalaččat unniduvvon. Sámediggi, mearraluossabivdit ja sámi organisašuvnnat leat oassálasttán bargojoavkkuide reaidogeavaheames ja guollebivdoáiggiid birra, nu go eará čoahkkimiin ja konsultašuvnnain. Dát dohkketmeahttun goarideapmi maid mearraluossabivdu dego ealáhussan guhkiid áiggiid leat vásihan, dagaha ahte rekruterenhástalus mearraluossabivdui šaddá hirbmat stuoris. Nuohtti lea divrras, ja nuorra bivdit mat áigot oastit nuhtiid fertejit oaččut vejolašvuođa dinet sisa reaidduid maid leat oastán. Jus bivdoáiggit maid leat gáržžidan nu go dál leat, de lea hui váttis oažžut nuoraid álgit mearraluossabivdin.</p>
<p>FeFo, Finnmárkku fylkkasuohkan ja Sámediggi leat šiehttan nuoraid mearraluossabivdui ortnega ja dan šiehtadusa ja nuoraid mearraluossabivddu ortnega birra ferte almmuhuvvot. Dán ektui ferte biddjot johtui ovttasbargu mearraluossaguolástan organisašuvnnaiguin.</p>
<p>Sámediggi lea juolludan doarjaga Protect Sápmi vuoi besset joatkit bargguin čielggadit vuoigatvuođaid, ja 2015 dollojuvvui Sámedikkis vuoigatvuođaseminára guolástusvuoigatvuođaid birra.</p>
<p>Mearraluossabivddu jávkadeami mii dál lea jođus ferte bissehit. Luossabivdu mearas leat leamašan agibeaivve ja lea leamašan vuođđun birgejupmái ja kultuvrii, ja guhkes áiggi geavaheami ja oamasteami maŋŋel leat vuoigatvuođat sajáiduvvan. Go regulere luossabivddu, de ferte regulerennoađđi juhkkot gaskal mearra- ja johkabivdiid. Ferte biddjot bivdináigi mii heive váldoulbmilii ja mii dahká vejolažžan ovddidit ja ođasmahttit mearraluossabivddu ealáhussan ja kulturguoddin. Go dokumentere, viežžá bivdodieđuid ja kulturvuođđuduvvon dieđuid, de ferte báikkálaš máhttu vižžot, adnot ja heivehuvvot hálddašeapmái.</p>
<p>Mearraluossabivddu hálddašeapmi ferte biddjot Ealáhus- ja guolástusdepartementii. Hálddašeapmái galgá báikkálaš máhttu ja hálddašeapmi laktojuvvot ja oainnusmahttojuvvot.</p>
<p>Finnmárkkus lea Deatnu-čáhcádat vuođđun reguleremiidda, nu maiddái mearas. Deanu mearraluossabivdit ja fierbmebivdit leat garrasit regulerejuvvon ja unniduvvon gaskamuttus 1970-jagi rájes. Seammás leat čázádahkii hirbmosit lassánan Suoma turistabivdit ja leat bisson hirbmat alla dásis guhkit áiggi. Vejolaš reguleremat boahtte áiggis lea ovddemusat unnidit suoma turistabivdiid. Árbevirolaš mearra- ja johkaluossabivdit Norgga bealde leat juo váldán oasáset reguleremis maŋemus njealljelot jagi.</p>
<p><em type="italic">Evttohus </em></p>
<p><em type="italic">Bargiidbellodaga lahttu, John Kappfjell, ovddidii evttohusa áššái. </em></p>
<p><em type="italic">Bargiidbellodaga lahttu, Eirin Kjær, Norgga Sámiid Rikkasearvvi lahttut, Silje K. Muotka, Kirsti Guvsám ja Mathis Nilsen Eira, Sámit lulde lahttu, Marie Therese Aslaksen, Nordkalottfolket lahttu, Kjetil Romsdal, Árja lahttu, Petter Tretnes Hansen ja Johttisápmelaččaid listtu lahttu, Per A. Bæhr, dorjo evttohusa. </em></p>
<p><em type="italic">Evttohus 1 </em></p>
<p>Sierra teakstaoassi maŋábeallai 4. teakstaoasi Ráđi mearrádusárvalusas: Hálddašeapmi ja regulerenproseassat guolástusas ja mariidna ealáhusain gullet Ealáhus- ja guolástusdepartementii. Jus mearaluossabivddu galgá sáhttit geahččat stuorit ja obbalaš oktavuođas mariidna hálddašeamis, de sirdojuvvo mearaluossabivddu hálddašeapmi Ealáhus- ja guolástusdepartementii.</p>
<p><em type="italic">Norgga Sámiid Riikkasearvvi lahttu, Silje K. Muotka, ovddidiii evttohusa áššái. </em></p>
<p><em type="italic">Norgga Sámiid Riikkasearvvi lahttut, Kirsti Guvsám ja Mathis Nilsen Eira, Bargiidbellodaga lahttut, John Kappfjell ja Eirin Kjær, Sámit lulde lahttu, Marie Therese N. Aslaksen, Árja lahttu, Petter Tretnes Hansen, ja Johttisápmelaččaid listtu lahttu, Per A. Bæhr, dorjo evttohusa. </em></p>
<p><em type="italic">Evttohus 2 </em></p>
<p>Maŋimus cealkka vuosttaš teakstaoasis:</p>
<p>Sámediggi oaivvilda ahte luossariggodagat galget hálddašuvvot nu ahte maiddái boahttevaš buolvvat ožžot ilu ja ávkki das, ja Sámediggi (háliida dáhkádusa das ahte) háliida sihkkarastit ahte mearraluossabivdit eai dárbbaš váldit badjelásas beare stuora noađi guolásteami unnideamis.</p>
<p>Rievdaduvvo dánin:</p>
<p>Sámediggi oaivvilda ahte luossariggodagat galget hálddašuvvot nu ahte maiddái boahttevaš buolvvat ožžot ilu ja ávkki das, ja Sámediggi háliida sihkkarastit ahte mearraluossabivdit eai dárbbaš váldit badjelásas beare stuora noađi guolásteami unnideamis.</p>
<p><em type="italic">Ovddádusbellodaga lahttu, Arthur Tørfoss, ovddidii evttohusa áššái. </em></p>
<p><em type="italic">Dáloniid listtu lahttu, Isak Mathis O. Hætta, doarjjui evttohusa </em>. </p>
<p><em type="italic">Evttohus 3 </em></p>
<p>Norgga jogat leat meađđenbáikin beali buot atlántalaš luođuluosaide. Luođuluosat leat dehálaččat main oaidná luoddubirrasa rievdama, muhto maiddái olggustallaneallimii ja dienasláhkin ja kulturguoddin miehtá Norgga čázádagaide. Dat ferte vuoruhuvvot biraspolitihkalaš bargun bisuhit ja nannet Norgga luođuluossašlájaid.</p>
<p>Luođuluosas lea stuora árvu ealáhusgeaidnun ollu báikegottiide ja maiddai oallusiidda geat lágidit olggustallaneallimii. Seammás lea ágga deattuhit ahte el-fápmobuvttadeaddjit ja luođuluossa sáhttá heivehit mihá buorebut dáláš teknologiijai go 20 jagi dás ovdal.</p>
<p>Dainna duogážin ii leat Sámediggi balus ii mearraluossabivddu ii ge johkaluossabivddu boahtteáiggiin. Sámediggi vuordá ahte plána- ja huksenlága mearrádusat gulaskuddamii mat gusket bealálaččaide čuvvojuvvojit.</p>
<p><em type="italic">Lávdegotti láhttu, Stein Are Olsen (friija), ovvdidii evttohusa áššái. </em></p>
<p><em type="italic">Nordkalottfolket lahttu, Kjetil Romsdal ja Dáloniid listtu lahttu, Isak Mathis O. Hætta, doarjjuiga evttohusa. </em></p>
<p><em type="italic">Evttohus 4 </em></p>
<p>Biddjojit seamma bivdoáiggit miehtá Finnmárkui ja Davvi-Romsii nu go ledje olggos jagi 2007.</p>
<p>Gáidánuohtti: miessemánu 15.b.- borgemánu 4.b., 4-beaivásaš bivdovahkkut miehtá áigodaga</p>
<p>Roahkkefierbmi: geassemánu 1.b. – suoidnemánu 15.b., 4-beaivásaš bivdovahkkut miehtá áigodaga.</p>
<p>Finnmárku ja Davvi-Romsa biddjojit fas ovtta regiovdnii nu ahte dain leat seamma bivdoáiggit.</p>
<p><em type="italic">Árja lahttu, Petter Tretnes Hansen, ovddidii evttohusa áššái. </em></p>
<p><em type="italic">Nordkalottfolket lahttu, Kjetil Romsdal, ja Dáloniid listtu lahttu, Isak Mathis O. Hætta, doarjjuiga evttohusa. </em></p>
<p><em type="italic">Evttohus 5 </em></p>
<p>Lasáhus maŋimus teakstaoassái:</p>
<p>....., ja ahte eahpegovttolaš vealaheamit bivdoáiggis 1980 rájes, mat leat heitodin mearraluossabivdiide, njulgejuvvojit boahtteáiggi reguleremiin.</p>
<p>Sámediggi bivdá ahte boahtteáiggi reguleremiin luossabivddus šaddá njulges ja govttolaš noađđejuogadeapmi gaskal mearraluossabivdiid ja johkabivdiid, mas vuoigatvuođalaččat earenoamážit suddjejuvvojit.</p>
<p>Sámediggi bivdá ahte luosa hálddašeapmi, go lea mariidna sorta, sirdojuvvo Birasdepartemeanttas ealáhus- ja guolástandepartementii no go visot eará mariidna sorttat leat. Luossa boahtá dasto hálddašuvvot ICES riikkaidgaskasaš dohkkehuvvon norpmaid mielde movt hálddašit mariidna resurssaid.</p>
<p>(Dálá hálddašeapmi NASKO ráđđenvuogi mielde ii leat riikkaidgaskasaččat dohkkehuvvon dieđalaš ráđđenvuohki movt hálddašit mariidna resurssaid).</p>
<p><em type="italic">Lávdegotti ráva </em>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju Sámediggi Sámediggeráđi árvalusa. </p>
<p><em type="italic">Sámedikki dievasčoahkkin - 021/17 </em></p>
<p>Doarjja lávdegotti mearkkašupmái</p>
<p>Sorjjasmeahttun áirras Hartvik Hansen doarju lávdegotti mearkkašumi.</p>
<p>Olgeš áirras Ellen Kristina Saba doarju lávdegotti mearkkašumi.</p>
<p>Árja áirras Torbjørg Leirbakken doarju lávdegotti mearkkašumi.</p>
<p>Ášši meannudeapmi álggahuvvui 01.06.17 dii. 15.10 <em type="italic">Jienasteapmi </em>39 áirasis ledje 36 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Evttohus 3 hilgojuvvui 33 jienain 3 jiena vuostá.</p>
<p type="listitem">Evttohus 4 hilgojuvvui 30 jienain 6 jiena vuostá.</p>
<p type="listitem">Evttohus 2 mearriduvvui 32 jienain 4 jiena vuostá.</p>
<p type="listitem">Evttohus 1 mearriduvvui 33 jienain 3 jiena vuostá.</p>
<p type="listitem">Evttohus 5 ii ovddiduvvon</p>
<p type="listitem">Ealáhus- ja kulturlávdegotti ráva mearriduvvui 34 jienain 2 jiena vuostá.</p>
</list><p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Mearraluossabivdu lea deaŧalaš oassi sámi kultuvrra ávnnaslaš vuođus. Dain guovlluin gos sámit árbevirolaččat leat doaimmahan mearraluossabivddu, doppe dat lea áibbas deaŧalaš ja dárbbašlaš lotnolasealáhus ja birgenláhki. Sámediggi oaivvilda ahte luossariggodagat galget hálddašuvvot nu ahte maiddái boahttevaš buolvvat ožžot ilu ja ávkki das, ja Sámediggi háliida sihkkarastit ahte mearraluossabivdit eai dárbbaš váldit badjelásas beare stuora noađi guolásteami unnideamis.</p>
<p>Sámediggi čujuha dasa ahte mearraluossabivddu álbmotrievttálaš suodjalus sámi kultuvrra ja servodateallima vuođu oassin mearkkaša lea rádjá das man ollu sisabahkkemiid sámi mearraluossabivdit sáhttet gierdat eanet muddemiid ja gáržžidemiid geažil.</p>
<p>Sámediggi oaivvilda ahte njuolggadusat galget sihkkarastit ja fievrridit viidáseappot dan riddokultuvrra ja árbevieru maid mearraluossabivdu ovddasta. Stáhta ferte váldit čielga ovddasvástádusa das ahte sihkkarastit sámi kultuvrra ávnnaslaš kulturvuođu. Das gullá maiddái fuolahit ahte luondduvuođđu bisuhuvvo ja ahte láhčit eallinnávccalaš mearrasámi kultuvrii, earret eará dakko bokte ahte vuoigatvuohta doaimmahit mearraluossabivddu fuolahuvvo ja nannejuvvo boahtteáigái, ja ahte čađahuvvojit eará positiiva sierradoaibmabijut nannen ja ealáskahttin dihtii sámi riddokultuvrra.</p>
<p>Sámediggi deattuha dán vuođul ahte boahttevaš muddenproseassaid oktavuođas eai galgga konsultašuvnnat sihke Sámedikkiin ja guoskevaš mearraluossabivdiiguin sin ovddasteaddji organisašuvnnaid bokte dušše dahkkojuvvot dainna ulbmiliin ahte juksat ovttamielalašvuođa, muhto ahte dat guoská maiddái dan gáibádussii ahte háhkat áššebeliid friija ja ovddalgihtii dieđiheami vuođul miehtama boahttevaš muddemiidda.</p>
<p>Hálddašeapmi ja regulerenproseassat guolástusas ja mariidna ealáhusain gullet Ealáhus- ja guolástusdepartementii. Jus luossabivddu galgá sáhttit geahččat stuorit ja obbalaš oktavuođas mariidna hálddašeamis, de sirdojuvvo luossabivddu hálddašeapmi Ealáhus- ja guolástusdepartementii.</p>
<p>Sámediggi oaivvilda ahte dálá hálddašeapmi ii sihkkaraste mearraluoddabivddu ealáhussan ii ge kulturguoddin. Sámediggi deattuha ahte mii leat juksan sisabahkkemiid gierdanrájá vuhtiiváldimis mearrasámi servodaga. Dasa lassin lea stáhta geatnegahttojuvvo veahkehit positiiva doaibmabijuiguin bisuheamen dán bivddu oassin sámi kulturdoaimmaheamis.</p>
<p>Ášši meannudeapmi loahpahuvvui 01.06.17 dii. 16.35</p>
<p>Ášši 022/17</p>
<p>Sámedikki dievasčoahkkin</p>
<p>Ášši 002/17</p>
<p>Bajásšaddan- fuolahus- ja oahppolávdegoddi</p>
<p>Orre gåetie Saemien Sijtese</p>
<p>Áššenr.</p>
<p>17/2122</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Sámediggeráđi mearrádusárvalus: </em></p>
<p>Sámediggi doarju ođđa visteevttohusa Saemien Sijte várás maid Statsbygga lea ovddidan cuoŋománu 25.b. 2017. Sámediggi lea duhtavaš go Saemien Sijte ođđa vistti álkiduvvon ovdaprošeakta čájeha ahte ásahus sáhttá doaimmahit iežas bargamušaid máttasámi musean ja kulturguovddážin.</p>
<p>Sámediggi gokčá lassánan viessoláigogoluid Saemien Sijte ođđa vistti geažil. Sámediggi bidjá vuođđun ahte Stuorradiggi čuovvula viessoláigobuhtadusain Sámediggái seamma supmiin go dat mii vástida Saemien Sijte lassánan viessoláigui.</p>
<p>Lassin lassánan viessoláigui lea Sámedikki áigumuš lasihit doarjaga Saemien Sijte:ii lassánan doaimmaid geažil ja lassánan dárbbu geažil museafágalaš bargamušaide konserverema ja gaskkusteami oktavuođas, dás maiddái meroštallojuvvon 3 miljon ruvdnosaš lassáneapmi go ođđa visti gárvána.</p>
<p>Sámediggi doarju Saemien Sijte ođđa vistti prošeavtta ja bivdá ráđđehusa ja Stuorradikki váikkuhit dasa ahte prošeakta čađahuvvo. Sámediggi doarju maid huksenprošeavtta ekonomalaš rámmaid. Sámediggi bivdá viidáseappot ahte ráđđehus farggamusat ovddida álggahanjuolludusevttohusa Saemien Sijte ođđa ođđa vistti várás ja ahte Stuorradiggi čuovvula dan stáhtabušeahta nu fargga go vejolaš.</p>
<p><em type="italic">Bajásšaddan- fuolahus- ja oahppolávdegoddi - 002/17 </em></p>
<p>BFOL - Mearrádus:</p>
<p><em type="italic">Bajásšaddan-, fuolahus- ja oahppolávdegotti árvalus Álggahus </em>Bajásšaddan-, fuolahus- ja oahppolávdegoddi leat meannudan ášši 22/17 Ođđa visti Saemien Sijte:i. Lávdegoddi ovddida čuovvovaš evttohusa: <em type="italic">Mearkkašupmi </em><em type="italic">Mearkkašupmi ovddiduvvon Norgga Sámiid Riikkasearvvi/Sámeálbmot bellodaga (NSR/SÁB) Aili Keskitalo, Christina Henriksen, Tor Gunnar Nystad ja Piera Heaika Muotka bokte. Lávdegotti lahttu Åarjel-Saemiej Gielh Jon Tomas Bransfjell doarju: </em><em type="italic">Sámi kulturvisttit </em>Dáid lahtuid mielas lea váidalahtti hilljánis ovdáneapmi sámi kulturinstitušuvnnaid huksenáššiin. Váikko leat álggahan ja ovddidan mange sámi kulturinstitušuvnna daid maŋemus 30 jagis, de eai leat dat fysalaš rámmaeavttut ovdánan nu go berrešii. Sámi kulturviessoprošeavttat eai leat prioriterejuvvon, dehe lea ovdáneapmi huksenprošeavttain garrasit moitojuvvon. Okta ovdamearka dasa lea ovdáneapmi sámi duhátjagiprošeakta, Ä’vv Saa’mi mu’zei, Nuortasámiid vuorkádávvir. Vuođđogeargi biddjui 2006:is, ja easka dan jagi sáhttit ávvudit vistti rahpama. Dat gávdnojit maid eará dehálaš sámi kulturinstitušuvnnat mat eai leat ožžon árvvusadnon vistti. Beaivváš Sámi Nášunalteáhter lea dál suohkana kulturviesus, ja lea maid muhtin áigodagaid ferten bissehit doaimmaset bargobirasváttisvuođaid geažil. Sámi Nášunalteáhteris lea alla dáiddalaš dássi, ja lea ožžon ollu ánssášeami ovdamearka dihte Vidas Extremas. Beaivváš lea johttiteáhter, sii johtet sihke sámis ja olggobealde sámi, muhto dárbbašit bissovaš vistti, teáhtervistti mii lea heivehuvvon teáhtera dárbbuide. Plánat ásahit sámi dáiddavuorkádávvira gal fertet vuorddašit. RiddoDuottar Museat (RDM) hálddašit dál stuora dáiddagolli Sámedikki ovddas. Dát leat sámi dáidda- ja duodjeávdnasat maid leat oastán máŋgga jagi badjel Sámedikki sisaoastinortnegiin mii gullá sámi dáidagii ja duodjái. Daid dáidagat leat dušše muhttinmuddui almmolaččat olahanmuttus, danne go eai gávdno fásta čájáhusvisttit daidda. Dán dálvvi čalmmustuvvui sámi dáiddavuorkádávvira váilevašvuohta ovttasbargočájáhusain gaskkal RDM ja Davvi-Norgga dáiddavuorkádávvira «There is no. Is there now?». Dat lea surgat go duoji- ja dáiddagolli mii gaskkustuvvo, čilge ja dulko sámi kultuvrra, árbevieruid ja servodaga ii leat olahanmuttus sámi álbmogii. Leat maid plánat huksendárbbuide Árran julevsáme guovddážii, Várdobáikái ja Álttá siidii ođđa visttiid hukset, stuoridit Aajege nu ahte čahkke kulturviessooasi, ja ođđa lanjaid Oslo sámi vissui. Jus dál viimmat, 20 jagi maŋŋil ja ollu resurssaid bidjama plánemii, oažžut duohtandahkkot Saemien Sijte-huksema, de leat mii aŋkke dušše unna lávkkáža lagabus dohkálaš lanjaid sámi kulturárbái, dáidagii ja kulturgaskkusteapmái. Dáid lahtuid mielas ovdána sámi kulturvisttiid háhkan dohkkemeahttumit, ja oppalohkái vealaheapmin sámi kultuvrii ja servodahkii. Seammás go eai vuorut sámi kulturvisttiid muhto gutnehuhttet daid, de huksejit ovttohii ođđa kulturvisttiid Norggas, dahje divodit boares visttiid. Nationála 2017 reviderejuvvon bušeahta vuoruhemiin boahtá dát čielgasit ovdan. Dat orru eahpegovttolaš ja eahperehálaš gáibidit ahte Sámediggi galgá vuoruhit iešguđetge dehálaš sámi visttiid gaskal, seammás go eiseválddiid bealis ii leat dáhttu čađahit daid huksenprošeavttaid mat duođai vuoruhuvvojit. Otná ruhtadanortnet lea dáid lahtuid mielas eahpedoaibmi ja eahpeeinnostahtti sámi kulturvisttiid ektui. Lea áigi árvvoštallat eará molssaevttolaš ruhtadanortnegiid sámi kulturvisttiide. Čoavddus dása sáhttá ahte Sámediggi oažžu ovddasvástádusa sámi kulturvisttiid viessoláiggu ruhtadit, dát eaktuda ahte Sámedikki bušeahttarámma lasihuvvo. Sámediggi sáhttá dasto váldit duohta ovddasvástádusa huksenprošeavttaid vuoruheamis ja daidda gárvvistuvvon visttiid doaibmajođiheamis. Dakkár ođđa ruhtadanmodealla dagaha álkibun ja beavttálmahttima Sámediggái, ráđđehussii ja Stuoradiggái, ja buoret fysalaš vuođđostruktuvra ja eavttuid sámi kulturinstitušuvnnaide. <em type="italic">Evttohusat </em></p>
<p><em type="italic">Evttohus ovddiduvvon Åarjel-Samiej Gielh Ellinor Marita Jåma bokte. Lávdegotti lahtut Bargiidbellodagas (BB) Johan Vasara, Ronny Wilhelmsen, Ragnhild Melleby Aslaksen ja Jørn Are Gaski, Norgga Sámiid Riikkasearvvi/Sámeálbmot bellodaga (NSR/SÁB) Aili Keskitalo, Christina Henriksen, Tor Gunnar Nystad ja Piera Heaika Muotka, Árja Torbjørg Leirbakken ja Rolf Anders Hætta, Nordkalottfolket Kjellrun Wilhelmsen ja Olgešbellodaga Nils Ánte Eira dorjot: </em><em type="italic">Evttohus 1 </em>Goalmmát teakstaoasis, sihkkojuvvo cealkka maŋŋá maŋimuš rihku. Ođđa maŋimuš cealkka: </p>
<p>Árvvoštallojuvvo 3 miljon ru lasánus mii berre boahtit cehkiid mielde ovdal go viessu lea gárvvis. Lasáhus maŋimuš teakstaoassái, maŋŋá vuosttaš cealkaga: Sámediggi gáibida ráđđehusas ahte juo geavahuvvon ruđat 19,5 miljon ru eai biddjojuvvo dán rámma sisa. Saemien Sijte lea olles proseassas čuvvon sihke Stáhta huksenfitnodaga ja Kulturdepartemeantta rávvagiid. Ovddasvástádusa das go ovddit prošeakta bissehuvvui, ii sáhte bidjat ásahusa ala dahje máttasámi servodahkii. Danne lea áibbas eahpegovttolaš ahte prošeakta Saemien Sijte galgá guoddit ovddasvástádusa juo geavahuvvon ruđain. Nubbi cealkka sihkkojuvvo ja rievdaduvvo dánin: Sámediggi doarju maiddái huksenprošeavtta 140 miljon ru ekonomalaš rámmaid. <em type="italic">Lávdegotti ráva </em>Lávdegottis eai leat eanet evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. </p>
<p><em type="italic">Sámedikki dievasčoahkkin - 022/17 </em></p>
<p>Doarjja lávdegotti mearkkašupmái</p>
<p>Sámit lulde áirras Marie Therese Nordsletta Aslaksen doarju lávdegotti mearkkašumi.</p>
<p>Olgeš áirras Nils Ante O. Eira doarju lávdegotti mearkkašumi.</p>
<p>Johttisápmelaččaid listu áirras Per A. Bæhr doarju lávdegotti mearkkašumi.</p>
<p>Ášši meannudeapmi álggahuvvui 01.06.17 dii. 17.00 <em type="italic">Jienasteapmi </em>39 áirasis ledje 38 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Evttohus 1 mearriduvvui ovttajienalaččat.</p>
<p type="listitem">Bajásšaddan-, fuolahus- ja oahppolávdegotti ráva mearriduvvui ovttajienalaččat.</p>
</list><p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámediggi doarju ođđa visteevttohusa Saemien Sijte várás maid Statsbygga lea ovddidan cuoŋománu 25.b. 2017. Sámediggi lea duhtavaš go Saemien Sijte ođđa vistti álkiduvvon ovdaprošeakta čájeha ahte ásahus sáhttá doaimmahit iežas bargamušaid máttasámi musean ja kulturguovddážin.</p>
<p>Sámediggi gokčá lassánan viessoláigogoluid Saemien Sijte ođđa vistti geažil. Sámediggi bidjá vuođđun ahte Stuorradiggi čuovvula viessoláigobuhtadusain Sámediggái seamma supmiin go dat mii vástida Saemien Sijte lassánan viessoláigui.</p>
<p>Lassin lassánan viessoláigui lea Sámedikki áigumuš lasihit doarjaga Saemien Sijte:ii lassánan doaimmaid geažil ja lassánan dárbbu geažil museafágalaš bargamušaide konserverema ja gaskkusteami oktavuođas. Árvvoštallojuvvo 3 miljon ru lasánus mii berre boahtit cehkiid mielde ovdal go viessu lea gárvvis.</p>
<p>Sámediggi doarju Saemien Sijte ođđa vistti prošeavtta ja bivdá ráđđehusa ja Stuorradikki váikkuhit dasa ahte prošeakta čađahuvvo. Sámediggi gáibida ráđđehusas ahte juo geavahuvvon ruđat 19,5 miljon ru eai biddjojuvvo dán rámma sisa. Saemien Sijte lea olles proseassas čuvvon sihke Stáhta huksenfitnodaga ja Kulturdepartemeantta rávvagiid. Ovddasvástádusa das go ovddit prošeakta bissehuvvui, ii sáhte bidjat ásahusa ala dahje máttasámi servodahkii. Danne lea áibbas eahpegovttolaš ahte prošeakta Saemien Sijte galgá guoddit ovddasvástádusa juo geavahuvvon ruđain. Sámediggi doarju maiddái huksenprošeavtta 140 miljon ru ekonomalaš rámmaid. Sámediggi bivdá viidáseappot ahte ráđđehus farggamusat ovddida álggahanjuolludusevttohusa Saemien Sijte ođđa ođđa vistti várás ja ahte Stuorradiggi čuovvula dan stáhtabušeahta nu fargga go vejolaš.</p>
<p>Ášši meannudeapmi loahpahuvvui 01.06.17 dii. 17.55</p>
<p>Ášši 024/17</p>
<p>Sámedikki dievasčoahkkin</p>
<p>Ášši 004/17</p>
<p>Plána ja finansalávdegoddi</p>
<p>Fágalávdegottiid bargonjuolggadusat - revideren kapihtal 1 j) ja kapihtal 3</p>
<p>Áššenr.</p>
<p>17/2036</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Dievasčoahkkinjođihangotti mearrádusárvalus: </em></p>
<p>Sámediggi mearrida čuovvovaš rievdadusaid <em type="italic">Sámedikki fágalávdegottiid bargonjuolggadusain </em>: </p>
<p>(Otná njuolggadus leat čállojuvvon kursiiva čállosiin, ja árvaluvvon ođđa njuolggadus lea čállojuvvon dábálaš čállosiin)</p>
<p><span type="quote">j)Lea lávdegoddejođiheaddji ovddasvástádus ahte áššit
ovdánit ja ahte árvalus gárvána áigemeari sisa.Čoahkkinjođihangoddi sáhttá guhkidit lávdegotti áigemeari buktit
árvalusa dahje sirdit ášši eará lávdegoddái gieđahallamii. Čoahkkinjođihangoddi sáhttá maid mearridit ahte ášši galgá vuos
gieđahallojuvvot ovtta lávdegottis ja ahte dán lávdegotti
evttohus galgá sáddejuvvot muhtun eará lávdegoddái gulaskuddamii ovdal
go árvalus buktojuvvo. </span></p>
<p><em type="italic">Bajábeali j) rievdaduvvo dánin: </em></p>
<p><span type="quote">j) Lea lávdegoddejođiheaddji ovddasvástádus ahte áššit ovdánit ja
ahte árvalus gárvána áigemeari sisa.
Čoahkkinjođihangoddi sáhttá guhkidit lávdegotti áigemeari buktit
árvalusa, sirdit ášši eará lávdegoddái gieđahallamii dahje guhkidit
áigemeari buktit árvalusa boahtte dievasčoahkkimii. Ohcan maŋideamis ja
dievasčoahkkinjođihangotti vástádus galget leat čálalaččat.
Čoahkkinjođihangoddi sáhttá maid mearridit ahte ášši galgá vuos
gieđahallojuvvot ovtta lávdegottis ja ahte dán lávdegotti evttohus galgá
sáddejuvvot muhtun eará lávdegoddái gulaskuddamii ovdal go árvalus
buktojuvvo.</span></p>
<p>(Otná njuolggadus leat čállojuvvon kursiiva čállosiin, ja árvaluvvon ođđa njuolggadus lea čállojuvvon dábálaš čállosiin)</p>
<p><em type="italic">3. Eará bealit </em></p>
<p><span type="quote">b. Lávdegottit sáhttet vuolgit mátkái dahje
dutkanmátkái oahpásmuvvan dihte áššiide maid lávdegoddi gieđahallá.
Dievasčoahkkinjođihangoddi galgá dohkkehit mátkkiid, ja lea lávdegotti
jođiheaddji ovddasvástádus plánet ja čađahit mátkki. </span></p>
<p><span type="quote">Lávdegottit sáhttet maid searvat
čoahkkimiidda/semináraide/konferánssaide oahpásmuvvan dihte áššiide
maiguin lávdegoddi bargá. Lávdegotti jođiheaddji mearrida geat
lávdegotti lahtuin sáhttet searvat. </span></p>
<p><span type="quote">Lávdegottiid mátkkit ja searvan
čoahkkimiidda/semináraide/konferánssaide galgá dáhpáhuvvat
bušeahttarámma siskkobealde mii lávdegoddái lea biddjojuvvon. </span></p>
<p><span type="quote">Áirasiid geatnegasvuohta ovddastit gusto maid lávdegoddemátkkiin.
</span></p>
<p><em type="italic">Bajábeali b) rievdaduvvo dánin: </em></p>
<p>3. Eará bealit</p>
<p><span type="quote">b. Lávdegottit sáhttet vuolgit mátkái dahje dutkanmátkái oahpásmuvvan
dihte áššiide maid lávdegoddi gieđahallá dahje mat leat dan
fágasuorggis. </span></p>
<p><span type="quote">Dievasčoahkkinjođihangoddi galgá dohkkehit mátkkiid, ja lea
lávdegotti jođiheaddji ovddasvástádus plánet ja čađahit mátkki. </span></p>
<p><span type="quote">Lávdegottit sáhttet maid searvat
čoahkkimiidda/semináraide/konferánssaide oahpásmuvvan dihte áššiide
maiguin lávdegoddi bargá. Lávdegotti jođiheaddji mearrida geat
lávdegotti lahtuin sáhttet searvat. </span></p>
<p><span type="quote">Lávdegottiid mátkkit ja searvan
čoahkkimiidda/semináraide/konferánssaide galgá dáhpáhuvvat
bušeahttarámma siskkobealde mii lávdegoddái lea biddjojuvvon. </span></p>
<p><span type="quote">Áirasiid geatnegasvuohta ovddastit gusto maid lávdegoddemátkkiin.
</span></p>
<p><em type="italic">Ođđa čuokkis c) 3. Eará bealit vuolde čuodjá ná: </em></p>
<p><span type="quote">c. Lávdegoddi sáhttá ovddidit evttohusa áššái
dievasčoahkkinjođihangoddái ja Sámediggeráđđái. </span></p>
<p><em type="italic">3. Eará bealit čuoggás c) šaddá ođđa čuokkis d) ja čuodjá ná: </em></p>
<p><span type="quote">d. Dábálaš lávdegoddečoahkkimat leat váldonjuolggadussan rahpasat.
Lávdegottit sáhttet dattetge mearridit giddet čoahkkima go nu háliidit,
gč. čoahkkinortnega § 13. </span></p>
<p><em type="italic">Plána ja finansalávdegoddi - 004/17 </em></p>
<p>PFL - Mearrádus:</p>
<p><em type="italic">Álggahus: </em></p>
<p>Plána- ja finánsalávdegoddi lea meannudan Čoahkkinjođihangotti evttohusa rievdadusain Sámedikki fágalávdegottiid bargonjuolggadusain.</p>
<p><em type="italic">Lávdegotti evttohus: </em></p>
<p>Lávdegottis eai leat mearkkašumit dahje evttohusat ja ávžžuha Sámedikki mearridit čuovvovaččat:</p>
<p>Sámediggi doarju muđui čoahkkinjođihangotti mearrádusárvalusa.</p>
<p><em type="italic">Sámedikki dievasčoahkkin - 024/17 </em></p>
<p>Ášši meannudeapmi álggahuvvui 01.06.17 dii. 19.10 <em type="italic">Jienasteapmi </em>39 áirasis ledje 36 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Plána- ja finánsalávdegotti ráva mearriduvvui ovttajienalaččat.</p>
</list><p/>
<p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámediggi mearrida čuovvovaš rievdadusaid <em type="italic">Sámedikki fágalávdegottiid bargonjuolggadusain </em>: </p>
<p>(Otná njuolggadus leat čállojuvvon kursiiva čállosiin, ja árvaluvvon ođđa njuolggadus lea čállojuvvon dábálaš čállosiin)</p>
<p><span type="quote">j)Lea lávdegoddejođiheaddji ovddasvástádus ahte áššit
ovdánit ja ahte árvalus gárvána áigemeari sisa.Čoahkkinjođihangoddi sáhttá guhkidit lávdegotti áigemeari buktit
árvalusa dahje sirdit ášši eará lávdegoddái gieđahallamii. Čoahkkinjođihangoddi sáhttá maid mearridit ahte ášši galgá vuos
gieđahallojuvvot ovtta lávdegottis ja ahte dán lávdegotti
evttohus galgá sáddejuvvot muhtun eará lávdegoddái gulaskuddamii ovdal
go árvalus buktojuvvo. </span></p>
<p><em type="italic">Bajábeali j) rievdaduvvo dánin: </em></p>
<p><span type="quote">j) Lea lávdegoddejođiheaddji ovddasvástádus ahte áššit ovdánit ja
ahte árvalus gárvána áigemeari sisa.
Čoahkkinjođihangoddi sáhttá guhkidit lávdegotti áigemeari buktit
árvalusa, sirdit ášši eará lávdegoddái gieđahallamii dahje guhkidit
áigemeari buktit árvalusa boahtte dievasčoahkkimii. Ohcan maŋideamis ja
dievasčoahkkinjođihangotti vástádus galget leat čálalaččat.
Čoahkkinjođihangoddi sáhttá maid mearridit ahte ášši galgá vuos
gieđahallojuvvot ovtta lávdegottis ja ahte dán lávdegotti evttohus galgá
sáddejuvvot muhtun eará lávdegoddái gulaskuddamii ovdal go árvalus
buktojuvvo.</span></p>
<p>(Otná njuolggadus leat čállojuvvon kursiiva čállosiin, ja árvaluvvon ođđa njuolggadus lea čállojuvvon dábálaš čállosiin)</p>
<p><em type="italic">3. Eará bealit </em></p>
<p><span type="quote">b. Lávdegottit sáhttet vuolgit mátkái dahje
dutkanmátkái oahpásmuvvan dihte áššiide maid lávdegoddi gieđahallá.
Dievasčoahkkinjođihangoddi galgá dohkkehit mátkkiid, ja lea lávdegotti
jođiheaddji ovddasvástádus plánet ja čađahit mátkki. </span></p>
<p><span type="quote">Lávdegottit sáhttet maid searvat
čoahkkimiidda/semináraide/konferánssaide oahpásmuvvan dihte áššiide
maiguin lávdegoddi bargá. Lávdegotti jođiheaddji mearrida geat
lávdegotti lahtuin sáhttet searvat. </span></p>
<p><span type="quote">Lávdegottiid mátkkit ja searvan
čoahkkimiidda/semináraide/konferánssaide galgá dáhpáhuvvat
bušeahttarámma siskkobealde mii lávdegoddái lea biddjojuvvon. </span></p>
<p><span type="quote">Áirasiid geatnegasvuohta ovddastit gusto maid lávdegoddemátkkiin.
</span></p>
<p><em type="italic">Bajábeali b) rievdaduvvo dánin: </em></p>
<p>3. Eará bealit</p>
<p><span type="quote">b. Lávdegottit sáhttet vuolgit mátkái dahje dutkanmátkái oahpásmuvvan
dihte áššiide maid lávdegoddi gieđahallá dahje mat leat dan
fágasuorggis. </span></p>
<p><span type="quote">Dievasčoahkkinjođihangoddi galgá dohkkehit mátkkiid, ja lea
lávdegotti jođiheaddji ovddasvástádus plánet ja čađahit mátkki. </span></p>
<p><span type="quote">Lávdegottit sáhttet maid searvat
čoahkkimiidda/semináraide/konferánssaide oahpásmuvvan dihte áššiide
maiguin lávdegoddi bargá. Lávdegotti jođiheaddji mearrida geat
lávdegotti lahtuin sáhttet searvat. </span></p>
<p><span type="quote">Lávdegottiid mátkkit ja searvan
čoahkkimiidda/semináraide/konferánssaide galgá dáhpáhuvvat
bušeahttarámma siskkobealde mii lávdegoddái lea biddjojuvvon. </span></p>
<p><span type="quote">Áirasiid geatnegasvuohta ovddastit gusto maid lávdegoddemátkkiin.
</span></p>
<p><em type="italic">Ođđa čuokkis c) 3. Eará bealit vuolde čuodjá ná: </em></p>
<p><span type="quote">c. Lávdegoddi sáhttá ovddidit evttohusa áššái
dievasčoahkkinjođihangoddái ja Sámediggeráđđái. </span></p>
<p><em type="italic">3. Eará bealit čuoggás c) šaddá ođđa čuokkis d) ja čuodjá ná: </em></p>
<p><span type="quote">d. Dábálaš lávdegoddečoahkkimat leat váldonjuolggadussan rahpasat.
Lávdegottit sáhttet dattetge mearridit giddet čoahkkima go nu háliidit,
gč. čoahkkinortnega § 13. </span></p>
<p>Ášši meannudeapmi loahpahuvvui 01.06.17 dii. 19.15</p>
<p>Ášši 025/17</p>
<p>Sámedikki dievasčoahkkin</p>
<p>Ášši 005/17</p>
<p>Plána ja finansalávdegoddi</p>
<p>Njuolggadusat Sámedikki politihkalaš dássái – revideren čuoggáš 4</p>
<p>Áššenr.</p>
<p>17/2036</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Dievasčoahkkinjođihangotti mearrádusárvalus </em></p>
<p>Sámedikki politihkalaš dási njuolggadusat evttohuvvojit rievdaduvvot čuoggáš 4 Golut fuolahusbargui leat ná:</p>
<p>Sámediggepolitihkkarat sáhttet dárbbašlaš bargomátkkiid oktavuođas oažžut buhtaduvvot duođaštuvvon fuolahusbargogoluid ja vejolaš mátkegoluid fuolahusbargái čuovvovaš máksomeriid mielde:</p>
<list><p type="listitem">Sadjásažžii ruovttus 2 000 ru rádjái jándorii, <em type="italic">dassážii go mánná deavdá 16 jagi </em></p>
<p type="listitem">Mánnágeahččái lea eanemusat 900 ru vuosttaš mánás ja 300 ru juohke eará mánás. <em type="italic">Mánnán lohkko mánná gitta 12 jagi radjái. </em></p>
<p type="listitem">Buohcci, boarrása ja doaibmahehttejuvvon olbmo dárbbašlaš divššu ja/dahje geahčču ovddas buhtaduvvo 1 500 ru beaivái. <em type="italic">Dán ferte almmolaš instánsa duođaštit. </em></p>
</list><p>Náittosguoibmi/ovttasássi dahje muhtun eará geainna juogada máná beaivválaš fuola, sáhttá muhtun spiehkastagain leat mielde mátkkiin, go galgá máná geahččat, ja oažžut máksojuvvot mátke- ja orrungoluid. Dát ráddjejuvvo gustot dušše dalle go lea deaŧalaš ahte mánná lea mielde, ovdamearkka dihte máná njamaheami oktavuođas. Ortnet guoská gitta dassážiigo mánná deavdá jagi. Sámediggi sáhttá árvvoštallat erenoamáš diliin buhtadit goluid badjel jahkásaš máná ovddas.</p>
<p><em type="italic">Mieđušteaddjái sáhttá máksojuvvot massojuvvon bargodienas go buktá duođaštusa. </em></p>
<p>Rehkega čállá son, gii bearráigeahččá máná/olbmo, ja áirras duođašta bargooktavuođa Bálká- ja buhtadusskovvái. Dasa galgá maid čállit gean lea dikšun dahje/ ja máná nama ja jagi.</p>
<p>Áhčči, eadni dahje eará iežas bearašlahttu ii sáhte oažžut buhtadusa mánnágeahču/fuolahusbarggu ovddas.</p>
<p><em type="italic">Plána ja finansalávdegoddi - 005/17 </em></p>
<p>PFL - Mearrádus:</p>
<p><em type="italic">Álggahus: </em></p>
<p>Plána- ja finánsalávdegoddi lea meannudan ášši Njuolggadusat Sámedikki politihkalaš dássái – Rievdadusat 4. čuoggás, ja ovddida čuovvovaš evttohusa:</p>
<p><em type="italic">Lávdegotti evttohus: </em></p>
<p>Lávdegottis eai leat mearkkašumit dahje evttohusat ja ávžžuha Sámedikki mearridit čuovvovaččat:</p>
<p>Sámediggi doarju muđui Sámedikki čoahkkinjođihangotti mearrádusárvalusa.</p>
<p><em type="italic">Sámedikki dievasčoahkkin - 025/17 </em></p>
<p>Ášši meannudeapmi álggahuvvui 01.06.17 dii. 19.15 <em type="italic">Jienasteapmi </em>39 áirasis ledje 36 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Plána- ja finánsalávdegotti ráva mearriduvvui ovttajienalaččat.</p>
</list><p/>
<p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámedikki politihkalaš dási njuolggadusat evttohuvvojit rievdaduvvot čuoggáš 4 Golut fuolahusbargui leat ná:</p>
<p>Sámediggepolitihkkarat sáhttet dárbbašlaš bargomátkkiid oktavuođas oažžut buhtaduvvot duođaštuvvon fuolahusbargogoluid ja vejolaš mátkegoluid fuolahusbargái čuovvovaš máksomeriid mielde:</p>
<list><p type="listitem">Sadjásažžii ruovttus 2 000 ru rádjái jándorii, <em type="italic">dassážii go mánná deavdá 16 jagi </em></p>
<p type="listitem">Mánnágeahččái lea eanemusat 900 ru vuosttaš mánás ja 300 ru juohke eará mánás. <em type="italic">Mánnán lohkko mánná gitta 12 jagi radjái. </em></p>
<p type="listitem">Buohcci, boarrása ja doaibmahehttejuvvon olbmo dárbbašlaš divššu ja/dahje geahčču ovddas buhtaduvvo 1 500 ru beaivái. <em type="italic">Dán ferte almmolaš instánsa duođaštit. </em></p>
</list><p>Náittosguoibmi/ovttasássi dahje muhtun eará geainna juogada máná beaivválaš fuola, sáhttá muhtun spiehkastagain leat mielde mátkkiin, go galgá máná geahččat, ja oažžut máksojuvvot mátke- ja orrungoluid. Dát ráddjejuvvo gustot dušše dalle go lea deaŧalaš ahte mánná lea mielde, ovdamearkka dihte máná njamaheami oktavuođas. Ortnet guoská gitta dassážiigo mánná deavdá jagi. Sámediggi sáhttá árvvoštallat erenoamáš diliin buhtadit goluid badjel jahkásaš máná ovddas.</p>
<p><em type="italic">Mieđušteaddjái sáhttá máksojuvvot massojuvvon bargodienas go buktá duođaštusa. </em></p>
<p>Rehkega čállá son, gii bearráigeahččá máná/olbmo, ja áirras duođašta bargooktavuođa Bálká- ja buhtadusskovvái. Dasa galgá maid čállit gean lea dikšun dahje/ ja máná nama ja jagi.</p>
<p>Áhčči, eadni dahje eará iežas bearašlahttu ii sáhte oažžut buhtadusa mánnágeahču/fuolahusbarggu ovddas. Ášši meannudeapmi loahpahuvvui 01.06.17 dii. 19.17</p>
<p>Ášši 026/17</p>
<p>Sámedikki dievasčoahkkin</p>
<p>Ášši 006/17</p>
<p>Plána ja finansalávdegoddi</p>
<p>Sámedikki lávdegodde- ja dievasčoahkkimat 2018 čoahkkinplána</p>
<p>Áššenr.</p>
<p>14/2223</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Dievasčoahkkinjođihangotti mearrádusárvalus </em></p>
<p>Sámediggi mearrida čuovvovaš čoahkkinplána jagi 2018 Sámedikki čoahkkimiid várás.</p>
<p><em type="italic">Sámedikki lávdegodde- ja dievasčoahkkimat vuosttas jahkebeali 2018: </em></p>
<p>Vahku 8: Oktasaš seminára Stuorradikkiin ja joavkučoahkkimat - 3 beaivi Vahku 10: Njukčamánu 5. – 10.b., lávdegodde- ja dievasčoahkkimat.. Vahku 21 Miessemánu 22. – 25. b., lávdegoddečoahkkimat (maŋebárgga – bearjadaga) Vahku 23 Geassemánu 4. – 8. b., dievasčoahkkin</p>
<p><em type="italic">Sámedikki lávdegodde- ja dievasčoahkkimat nuppi jahkebeali 2018: </em></p>
<p>Vahku 37: Čákčamánu 10. – 14. b., lávdegoddečoahkkimat Vahku 39 Čákčamánu 24. – 28. b. dievasčoahkkin Vahku 47 Skábmamánu 19. – 23. .b., lávdegoddečoahkkimat Vahku 49 Juovlamánu 3. – 7. b., dievasčoahkkin</p>
<p><em type="italic">Plána ja finansalávdegoddi - 006/17 </em></p>
<p>PFL - Mearrádus:</p>
<p><em type="italic">Álggahus: </em></p>
<p>Sámedikki plána- ja finánsalávdegoddi lea meannudan Sámedikki lávdegodde- ja dievasčoahkkimat 2018 čoahkkinplána ja ovddida čuovvovaččat:</p>
<p><em type="italic">Mearkkašupmi: </em></p>
<p><em type="italic">Mearkkašumi ovddidii Thomas Åhren, Norgga Sámiid Riikasearvvis (NSR). </em></p>
<p><em type="italic">Lávdegotti eanetlohku, Norgga Sámiid Riikasearvvi (NSR) lahtut, Bargiidbellodaga sámediggejoavkku lahtut,Olgešbellodaga lahttu, ovddidit čuovvovaš mearkkašumi: </em></p>
<p><em type="italic">Guokte vahkku gaska gaskkal lávdegotte- ja dievasčoahkkimiid </em></p>
<p>Lávdegoddái lea dehálaš ahte dievasčoahkkin galgá dávistit sámi servodaga viidát. Dát mielddisbuktá ahte lea sávahahtti ahte olbmo eallindilit eai galgga leat vealtameahttumat dasa ahte sáhttá go olmmoš searvat áirrasin Sámedikki dievasčoahkkimiin.</p>
<p>Jus galgá speadjalastit sámi servodaga, de lea sávahahtti ahte buot jienastuslogu olbmot vásihit ahte sis lea vejolašvuohta searvat válggaide ja čoahkkimiidda Sámedikkis. Muhtin fidnojoavkkuide, nu go omd jođiheddjiide ja ealáhusdoaimmaheddjiide, sáhttá geahpedit árgabeaivvi jus diehtá ahte lea guhkit gaska gaskkal lávdegotte- ja dievasčoahkkima.</p>
<p>Lávdegoddi háliida danin ávžžuhit čoahkkinjođihangotti geahčadit dárkileappot ovdamuniid ja heajut beliid go ásaha guovtti vahkku gaskka gaskkal lávdegottečoahkkimiid ja dievasčoahkkimiid.</p>
<p><em type="italic">Evttohusat: </em></p>
<p><em type="italic">Anita Ravna, NSR ovddida čuovvovaš evttohusa. </em></p>
<p><em type="italic">Evttohusa dorjot Norgga Sámiid Riikasearvvi (NSR) Bargiidbellodaga sámediggejoavku, sorjjasmeahttun lahttu Hartvik Hansen, Olgešbellodat ja Åarjel-Saemiej Gielh. </em></p>
<p><em type="italic">1. e vttohus : </em></p>
<p>Čujuhuvvo árvalussii čoahkkinjođihangottis. NSR doarju árvalusa earret čuovvovaš vahkkuid: - Lávdegoddevahkku sirdojuvvo 21. Vahkkus 22.vahkkui (4 beaivvi). - Dievasčoahkkin sirdojuvvo 23.vahkkus 24.vahkkui.</p>
<p>Dán bivdit vai bassebeaivi (2.hellodatbeaivi) ii dárbbašuvvo geavahuvvot mátkkošteapmái Sámedikki lávdegoddevahkkui.</p>
<p><em type="italic">Aud Marthinsen Ovddásdusbellodat ovddida čuovvovaš evttohusa: </em></p>
<p><em type="italic">2 . evttohus </em></p>
<p>Ođđa árvalus mii boahtá čoahkkinjođiheaddji árvalusa sadjái:</p>
<p>Vahkku 8: Oktasaš seminára stuoradikkiin ja joavkočoahkkimat – 3 beaivvi</p>
<p>vahkku 10: njukčamánu 5.-10.b. Lávdegotte-/ dievasčoahkkin</p>
<p>Vahkku 21; Sihkkojuvvo</p>
<p>Vahkku 23: Geassemánu 4.-8.b. Lávdegotte-/ dievasčoahkkin</p>
<p>Vahkku 37: Sihkkojuvvo</p>
<p>Vahkku 39: Čakčamánu 24.-28.b. Lávdegotte-/ dievasčoahkkin</p>
<p>Vahkku 47: Sihkkojuvvo</p>
<p>Vahkku 49: Juovlamánu 3.-7.b. Lávdegotte-/ dievasčoahkkin</p>
<p><em type="italic">Lávdegotti evttohus: </em></p>
<p>Lávdegottis eai leat eanet mearkkašumit dahje evttohusat ja ávžžuha Sámedikki mearridit čuovvovaččat:</p>
<p>Sámediggi doarju muđui čoahkkinjođihangotti mearrádusárvalusa.</p>
<p><em type="italic">Sámedikki dievasčoahkkin - 026/17 </em></p>
<p>Ášši meannudeapmi álggahuvvui 01.06.17 dii. 19.17 <em type="italic">Jienasteapmi </em>39 áirasis ledje 36 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Evttohus 2 hilgojuvvui 31 jienain 5 jiena vuostá.</p>
<p type="listitem">Evttohus 1 mearriduvvui 34 jienain 2 jiena vuostá.</p>
<p type="listitem">Plána- ja finánsalávdegotti ráva mearriduvvui 34 jienain 2 jiena vuostá</p>
</list><p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámediggi mearrida čuovvovaš čoahkkinplána jagi 2018 Sámedikki čoahkkimiid várás.</p>
<p><em type="italic">Sámedikki lávdegodde- ja dievasčoahkkimat vuosttaš jahkebeali 2018: </em></p>
<p>Vahku 8 Oktasaš seminára Stuorradikkiin ja joavkučoahkkimat - 3 beaivi Vahku 10 Njukčamánu 5. – 10.b. lávdegodde- ja dievasčoahkkimat. Vahku 22 Miessemánu 29.b. – Geassemánu 1.b. lávdegoddečoahkkimat (maŋebárgga – bearjadaga) Vahku 24 Geassemánu 11. – 15.b. dievasčoahkkin</p>
<p><em type="italic">Sámedikki lávdegodde- ja dievasčoahkkimat nuppi jahkebeali 2018: </em></p>
<p>Vahku 37 Čákčamánu 10. – 14.b. lávdegoddečoahkkimat Vahku 39 Čákčamánu 24. – 28.b. dievasčoahkkin Vahku 47 Skábmamánu 19. – 23.b. lávdegoddečoahkkimat Vahku 49 Juovlamánu 3. – 7.b. dievasčoahkkin Ášši meannudeapmi loahpahuvvui 01.06.17 dii. 19.30</p>
<p>Ášši 027/17</p>
<p>Sámedikki dievasčoahkkin</p>
<p>Ášši 003/17</p>
<p>Bajásšaddan- fuolahus- ja oahppolávdegoddi</p>
<p>Stipende jollebe ööhpehtæmman</p>
<p>Áššenr.</p>
<p>16/4990</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Sámediggeráđi mearrádusárvalus: </em></p>
<p><em type="italic">Stipendeöörnege jollebe ööhpehtæmman </em></p>
<list><p type="listitem">Saemiedigkien budsjedte prioriteradimmieh vihteste stipendese jollebe ööhpehtæmman boelhkine mah njieljie - 4 – jaepieh ryöhkoeh. Voestes njieljienjaepienboelhke lea veeljemeboelhke 2017/2021.</p>
</list><list><p type="listitem">Saemiedigkien budsjedtesne jaepiej 2018 – 2021 stipendem daejtie studijidie prioriterede: <list><p type="listitem">Maanagïertelohkehtæjjaööhpehtimmie</p>
<p type="listitem">Maadthskuvlelohkehtæjjaööhpehtimmie 5.-jaepien maastere 1-7 jïh 5-10 saemien gïeline faagegievlesne</p>
</list></p>
</list><p/>
<list><p type="listitem">Ohtsije stipendese maanagïertelohkehtæjjaööhpehtæmman 1-7 jïh 5-10 edtja vihtiestidh satne eksamenem vaalteme jallh galhkuvekarakteerem åtna saemien gïelesne 1. jallh 2. gïeline jåarhkelïerehtimmeste, jallh plearoeh daltese.</p>
</list><list><p type="listitem">Saemiedigkieraerie stipendi stoeredahkem jïh jeatjah krïevenassh vihteste sjïere njoelkedassine öörnegasse.</p>
</list><p><em type="italic">Bajásšaddan- fuolahus- ja oahppolávdegoddi - 003/17 </em></p>
<p>BFOL - Mearrádus:</p>
<p><em type="italic">Bajásšaddan-, fuolahus- ja oahppolávdegotti árvalus Álggahus </em>Sámedikki bajásšaddan-, fuolahus- ja oahppolávdegoddi lea meannudan ášši 27/17 Stipeande jollebe ööhpehtæmman. Lávdegoddi ovddida čuovvovaš evttohusa: </p>
<p><em type="italic">Mearkkašupmi </em><em type="italic">Mearkkašupmi ovddiduvvon Norgga Sámiid Riikkasearvvi/Sámeálbmot bellodaga (NSR/SÁB) Piera Heaika Muotka, Aili Keskitalo, Christina Henriksen ja Tor Gunnar Nystad bokte. Lávdegotti lahtut Bargiidbellodaga (BB) Johan Vasara, Ronny Wilhelmsen, Ragnhild Melleby Aslaksen ja Jørn Are Gaski, Árja Torbjørg Leirbakken ja Rolf Anders Hætta, Nordkalottfolket Kjellrun Wilhelmsen, Åarjel-Saemiej Gielh Jon Tomas Bransfjell ja Olgešbellodaga Nils Ánte Oskal Eira dorjot: </em><em type="italic">Sámedikki alit oahpu stipeandaortnega almmuheapmi </em>Noodt&amp;Reiding lea Sámedikki ovddas evalueren Sámedikki stipeandaortnega alit oahpu várás. Evalueren čájehii earret eará ahte uhccán ohccit dovde stipeandaortnega ovdalgo sii válljejedje oahpu. Eatnašat ožžo dieđuid oahppobáikkis. Danne ii leat stipeanda leamaš mielde mearrideamen oahppoválljema. Dáid lahtuide lea deaŧalaš ahte stipeanda lea mielde rekrutteremin vuoruhuvvon oahpuide. Danne berre čuovvuluvvot raportta rávvaga ahte viidát almmuhit stipeandaortnega. Diehtojuohkima dihtii vejolaš ohcciide Sámedikki alit oahpu stipeandaortnega birra, berre Sámediggi váldit álgaga oažžut ráhkaduvvot oahppokataloga ovttasbarggus máhttodepartemeanttain ja daid universitehtaiguin ja allaskuvllaiguin mat fállet alit oahpu sámegielas ja sámegillii nu go Sámi allaskuvllain, Davvi universitehtain, ja Romssa universitehtain – Norgga árktalaš universitehtain. Oahppokatalogas berrejit leat dieđut iešguđet oahpposurggiid birra mat fállojuvvojit sámegielas ja sámegillii ja Sámedikki stipeandaortnega birra. Oahppokataloga berre maiddái heivehuvvot nu ahte dan sáhttá juohkit maiddái Suoma ja Ruoŧa bealde Sámis. <em type="italic">Evttohusat </em><em type="italic">Evttohus ovddiduvvon Norgga Sámiid Riikkasearvvi/Sámeálbmot bellodaga (NSR/SÁB) Tor Gunnar Nystad, Aili Keskitalo, Christina Henriksen ja Piera Heaika Muotka bokte. Lávdegotti lahtut Bargiidbellodaga (BB) Johan Vasara, Ronny Wilhelmsen, Ragnhild Melleby Aslaksen ja Jørn Are Gaski, Árja Torbjørg Haldis Leirbakken ja Rolf Anders Hætta, Nordkalottfolket Kjellrun Wilhelmsen, Åarjel-Saemiej Gielh Jon Tomas Bransfjell ja Olgešbellodaga Nils Ánte Oskal Eira dorjot: </em><em type="italic">Evttohus 1 </em>Lassievttohus: Sámedikki bušeahtas 2018-2021 jagiid ovddas vuoruhuvvo stipeanda čuovvovaš oahpuide: · <em type="italic">……. </em>· <em type="italic">……. </em>· Eará oahpaheaddjeoahpuide (PPU jna.) Rievdadanevttohus: 3. teakstaoassi rievdaduvvo: Stipeandaohccit galget duođaštit ahte leat čađahan eksámena dahje leat ožžon árvosáni sámegielas vuosttaš- dahje nubbingiellan joatkkaoahpus, dahje sullasaš dásis. </p>
<p><em type="italic">Lávdegotti ráva </em>Lávdegottis eai leat eanet evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. </p>
<p><em type="italic">Sámedikki dievasčoahkkin - 027/17 </em></p>
<p>Doarjja lávdegotti mearkkašupmái</p>
<p>Sámit lulde áirras Marie Therese Nordsletta Aslaksen doarju lávdegotti mearkkašumi.</p>
<p>Johttisápmelaččaid listtu áirras Per Andersen Bæhr doarju lávdegotti mearkašumi.</p>
<p>Sorjjasmeahttun áirras Hartvik Hansen doarju lávdegotti mearkkašumi.</p>
<p>Ášši meannudeapmi álggahuvvui 02.06.17 dii. 09.05 <em type="italic">Jienasteapmi </em>39 áirasis ledje 35 čoahkis. Jienasteapmi čađahuvvui čuovvovaš vuogi mielde. </p>
<list><p type="listitem">Evttohus 1 mearriduvvui ovttajienalaččat</p>
<p type="listitem">Lávdegotti ráva mearriduvvui ovttajienalaččat</p>
</list><p/>
<p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p><em type="italic">Stipendeöörnege jollebe ööhpehtæmman </em></p>
<list><p type="listitem">Saemiedigkien budsjedte prioriteradimmieh vihteste stipendese jollebe ööhpehtæmman boelhkine mah njieljie - 4 – jaepieh ryöhkoeh. Voestes njieljienjaepienboelhke lea veeljemeboelhke 2017/2021.</p>
<p type="listitem">Saemiedigkien budsjedtesne jaepiej 2018 – 2021 stipendem daejtie studijidie prioriterede:</p>
</list><p><span type="quote">1. Maanagïertelohkehtæjjaööhpehtimmie</span></p>
<p/>
<p><span type="quote">2. Maadthskuvlelohkehtæjjaööhpehtimmie 5.-jaepien maastere 1-7 jïh
5-10 saemien gïeline faagegievlesne</span></p>
<p/>
<p><span type="quote">3. Jeatjah lohkehtæjjaööhpehtimmie (PPU j.p.)</span></p>
<list><p type="listitem">Stipendeohtsije edtja illeme eksamenem jallh galhkuvekarakteerh vihtiestidh saemien gïelesne 1. jallh 2. gïeline jåarhkelïerehtimmeste jallh plearoeh daltesistie.</p>
<p type="listitem">Saemiedigkieraerie stipendi stoeredahkem jïh jeatjah krïevenassh vihteste sjïere njoelkedassine öörnegasse.</p>
</list><p><em type="italic">Doarjjaortnet stipeanda alit ohppui </em></p>
<list><p type="listitem">Sámedikki bušeahtas mearriduvvojit vuoruheamit stipendii alit oahpu várás 4-jagi áigodahkii. Vuosttaš njealljejagi áigodat lea 2017/2021 válgaáigodat.</p>
<p type="listitem">Sámedikki bušeahtas jagiide 2018 – 2021 vuoruhuvvo stipeanda čuovvovaš oahpuide:</p>
</list><p><span type="quote">
1. Mánáidgárdeoahpaheaddjioahppu
2. Vuođđoskuvlaoahpaheaddjioahppu 5-jagi master 1-7 ja 5-10, sámegielain
fágasuorggis
3. Eará oahpaheaddjioahppu (PPU d.s.)</span></p>
<p/>
<list><p type="listitem">Stipeandaohcci galgá duođaštit ahte lea váldán eksámena dahje ožžon árvosániid sámegielas vuosttaš giellan dahje nubbin giellan joatkkaskuvllas, dahje sullasaččas.</p>
<p type="listitem">Stipeanda sturrodaga ja eará eavttuid mearrida sámediggeráđđi sierra njuolggadusaiguin ortnega várás. Ášši meannudeapmi loahpahuvvui 02.06.17 dii. 09.40</p>
</list><p>Ášši 028/17</p>
<p>Sámedikki dievasčoahkkin</p>
<p>Ášši 005/17</p>
<p>Ealáhus- ja kulturlávdegoddi</p>
<p>Hálddašanplána automáhtalaččat ráfáidahttojuvvon sámi visttiid várás</p>
<p>Áššenr.</p>
<p>15/498</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Sámediggeráđi mearrádusárvalus: </em></p>
<p>Sámediggi dohkkeha hálddašanplána automáhtalaččat ráfáidahttojuvvon sámi visttiid várás.</p>
<p>Hálddašanplána sihkkarastá sámi visteárbbi kulturmuitoárvvuid, ja addá einnostanvejolašvuođa ráfáidahttojuvvon visttiid eaiggádiidda. Prinsihpat lea vuođđuduvvon visteregistrerenprošeavtta vásáhusaide ja Sámedikki vásáhusaide ovddeš hálddašeamis.</p>
<p>Plána lea vuođđun viidásat bargui sámi vistesuodjalemiin, mii lea oidnosis ja deaŧalaš oassi sámi servodagas. Plána vuođul sáhttet maid ráhkaduvvot bargostrategiijat eanet ulbmillaš hálddašeapmái, oktan bušeahttadárbbu meroštallamiin</p>
<p><em type="italic">Ealáhus- ja kulturlávdegoddi - 005/17 </em></p>
<p>EKL - Mearrádus:</p>
<p><em type="italic">Álgu </em></p>
<p>Sámedikki ealáhus- ja kulturlávdegoddi lea meannudan ášši 28/17 Hálddašanplána automáhtalaččat ráfáidahttojuvvon sámi visttiid várás.</p>
<p><em type="italic">Evttohus </em></p>
<p><em type="italic">Ovddádusbellodaga lahttu , Arthur Tørfoss, ovddidii evttohusa áššái. </em></p>
<p><em type="italic">Dáloniid listtu lahtu, Isak Mathis O. Hætta, doarjjui evttohusa. </em></p>
<p><em type="italic">Evttohus 1 </em></p>
<p>Sámedikki mielas galgat mii leat várrogasat bidjat ráfáiduhtton viesuid eaiggádiidda garra ráddjemiid. Sámediggi áigu deattuhit ahte vaikko juoga lea automáhtalaččat ráfáiduhtton, de ferte aŋkke duođas árvvoštallat juohke áššis ahte galgá go loahpahit ráfáiduhttima.</p>
<p>Sámediggi oaivvilda ahte ráfáiduhttin ferte doaimmahuvvot várrogasat, nu ahte seailluheamit eai cakka ovdáneami ja ovddideami davviguovlluin.</p>
<p><em type="italic">Lávdegotti ráva </em>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju Sámediggi Sámediggeráđi árvalusa. </p>
<p><em type="italic">Sámedikki dievasčoahkkin - 028/17 </em></p>
<p>Ášši meannudeapmi álggahuvvui 02.06.17 dii. 09.40 <em type="italic">Jienasteapmi </em>39 áirasis ledje 36 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Evttohus 1 hilgojuvvui 33 jienain 3 jiena vuostá.</p>
<p type="listitem">Lávdegotti ráva mearriduvvui 34 jienain 2 jiena vuostá.</p>
</list><p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámediggi dohkkeha hálddašanplána automáhtalaččat ráfáidahttojuvvon sámi visttiid várás.</p>
<p>Hálddašanplána sihkkarastá sámi visteárbbi kulturmuitoárvvuid, ja addá einnostanvejolašvuođa ráfáidahttojuvvon visttiid eaiggádiidda. Prinsihpat lea vuođđuduvvon visteregistrerenprošeavtta vásáhusaide ja Sámedikki vásáhusaide ovddeš hálddašeamis.</p>
<p>Plána lea vuođđun viidásat bargui sámi vistesuodjalemiin, mii lea oidnosis ja deaŧalaš oassi sámi servodagas. Plána vuođul sáhttet maid ráhkaduvvot bargostrategiijat eanet ulbmillaš hálddašeapmái, oktan bušeahttadárbbu meroštallamiin. Ášši meannudeapmi loahpahuvvui 02.06.17 dii. 11.00</p>
<p>Ášši 029/17</p>
<p>Sámedikki dievasčoahkkin</p>
<p>Ášši 004/17</p>
<p>Bajásšaddan- fuolahus- ja oahppolávdegoddi</p>
<p>Norgga olmmošvuoigatvuođaid nationála ásahusa jahkedieđáhus 2016</p>
<p>Áššenr.</p>
<p>15/2477</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Sámediggeráđi mearrádusárvalus: </em></p>
<p>Sámediggi čujuha Nasjonal institusjon for menneskerettigheter (NIM) (olmmošvuoigatvuođaid nationála ásahusa) jagi 2016 jahkedieđáhussii.</p>
<p>Sámedikki mielas lea deaŧalaš ahte sihke Stuorradiggi ja Sámediggi meannudit NIM jahkedieđáhusa ja digaštallet olmmošvuoigatvuođaid sajádaga dáža ja sámi servodagas. Sámit leat okta Norgga guovtti stáhtavuođđudeaddji álbmogis, sámiin lea ja stáhtus álgoálbmogin ja álbmogin sihke riikkaidgaskasaš ja nationála rievttis. Sámediggi gávnnaha ahte dárbbašuvvo eanet systemáhtalaš bargu sámiid olmmošvuoigatvuođaid gozihemiin ja diehtojuohkimiin Norggas.</p>
<p>Sámiin lea álbmotrievttálaš suodjalus sin kultuvrii, gielaide, ealáhusaide ja servodateallimii. Dát suodjalus geahččaluvvo čađahuvvot earret eará 1966 mannosaš ON olmmošvuoigatvuođakonvenšuvnnaid minoritehtarievttálaš suodjaleami bokte, erenoamážit konvenšuvnna 27. artihkkala bokte siviila ja politihkalaš vuoigatvuođaid birra (SP), nállevealahankonvenšuvnna bokte, mánáidkonvenšuvnna artihkkala 30 bokte ja ILO konvenšuvnna nr. 169 bokte álgoálbmogiid ja čearddalaš álbmogiid birra iehčanas stáhtain (ILO 169). Vuođđolága § 108 dávista dán suodjaleami mii sámiid kulturdoaimmaheamis lea álbmotrievtti vuođul. Vuođđoláhkamearrádus galgá ovttas Vuođđolága paragráfain 92 sihkkarastit sámiid vuoigatvuođaid nu ahte dat galget dulkojuvvot gustovaš álbmotrievtti vuođul. Sámediggi oaidná ahte vuođđolága § 108 ii doarvái bures dávis sámiid stáhtusa álbmogin ja álgoálbmogin álbmotrievtti ja dan ovdáneami vuođul mii lea leamaš riikkaidgaskasaš rievttis 1980-logu rájes go dalá vuođđolága § 110a mearriduvvui. Sámediggi oaidná ahte NIMas sáhttá leat deaŧalaš ráđđeaddi doaibma go Stuorradiggi ja ráđđehus čuovvulit áirrasevttohusaid mat leat ovddiduvvon dan oktavuođas go Stuorradiggi revidere vuođđolága § 108, man ulbmil lea sihkkarastit ahte dát mearrádus dávista sámiid erenoamáš stáhtusii.</p>
<p>Sámedikkis lea árjjalaš rolla go riikkaidgaskasaš gozihanorgánat čuovvulit Norgga áigodatlaš stáhtaraporteremiid. Dan dáfus vuordá Sámediggi lagas gulahallama NIMiin sihke das mo NIM buoremusat sáhttá čađahit iežas doaimma sámi servodagain ja das mo Sámedikki rolla nationála ja riikkaidgaskasaš barggus álgoálbmotvuoigatvuođaid implementeremis sáhttá ovddiduvvot viidáseappot. Dat guoská erenoamážit proseassaide ON Olmmošvuoigatvuođalávdegottis (dás maiddái erenoamášdieđiheaddji čuovvoleami várás lávdegotti rávvagiid oktavuođas Norgii), ON Mánáidlávdegottis, ON Nissonlávdegottis, ON Nállevealahanlávdegottis ja ILO Áššedovdiidlávdegottis. Sámediggi oaidná maiddái dárbbu nannet daid olmmošvuoigatvuođalaš geatnegasvuođaid čađaheami čuovvuleami mat Norggas leat erenoamáš rašit joavkkuid ektui sámi servodagas, dás maiddái sámi vuorrasiid, sámiid geain leat doaibmanvádjitvuođat ja sámi LHBT-olbmuid. Sámediggi lea duhtavaš go riikkaidgaskasaš ja nationála beroštupmi dáid joavkkuid vuoigatvuođaid ektui lea sturron, ja oaidná vejolašvuođaid nannet dán barggu eanet NIM doaimma bokte.</p>
<p>Sámediggi oaivvilda ahte vásáhusat sámi vuoigatvuođaid kártemiin Finnmárkkus addá vuođu árvvoštallat mo álbmotriekti fuolahuvvo lágaid bokte ja geavadis. Sámediggi gávnnaha, nu mo čujuhuvvon NIM jahkedieđáhusas, ahte alimusriekti lea dahkan muhtun deaŧalaš árvvoštallamii Stiertná-áššis dan čađahannávccas mii ILO-konvenšuvnnas 169 lea Norgga rievtti ektui mas Alimusriekti oaivvildii ahte vejolaš oapmerievttálaš njuolggadusat vuoigatvuođaoamasteami birra ILO-konvenšuvnnas eai leat njuolgga váldojuvvon mielde Norgga riektái, muhto ahte njuolggadusat ožžot mearkkašumi go Norgga oapmerievttálaš njuolggadusat vuoigatvuođaoamasteapmi dulkojuvvo presumpšuvdnaprinsihpa vuođul. Sámediggi válde dan diehttevassii.</p>
<p>Sámediggi gávnnaha ahte sámi vuoigatvuođat guolásteapmái ja eará mariidna resurssaide riddolagas sámi guovlluin eai leat vel dohkkehuvvo dievaslaččat. NIM lea jagi 2016 jahkedieđáhussii bidjan mielddusin sierra fáddáraportta Mearrasámiid vuoigatvuođa birra bivdit mearas. Nationála ásahus oaivvilda ahte mearrasámiid bivdovuoigatvuohta berre sihkkarastojuvvo buorebut njuolggadusain go dan mii dán rádjai lea dahkkojuvvo. Dat guoská fidnoguolásteddjiid vuoigatvuhtii bivdit, suodjalussii eará lágan sisabahkkemii vuostá ja vuoigatvuhtii oassálastit mariidna resurssaid ávkkástallamii ja hálddašeapmái.</p>
<p>Dán vuođul Sámediggi oaidná dárbbu čuovvulangulahallamii stáhta eiseválddiiguin dán riektegažaldaga birra mas lea nu stuorra mearkkašupmi sámi kultuvrra, ealáhusaid ja servodateallima bisuheapmái ja ovddideapmái riddo- ja vuotnaguovlluin, daid árvvoštallamiid ja rávvagiid vuođul maid NIM dás bidjá ovdan.</p>
<p>Sámediggi čujuha dasa ahte sámiin leat sihke oktagaslaš ja oktasaš olmmošvuoigatvuođat, ja ahte sámiin main lea suodjalus regionála olmmošvuoigatvuođakonvenšuvnnaid vuođul nu go Eurohpalaš olmmošvuoigatvuođakonvenšuvnna vuođul ja Eurohpáráđi rámmakonvenšuvnna vuođul nationála minoritehtaid suodjaleami birra. Sámediggi gávnnaha dárbbašlažžan ahte Norgga rámmakonvenšuvnna čuovvuleapmái maiddái váldojuvvo daid vuoigatvuođaid goziheapmi mii sámiin lea minoritehtan Norggas. Sámediggi aiddostahttá ahte dat ii mearkkaš dan ahte sámiid vuoigatvuođat álgoálbmogin ja álgoálbmotrievttálaš geatnegasvuođaid čuovvuleapmi galgá ráddjejuvvot dahje uhcit vuoruhuvvot.</p>
<p>Sámediggi váldá maid ovdan gažaldaga sámiid vealaheamis, ja sámi mánáid ja nuoraid vuoigatvuođaid, dás maiddái deattuha oahpahusa sámegielas ja sámegillii hui deaŧalaš suorgin mas NIM sáhttá váikkuhit nannet álbmotrievttálaš standárddaid čađaheami nationála riektái. Sámi mánáid vuoigatvuohta oahpahussii sámegielas ja sámegillii mearkkaša hui ollu sihkkarastimii ja ovddideapmái sámi giela, kultuvrra servodateallima. Sámediggi oaidná ahte NIM iežas jahkedieđáhusas lea rávven konkrehta doaibmabijuid čuovvuleapmin sámi giellalávdegotti gávdnosiid. Jahkedieđáhusas rávvejuvvo vuos ahte dat oahppofálaldat mii guoská sámi gielaide, berre čielggaduvvot lagabui sihkkarastin dihtii ahte sámi mánáid olmmošvuoigatvuođat fuolahuvvojit. Dasto rávve NIM ahte eiseválddit farggamusat, konsultašuvnnaid vuođul Sámedikkiin, gávdnet heivvolaš čovdosa dasa ahte háhkat luohtehahtti statistihkkadieđuid sámi giellageavaheddjiid birra. Sámediggi doarju dáid rávvagiid ja oaidná lunddolažžan ahte mii ávžžuhit eiseválddiid gulahallat minguin viidáseappot ja čuovvulit dáid rávvagiid mat leat sámi giellalávdegotti raporttas “Váibmogiella”.</p>
<p>Sámediggi atná árvvus dan go NIM ieš vállje guđe áššiid sii háliidit máinnašit iežaset jahkedieđáhusain, muhto fuomášuhttá seammás dan dili mas luossabivdu lea dál jagis 2017. Sámediggi gávnnaha ahte dat ávnnaslaš kulturvuođđu mii lea sámiid árbevirolaš luossabivddus mearas ja jogain, lea hui sakka áitojuvvon. Muddemat mat lea ráhkaduvvon mearraluossabivddu várás ja Deanusoahpamuša bokte gaskal Norgga ja Suoma leat ráhkaduvvon almmá mange bákkálaš ja sámi čatnaseami dahje legitimitehta haga. Dat mearkkaša sámiid prosessuála ja ávnnaslaš olmmošvuoigatvuođaid čielga rihkkuma. Sámediggi doaivu ahte maiddái NIM lea oaidnán luossabivdiid dili ja vuordá áinnas daid árvvoštallamiid ja rávvagiid mat vejolaččat boađášedje mielde boahttevaš jahkedieđáhusain. Viidáseappot háliida Sámediggi ahte NIM čalmmustahttá sámiid vuoigatvuođa meahcceávkkástallamii ávnnaslaš vuoigatvuohtan sihke nationála ja álgoálbmotrievttálaš suodjalusain. Dál leat stuorra lágalaš ja hálddašeami dáfus hehttehusat go galgá doaimmahit árbevirolaš meahccegeavaheami ja –ávkkástallama.</p>
<p>Sámedikkis leat vuordámušat dasa ahte NIM doaibma oažžu eanet fuomášumi sámi servodagain, ja ahte NIM njunušgoddi dahká dan mii dárbbašuvvo sihkkarastin dihtii ahte álgoálbmotvuoigatvuođat ožžot dárbbašlaš vuoruheami NIM fágalaš barggus. Sámedikkis leat vuordámušat dan bargui maid Nasjonal institusjon for menneskerettigheter dahká ja das mo sii váikkuhit servodatdigaštallamii sámi vuoigatvuođaid birra ja daid čađaheapmái.</p>
<p>Sámediggi oaidná lunddolažžan ahte stáhta eiseválddit NIM jahkedieđáhusa guorahaladettiin čuovvulit dan viidáseappot stuorradikki/ráđđehusa ja Sámedikki gaskasaš gulahallama bokte vai NIM rávvagat jagi 2016 jahkedieđáhusa čuovvuluvvojit konkrehta.</p>
<p><em type="italic">Bajásšaddan- fuolahus- ja oahppolávdegoddi - 004/17 </em></p>
<p>BFOL - Mearrádus:</p>
<p><em type="italic">Bajásšaddan-, fuolahus- ja oahppolávdegotti árvalus </em><em type="italic">Álggahus </em>Sámedikki bajásšaddan-, fuolahus- ja oahppolávdegoddi lea meannudan ášši 29/17 Norgga olmmošvuoigatvuođaid nationála ásahusa jahkedieđáhusa 2016 (NIM). Ásahus ovddida iežas nuppi jahkedieđáhusa maŋŋágo lea doaibman 2015 rájes, ja raporta gieđahallá earret eará Stierdná-duomu, álgoálbmogiid olmmošvuoigatvuođaid industriija ovddideami oktavuođas, sámi giellavuoigatvuođaid ja máŋga eará ášši main lea mearkkašupmi sámi servodahkii, ovdamearkka dihtii ealáhuseallima ja olmmošvuoigatvuođaid, sátnefriddjavuođa ja čielggadeami ođđa mánáidsuodjaluslága birra. Ásahus lea maid geigen fáddáraportta mearrasámiid vuoigatvuođa birra mearraguolásteapmái, ja rávve dan oktavuođas ahte mearrasámiid vuoigatvuohta mearraguolásteapmái suodjaluvvo nannoseappot ja mearriduvvo lága bokte. </p>
<p><em type="italic">Mearkkašupmi </em><em type="italic">Mearkkašupmi ovddiduvvon Norgga Sámiid Riikkasearvvi/Sámeálbmot bellodaga (NSR/SÁB) Christina Henriksen, Aili Keskitalo, Tor Gunnar Nystad ja Piera Heaika Muotka bokte. Lávdegotti lahtut Bargiidbellodaga (BB) Johan Vasara, Ronny Wilhelmsen, Ragnhild Melleby Aslaksen ja Jørn Are Gaski, Árja Torbjørg Leirbakken ja Rolf Anders Hætta, Åarjel-Saemiej Gielh Jon Tomas Bransfjell ja Olgešbellodaga Nils Ánte Oskal Eira dorjot: </em><em type="italic">NIM rávvagiid čuovvoleapmi ja olmmošvuoigatvuođaid vejolaš rihkkun </em>Dát lahtut oaivvildit ahte lea deaŧalaš ásahit geavada Norgga olmmošvuoigatvuođaid nationála ásahusa (NIM) rávvagiid čuovvoleapmái ja go stáhta vejolaččat rihkku olmmošvuoigatvuođaid. Guovddáš eiseválddit fertejit, lagas gulahaladettiin Sámedikkiin, gávdnat buriid prosedyraid dán bargui. Sámediggi ferte loktet dán čuolbmačilgehusa guovddáš eiseválddiid dássái konsultašuvnnaid oktavuođas. <em type="italic">Evttohusat </em><em type="italic">Evttohus ovddiduvvon Norgga Sámiid Riikkasearvvi/Sámeálbmot bellodaga (NSR/SÁB) Christina Henriksen, Aili Keskitalo, Tor Gunnar Nystad ja Piera Heaika Muotka bokte. Lávdegotti lahttu Åarjel-Saemiej Gielh Jon Tomas Bransfjell doarju: </em><em type="italic">Evttohus 1 </em>Boahtá sámediggeráđi árvalusa sadjái: <em type="italic">Norgga olmmošvuoigatvuođaid nationála ásahusa jahkedieđáhus 2016 </em>Sámediggi čujuha jahkedieđáhussii Norgga olmmošvuoigatvuođaid nationála ásahusas (NIM), mii ásahuvvui lága bokte suoidnemánu 1. b. 2015. Gáldu – álgoálbmotvuoigatvuođaid gelbbolašvuođaguovddáš lea ođđajagimánu 1. b. 2017 rájes váldojuvvon mielde ođđavuođđuduvvon ásahussii, mas dalle lea ovddasvástádus sámi vuoigatvuođaid čuovvuleamis ja implementeremis Norgga nationála stáhtii. Ásahus lea, jahkedieđáhusa mielde, sorjjasmeahttun almmolaš organisašuvdna mii galgá leat nana fágalaš aktevra, čohkkejeaddji šaldehuksejeaddji ja čielga fáktabeana. Sámediggi dohkkeha ulbmiliid ja deattuha dárbbu sorjjasmeahttun, fitnolaš aktevrii mii čuovvula dan mo Norga implementere iežas álgoálbmotrievttálaš geatnegasvuođaid. NIM addá ráđiid Stuorradiggái ja Sámediggái. Sámediggi vuordá ahte NIM sorjjasmeahttunvuohta guoská olles organisašuvdnii ja doibmii. </p>
<p>Máŋga riikkaidgaskasaš lága nannejit sámiid ealáhusaid, kultuvrra, giela ja ealáhuseallima álbmotrievttálaš suodjalusa, earret eará</p>
<list><p type="listitem">ILO konvenšuvdna nr. 169 álgoálbmogiid ja čearddalaš álbmogiid birra iehčanas stáhtain</p>
<p type="listitem">ON 1966 mannosaš olmmošvuoigatvuođakonvenšuvnnat, erenoamážit <list><p type="listitem">Konvenšuvdna siviila ja politihkalaš vuoigatvuođaid birra (SP) artihkal 27</p>
<p type="listitem">Nállevealahankonvenšuvdna</p>
<p type="listitem">Mánáidkonvenšuvdna artihkal 30</p>
</list></p>
<p type="listitem">ON julggaštus álgoálbmotvuoigatvuođaid birra</p>
</list><p/>
<p>Norgga vuođđoláhka galgá § 108 vuođul sihkkarastit sámiid vuoigatvuođa kulturdoaimmaheapmái álbmotrievtti vuođul. Sámedikki oainnu mielde guoskevaš paragráfa ii dávis sámiin stáhtusa álbmogin ja álgoálbmogin álbmotrievtti vuođul dahje servodatlaš ovdáneami dan rájes go dalá § 110a mearriduvvui cuoŋománu 21. b. 1988. Sámediggi árvvoštallá NIM deaŧalaš ráđđeaddi beallin Stuorradikki áirrasevttohusa čuovvuleamis namahuvvon paragráfa rievdadeami oktavuođas, dálá Grl. § 108.</p>
<p>Riikkaidgaskasaš gozihanorgánat čuovvulit Norgga áigodatlaš raporterema olmmošvuoigatvuođaid implementeremis, ja Sámedikkis lea árjjalaš rolla dan barggus. Sámedikkis leat vuordámušat oažžut lagas gulahallama NIMain NIM iežas rolla ja doaimma birra sámi servodagas, ja Sámedikki rolla birra nationála ja riikkaidgaskasaš proseassain álgoálbmotvuoigatvuođaid implementeremis. Erenoamážit dat guoská proseassaide čuovvovaš orgánain:</p>
<list><p type="listitem">ON olmmošvuoigatvuođalávdegoddi (dás maiddái Álgoálbmotvuoigatvuođaid erenoamášdieđiheaddji)</p>
<p type="listitem">ON mánáidlávdegoddi</p>
<p type="listitem">ON nissonlávdegoddi</p>
<p type="listitem">ON lávdegoddi nállevealaheami vuostá</p>
<p type="listitem">ILO áššedovdilávdegoddi</p>
</list><p>Sámediggi dohkkeha NIM iehčanas organisašuvdnan, dievaslaš vuoigatvuođain ieš árvvoštallat áššesurggiid jagis jahkái. Sámedikkis lea luohttámuš dasa ahte NIM jođihangoddi fuolaha ja vuoruha álgoálbmotvuoigatvuođaid ásahusaid fágalaš barggus ja vuordá stuorát fuomášumi sámi servodagas NIM barggu ektui. Dattetge oaidná Sámediggi dárbbu čujuhit áššesurggiid mat dán rádjai eai leat gullan NIM doibmii, nu go njuolgga cealkámušat ja evttohusat sámiid álbmotválljen orgánas.</p>
<p>ON lávdegoddi nállevealaheami vuostá (CERD) buvttii 2015:s máŋga mearkkašumi Norgga beahttima oktavuođas máŋgga suorggis mat gusket sámiid dillái, ja Sámediggi registrerii ahte NIM čuovvulii máŋga daid čuoggáin, earret eará čuoggáid sámi giela birra ja mearrasámiid vuoigatvuođa birra mearraguolásteapmái. Almmatge lea Sámedikkis vuordámušat dasa ahte NIM čuovvula CERD raportta eará čuoggái ge, nu go sámiid eanavuoigatvuođaid dohkkeheami ja suodjaleami, earenoamážit nuortalaččat eanavuoigatvuođaid ja nuortalaš kultuvrra, ja konsultašuvdnageatnegasvuođa duohta implementerema sámiid ektui álgoálbmogin ja sámiid vuoigatvuođa friija ja ovddalgihtii dieđihuvvon miehtamii dakkár prošeavttain mat mearkkašit sisabahkkema sámi guovlluide.</p>
<p>Vásáhusat sámi eanavuoigatvuođaid kártemis Finnmárkkus Finnmárkolága vuođul addá vuođu árvvoštallat mo stáhta fuolaha álgoálbmotrievtti lága ja geavada bokte. Sámediggi čujuha máinnašeapmái NIM jahkeraporttas ILO konvenšuvnna nr. 169 mearkkašumi ja deattu birra Norgga rievttis, govvejuvvon Alimusrievtti árvvoštalliin Stiertná duomus. Alimusriekti deattasta das ahte doppe gos ILO-konvenšuvnna oapmerievtti njuolggadusat vuoigatvuođaoamasteami birra ii leat váldojuvvon mielde Norgga riektái, de ožžot njuolggadusat mearkkašumi go Norgga oapmerievttálaš njuolggadusat dulkojuvvojit vuoigatvuođaoamasteami oktavuođas, presumšuvdnaprinsihpa vuođul. Sámediggi váldá dan diehttevassii.</p>
<p>Sámediggi čujuha ON nállevealahanlávdegotti mearkkašupmái sámi eanavuoigatvuođaid kártema ja dohkkeheami birra olggobealde Finnmárkku, ja deattuha dárbbu fargga čuovvulit Sámi vuoigatvuođalávdegotti II. ILO áššedovdilávdegoddi lea maid jearahan ášši ovdáneami birra.</p>
<p>Sámediggi gávnnaha ahte sámiid vuoigatvuođat guolásteapmái ja eará mariidna resurssaide riddolagas sámi guovlluin eai leat vel dohkkehuvvon, ja čujuha NIM rávvagiidda fáddáraporttas mearrasámiid vuoigatvuođa birra mearraguolásteapmái <em type="italic">(Sjøsamenes rett til sjøfiske), </em>mas mearrasámiid vuoigatvuođa guolásteapmái oassin sin kulturdoaimmaheamis, sin historjjálaš guolásteami vuođu, ovddiduvvo dárbbašlaš doaibmabidjun. NIM deattasta maid fáddáraporttas ahte mearrasámiid vuoigatvuohta guolásteapmái lea heajut ja váilevaččat suodjaluvvon, ja čujuha dasa ahte Sámediggi lea dohkkehan Guolástus- ja riddodepartemeantta evttohusa dan oktavuođas go Riddoguolástuslávegotti árvalus hilgojuvvui. </p>
<p>Sámediggi atná dan ahte dát riektegažaldat fátmmasta nu viidát riddo- ja vuotnaguovlluid sámi ealáhusaid, kultuvrra ja servodateallima bisuheapmái ja ovddideapmái, NIM árvvoštallamiid ja rávvagiid vuođul, ahte dárbbaša dakkaviđe oažžut čuovvulangulahallama stáhta eiseválddiiguin. Sámediggi áigu fas iežas bealis ovddidit strategiija mo nannet aiddo fal sámi ealáhusaid, kultuvrra ja servodateallima riddo- ja vuotnaguovlluin.</p>
<p>Sámediggi čujuha dasa ahte sámi mearraluossabivdit vásihit ahte sin ávnnaslaš kulturvuođđu lea duođalaččat áitojuvvon, go sin árbevirolaš luossabivdu vuonain ja jogain maŋimus jagiid garraseappot ja garraseappot gáržžiduvvo. Guovddáš eiseválddiid dađistaga gáržžideamit sámi mearraluossabivdiid bivdináiggis leat čađahuvvon almmá báikkálaš ja sámi miehtama haga, ja vuoigatvuođalaččat eai leat man ge láhkai dorjon dan. Danne lea gáržžideami mearrasámiid prosessuála ja ávnnaslaš olmmošvuoigatvuođaid rihkkun. Sámediggi vuordá NIM vejolaš árvvoštallamiid mearraluossabivdiid dilis. Viidáseappot háliida Sámediggi fuomášuhttit NIM sámiid vuoigatvuođa beassat ávkkástallat mehciin, ávnnaslaš vuoigatvuohtan maid sihke nationála riekti ja álgoálbmotriekti suodjalit. Dálá hálddašeapmi ja lágat buvttihit stuorra hástalusaid ja hehttehusaid sámiide geat doaimmahit árbevirolaš meahcceávkkástallama ja –geavaheami. Sámediggi čujuha maiddái dárbui čalmmustahttit dáid vuoigatvuođaid riikkaidgaskasaččat, earret eará sihkkarastin dihtii ahte riikkaidgaskasaš ja regionála láhkaaddit fuomášit dáid vuoigatvuođaid go ráhkadit ođđa lágaid, ovdamearkka dihtii Eurohpá uniovnnas (EU).</p>
<p>NIM jahkedieđáhus namuha maid eará áššesurggiid main lea mearkkašupmi sámiide, earret eará mánáidsuodjalus ja vuoigatvuohta bearašeallimii. NIM čujuha dasa ahte olles čieža mánáidsuodjalusášši Norggas leat dieđihuvvon Eurohpá olmmošvuoigatvuođaduopmostullui 2016:s, lassin ovtta áššái 2015:s. Sámediggi lea duhtavaš dainna go NIM lea deattuhan mánáid vuoigatvuođaid deaivvadeamis mánáidsuodjalusain, ja čujuha dárbbašlašvuhtii sihkkarastit sámi mánáid vuoigatvuođaid dan oktavuođas. Sámi mánáin lea vuoigatvuohta beassat bajásšaddat sámi giellabirrasis ja sámi kultuvrras, ja Sámedikkis leat vuordámušat NIM viidásat bargui dán áššesuorggis.</p>
<p>Sámedikkis leat maid vuordámušat viidásat čuovvuleapmái suorggis ealáhuseallin ja olmmošvuoigatvuođat, ja čujuha Norgga olmmošrievttálaš geatnegasvuođaid álgoálbmogiid ektui sihke siskkabealde ja olggobealde iežas stáhtarájáid, ja Nationála doaibmaplánii ON bagadeaddji prinsihpaide ealáhuseallima ja olmmošvuoigatvuođaid várás.</p>
<p>Sámediggi čujuha sámiid oktagaslaš ja oktasaš olmmošvuoigatvuođaide, ja sámiid vuoigatvuhtii oažžut suodjalusa čuovvovaš regionála olmmošvuoigatvuođakonvenšuvnnaid vuođul</p>
<list><p type="listitem">Eurohpá olmmošvuoigatvuođakonvenšuvdna</p>
<p type="listitem">Eurohpáráđi rámmakonvenšuvdna nationála minoritehtaid suodjaleami birra</p>
</list><p>Norgga čuovvuleapmái namuhuvvon konvenšuvnnain ferte, Sámedikki oainnu mielde, maid gullat sámi vuoigatvuođaid goziheapmi danne go sámit leat minoritehta Norggas, almmá dan haga ahte dat galgá mearkkašit sámi vuoigatvuođaid gáržžidemiid dahje uhcit vuoruheami dan geažil go sámit leat álgoálbmot dahje ahte Norgga álgoálbmotrievttálaš geatnegasvuođaid čuovvuleapmi galgá gáržžiduvvot dahje uhcit vuoruhuvvot.</p>
<p>Sámediggi áigu viidáseappot deattuhit dárbbu nannoset čuovvuleapmái Norgga olmmošrievttálaš geatnegasvuođaid atnui váldima erenoamáš rašis joavkkuid ektui sámi servodagas, nu go sámi LHBT-olbmuid, sámi boarrásiid ja doaibmavádjit sámiid. Stuorát fuomášupmi namuhuvvon joavkkuid vuoigatvuođaid birra lea buorre, ja Sámediggi oaidná vejolašvuođa oažžut eanet ovttasbarggu NIMiin dán suorggis.</p>
<p>Sámediggi háliida deattuhit sámi mánáid ja nuoraid vuoigatvuođaid, dás maiddái vuoigatvuođa oažžut oahpahusa sámegielas ja sámegillii. dát, ja sámiid vealaheapmi, leat deaŧalaš suorggit main NIM doaibma sáhttá leat mielde nannemin álbmotrievttálaš standárddaid čađaheami Norgga rievttis. Sámi giella, kultuvra ja servodateallin sorjá sámi mánáid ja nuoraid vuoigatvuođas oažžut oahpahusa sámegielas ja sámegillii, ja Sámediggi oaidná hui positiivan NIM rávvagiid konkrehta doaibmabijuide čuovvuleami oktavuođas NOU 2016:18 <em type="italic">Váibmogiella – Hjertespråket </em>. Rávvagiin lea lagat čielggadeapmi oahppofálaldagas sámegielas sihkkarastin dihtii sámi mánáid ja nuoraid olmmošvuoigatvuođaid fuolaheapmi, ja ahte eiseválddit, maŋŋá konsultašuvnnaid Sámedikkiin, berre fargga gávdnat statistihkalaš čovdosa sámi giellageavaheddjiid duođašteapmái. Sámediggi doarju dáid rávvagiid ja vuordá gulahallama ja čuovvuleami dáin evttohuvvon doaibmabijuin. </p>
<p>Sámediggi vuordá ahte stáhta eiseválddit, gulahaladettiin Sámedikkiin, ásaha geavada Norgga olmmošvuoigatvuođaid nationála ásahusa rávvagiid čuovvuleapmái, ja čuovvuleapmái vejolaš olmmošvuoigatvuođarihkkumiid. Sámedikkis lea vuordámušat NIM viidásat bargui ja váikkuheapmái servodatdigaštallamiid sámiid vuoigatvuođaid implementerema birra.</p>
<p><em type="italic">Lávdegotti ráva </em></p>
<p>Lávdegottis eai leat eanet evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa.</p>
<p><em type="italic">Sámedikki dievasčoahkkin - 029/17 </em></p>
<p>Evttohus 2 - Áirras Ragnhild Melleby Aslaksen, Bargiidbellodat</p>
<p>Sámediggi oaidná muđui deaŧalažžan ahte NIM olmmošvuoigatvuođaid gozihanorgánan bidjá fuomášumi čuovvovaš surggiide deattuhettiin sámi giela, kultuvrra ja servodateallima gáhttema ja ovddideami: Norgga ja Suoma gaskasaš Deanu-soahpamuš; sámi meahcásteapmi/giđđalodden; mearraluossabivdu; NAV bálvalusfálaldat sámi oainnu vuođul; mearrasámiid guolástanvuoigatvuođa čuovvuleapmi, boazoealáhusa iešmearridanvuoigatvuohta.</p>
<p>Sámediggi deattuha ahte ii galgga áddejuvvot nu ahte buot suorggit leat namuhuvvon dahje ahte eará suorggit eai galgga meannuduvvot.</p>
<p>Evttohus 3 - Áirras Aud Martinsen, Ovddádusbellodat</p>
<p>Sámediggi váldá jahkedieđáhusa diehtun.</p>
<p>Mearkkašupmi - NSR, áirras Aili Keskitalo, ÅasG, áirras Ellinor Marita Jåma, Sámit lulde, áirras Marie Therese Nordsletta Aslaksen, Olgeš, áirrás Ellen Kristina Saba, Sorjjasmeahttun áirras Hartvik Hansen, Bargiidbellodat, áirras Marit Kirsten A. Gaup ja Johttisápmelaččat listtu, áirras Per A. Bæhr</p>
<p>Doarjja áirrasevttohussii oažžut ráhkaduvvot stuorradiggedieđáhusa lullisámi giela, kultuvrra ja ealáhusaid birra.</p>
<p>Čujuhuvvo áirrasevttohussii Stuorradikkis bellodagain BB, SG ja Guovddáš, oažžut ráhkaduvvot ja ovddiduvvo sierra stuorradiggedieđáhusa lullisámi giela, kultuvrra ja ealáhusaid birra 8:73 S (2016-2017), Innst. 334 S (2016-2017))</p>
<p><span type="quote">Forslagsstillerne mener situasjonen for sørsamene tilsier at det
bør legges fram en egen stortingsmelding om situasjonen for sørsamisk
kultur, språk og næringsliv, med konkrete tiltak for oppfølging.
Meldingen må utarbeides i samarbeid med Sametinget. (Evttoheaddjit
oaivvildit ahte lullisámiid dilli lea nu ahte berre ovddiduvvot sierra
stuorradiggedieđáhus lullisámi kultuvrra, giela ja ealáhuseallima birra,
oktan konkrehta doaibmabijuiguin mat galget čuovvuluvvot. Dieđáhus galgá
ráhkaduvvot ovttasbarggus Sámedikkiin.)</span></p>
<p/>
<p>Sámediggi doarju evttohusa ahte galgá ráhkaduvvot dakkár stuorradiggedieđáhus, ja šálloša ahte Sámediggeráđđi ii leat háliidan doarjut ášši. Sámediggi bivdá Sámediggeráđi farggamusat váikkuhit dasa ahte njulgejuvvo dat oaidnu ahte Sámediggi ii háliit vuoruhit barggu lullisámi stuorradiggedieđáhusain. Sámediggi lea positiiva dakkár stuorradiggedieđáhussii mas lea ollislaš perspektiiva lullisámi servodagas, ja mii gieđahallá sihke lullisámi giela, kultuvrra ja ealáhusaid. Sámediggi oaivvilda ahte NOU 20016:18 Hjertespråket – Váibmogiella sáhttá leat oassin dakkár stuorradiggedieđáhusa vuođus.</p>
<p>Lullisámi giella, kultuvra ja ealáhusat gullet čavga oktii. Boazodoallu lea árbevirolaččat leamaš lullisámiid geađgejuolgin ja lea nu ain. Nana čatnaseami haga boazodollui livččii ain váddáseappot bisuhit lullisámi giela ja kultuvrra. Muhto ealáhus lea rašis dilis, ja giellabirrasat lea smávvát ja lávdaduvvon. Lassin daidda boraspiremáddodagaide mat leat stuorrumin, leat areálariiddut ja guohtuneatnamiid massin stuorámus áittan boahttevaš ealáhusdoaimmaheapmái lullisámi guovllus. Bieggafápmohuksen maid stuorraservodat háliida, lea seammás stuorra áittan lullisámi boazodollui.</p>
<p>Čujuhuvvo Norgga olmmošvuoigatvuođaid nationála ásahusa jahkedieđáhus 2016 mas daddjojuvvo ahte olmmošvuoigatvuođaid ferte árvvoštallat buot surggiin ovdalgo loahpalaš mearrádus dahkkojuvvo dakkár luonddusisabahkkemis mii sáhttá rihkkut sámiid olmmošvuoigatvuođaid. Álbmotriekti bidjá vealtameahttun rájá dakkár sisabahkkemiidda mat sáhttet čađahuvvot álgoálbmotkultuvrra luondduvuđđosii. ON siviila ja politihkalaš vuoigatvuođaid konvenšuvnna artihkal 27 nanne vuoigatvuođa kulturdoaimmaheapmái, mii gusto sámi oktagasaide Norggas. Norga lea geatnegahttojuvvon sihkkarastit ahte dát vuoigatvuohta ii rihkkojuvvo. ON olmmošvuoigatvuođalávdegotti geavat bidjá vuođđun ahte eiseválddit galget sihkkarastit ahte álgoálbmogiiguin konsulterejuvvo ja ahte sin beroštusat árvvoštallojuvvojit dákkár áššiin. Viidáseappot galget máŋga negatiiva sisabahkkema váikkuhusat, ovdamearkka dihtii sámi boazodollui dihto guovllus, árvvoštallojuvvot oktanaga. Vaikke vel okta ja okta sisabahkken ii dárbbaš rihkkut 27. artihkkala, de sáhttet máŋga doaibmabiju seamma guovllus oktiibuot rihkkut dan artihkkala.</p>
<p>Oljo- ja energiijadepartemeantta mearrádus ahte ii galgga addit konsešuvnna bieggafápmorusttegiid Kalvvatnan nammasaš guovllus. Dát lea áidnalunddot ášši Norgga hálddašangeavadis, go ráđđádallamiin lea čatnaseapmi ON siviila ja politihkalaš vuoigatvuođaid konvenšuvnna 27. artihkkalii. OED árvvoštala plánejuvvon huksema dan suodjalusa ektui maid álbmotriekti bidjá álgoálbmogiid kulturdoaimmaheapmái, ja lea earret eará deattuhan ahte eará sisabahkkemat juo čuhcet garrasit guovtti orohahkii mat geavahit guovllu, nu ahte sisabahkkemat oktiibuot dagahivčče bisuhit boazodoalu nu mot dat lea dál. OED bijai maid vuođđun ahte jus lea vuoigaduvvon eahpádus das ahte sáhttá go doaibmabiju čađahit álbmotrievtti ávnnaslaš álgoálbmotsuodjalusa siskkabealde, de ii sáhte bidjat dábálaš servodatlaš vihkkedallamiid vuođđun. Álgoálbmotvuoigatvuođaid vuhtiiváldin ferte mannat ovdabeallái doaibmabijuid main livččii positiiva servodatlaš ávki.</p>
<p>Dađibahábut lea Fosen-prošeakta dakkár ovdamearka dasa mo álgoálbmotvuoigatvuođat duvdojuvvojit eret go nationála dahje riikkaidgaskasaš industriijaovddideami dárbbut galget gokčojuvvot. Fosen-áššis, mas loahpalaš konsešuvdnamearrádus dahkkojuvvui 2013:s, ovdal Kalvvatnan-ášši, eai leat dahkkojuvvon dakkár árvvoštallamat. Fosena ja olles sámi guovllu sámi boazodoallu lea suodjaluvvon sámi kulturguoddin Norgga lágain. Boazodoalloláhka deattuha ahte boazodoallu galgá gáhttejuvvot deaŧalaš vuođđun sámi kultuvrii ja servodateallimii. Sihke Vuođđolága § 108, ILO-konvenšuvdna 169 (ILO 169), ja ON álgoálbmotvuoigatvuođaid julggaštus geatnegahttet stáhta sihkkarastit sámi iešmearrideami dakkár áššiin mat gusket sámi guovlluid luondduriggodagaid geavaheapmái, hálddašeapmái ja suodjaleapmái.</p>
<p>Sámediggi čujuha maiddái areálariidduide gaskal eanaeaiggádiid ja boazodoalu Lulli-Trøndelágas, mii lea boađusin boazodoalu guhkit áiggi areálamassimis. Dát riiddut lea stuorra noađđin lullisámi boazodollui.</p>
<p>Sámediggi čujuha maiddái dasa ahte ii leat vel mihkkege čovdosiid kollektiiva buhtadusovddasvástádussii boazodoallolága paragráfas 25. Dat dagaha ahte boazodoallu juohke jagi ferte suodjalit iežas beroštusaid ja guohtungeavaheami diggelanjain.</p>
<p>Sámediggi bidjá vuođđu ahte dieđáhus lullisámi giela, kultuvrra ja ealáhusaid birra galgá ráhkaduvvot ovttasbarggus Sámedikkiin.</p>
<p>Doarjja lávdegotti mearkkašupmái</p>
<p>Sámit lulde, áirras Marie Therese Nordsletta Aslaksen doarju lávdegotti mearkkašumi.</p>
<p>Ášši meannudeapmi álggahuvvui 02.06.17 dii. 11.10 <em type="italic">Jienasteapmi </em>39 áirasis ledje 36 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Evttohus 3 hilgojuvvui 32 jienain 4 jiena vuostá.</p>
<p type="listitem">Evttohus 1 hilgojuvvui 16 jienain 20 jiena vuostá.</p>
<p type="listitem">Evttohus 2 mearriduvvui 32 jienain 4 jiena vuostá.</p>
<p type="listitem">Lávdegotti ráva mearriduvvui 32 jienain 4 jiena vuostá.</p>
</list><p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámediggi čujuha Nasjonal institusjon for menneskerettigheter (NIM) (olmmošvuoigatvuođaid nationála ásahusa) jagi 2016 jahkedieđáhussii.</p>
<p>Sámedikki mielas lea deaŧalaš ahte sihke Stuorradiggi ja Sámediggi meannudit NIM jahkedieđáhusa ja digaštallet olmmošvuoigatvuođaid sajádaga dáža ja sámi servodagas. Sámit leat okta Norgga guovtti stáhtavuođđudeaddji álbmogis, sámiin lea ja stáhtus álgoálbmogin ja álbmogin sihke riikkaidgaskasaš ja nationála rievttis. Sámediggi gávnnaha ahte dárbbašuvvo eanet systemáhtalaš bargu sámiid olmmošvuoigatvuođaid gozihemiin ja diehtojuohkimiin Norggas.</p>
<p>Sámiin lea álbmotrievttálaš suodjalus sin kultuvrii, gielaide, ealáhusaide ja servodateallimii. Dát suodjalus geahččaluvvo čađahuvvot earret eará 1966 mannosaš ON olmmošvuoigatvuođakonvenšuvnnaid minoritehtarievttálaš suodjaleami bokte, erenoamážit konvenšuvnna 27. artihkkala bokte siviila ja politihkalaš vuoigatvuođaid birra (SP), nállevealahankonvenšuvnna bokte, mánáidkonvenšuvnna artihkkala 30 bokte ja ILO konvenšuvnna nr. 169 bokte álgoálbmogiid ja čearddalaš álbmogiid birra iehčanas stáhtain (ILO 169). Vuođđolága § 108 dávista dán suodjaleami mii sámiid kulturdoaimmaheamis lea álbmotrievtti vuođul. Vuođđoláhkamearrádus galgá ovttas Vuođđolága paragráfain 92 sihkkarastit sámiid vuoigatvuođaid nu ahte dat galget dulkojuvvot gustovaš álbmotrievtti vuođul. Sámediggi oaidná ahte vuođđolága § 108 ii doarvái bures dávis sámiid stáhtusa álbmogin ja álgoálbmogin álbmotrievtti ja dan ovdáneami vuođul mii lea leamaš riikkaidgaskasaš rievttis 1980-logu rájes go dalá vuođđolága § 110a mearriduvvui. Sámediggi oaidná ahte NIMas sáhttá leat deaŧalaš ráđđeaddi doaibma go Stuorradiggi ja ráđđehus čuovvulit áirrasevttohusaid mat leat ovddiduvvon dan oktavuođas go Stuorradiggi revidere vuođđolága § 108, man ulbmil lea sihkkarastit ahte dát mearrádus dávista sámiid erenoamáš stáhtusii.</p>
<p>Sámedikkis lea árjjalaš rolla go riikkaidgaskasaš gozihanorgánat čuovvulit Norgga áigodatlaš stáhtaraporteremiid. Dan dáfus vuordá Sámediggi lagas gulahallama NIMiin sihke das mo NIM buoremusat sáhttá čađahit iežas doaimma sámi servodagain ja das mo Sámedikki rolla nationála ja riikkaidgaskasaš barggus álgoálbmotvuoigatvuođaid implementeremis sáhttá ovddiduvvot viidáseappot. Dat guoská erenoamážit proseassaide ON Olmmošvuoigatvuođalávdegottis (dás maiddái erenoamášdieđiheaddji čuovvoleami várás lávdegotti rávvagiid oktavuođas Norgii), ON Mánáidlávdegottis, ON Nissonlávdegottis, ON Nállevealahanlávdegottis ja ILO Áššedovdiidlávdegottis. Sámediggi oaidná maiddái dárbbu nannet daid olmmošvuoigatvuođalaš geatnegasvuođaid čađaheami čuovvuleami mat Norggas leat erenoamáš rašit joavkkuid ektui sámi servodagas, dás maiddái sámi vuorrasiid, sámiid geain leat doaibmanvádjitvuođat ja sámi LHBT-olbmuid. Sámediggi lea duhtavaš go riikkaidgaskasaš ja nationála beroštupmi dáid joavkkuid vuoigatvuođaid ektui lea sturron, ja oaidná vejolašvuođaid nannet dán barggu eanet NIM doaimma bokte.</p>
<p>Sámediggi oaivvilda ahte vásáhusat sámi vuoigatvuođaid kártemiin Finnmárkkus addá vuođu árvvoštallat mo álbmotriekti fuolahuvvo lágaid bokte ja geavadis. Sámediggi gávnnaha, nu mo čujuhuvvon NIM jahkedieđáhusas, ahte alimusriekti lea dahkan muhtun deaŧalaš árvvoštallamii Stiertná-áššis dan čađahannávccas mii ILO-konvenšuvnnas 169 lea Norgga rievtti ektui mas Alimusriekti oaivvildii ahte vejolaš oapmerievttálaš njuolggadusat vuoigatvuođaoamasteami birra ILO-konvenšuvnnas eai leat njuolgga váldojuvvon mielde Norgga riektái, muhto ahte njuolggadusat ožžot mearkkašumi go Norgga oapmerievttálaš njuolggadusat vuoigatvuođaoamasteapmi dulkojuvvo presumpšuvdnaprinsihpa vuođul. Sámediggi válde dan diehttevassii.</p>
<p>Sámediggi gávnnaha ahte sámi vuoigatvuođat guolásteapmái ja eará mariidna resurssaide riddolagas sámi guovlluin eai leat vel dohkkehuvvo dievaslaččat. NIM lea jagi 2016 jahkedieđáhussii bidjan mielddusin sierra fáddáraportta Mearrasámiid vuoigatvuođa birra bivdit mearas. Nationála ásahus oaivvilda ahte mearrasámiid bivdovuoigatvuohta berre sihkkarastojuvvo buorebut njuolggadusain go dan mii dán rádjai lea dahkkojuvvo. Dat guoská fidnoguolásteddjiid vuoigatvuhtii bivdit, suodjalussii eará lágan sisabahkkemii vuostá ja vuoigatvuhtii oassálastit mariidna resurssaid ávkkástallamii ja hálddašeapmái.</p>
<p>Dán vuođul Sámediggi oaidná dárbbu čuovvulangulahallamii stáhta eiseválddiiguin dán riektegažaldaga birra mas lea nu stuorra mearkkašupmi sámi kultuvrra, ealáhusaid ja servodateallima bisuheapmái ja ovddideapmái riddo- ja vuotnaguovlluin, daid árvvoštallamiid ja rávvagiid vuođul maid NIM dás bidjá ovdan.</p>
<p>Sámediggi čujuha dasa ahte sámiin leat sihke oktagaslaš ja oktasaš olmmošvuoigatvuođat, ja ahte sámiin main lea suodjalus regionála olmmošvuoigatvuođakonvenšuvnnaid vuođul nu go Eurohpalaš olmmošvuoigatvuođakonvenšuvnna vuođul ja Eurohpáráđi rámmakonvenšuvnna vuođul nationála minoritehtaid suodjaleami birra. Sámediggi gávnnaha dárbbašlažžan ahte Norgga rámmakonvenšuvnna čuovvuleapmái maiddái váldojuvvo daid vuoigatvuođaid goziheapmi mii sámiin lea minoritehtan Norggas. Sámediggi aiddostahttá ahte dat ii mearkkaš dan ahte sámiid vuoigatvuođat álgoálbmogin ja álgoálbmotrievttálaš geatnegasvuođaid čuovvuleapmi galgá ráddjejuvvot dahje uhcit vuoruhuvvot.</p>
<p>Sámediggi váldá maid ovdan gažaldaga sámiid vealaheamis, ja sámi mánáid ja nuoraid vuoigatvuođaid, dás maiddái deattuha oahpahusa sámegielas ja sámegillii hui deaŧalaš suorgin mas NIM sáhttá váikkuhit nannet álbmotrievttálaš standárddaid čađaheami nationála riektái. Sámi mánáid vuoigatvuohta oahpahussii sámegielas ja sámegillii mearkkaša hui ollu sihkkarastimii ja ovddideapmái sámi giela, kultuvrra servodateallima. Sámediggi oaidná ahte NIM iežas jahkedieđáhusas lea rávven konkrehta doaibmabijuid čuovvuleapmin sámi giellalávdegotti gávdnosiid. Jahkedieđáhusas rávvejuvvo vuos ahte dat oahppofálaldat mii guoská sámi gielaide, berre čielggaduvvot lagabui sihkkarastin dihtii ahte sámi mánáid olmmošvuoigatvuođat fuolahuvvojit. Dasto rávve NIM ahte eiseválddit farggamusat, konsultašuvnnaid vuođul Sámedikkiin, gávdnet heivvolaš čovdosa dasa ahte háhkat luohtehahtti statistihkkadieđuid sámi giellageavaheddjiid birra. Sámediggi doarju dáid rávvagiid ja oaidná lunddolažžan ahte mii ávžžuhit eiseválddiid gulahallat minguin viidáseappot ja čuovvulit dáid rávvagiid mat leat sámi giellalávdegotti raporttas “Váibmogiella”.</p>
<p>Sámediggi atná árvvus dan go NIM ieš vállje guđe áššiid sii háliidit máinnašit iežaset jahkedieđáhusain, muhto fuomášuhttá seammás dan dili mas luossabivdu lea dál jagis 2017. Sámediggi gávnnaha ahte dat ávnnaslaš kulturvuođđu mii lea sámiid árbevirolaš luossabivddus mearas ja jogain, lea hui sakka áitojuvvon. Muddemat mat lea ráhkaduvvon mearraluossabivddu várás ja Deanusoahpamuša bokte gaskal Norgga ja Suoma leat ráhkaduvvon almmá mange bákkálaš ja sámi čatnaseami dahje legitimitehta haga. Dat mearkkaša sámiid prosessuála ja ávnnaslaš olmmošvuoigatvuođaid čielga rihkkuma. Sámediggi doaivu ahte maiddái NIM lea oaidnán luossabivdiid dili ja vuordá áinnas daid árvvoštallamiid ja rávvagiid mat vejolaččat boađášedje mielde boahttevaš jahkedieđáhusain. Viidáseappot háliida Sámediggi ahte NIM čalmmustahttá sámiid vuoigatvuođa meahcceávkkástallamii ávnnaslaš vuoigatvuohtan sihke nationála ja álgoálbmotrievttálaš suodjalusain. Dál leat stuorra lágalaš ja hálddašeami dáfus hehttehusat go galgá doaimmahit árbevirolaš meahccegeavaheami ja –ávkkástallama.</p>
<p>Sámedikkis leat vuordámušat dasa ahte NIM doaibma oažžu eanet fuomášumi sámi servodagain, ja ahte NIM njunušgoddi dahká dan mii dárbbašuvvo sihkkarastin dihtii ahte álgoálbmotvuoigatvuođat ožžot dárbbašlaš vuoruheami NIM fágalaš barggus. Sámedikkis leat vuordámušat dan bargui maid Nasjonal institusjon for menneskerettigheter dahká ja das mo sii váikkuhit servodatdigaštallamii sámi vuoigatvuođaid birra ja daid čađaheapmái.</p>
<p>Sámediggi oaidná lunddolažžan ahte stáhta eiseválddit NIM jahkedieđáhusa guorahaladettiin čuovvulit dan viidáseappot stuorradikki/ráđđehusa ja Sámedikki gaskasaš gulahallama bokte vai NIM rávvagat jagi 2016 jahkedieđáhusa čuovvuluvvojit konkrehta.</p>
<p>Sámediggi oaidná muđui deaŧalažžan ahte NIM olmmošvuoigatvuođaid gozihanorgánan bidjá fuomášumi čuovvovaš surggiide deattuhettiin sámi giela, kultuvrra ja servodateallima gáhttema ja ovddideami: Norgga ja Suoma gaskasaš Deanu-soahpamuš; sámi meahcásteapmi/giđđalodden; mearraluossabivdu; NAV bálvalusfálaldat sámi oainnu vuođul; mearrasámiid guolástanvuoigatvuođa čuovvuleapmi, boazoealáhusa iešmearridanvuoigatvuohta.</p>
<p>Sámediggi deattuha ahte ii galgga áddejuvvot nu ahte buot suorggit leat namuhuvvon dahje ahte eará suorggit eai galgga meannuduvvot.</p>
<p>Ášši meannudeapmi loahpahuvvui 02.06.17 dii. 11.55</p>
<p>Ášši 030/17</p>
<p>Sámedikki dievasčoahkkin</p>
<p>Doarjja áirrasevttohussii 30 S (2016-2017) ásahit duohtavuođakommišuvnna dáruiduhttinpolitihka ja boasttuvuođa birra mii lea čađahuvvon sápmelaččaid ja kvenaid vuostá Norggas</p>
<p>Áššenr.</p>
<p>17/2805</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi čujuha stuoradiggeáirasiid Kirsti Bergstø ja Torgeir Knag Fylkesnes Sosialisttalaš gurutbellodagas (SV) áirrasevttohussii 30 S (2016–2017), juovlamánu 20.b.2016, ásahit duohtavuođakommišuvnna dáruiduhttinpolitihka dihte ja boasttuvuođa birra mii lea čađahuvvon sápmelaččaid ja kvenaid vuostá Norggas.</p>
<p>Sámediggi čujuha Stuoradikki dárkkistan- ja konstitušuvdnalávdegotti rabas gulaskuddamii miessemánu 15.b.2017, evttohusa birra gos bođii ovdan viiddis doarjun ásahit dákkár kommišuvnna. Stuoradikki dárkkistan- ja konstituerenlávdegoddi áigu geassemánu 2017 addit árvalusa Stuoradiggái áirrasevttohusa birra.</p>
<p>Sámediggi čujuha ahte Sámi Parlamentáralaš ráđi dievasčoahkkin čakčamánu 22.b.2016 ja Parlamentarihkarkonferánsa guovvamánu 7.b.2017 Troandimis, mas leat áirasat Norgga, Suoma ja Ruoŧa sámedikkiin, ja sámi áirasat Ruoššas, leat dorjon duohtavuođakommišuvnna ásaheami.</p>
<p>Sámediggi diehtá ahte sámi álbmot lea gillán stáhtalaš dáruiduhttinpolitihka, mii bisttii badjel čuođi jagi. Ollu sápmelaččat dovdet ain soardima dáruiduhttima geažil, sihke ovttaskas olmmožin ja maid servodahkan.</p>
<p>Seanadeapmi, eanet luohttevašvuohta ja oktavuođaid ođasmahttin gaskal sámi-, kvena- ja dážaálbmoga ferte čađahuvvot proseassaid bokte mat leat ásahuvvon doahttaleami, dohkkeheami, ja mieđiheami nala ja álbmotrievttalaš stándaurdiid mielde. Dohkkeheamis, mieđiheamis ja seanadeamis ii leat sáhka dušše sápmelaččaid ja dážaid gaskavuođain, kvenaid ja dážaid gaskavuođain, muhto lihka olu doahttaleami ja dohkkeheami birra ahte assimileren čuozai iešguđet ládje.</p>
<p>Sámediggi bivdá Stuoradikki doarjut evttohusa ásahit kommišuvnna sámi ja kvena álbmogii Norggas. Sámediggi oaivvilda ahte kommišuvdna mii guorahallá diliid ollu buolvvain maŋás guvlui, boahtá leat eastadeaddjin boahtteáiggi boasttuvuođaide ja duolbmamiidda unnitloguálbmogiin. Stáhta ii leat vel loahpalaččat čielggadan sámiid dáruiduhttima sápmelaččain ja kvenain, ja dat lea dehálaš eanet ipmárdusa háhkamii ja gierdevašvuhtii majoritehtaservodagas.</p>
<p>Duohtavuođakommišuvnna bargu ferte ollašuhttit ja doaimmahit ollašuhttit sámiid olmmošvuoigatvuođaid. Čujuhuvvo earenoamážiid ILO-konvenšuvdnii nr 169 álgoálbmogiid ja čearddaid birra ja ON:a álgoálbmotjulggaštussii (UNDRIP). Kommišuvnnaásaheami olis galget earet eará prinsihpat friddja, ovdagiitidieđihuvvon miehtama birra (free, prior and informed consent) ja doahttaleapmi institušuvnnain mat ovddastit álgoálbmogiid, leat guovddážis.</p>
<p>Duohtavuođakommišuvdna ferte árvvoštallat diliid mat gusket kultuvrii, gillii, ealáhussii, eanan ja iešmearrideapmái. Viidásit ferte guorahallat olmmošlaš váikkuhusaid, nu go ovdamearkka dihte psyhkalaš gillámušaid. Sámiid dáruiduhttin ferte guorahallot das mii dan intenšuvdna lei, makkár bohtosiid dat buvttii ja hápmi mii das šattai.</p>
<p>Jus galgá soabadit, de lea dárbu ahte sidjiide geaidda dáruiduhttin guoskkai iešguđetge ládje, addo vejolašvuohta hupmat dan birra ja muitalit sin historjjá. Duohtavuođakommišuvdna lea dan váste vuoi ásahuvvojit ođđa máhttu ja diehtogaskkusteapmi mii dahká vejolažžan ipmirdit otná servodaga Norggas.</p>
<p>Sámediggi muittuha ahte lea Norgga eiseválddiid ovddasvástádus ovddidit dohkkeheami sámiid vuoigatvuođaide, ja hehttendihte ahte dákkár dáhpáhusat eai geardduhuvvo dahje čađahuvvo ođđa vuogi mielde. Kommišuvdna mii oažžu doarvái mearkkašumi ja saji servodagas, sáhttá leat bargoreaidun doaladumiid rievdadeapmái.</p>
<p>Doahttaleapmi ja seanadeapmi eaktudit ahte gávdno dohkkeheapmi ovddasvástádusas, ja ahte čađahuvvo ođđasis bajáshuksen ovttadássásaš ja rievttalaš riektediliin. Danin lea dehálaš sihkkarastit sápmelaččaid vuoigatvuođaid miellahttun sierra álbmogis ja sierra kultuvrras buot áigeguovdilis lágain, ja sajustit ON álgoálbmotjulggaštusa lágaide, politihkkii, doaibmabijuide ja hálddahuslaš ja ekonomalaš ortnegiidda.</p>
<p>Sámediggi bidjá vuođđun ahte mandáhta ja barggu hábmen čađahuvvo ovttasbarggus Norgga Sámedikkiin. Ovdal go guorahallanproseassa biddjo johtui, de lea dehálaš sihkkarastit ahte mandáhtta hámi ja sisdoallu leat vuođđuduvvon sámi servodaga nala.</p>
<p><em type="italic">Sámedikki dievasčoahkkin - 030/17 </em></p>
<p>Mearkkašupmi: Dáloniid listu, áirras Isak Mathis O. Hætta, Árja, áirras Torbjørg Leirbakken, Nordkalottfolket, áirras Kjetil Romsdal, Sorjjasmeahttun áirras Hartvik Hansen</p>
<p>Bargu duohtavuođakommišuvnna ásahemiin galgá váikkuhit ahte:</p>
<list><p type="listitem">Dáloniid árbevirolaš eallinvuogit ja vuoigatvuođat maid sii leat háhkan guovlluid guhkesáiggi geavaheami vuođul, galgá suodjaluvvot lága bokte. Sámi meahccegeavaheapmi, meahcásteapmi, ii leat suodjaluvvon lága bokte. Resursaguovllut, luonddušláddjivuohta, kulturmuittut ja kultureanadat leat deaŧalaš bealit sámi kultuvrra ávnnaslaš kulturvuđđosis.</p>
<p type="listitem">meahcásteapmi oažžu suodjaleami lága bokte ja oažžu ovdánanvejolašvuođaid álbmotrievttálaš standárddaid vuođu. Meahcásteapmi lea árbevierru ja máhttu das mo mii geavahit fidnen láhkai resurssaid sámi birgejupmái, sámi luondduruovttudollui ja ekonomalaš vuođđun árbevirolaš sámi ávkkástallamii.</p>
</list><p>Ášši meannudeapmi álggahuvvui 01.06.17 dii. 19.50 <em type="italic">Jienasteapmi </em>39 áirasis ledje 38 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Sámediggeráđi árvalus mearriduvvui 36 jienain 2 jiena vuostá.</p>
</list><p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámediggi čujuha stuoradiggeáirasiid Kirsti Bergstø ja Torgeir Knag Fylkesnes Sosialisttalaš gurutbellodagas (SV) áirrasevttohussii 30 S (2016–2017), juovlamánu 20.b.2016, ásahit duohtavuođakommišuvnna dáruiduhttinpolitihka dihte ja boasttuvuođa birra mii lea čađahuvvon sápmelaččaid ja kvenaid vuostá Norggas.</p>
<p>Sámediggi čujuha Stuoradikki dárkkistan- ja konstitušuvdnalávdegotti rabas gulaskuddamii miessemánu 15.b.2017, evttohusa birra gos bođii ovdan viiddis doarjun ásahit dákkár kommišuvnna. Stuoradikki dárkkistan- ja konstituerenlávdegoddi áigu geassemánu 2017 addit árvalusa Stuoradiggái áirrasevttohusa birra.</p>
<p>Sámediggi čujuha ahte Sámi Parlamentáralaš ráđi dievasčoahkkin čakčamánu 22.b.2016 ja Parlamentarihkarkonferánsa guovvamánu 7.b.2017 Troandimis, mas leat áirasat Norgga, Suoma ja Ruoŧa sámedikkiin, ja sámi áirasat Ruoššas, leat dorjon duohtavuođakommišuvnna ásaheami.</p>
<p>Sámediggi diehtá ahte sámi álbmot lea gillán stáhtalaš dáruiduhttinpolitihka, mii bisttii badjel čuođi jagi. Ollu sápmelaččat dovdet ain soardima dáruiduhttima geažil, sihke ovttaskas olmmožin ja maid servodahkan.</p>
<p>Seanadeapmi, eanet luohttevašvuohta ja oktavuođaid ođasmahttin gaskal sámi-, kvena- ja dážaálbmoga ferte čađahuvvot proseassaid bokte mat leat ásahuvvon doahttaleami, dohkkeheami, ja mieđiheami nala ja álbmotrievttalaš stándaurdiid mielde. Dohkkeheamis, mieđiheamis ja seanadeamis ii leat sáhka dušše sápmelaččaid ja dážaid gaskavuođain, kvenaid ja dážaid gaskavuođain, muhto lihka olu doahttaleami ja dohkkeheami birra ahte assimileren čuozai iešguđet ládje.</p>
<p>Sámediggi bivdá Stuoradikki doarjut evttohusa ásahit kommišuvnna sámi ja kvena álbmogii Norggas. Sámediggi oaivvilda ahte kommišuvdna mii guorahallá diliid ollu buolvvain maŋás guvlui, boahtá leat eastadeaddjin boahtteáiggi boasttuvuođaide ja duolbmamiidda unnitloguálbmogiin. Stáhta ii leat vel loahpalaččat čielggadan sámiid dáruiduhttima sápmelaččain ja kvenain, ja dat lea dehálaš eanet ipmárdusa háhkamii ja gierdevašvuhtii majoritehtaservodagas.</p>
<p>Duohtavuođakommišuvnna bargu ferte ollašuhttit ja doaimmahit ollašuhttit sámiid olmmošvuoigatvuođaid. Čujuhuvvo earenoamážiid ILO-konvenšuvdnii nr 169 álgoálbmogiid ja čearddaid birra ja ON:a álgoálbmotjulggaštussii (UNDRIP). Kommišuvnnaásaheami olis galget earet eará prinsihpat friddja, ovdagiitidieđihuvvon miehtama birra (free, prior and informed consent) ja doahttaleapmi institušuvnnain mat ovddastit álgoálbmogiid, leat guovddážis.</p>
<p>Duohtavuođakommišuvdna ferte árvvoštallat diliid mat gusket kultuvrii, gillii, ealáhussii, eanan ja iešmearrideapmái. Viidásit ferte guorahallat olmmošlaš váikkuhusaid, nu go ovdamearkka dihte psyhkalaš gillámušaid. Sámiid dáruiduhttin ferte guorahallot das mii dan intenšuvdna lei, makkár bohtosiid dat buvttii ja hápmi mii das šattai.</p>
<p>Jus galgá soabadit, de lea dárbu ahte sidjiide geaidda dáruiduhttin guoskkai iešguđetge ládje, addo vejolašvuohta hupmat dan birra ja muitalit sin historjjá. Duohtavuođakommišuvdna lea dan váste vuoi ásahuvvojit ođđa máhttu ja diehtogaskkusteapmi mii dahká vejolažžan ipmirdit otná servodaga Norggas.</p>
<p>Sámediggi muittuha ahte lea Norgga eiseválddiid ovddasvástádus ovddidit dohkkeheami sámiid vuoigatvuođaide, ja hehttendihte ahte dákkár dáhpáhusat eai geardduhuvvo dahje čađahuvvo ođđa vuogi mielde. Kommišuvdna mii oažžu doarvái mearkkašumi ja saji servodagas, sáhttá leat bargoreaidun doaladumiid rievdadeapmái.</p>
<p>Doahttaleapmi ja seanadeapmi eaktudit ahte gávdno dohkkeheapmi ovddasvástádusas, ja ahte čađahuvvo ođđasis bajáshuksen ovttadássásaš ja rievttalaš riektediliin. Danin lea dehálaš sihkkarastit sápmelaččaid vuoigatvuođaid miellahttun sierra álbmogis ja sierra kultuvrras buot áigeguovdilis lágain, ja sajustit ON álgoálbmotjulggaštusa lágaide, politihkkii, doaibmabijuide ja hálddahuslaš ja ekonomalaš ortnegiidda.</p>
<p>Sámediggi bidjá vuođđun ahte mandáhta ja barggu hábmen čađahuvvo ovttasbarggus Norgga Sámedikkiin. Ovdal go guorahallanproseassa biddjo johtui, de lea dehálaš sihkkarastit ahte mandáhtta hámi ja sisdoallu leat vuođđuduvvon sámi servodaga nala.</p>
<p>Ášši meannudeapmi loahpahuvvui 01.06.17 dii. 20.50</p>
<p>Ášši 031/17</p>
<p>Sámedikki dievasčoahkkin</p>
<p>Dárbu mearridit johtilit maid dahkat boraspirebahkkemiid ektui</p>
<p>Áššenr.</p>
<p>17/2061</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámedikki dievasčoahkkin oaivvilda ahte dilli mii guoská borasspirebahkkemiidda lea hui vearrái guohtonealáhusaide ja gáibida danne ahte Stuoradiggi unnida borasspirelogu. Dál fertejit bidjat jođánit johtui dárbbašlaš doaimmaid sihkkarastit guohtonealáhusaid. Guohtonealáhusat dovdet ahte borasspirelogut leat áigá mannan badjelmeari ja borasspirelogut leat beare badjin.</p>
<p>Dat alla boraspire logut dahket stuora vahágiid guohtunealáhusaide sámi guovlluin. Dat dáguha sidjiide stuora vahágiid ja dainna lágiin goarida ja duvdá eret ealáhusaid. Borasspireváttisvuohta lea okta stuorámus hástalusain mat áitet sihke boazodoalu ja eará guohtonealáhusaid ceavzilvuođa ja birgejumi. Leat dahkkon máŋggalágan raporttat ja máŋggalágan ortnegat leat geahččaluvvon, muhto unnán ávki lea leamaš eastadit ruđalaš vahágiid maid guohtonealáhusat gillájit borasspiriid geažil. Ealáhusaid rávvagat eai leat váldon vuhtii hálddašeamis, ja sávvojuvvon bohtosat eai leat ollašuvvan hálddašeamis, eai ge duohta vahágat leat gokčojuvvon.</p>
<p>2017 giđđa lea leamaš erenoamáš váttis boazoealáhussii mii guoská borasspire fallehemiide, ja dalle erenoamážit goaskin guottetbáikkiin. Sámediggi oaivvilda ahte dá lea okta ovdamearka ahte borasspirelogus ii dávis duohtavuođain.</p>
<p>Sámedikki dievasčoahkkin oaivvilda ahte fertejit bidjat johtui dárbbašlaš doaimmaid eastadit vahágiid mat leat juo dáhpáhuvvon, ja jođánit bidjat johtui čuovvovaš doaimmaid:</p>
<list><p type="listitem">Ásahit bivdinjoavkku maid stáhta máksá</p>
<p type="listitem">Addit bivdinlobi ovttatmanos go dieđihuvvo borasspire falleheapmi</p>
<p type="listitem">Nannet heahteparagráfa heivehan dihte dan paragráfa daidda duohta dárbbuide guohtonealáhusaid váste, nu go ovdamearkka dihte mii guoská goaskimii.</p>
<p type="listitem">borasspirevahát ferte dohkkehuvvot njuovvangáibádussan</p>
<p type="listitem">Borasspiriid ferte áibbas jávkadit guottetbáikkiin</p>
<p type="listitem">Olggobealde guottetbáikkiid galget borasspiret garrasit unniduvvon</p>
</list><p>Sámedikki dievasčoahkkin gáibida ahte Stuoradikki politihkkárat váldet dan duođalaččat. Dat lea duođalaš heahtedilli guohtonealáhusaide sámi guovlluin. Borasspirehivvodagat eai galgga leat nu alladat ahte leat áitagiin guohtonealáhusaid eallinvuohkái, muhto dan dásis ahte guohtonealáhusain galgá vejolašvuohta ovdánit..</p>
<p><em type="italic">Sámedikki dievasčoahkkin - 031/17 </em></p>
<p>Ášši meannudeapmi álggahuvvui 02.06.17 dii. 09.00 <em type="italic">Jienasteapmi </em>39 áirasis ledje 27 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Sámediggeráđi árvalus mearriduvvui ovttajienalaččat.</p>
</list><p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámedikki dievasčoahkkin oaivvilda ahte dilli mii guoská borasspirebahkkemiidda lea hui vearrái guohtonealáhusaide ja gáibida danne ahte Stuoradiggi unnida borasspirelogu. Dál fertejit bidjat jođánit johtui dárbbašlaš doaimmaid sihkkarastit guohtonealáhusaid. Guohtonealáhusat dovdet ahte borasspirelogut leat áigá mannan badjelmeari ja borasspirelogut leat beare badjin.</p>
<p>Dat alla boraspire logut dahket stuora vahágiid guohtunealáhusaide sámi guovlluin. Dat dáguha sidjiide stuora vahágiid ja dainna lágiin goarida ja duvdá eret ealáhusaid. Borasspireváttisvuohta lea okta stuorámus hástalusain mat áitet sihke boazodoalu ja eará guohtonealáhusaid ceavzilvuođa ja birgejumi. Leat dahkkon máŋggalágan raporttat ja máŋggalágan ortnegat leat geahččaluvvon, muhto unnán ávki lea leamaš eastadit ruđalaš vahágiid maid guohtonealáhusat gillájit borasspiriid geažil. Ealáhusaid rávvagat eai leat váldon vuhtii hálddašeamis, ja sávvojuvvon bohtosat eai leat ollašuvvan hálddašeamis, eai ge duohta vahágat leat gokčojuvvon.</p>
<p>2017 giđđa lea leamaš erenoamáš váttis boazoealáhussii mii guoská borasspire fallehemiide, ja dalle erenoamážit goaskin guottetbáikkiin. Sámediggi oaivvilda ahte dá lea okta ovdamearka ahte borasspirelogus ii dávis duohtavuođain.</p>
<p>Sámedikki dievasčoahkkin oaivvilda ahte fertejit bidjat johtui dárbbašlaš doaimmaid eastadit vahágiid mat leat juo dáhpáhuvvon, ja jođánit bidjat johtui čuovvovaš doaimmaid:</p>
<list><p type="listitem">Ásahit bivdinjoavkku maid stáhta máksá</p>
<p type="listitem">Addit bivdinlobi ovttatmanos go dieđihuvvo borasspire falleheapmi</p>
<p type="listitem">Nannet heahteparagráfa heivehan dihte dan paragráfa daidda duohta dárbbuide guohtonealáhusaid váste, nu go ovdamearkka dihte mii guoská goaskimii.</p>
<p type="listitem">borasspirevahát ferte dohkkehuvvot njuovvangáibádussan</p>
<p type="listitem">Borasspiriid ferte áibbas jávkadit guottetbáikkiin</p>
<p type="listitem">Olggobealde guottetbáikkiid galget borasspiret garrasit unniduvvon</p>
</list><p>Sámedikki dievasčoahkkin gáibida ahte Stuoradikki politihkkárat váldet dan duođalaččat. Dat lea duođalaš heahtedilli guohtonealáhusaide sámi guovlluin. Borasspirehivvodagat eai galgga leat nu alladat ahte leat áitagiin guohtonealáhusaid eallinvuohkái, muhto dan dásis ahte guohtonealáhusain galgá vejolašvuohta ovdánit.</p>
<p>Ášši meannudeapmi loahpahuvvui 02.06.17 dii. 09.05</p>
<p>Ášši 032/17</p>
<p>Sámedikki dievasčoahkkin</p>
<p>Lahtuid válljen lávdegoddái mii galgá evttohit rievdadusaid lágain ja sámi giliid ja báikegottiid hálddašeamis</p>
<p>Áššenr.</p>
<p>17/2842</p>
<p>Meannudeamit</p>
<p>Mildosat</p>
<p>Evttohusat ja mearkkašumit</p>
<p><em type="italic">Válgalávdegotti árvalus: </em>Čuovvovaččat nammaduvvojit lahttun ja persovnnalaš várrelahttun lávdegoddái mii galgá evttohit rievdadusaid lágain ja sámi giliid ja báikegottiid hálddašeamis. </p>
<p><em type="italic">Lahtut: </em>1. Johan Ánde Somby 2. Per A. Bæhr 3. Isak Mathis O. Hætta 4. Ellen Kristina Saba 5. Mona Skanke Evttoheaddji Sandra Márjá West evttoha Johan Ánde Somby jođiheaddjin. Evttoheaddji Marit Kirsten A. Gaup evttoha Isak Mathis O. Hætta jođiheaddjin. </p>
<p><em type="italic">Sámedikki dievasčoahkkin - 032/17 </em></p>
<p>Ášši meannudeapmi álggahuvvui 02.06.17 dii. 11.55 Johttisápmelaččaid listta áirras Per A. Bæhr evttohii Anders Somby jr. lahttun lávdegoddái, su sadjái. NSR áirras Sandra Márjá West gesii ruovttoluotta evttohusa ahte Johan Ánde Somby válljejuvvo jođiheaddjin. Sorjjasmeahttun áirras Hartvik Hansen evttohii Ellen Kristina Saba nubbinjođiheaddjin.</p>
<p><em type="italic">Jienasteapmi </em>39 áirasis ledje 36 čoahkis. Jienasteapmi čađahuvvui čuovvovaš vuogi mielde: </p>
<list><p type="listitem">Válgalávdegotti evttohus mearriduvvui ovttajienalaččat</p>
</list><p/>
<p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p><em type="italic">Lahtut: </em>1. Isak Mathis O. Hætta, jođiheaddji 2. Ellen Kristina Saba, nubbinjođiheaddj 3. Johan Ánde Somby 4. Anders Somby jr. 5. Mona Skanke </p>
<p>Ášši meannudeapmi loahpahuvvui 02.06.17 dii. 12.05</p>
<p>Ášši 033/17</p>
<p>Sámedikki dievasčoahkkin</p>
<p>Stuoradiggi ii sáhte mearridit čielggadit sisaváldima meahccelágas Romsii ja Finnmárkui almmá álbmotrievttalaš vuoigatvuođaid rihkkuma haga</p>
<p>Áššenr.</p>
<p>14/5290</p>
<p>Meannudeamit</p>
<p>Mildosat</p>
<p><em type="italic">Evttohusat ja mearkkašumit </em></p>
<p><em type="italic">Sámediggeráđi mearrádusárvalus: </em></p>
<p>Sámediggi oaidná hirpmástuhttimiin ahte Olgeš, Ovddádusbellodaga, Risttalaš álbmotbellodaga, Gurut ja Guovddášbellodaga eanetlohku ávžžuhit Stuoradikki mearridit <em type="italic">Innst. 385 S (2016-2017) </em>Ny inndeling av regionalt folkevalgt nivå (Ođđa juohkin regionála álbmotválljejuvvon dásis): </p>
<p>«.. Bivdit ráđđehusa guorahallat addit meahcceláhkii seamma doaibmama Nordlánddas ja Romssas go lulábealde Nordlándda rájiid lea. Guorahallamis galgá vuođđun ahte Statskogas ain lea ovddasvástádus vuovderesurssaide. Guorahallamis galgá viidáseappot leat vuođđun ahte dálá finnmárkkuláhka viidásetfievrriduvvo dálá Finnmárkku fylkkaráji siskkobealde, ii ge viiddiduvvot ođđa geográfalaš guovlluide.</p>
<p>Dákkár bargovuohki badjelduolbmá proseassaid main dássážii lea leamaš viiddis ovttamielalašvuohta čađahemiin go galgá čielggadit ja sihkkarastit sámiid vuoigatvuođaid eatnamiidda ja čáziide miehtá sámi guovllu. Dát rihkku oalát ipmárdusain mii ásahuvvui gaskal sámi organisašuvnnaid ja ráđđehusa go Sámi vuoigatvuođalávdegoddi vuođđuduvvui 1981:s ja man nala sámepolitihkka lea leamaš huksejuvvon maŋŋil dan.</p>
<p>Stuoradiggemearrádus ahte guorahallat meahccelága sisaváldima Romsii ja Nordlándii lea viidáseappot bargomálle mii duvdá eret geatnegasvuođaid mat maiddái Stuoradikkis leat, álbmotrievttalaš gáibádusaid doahttaleamis, ahte čađahit konsultašuvnnaid doaimmain main sáhttá leat njuolga dadjamuš sápmelaččaide. Sámediggi lea konsulteren Gieldda- ja ođasmahttindepartemeanttain doaibmabijuid birra proposišuvnnas ođđa juohkima birra regionála álbmotválljejuvvon orgánas mas gažaldat váldit mielde meahccelága Romsii ja Nordlándii ii leat leamaš áigeguovdil. Sámediggi lei maid gulaskuddan Gieldda- ja hálddašanlávdegottiin proposišuvnna birra, ii ge dalle ge váldon dát ášši meannudeapmái Sámedikkiin.</p>
<p>Jus Stuoradiggi mearrida lávdegotti eanetlogu ávžžuhusa, de rihkku Stuoradiggi geatnegasvuođaid čađahit konsultašuvnnaid dainna áigumušain ahte olahit friddja ja ovdagihtii dieđihuvvon miehtama, nu go čuožžu ILO konvenšuvnnas nr. 169 6.artihkkalis, ON konvenšuvnnas siviila ja politihkalaš vuoigatvuođain 27.artihkkalis, gč. 1.artihkkala ja ON álgoálbmotjulggaštusas 3. ja 19.artihkkaliin. Viidáset boahtá mearrádus ahte čielggadit sisaváldima meahccelágas Romsii ja Nordlándii mielddisbuktit nu gáržžes rámmaid lágaide mat gusket vuoigatvuođaide ja hálddašeapmái Romssa ja Nordlándda mehciin ahte dat rihkkot ILO konvenšuvnna nr. 169 14.artihkkala, sámiid eaiggát- ja geavahanvuoigatvuođaid dohkkeheami árbevirolaš sámi guovlluin.</p>
<p>Sámi vuoigatvuođalávdegoddi attii cealkámuša NAČ:i 2007:7 Ođđa sámeriekti, fargga logi jagi áigi dássái, muhto dat ii leat čuovvuluvvon ráđđehusas. Sámi vuoigatvuođalávdegoddi lea čielggadan ja evttohan lágaid sihke dohkkeheapmái ja kártemii eanavuoigatvuođain ja maid stivren- ja hálddašanmodeallaide eatnamiin ja resurssain. Danin gávdno juo čielggadeapmi mii doaibmá vuođđun eanavuoigatvuođaid dohkkeheapmái ja hálddašanmodeallaid ásaheapmái mat sihkkarastet buoret báikkálaš stivrema ja mas sámi beroštumit ja vuoigatvuođat leat áibbas vealtameahttun eaktun lágaide.</p>
<p>Nu go ollu earát, de ii leat Sámediggi ge duhtavaš dainna go Sámi vuoigatvuođalávdegoddi ii leat čuovvuluvvon. Sámi vuoigatvuođalávdegoddi ii aŋkke sáhte dušše duvdiluvvot eret, ja dan sadjái čađahit proseassa mas ásahit meahccelága sisaváldima Romsii ja Nordlándii. Sámediggi bivdá garrasit Stuoradikki čuovvut mielde ahte sii čuvvot Norgga álbmotrievttalaš geatnegasvuođaid iežaset mearrádusain, ja ahte eanetlohku gieldda- ja hálddašanlávdegottis addet iežaset cealkámuša mearrádussii ahte romerlohku VI ii mearriduvvo Innst. 385 S:s (2016-2017) <em type="italic">. </em></p>
<p><em type="italic">Sámedikki dievasčoahkkin - 033/17 </em></p>
<p>Ášši meannudeapmi álggahuvvui 02.06.17 dii. 13.55 <em type="italic">Jienasteapmi </em>39 áirasis ledje 33 čoahkis. Jienasteapmi čađahuvvui čuovvovaš vuogi mielde. </p>
<list><p type="listitem">Sámediggeráđi árvalus mearriduvvui 31 jienain 2 jiena vuostá.</p>
</list><p/>
<p><em type="italic">Beavdegirjelasáhusat </em>Dán áššis ii ovddiduvvon beavdegirjelasáhus. <em type="italic">Sáhkavuorrolistu ja replihkat </em></p>
<p>DC - Mearrádus:</p>
<p>Sámediggi oaidná hirpmástuhttimiin ahte Olgeš, Ovddádusbellodaga, Risttalaš álbmotbellodaga, Gurut ja Guovddášbellodaga eanetlohku ávžžuhit Stuoradikki mearridit <em type="italic">Innst. 385 S (2016-2017) </em>Ny inndeling av regionalt folkevalgt nivå (Ođđa juohkin regionála álbmotválljejuvvon dásis): «.. Bivdit ráđđehusa guorahallat addit meahcceláhkii seamma doaibmama Nordlánddas ja Romssas go lulábealde Nordlándda rájiid lea. Guorahallamis galgá vuođđun ahte Statskogas ain lea ovddasvástádus vuovderesurssaide. Guorahallamis galgá viidáseappot leat vuođđun ahte dálá finnmárkkuláhka viidásetfievrriduvvo dálá Finnmárkku fylkkaráji siskkobealde, ii ge viiddiduvvot ođđa geográfalaš guovlluide. Dákkár bargovuohki badjelduolbmá proseassaid main dássážii lea leamaš viiddis ovttamielalašvuohta čađahemiin go galgá čielggadit ja sihkkarastit sámiid vuoigatvuođaid eatnamiidda ja čáziide miehtá sámi guovllu. Dát rihkku oalát ipmárdusain mii ásahuvvui gaskal sámi organisašuvnnaid ja ráđđehusa go Sámi vuoigatvuođalávdegoddi vuođđuduvvui 1981:s ja man nala sámepolitihkka lea leamaš huksejuvvon maŋŋil dan. Stuoradiggemearrádus ahte guorahallat meahccelága sisaváldima Romsii ja Nordlándii lea viidáseappot bargomálle mii duvdá eret geatnegasvuođaid mat maiddái Stuoradikkis leat, álbmotrievttalaš gáibádusaid doahttaleamis, ahte čađahit konsultašuvnnaid doaimmain main sáhttá leat njuolga dadjamuš sápmelaččaide. Sámediggi lea konsulteren Gieldda- ja ođasmahttindepartemeanttain doaibmabijuid birra proposišuvnnas ođđa juohkima birra regionála álbmotválljejuvvon orgánas mas gažaldat váldit mielde meahccelága Romsii ja Nordlándii ii leat leamaš áigeguovdil. Sámediggi lei maid gulaskuddan Gieldda- ja hálddašanlávdegottiin proposišuvnna birra, ii ge dalle ge váldon dát ášši meannudeapmái Sámedikkiin. Jus Stuoradiggi mearrida lávdegotti eanetlogu ávžžuhusa, de rihkku Stuoradiggi geatnegasvuođaid čađahit konsultašuvnnaid dainna áigumušain ahte olahit friddja ja ovdagihtii dieđihuvvon miehtama, nu go čuožžu ILO konvenšuvnnas nr. 169 6.artihkkalis, ON konvenšuvnnas siviila ja politihkalaš vuoigatvuođain 27.artihkkalis, gč. 1.artihkkala ja ON álgoálbmotjulggaštusas 3. ja 19.artihkkaliin. Viidáset boahtá mearrádus ahte čielggadit sisaváldima meahccelágas Romsii ja Nordlándii mielddisbuktit nu gáržžes rámmaid lágaide mat gusket vuoigatvuođaide ja hálddašeapmái Romssa ja Nordlándda mehciin ahte dat rihkkot ILO konvenšuvnna nr. 169 14.artihkkala, sámiid eaiggát- ja geavahanvuoigatvuođaid dohkkeheami árbevirolaš sámi guovlluin. Sámi vuoigatvuođalávdegoddi attii cealkámuša NAČ:i 2007:7 Ođđa sámeriekti, fargga logi jagi áigi dássái, muhto dat ii leat čuovvuluvvon ráđđehusas. Sámi vuoigatvuođalávdegoddi lea čielggadan ja evttohan lágaid sihke dohkkeheapmái ja kártemii eanavuoigatvuođain ja maid stivren- ja hálddašanmodeallaide eatnamiin ja resurssain. Danin gávdno juo čielggadeapmi mii doaibmá vuođđun eanavuoigatvuođaid dohkkeheapmái ja hálddašanmodeallaid ásaheapmái mat sihkkarastet buoret báikkálaš stivrema ja mas sámi beroštumit ja vuoigatvuođat leat áibbas vealtameahttun eaktun lágaide. Nu go ollu earát, de ii leat Sámediggi ge duhtavaš dainna go Sámi vuoigatvuođalávdegoddi ii leat čuovvuluvvon. Sámi vuoigatvuođalávdegoddi ii aŋkke sáhte dušše duvdiluvvot eret, ja dan sadjái čađahit proseassa mas ásahit meahccelága sisaváldima Romsii ja Nordlándii. Sámediggi bivdá garrasit Stuoradikki čuovvut mielde ahte sii čuvvot Norgga álbmotrievttalaš geatnegasvuođaid iežaset mearrádusain, ja ahte eanetlohku gieldda- ja hálddašanlávdegottis addet iežaset cealkámuša mearrádussii ahte romerlohku VI ii mearriduvvo Innst. 385 S:s (2016-2017) <em type="italic">. </em></p>
<p>Ášši meannudeapmi loahpahuvvui 02.06.17 dii. 14.20</p>
<p>Vuollaičállit lea lohkan čoahkkingirjji, ja gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Kárášjohka, 31.05.2017 - 02.06.2017</p>
<p>Dievasčoahkkinjođihangoddi</p>
<p>Jørn Are Gaski</p>
<p>Anita Persdatter Ravna</p>
<p>jođiheaddji</p>
<p>nubbinjođiheaddji</p>
<p>Mathis Nilsen Eira</p>
<p>Aud Marthinsen</p>
<p>Marie Therese Nordsletta Aslaksen</p>
</body></document>
