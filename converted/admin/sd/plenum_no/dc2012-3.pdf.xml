<document xml:lang="sme" id="no_id"><header><title>Sámedikki dievasčoahkkin Čoahkkingirji 03/12</title><genre code="admin"/><author><unknown/></author><translator><unknown/></translator><translated_from xml:lang="nob"/><year>2012</year><publChannel><publication><publisher>Norgga Sámediggi</publisher></publication></publChannel><wordcount>47995</wordcount><conversion_status type="standard"/><availability><free/></availability><submitter name="Berit Eskonsipo" email="berit.nystad.eskonsipo@uit.no"/><multilingual><language xml:lang="nob"/></multilingual><origFileName>http://innsyn.e-kommune.no/innsyn_sametinget_samisk/wfdocument.aspx?journalpostid=2012017315&amp;dokid=386247&amp;versjon=1&amp;variant=P&amp;ct=RA-PDF</origFileName><parallel_text xml:lang="nob" location="sp2012-3.pdf"/><metadata><uncomplete/></metadata><version>XSLtemplate $Revision: 48460 $; file-specific xsl  Revision; common.xsl  $Revision: 154948 $; </version></header><body><p>Sámedikki dievasčoahkkin Čoahkkingirji 03/12</p>
<p>Ávjuvárgeaidnu 50, N-9730 Kárášjohka Telefon +47 78 47 40 00</p>
<p>Telefaks +47 78 47 40 90  samediggi@samediggi.no www.samediggi.no</p>
<p>Áigi:   06.06.12 - 08.06.12 Báiki:   Kárášjogas</p>
<p>Áššelistu</p>
<p xml:lang="nob">Saksnr. Sakstittel</p>
<p>020/12 Vuođđudeapmi 021/12 Sámediggeráđđi doaibmađiedahus 022/12 Gažaldagat Sámediggeráđđái 023/12 Ođđa áššiid dieđiheapmi 024/12 Sámediggeráđi čilgehus sámi mánáidgárdefálaldaga birra 025/12 Guovlopolitihkalaš strategiijat – čilgehus 026/12 Samedikki 2012 reviderejuvvon buseahtta 027/12 Doarjanjuolggadusat sámi girjebussiide 028/12 Davviguovlluid politihka máhttodimešuvdna 029/12 Bearráigeahččanlávdegotti jahkedieđáhus 030/12 Eanageavahanpolitihkalaš hástalusat 031/12 Anadromalaš luossaguliid bivddu hálddašeapmi 032/12 Sámedikki válganammagotti válljen – sámediggeválga 2013</p>
<p>Čoahkkináiggit</p>
<p>Áigi Ášši Siidu</p>
<p>06.06.12  dii. 08.30 - 08.45 020/12    dii. 09.00 - 12.05 021/12    dii. 15.05 - 17.30 022/12    dii. 17.30 - 18.40 023/12    dii. 18.40 - 19.00 024/12 ovdanbuktin    dii. 19.00 - 19.20 025/12 ovdanbuktin</p>
<p>07.06.12 dii. 08.30 - 10.35 029/12         dii. 09.45 - 10.00 026/12 ovdanbuktin    dii. 10.30 - 10.35 029/12 jienasteapmi    dii. 10.35 - 15.30 026/12    dii. 15.30 - 16.30 028/12          dii. 17.00 - 17.20 027/12                  dii. 17.20 - 18.20 024/12</p>
<p>08.06.12 dii. 08.30 - 11.10 030/12    dii. 11.10 - 12.20 031/12    dii. 13.20 - 14.40 025/12    dii. 14.40 - 14.50 032/12</p>
<p>Vuođđogiella: Dárogiella</p>
<p xml:lang="nob">Ášši/Sak   DC 020/12</p>
<p>Čoahkkima vuođđudeapmi</p>
<p>Ášši meannudeapmi álggahuvvui 06.06.12 dii. 08.30.</p>
<p>Áirasat</p>
<p>Čuovvovaš áirasat ledje vuođđudeamis:</p>
<p>1. Mariann Wollmann Magga 21. Odd Iver Sara 2. Gunn-Britt Retter 22. Geir Tommy Pedersen 3. Knut Inge Store 23. Willy Ørnebakk<em type="italic"> </em> 4. <em type="italic">Ii várrelahttu Trond Are Anti  ovddas</em> 24. <em type="italic">Ii várrelahttu Randi A. Skum  ovddas</em> 5. <em type="italic">Ii várrelahttu Ragnhild M.  Aslaksen ovddas 06.06.12</em> 25.<em type="italic"> </em>Ann Solveig Eriksen  <em type="italic">(várrelahttu Margit Eli Anti  Oskal ovddas)</em> 6. Hans J. Eriksen 26. Aud Marthinsen 7. Alf Isaksen 27. Rolf Johansen 8. Áile Javo <em type="italic">(várrelahttu Aili  Keskitalo ovddas 06.06.12)</em> 28. Ann-Mari Thomassen 9. Ronny Wilhelmsen 29. Inga-Lill Sundset 10. Per Andersen Bæhr 30. Miriam Paulsen 11. Olaf Eliassen 31. Åge Nordkild 12. Mathis Nilsen Eira<em type="italic"> </em> 32. Geir Johnsen 13. Anne Helene Moeng Saari 33. Jarle Jonassen 14. Anders Somby jr<em type="italic"> </em> 34. Sten Erling Jønsson  <em type="italic">Ii várrelahttu Knut Roger  Hanssen ovddas</em> 35.  Ida Marie Bransfjell 16. Hilde Anita Nyvoll 36. Jørn Are Gaski 17.<em type="italic"> </em>Arthur Johan Tørfoss 37. Kirsti Guvsám 18.<em type="italic"> </em>Rolf Wilhelmsen <em type="italic">(várrelahttu  Toril Bakken Kåven ovddas)</em> 38. Marie Therese N. Aslaksen 19. Silje Karine Muotka 39. Heidi P. Greiner Haaker 20. Inger Jørstad   </p>
<p>Juolluduvvon permišuvnnat</p>
<p>Permišuvnnat olles dievasčoahkkimis</p>
<p>Áirras nr 04 Trond Are Anti Áirras nr 15 Knut Roger Hanssen Áirras nr 18 Toril Bakken Kåven Áirras nr 24 Randi A. Skum Áirras nr 25 Margit Eli Anti Oskal</p>
<p>Permišuvnnat osiid dievasčoahkkimis</p>
<p>Áirras nr. 01 Mariann Wollmann Magga 07.06.12 dii. 15.00 rájes - 08.06.12 Áirras nr. 05 Ragnhild M. Aslaksen 06.06.12 Áirras nr. 08 Aili Keskitalo 05. - 06.06.12 Áirras nr. 02 Gunn-Britt Retter 07.06.12. dii 16.00 - 17.00 Áirras nr. 17 Arthur Johan Tørfoss 07. - 08.06.12 Áirras nr. 30 Miriam Paulsen 08.06.12 dii. 10 rájes Áirras nr. 35 Ida Marie Bransfjell 08.06.12 dii. 11.00 rájes Áirras nr. 37 Kirsti Guvsám 08.06.12 dii. 10 rájes</p>
<p>Várrelahtut</p>
<p>Várrelahttu Ann Solveig Eriksen áirras nr 25 Margit Eli Anti Oskal ovddas Várrelahttu Rolf Wilhelmsen áirras nr 18 Toril Bakken Kåven ovddas Várrelahttu Áile Javo 05. - 06.06.12 áirras nr. 08 Aili Keskitalo ovddas Várrelahttu Rolf Fjellstad 07. - 08.06.12 áirras nr. 17 Arthur Johan Tørfoss ovddas Várrelahttu Amund Peder Teigmo 07.06.12 ášši 026/12 Sámedikki reviderejuvvon bušeahtta meannudeamis áirras nr. 11 Olav Eliassen ovddas</p>
<p>I  Áššebáhpirat</p>
<p>15.05.12 beaiváduvvon gohččun ja áššelistu</p>
<p>II  Evttohusat ja mearkkašumit</p>
<p>Dievasčoahkkinjođihangotti árvalus</p>
<p>15.05.12 beaiváduvvon gohččun áššelistu, prográmma ja sárdnunáigi dohkkehuvvo</p>
<p>III Jienasteapmi</p>
<p>39 áirasis ledje 35 čoahkis. Jienasteapmi dahkkojuvvui čuovvovaš vuogi mielde:</p>
<p>Dievasčoahkkinjođihangotti árvalus mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Jarle Jonassen   Rolf Johansen, čoahkkinortnegii    Geir Tommy Pedersen, čoahkkinortnegii</p>
<p>VI Sámedikki mearrádus</p>
<p>15.05.12 beaiváduvvon gohččun áššelistu, prográmma ja sárdnunáigi dohkkehuvvo.</p>
<p>Ášši meannudeapmi loahpahuvvui 06.06.12 dii. 08.45.</p>
<p>Vuođđogiella: Dárogiella</p>
<p xml:lang="nob">Ášši/Sak   DC 021/12</p>
<p>Sámediggeráđi doaibmadieđáhus</p>
<p>Arkiiva</p>
<p>SF- Arkiiváššenr.</p>
<p xml:lang="nob">12/2676</p>
<p>Ášši meannudeapmi álggahuvvui 06.06.12 dii. 09.00.</p>
<p>I  Mildosat</p>
<p>Nr  Beaivi Geas/Geasa Namahus</p>
<p>II  Evttohusat ja mearkkašumit</p>
<p>Sámediggeráđi árvalus Sámediggái</p>
<p>Sámediggi váldá Sámediggeráđi doaibmadieđáhusa áigodagas 29.03. – 18.05.12 diehtun.</p>
<p>1 Álggahus</p>
<p>Dát dieđáhus válddaha áigodaga 29.03. – 18.05.12 ja čatnasa Sámedikki 2012 bušehttii.</p>
<p>Sámediggeráđđi lea dán áigodagas doallan ovtta dábálaš čoahkkima ja máŋga telefončoahkkima ja lea meannudan 104 ášši.</p>
<p>Nugo oidno geahčastagas www.sametinget.no de lea ráđđi searvan ollu čoahkkimiidda ja ovddastemiide.</p>
<p>Nuoraidpolitihkka/Sámedikki nuoraidpolitihkalaš lávdegoddi</p>
<p>Sámediggeráđđi lea doallan fásta čoahkkima Sámedikki nuoraidpolitihkalaš lávdegottiin 24.04.12. Fáddán čoahkkimis ledje earret eará čilgehus SNPL doaimma ja boahtteáiggi plánaid birra, Sámedikki 2013 bušeahta birra ja doaibmaplána birra sámediggedieđáhussii oahpahus ja oahppu. Dasto čuovvoluvvojedje guokte ovddeš ášši: 1. Evttohus vuolidit ahkeráji jienastuslohkui čáliheami várás 16 jahkái.  2. Sárdnunáigi SNPL lahtuide Sámedikki dievasčoahkkimis.</p>
<p>SNPL jođiheaddji searvvai, ja čohkkái čoahkkáigeassi panelas, mii gohčoduvvo <span type="quote" xml:lang="nob">“International Forum for Young Politicians of North-West Russia and the Nordic Countries”</span> Stockholmmas cuoŋománus. Dát Forum mearridii ovtta resolušuvnna.</p>
<p>Sámediggeráđđi ja SNPL ledje ožžon guossin Kárášjohkii inuihta joatkkaskuvlla mii lea Ottawas, Canadas, 04.05.12. Sihke Sámediggeráđis ja SNPL:s ledje sierra čoahkkimat studeanttaiguin. Mihttomearrin lei oažžut buoret áddejumi oktasaš áššečuolmmaide mat álgoálbmogiin leat.</p>
<p>Identitehta, kultuvra ja giellaovddideapmi ledje guovddáš fáttát. Erenoamážit deattuhuvvojedje dakkár áššit main nuorat beroštit ja movt nuorat sáhttet bidjat áššiideaset beaiveortnegii. Dasa lassin geavahuvvui áigi muitalit iežaset vásihusaid birra movt lea eallit álgoálbmotservodagas ja muitaledje álbmogiid historjjá birra, main leat sullasašvuođat.</p>
<p>SNPL nubbijođiheaddji lei mielde vuosttaš vahku dán jagi Bissovaš Foruma sešuvnnas New York:s.</p>
<p>Vuorrasiidpolitihkka</p>
<p>Sámedikki vuorrasiidráđđi lea dál ásahuvvon ja dat lea doallan guokte stivračoahkkima áigodagas. Vuorrasiidráđi jođiheaddji lea Inga Karlsen ja nubbijođiheaddji lea Anders P. Siri. Dán ráđđái leat válljejuvvon lahtut 2013:s. Vuorrasiidráđđi áigu bargat sámi boarrásiid diliin ja dalle erenoamážit dan ektui mii guoská gillii ja kultuvrii. Sii áigot ásahit oktavuođa ja ovttasbarggu Stáhta seniorráđiin vai besset váikkuhit áššiid mat gusket boarráset sápmelaččaide, ja sii áigot maiddái váldit oktavuođa gielddaid ja fylkkagielddaid vuorrasiidráđiiguin ovttasbarggu ektui sámi boarrásiiguin.</p>
<p>Sámedikki vuorrasiidráđđi áigu bidjat fuomášumi maiddái dearvvašvuođabargiid oahpu sisdollui. Vuorrasiidráđđi oaivvilda ahte joatkkaskuvllat ja allaskuvllat/universitehtat fertejit duostat bidjat sisdoallun fágasurggiid mat gusket sámi vuorrasiidfuolahussii.</p>
<p>Stivračoahkkima oktavuođas Romssas, lei vuorrasiidráđis čoahkkin Romssa suohkana vuorrasiidráđiin, gos fáddán lei vuorraset sámiid dilli Romssa suohkanis ja dat hástalusat mat sáhttet boahtit, erenoamážit sámegiela geavaheami ektui ásahusain. Romssa suohkana vuorrasiidráđi dieđuid mielde ii leat lohku mii muitalivččii man ollu sápmelaččat ásset suohkanis, ja dat guokte vuorrasiidráđi háliidit hástalit Romssa suohkana kártet dan. Vuorrasiidráđđi galledii maiddái gávpoga vuorrasiid aktivitehtaguovddáža, gos sii deaivvadedje beaivválaš jođiheddjiin. Vuorrasiidráđđi válddii ovdan áššečuolmmaid maid vuorraset sámit sáhttet deaividit ásahusain, nugo giela, kultuvrra, biebmu ja sullasaččaid oktavuođas.</p>
<p>Giella</p>
<p>Sámi álbmogis galgá leat vejolašvuohta ja vuoigatvuohta geavahit gielas. Sámegiela suodjaleapmi, nannen ja ovddideapmi lea deaŧalaš sámi kultuvrra boahtteáigái.</p>
<p>Váldomihttomearri   Sámegiella lea lunddolaš giella buot arenain</p>
<p>Oassemihttomearit   Mis leat ceavzilis ja árjjalaš arenat sámegiela várás   Sámegiella lea oidnosis ja geavahuvvo maiddái dain guovlluin gos giella lea áitojuvvon   Sámegiella geavahuvvo árjjalaččat ja lea oidnosis almmolašvuođas   Sámegiella lea ollesárvosaš geavahangiella árgabeaivvis</p>
<p>Strategiijat   Gulahallama bokte báikkálaš, regionála ja guovddáš eiseválddiiguin ja eará aktevrraiguin háhkat buriid rámmaeavttuid sámegiela várás</p>
<p>Sámediggeráđđi doallá rabas čoahkkimiid ieš guđetge báikkiin sámedikki gielladieđáhusa barggu oktavuođas. Dáid čoahkkimiid oktavuođas háliida Sámediggeráđđi oainnuid/mearkkašumiid ja evttohusaid boahttevaš sámi giellapolitihkkii. Dán áigodagas leat čoahkkimat leamaš Gáivuonas ja Divttasvuonas. Gáivuonas ledje 12-15 olbmo čoahkkimis, ja Divttasvuonas bohte sullii 25 ja 30 olbmo. Čoahkkimis ožžo juohkehaš buktit oainnuideaset, evttohusaid ja vuorjašumiid. Sámediggeráđđi lea hui duhtavaš čoahkkimiiguin, ja oaččui oallut buriid oainnuid ja evttohusaid.</p>
<p>Giđđaáigodagas galget maid leat rabas čoahkkimat Deanus (21.05.12), Guovdageainnus (22.05.12), Loabágis (23.05.12), Tronesas (29.05.12) ja Rørosas (31.05.12). Institušuvnnat ja organisašuvnnat mat barget sámegielain leat earenomážit bovdejuvvon, muhto čoahkkimat leat rabas buohkaide. Čoahkkimiid oktavuođas lea ráhkaduvvon E-boasta čujuhus gosa sáhttet oainnuideaset sáddet, <em type="italic">čujuhus lea giele@samediggi.no </em>ja<em type="italic"> giella@samediggi.no.</em> </p>
<p>Eurohparáđi čoahkkin</p>
<p>Sámedikki hálddahus lea deaivan Eurohparáđi ekspeartalávdegotti Romssas cuoŋománu 16.b. 2012. Ekspeartalávdegoddi bearráigeahččá movt riikkat ollášuhttet Eurohpá regionála dahje unnitlogugielaid chartera. Čoahkkimis Sámediggi deattuhii dárbbu buoridit sámegiel mánáid ja nuoraid oahpahusdili ja sámegielagiid rivttiid nannen olggobealde sámegiela hálddašanguovllu.</p>
<p>Čoahkkin Romssa suohkaniin</p>
<p>Sámediggeráđđi ja Romssa suohkan doalaiga čoahkkima ođđajagemánu 2012 sámi ássiid dili birra Romssas. Sámediggeráđđi bovdii dalle sátnejođiheaddji Jens Johan Hjorta ja gávpotráđi Jonas Stein Eilertsena boahtit Sámediggái Kárášjohkii. Romssa suohkan lea maid doallan dialogačoahkkima Romssa sámi ássiid ovddasteddjiiguin ođđajagemánu 2012.</p>
<p>Sámediggeráđđi čoahkkinasttii Romssa suohkana sátnejođiheddjiin Jens Johan Hjortain ja Jonas Stein Eilertsenin Kárášjogas 19.04.12. Dán čoahkkimis šattaiga Romssa suohkan ja Sámediggi ovttamielalažžan ahte álgit hábmet ovttasbargošiehtadusa. Ovttamielalašvuođas áigguiga čoahkkinastit duollet dálle gozihit ovttasbargošiehtadusa.</p>
<p>Čoahkkin Omasvuona giellaguovddážiin</p>
<p>Sámediggeráđđi doallái čoahkkima Omasvuona giellaguovddážiin ráđđečoahkkima oktavuođas mii lei Gáivuonas 24.04.12. Nannet ja seailluhit sámegiela suohkanis ovdanbuvttii giellaguovddáš iežaset boahtteáigeplánaid, ja sámediggeráđđi oaččui vejolašvuođa jearrat gažaldagaid ja ovddidit vuordámušaid giellaguovddáža áŋgiruššama sámegiela hárrái. Omasvuona giellaguovddáš lea bargan iešguđetgelágan giellaprošeavttaiguin 3 jagi, ja sávvá beassat Sámedikki bistevaš doarjjaortnega vuollái 2013 rájes.</p>
<p>Čoahkkin Divttasvuona suohkanin</p>
<p>Sámediggeráđđi finai Divttasvuona suohkana guossis 07.05.12, gos oassálasttii Gásluovtta suohkanstivrračoahkkimis. Sámediggeráđđi doalai sáhkavuoru Sámelága giellanjuolggadusaid, sámegiela hálddašanguovllu ja Sámedikki guovttegielalašvuođadoarjaga birra, movt dat mearkkaša Divttasvuona suohkanii. Suohkanstivrra áirasat besse jearahallat ja mearkkašumiid buktit. Divttasvuona suohkanstivrras lea positiiva jurddašanvuohki sámegiela ovdáneapmái, ja maid dáhttu nannet julevsámegiela.</p>
<p>Bargat dan ala ahte buoridit dihtomielalašvuođa giellageavaheamis   Váikkuhangaskaomiid aktiivvalaš geavaheami bokte ovdánahttit sámegiela geavaheami, ja earenoamážit deattuhit lullisámegiela ja máttasámegiela</p>
<p>Giellaprošeavttat 2012</p>
<p>Sámediggeráđđi lea meannudan 2012 giellaohcamiid. 15 millijovnna ovddas bohte ohcamat, muhto bušeahttarámma ii lean go sullii 9 mill. Sámediggeráđđi lea hui duhtavaš go nu oallugat leat ohcan ruhtadoarjaga iešguđegelágan giellaprošeavttaide, ja dát čájeha stuora beroštumi nannet ja ovdánahttit sámegielaid.</p>
<p>11 000 poasttas juolluduvvái doarjja 59 prošektii oktiibuot 8 172 800 ru. 8 ohcama biehttaluvvo.</p>
<p>Sámi álbmot foanddas 11020 poasttas juolluduvvái doarjja 8 prošektii oktiibuot 1 200 000 ru. Okta ohcan biehttaluvvui.</p>
<p>Dán jagi lea addon doarjja máŋgga prošektii mii galgá ovdánahttit apps(applikašuvnnat) dan golmma sámegillii. Apps geavahuvvo mátketelefuvnnaide ja neahttabrehttii. Dát lea ođđa rávnnjáldat. Go mátketelefuvnnain ja neahttabreahtain leat applikašuvnnat de sáhtát oahppat ođđa sániid ja geahččaladdat iežat sámegielmáhtu. Nu go diibmá de leat maid dán jagi ohcan ruđa sámegiel álgokursii, joatkkakursii, giellalávgumii ja giellaleirii mii lea heivehuvvon sihke nuoraide ja ollesolbmuide.</p>
<p>Lea juolluduvvon ruhta oallut ohcamiidda mas lea ulbmil ovdánahttit sámegielaid eanet ja ođđa giellaarenain. Giellaarenat leat dehálaš oasit barggus nannet ja ovdánahttit sámegielaid. Mánát, nuorat ja ollesolbmot dárbbašit arenaid gos giella gullo ja geavahuvvo, earenoamážit doppe gos giella ii leat leamaš nu nanus. Sámediggi lea vuoruhan doarjaga giellalávgumiid ja giellaleairraid gos giela lea leamaš vuoruhuvvon suorgi. Dađistaga leat eanet ja eanet mat ohcet doarjaga dakkár doaimmaide, ja dat lea illudahtti oaidnit, ja mii maid čájeha ahte dain lea buorre ávki. Sámediggeráđđi lea dan geažil hui duhtavaš go leat lassanan ohcamat.</p>
<p>Bargat dan ala ahte bisuhit ja viidáseappot ovddidit dáláš arenaid, ja ásahit ođđa arenaid sámegiela várás</p>
<p>Davviriikkalaš sámi giellaovttasbargu</p>
<p>Sámi parlamentáralaš ráđi mearrádusa vuođul álggahedje Norgga, Suoma ja Ruoŧa sámedikkit Interreg-ruhtaduvvon ovdačielggadanprošeavtta Davviriikkalaš sámegiela resursaguovddáža ásaheami birra 2011 álggus. Loahpparaporta Davviriikkalaš sámegiela resursaguovddáža ásaheami birra gárvvistuvvui čakčamánu 2011. SPR mearridii Girkonjárggačoahkkimis 09.11.11 ohcat Interregruhtadeami prošeavtta joatkimii. Joatkkaprošektii lea Norgga Sámediggi ohcan doarjaga Intterregas ja RUP:s Romssa fylkasuohkanis ja Norlándda fylkasuohkanis. Loahpageahčen cuoŋománu dohkkehii EU Interreglávdegoddi min ohcama, ja sámedikkit leat dál plánegoahtán guovddáža ásaheami. Prošeaktaáigodat lea 01.09.12 rájes 30.06.2014 rádjái.</p>
<p>Bargat dan ala ahte buoridit dihtomielalašvuođa giellageavaheamis</p>
<p>Áirras Miriam Paulsen ovddidii evttohusa ođđa áššái Sámedikki dievasčoahkkima oktavuođas guovvamánus 2012 vuoigatvuođaid birra geavahit sámegiela institušuvnnain suohkaniin mat leat mielde hálddašanguovllus. Son maid čujuha ahte Divttasvuona suohkan iežas bušeahttagieđahallamis 2012 heaittihii giellabargivirggi Divttasvuona buohcci- ja boarrásiidsiiddas, ja dan bokte váldán boarrásiin eret bistevaš giellaresursa. Son ávžžuha Sámediggeráđi ságastallat Divttasvuona suohkaniin sihkkarastimis guovttegielatvuođa suohkanis.</p>
<p>Sámediggeráđđi deaivvadii Divttasvuona sátnejođiheddjiin ja ráđđeolbmáin 7.05.2012, gos váldi ášši  ovdan. Sátnejođiheaddji muitalii ahte virgi ii lean bistevaš, ja olmmoš mii lei  bidjon gaskaboddui  oaččui fállojuvvot bistevaš virggi skuvllas. Sii leat geahččalan oaččut sámegielaga virgái, muhto leat vásihan ahte lea váttis gávdnat sámegielat ohcciid.</p>
<p>Sámegiela iskkadeapmi 2011</p>
<p>Sámediggi soabadii 2011 Nordlandsforskning AS:ain ja Norut Áltá:ain čađahit iskosa sámegiela  geavaheami birra Norggas. Iskosis lea mielde jearahallanskovvi mii sáddejuvvo stuorit oasi olbmuide  mat fas máhcahit skovi ruovttoluotta. Dasa lassin čađahuvvo dárkilisiskan 12 válljejuvvon suohkanis.</p>
<p>Giellaiskkadeami ulbmil lea kártet man oallugat máhttet sámegiela iešguđetge dássis, man ollu  sámegiella geavahuvvo, ja makkár giela váhnemat válljejit iežaset mánáide ja man oallugat sávvet oahppat sámegiela.</p>
<p>Iskosa boađus galggai leat gárvvis cuoŋománu 2012, muhto Nordlandsforskning maŋŋonii iskosiiguin  dan geažil go ii ollen čielggadit vejolašvuođa geavahit Sámedikki jienastuslogu. EDB Business Partner  AS maŋŋonii namma- ja čujuhuslisttuiguin. Áddjás bargu heivehit elektronalaš vástádusaide ja jorgalit  jearahallanskoviid golmma sámegillii maŋŋonii.  Gaskamutto guovvamánu sáddejuvvo 5000  jearahallanskovi olbmuide mat lea mielde Sámedikki jienastuslogus. Jearahallanskovit sáddejuvvo dan  golmma sámegillii ja dárogillii. Dárkilisiskan lea čađahuvvon dáin suohkanin: Snoasa, Árborde,  Rørosas, Divttasvuonas, Bådådjos, Guovdageainnus, Unjárggas, Gáivuonas, Falesnuoris, Skániin, Romssas ja Oslos. Sámediggi lea ožžon ovtta gaskkaboddosaš raportta mii guoskka dan kvalitehta  oassái giellaiskkadeamis. Dát raporta galgga geavahuvvot gielladieđáhusa barggu olis. Ođđa áigemearri buktit raportta lea bidjon miessemánu 30. b.</p>
<p>Atnit ávkki boarrásiin resursan giellabarggus   Nannet, suodjalit ja buktit oidnosii sámegiela sámi báikenammabarggu bokte</p>
<p>Sámi báikenammakonsuleanttat leat addán rávvaga Harstad suohkana ja Skánit suohkana báikenammaáššiin. Báikenammaáššiiguin barget maid omd. Deanus ja Mátta-Várjjat gielddas. Bargu lea addit neavvagiid movt čállit sámi báikenamaid. Sámediggeráđđi lea hui duhtavaš go suohkanat váldet sámi báikenamaid almmolaččat atnui. Dát mielddisbuktá ahte sámi báikenamat leat oidnosis.</p>
<p>Beaivválaččat oččot journalisttat, suohkanat ja earát mat barget sámi báikenamma áššiiguin neavvagiid movt geavahit sámi báikenamaid. Leat addon dieđut meannuduvvon ja dohkkehuvvon čállinvuogi birra iešguđetlágan báikenamaide.</p>
<p>Ovddidit sámi terminologiija ja dahkat dan olahahttin</p>
<p>Beaivválaččat addá Sámediggi ráđi ja veahki jorgaleapmái sihke davvi-, julev- ja lullisámegillii ja čađat bargat máŋggalágan terminologiijalisttuiguin. Omd barget lotti- ja elliidnamaiguin davvisámegillii, ja matematihka- ja servodatfágatearpmaiguin lullisámegillii. Dat bargojuvvo maid tearpmaiguin Norgga giellaráđi Eanandoallosátnegirjjis. Diet sátnegirji lea oalle boaris, mii fertešii ođasmahttot ja divvojuvvot. Nevvojuvvon lea maid go lea sáhka namat buohcciviesu ossodagaide.</p>
<p>Sámediggeráđđi bargá beaivválaččat jorgalemiin ja korrektuvrralohkamiin, nu gávdnojitge dokumeanttat, sárdnit ja preassadieđáhusat sihke sámegillii ja dárogillii.  Bargame leat maid jorgalit Sámedikki ruovttusiidduid, mat leat gávdnamis lulli-, julev-, davvisámegillii ja dárogillii. Dát lea stuora bargu vánis resursa geažil ja oanehis áigemearit mii máŋgii čuohcá kvalitehtii. Earenomážit ferte doaibmagotti- ja dievasčoahkkima oktavuođas oastit lassi jorgalan/dulkonbálvalusa.</p>
<p>Dál leat bargame hupmansyntesa gilvovuođuin, ja dat galgá fargga almmuhuvvot.  Bargojuvvo maid ođasmahttit sátnebáŋkku, ja ovdal geasi galgá sátnebáŋkku vuođđohápmi leat gárvvis.</p>
<p>Beavttálmahttit terminologiijabarggu</p>
<p>Kultuvra</p>
<p>Máŋggabealat kultureallin nanne sámi gullevašvuođa ja identitehta, ja váikkuha ealli báikegottiid.</p>
<p>Mihttomearri   Ealli ja máŋggabealat sámi dáidda- ja kulturealli</p>
<p>Oassemihttomearit   Aktiivvalaš sámi deaivvadanbáikkit, kulturásahusat ja musea alla fágalaš dásiin   Máŋggalágan sámi dáiddalaš ja kultuvrralaš ovdanbuktimat dahkkojuvvojit oainnusin servodagas   Máŋggabealat valáštallandoaimmat sámi álbmogii</p>
<p>Viiddes kulturdoaibmafálaldat sámi mánáide ja  nuoraide   Buorre girjerádjofálaldat sámi geavaheddjiide</p>
<p>Strategiijat   Gulahallama bokte báikkálaš, regionála ja guovddáš eiseválddiiguin ja earáiguin nannet sámi kulturovddideami rámmaeavttuid</p>
<p>Sámediggeráđđi lea addán gulaskuddancealkámuša Stuorradiggedieđáhussii nr. 23 (2011-2012) Visuála dáidaga birra. Departemeanta árvvoštallá dieđáhusas ahte Soria Moria julggaštus ja kulturlokten leat vuođđun ráđđehusa sámepolitihkkii dáidda- ja kultursuorggis, ja ahte stáhta ovddasvástádus sámi kulturpolitihkas gozihuvvo dainna lágiin ahte Sámediggái láhččojuvvo vejolašvuohta fievrridit árjjalaš kulturpolitihka, ja ahte sámi kultuvra lea oassin ollislaš nationála kulturpolitihkas. Dieđáhusa mielde dávista dát lassi juolludusaide Sámediggái kulturulbmiliidda.</p>
<p>Sámediggeráđđi lea ollu oktavuođain čujuhan dan dohkketmeahttun dili mii lea stáhta juolludusaid ja duohta hástalusaid gaskka go guoská kulturpolitihkkii, earret eará jagi 2013 bušeahttaovddideami bokte. Sámediggeráđđi ii sáhte leat ovttaoaivilis departemeantta árvvoštallamiin ahte dát lea stuorra veahkki Sámedikki nannemii kulturpolitihkalaš aktevran ja dili láhčimii dáidaga ja kultuvrra ovddideapmái sámi servodagas.</p>
<p>Sámediggeráđi mielas lea dattetge buorre go departemeanta 2013 bušeahttaovddideamis árvvoštallá dan viidát, seammás go sii fas čujuhit ahte lea Sámedikki ovddasvástádus vuoruhit sierra dárbbuid gaskka dáidda- ja kultursuorggis daid rámmaid siskkobealde mat áiggis áigái leat geavahusas.</p>
<p>Sámi dáiddamusea birra válddahuvvo maiddái stuorradiggedieđáhusas, referánssain viessoláigoruhtadeapmái. Loahpas árvvoštallá departemeanta ahte: <span type="quote" xml:lang="nob">“De sentrale myndighetene skal ivareta det samiske perspektiv i den helhetlige kulturpolitikken som skal gjenspeile det kulturelle mangfoldet i Norge. Alle som bor i landet skal få anledning til å bli kjent med og få en forståelse av samisk kunst og kultur. En styrking og utvidelse av feltet vil også ha positive effekter for samiske kunstnere og samiske institusjoner”</span>(Guovddáš eiseválddit galget gozihit sámi perspektiivva ollislaš kulturpolitihkas dávistettiin kultuvrralaš girjáivuhtii mii lea Norggas. Buohkat geat ásset riikkas galget oažžut vejolašvuođa oahpásmuvvat sámi dáidagii ja kultuvrii ja oažžut dasa áddejumi. Nannen ja viiddideapmi dán suorggis addá maid buori ávkki sámi dáiddáriidda ja sámi institušuvnnaide). Dasto čujuha departemeanta ahte ráđđehusa ja Sámedikki gaskasaš gulahallan ja diehtolonohallan leat deaŧalaččat kulturpolitihkalaš váikkuhangaskaomiid ovddideapmái ja áddejumi ovddideapmái go guoská sámi diliid hálddašeapmái.</p>
<p>Sámediggeráđđi lea ráđđečoahkkima oktavuođas Olmmáivákkis 24.-26.04.12 doallan čoahkkimiid ollugiin singuin geat ožžot njuolggodoarjaga kulturovddideapmái. Sis ledje čoahkkimat Davviálbmogiid guovddáš OS:in, Oslo sámi viesuin ja sámi festiválaiguin Riddu Riđđu bokte, ja Márkomeanuin. Čoahkkimiid ulbmilin lei ságastallat daid hástalusaid birra mat doarjjaoažžuin leat dál ja ahte dat besse čalmmustit boahtteáiggi mihttomeriid ja strategiijaid.</p>
<p>Árjjalaš váikkuhangaskaomiid geavaheami bokte váikkuhit sámi dáidda- ja kultureallima bisuheami ja viidáset ovddideami</p>
<p>Sámi girjebusset</p>
<p>Sámediggeráđis lei čoahkkin Romssas 23.04.12 singuin geat jođihit sámi girjebussiid. Čoahkkin dollojuvvui danne go ráđđi háliidii dieđuid girjebussiid doaimma birra, ja dasa lassin ságastuvvui sámi girjebussedoaimma eavttuid bidjama birra. Sámediggeráđđi háliida bidjat eavttuid dasa ahte mii sámi girjebussedoaibma lea doaibmadoarjaga juogadeami oktavuođas. Ášši váldojuvvo ovdan dievasčoahkkimis geassemánus.</p>
<p>Váikkuhit sámi mediafálaldaga nannema buot sámi giellajoavkkuid várás.</p>
<p>Sámediggeráđđi lea addán gulaskuddancealkámuša Kulturdepartementii filmmaid ja videográmmaid láhkaásahusa rievdadeami birra. Sámediggeráđđi guorrasii evttohussii mas daddjojuvvo ahte sámegiela suodjaleapmi lea deaŧalaš sámi kultuvrra ovddideapmái. Evttohuvvo maiddái ahte doarjja tekstemii ja dubbemii filmmaid sámegillii mánáid várás galgá vuoruhuvvot.</p>
<p>Bargat sámi valáštallama viidodaga sihkkarastimii</p>
<p>Sámediggeráđis lei čoahkkin Kulturdepartemeanttain 23.04.12, mas fáddán lei departemeantta speallanruđaid juogadeapmi sámi valáštallamii. Sámediggeráđđi čilgii dárbbu birra oažžut ruđaid valáštallanulbmilii, ja dan barggu birra maid Sámediggi dahká go juolluda ruđaid sámi valáštallamii jahkásaš bušeahtain.</p>
<p>Sámedikki ja fylkkagielddaid gaskasaš ovttasbargošiehtadus bokte vel eanet geatnegahttit ovttas ovddidit sámi dáidda- ja kultureallima   Dáiddáršiehtadusa bokte láhčit dili sámi dáidaga dahkamii ja gaskkusteapmái</p>
<p>Sámi dáiddárráđđi lea ožžon maŋiduvvot áigemeari 15.05.12 rádjai buktit sin gáibádusaid jagi 2013 dáiddáršiehtadussii. Dát sirddiha vásttolaččat dán jagi šiehtadallamiid, muhto ráđi áigumuššan lea čađahit šiehtadallamiid buori áiggis ovdal go Sámediggi meannuda bušeahtas.</p>
<p>Čuovvolit sámi ásahusovddideami dieđáhusa vuoruhuvvon doaibmabijuid</p>
<p>Sámi dáiddamusea ásahuvvo Riddu Duottar Musea dáláš vistti oktavuhtii. Dan oktavuođas dollojuvvui čoahkkin prošeavtta birra 16.04.12 Oslos, masa serve Sámediggeráđđi, Stáhta huksenfitnodat, Kulturdepartemeanta ja eaiggátstivrra ovddasteaddjit ja geavaheaddjit.</p>
<p>Huksenprográmma, earret eará prošeavtta dilleanalysain ja prográmmaestimáhtain geahčaduvvojedje. Ovddiduvvojedje gažaldagat ahte lei go dilleraportta viidodat doarvái vuđolaš goluid árvvoštallamii dáláš visttiid ođasteapmái. Stáhta huksenfitnodat čilgii ahte dilleraporta mii lea ovddiduvvon lea dásis 1 – eai vuđolaš iskkadeamit. Čoahkkimis dovddahuvvui ahte dárbbašuvvo viiddiduvvon dilleraporta.</p>
<p>Stáhta huksenfitnodat dovddahii positiivvalaččat ahte sáhtášedje váldit ovddasvástádusa ollislaš rusttegis. Dat mearkkaša dan ahte Sámi Vuorkádávviriid dáláš visttit sirdojuvvošedje Stáhta huksenfitnodaga háldui, muhto doaisttážii ii leat dát čielggaduvvon. Bealit; Sámi Vuorkádávviriid eaiggátstivrra ovddasteaddjit, Stáhta huksenfitnodat, Sámediggi ja kulturdepartemeanta guorahalle ášši čoahkkimis 16.04.12. Eaiggátstivrra ovddasteaddjit jerre ahte sáhtášedje go leat eará molssaeavttut go viessoláigoruhtadanortnet prošeavtta duohtan dahkamii. Sámediggeráđđi čilgii, ja čujuhii dahkkojuvvon šiehtadussii Sámedikki ja Kulturdepartemeantta gaskka sámi kulturviesuid viessoláigoruhtadeami birra, ja sii oaivvildedje ahte dat lea áidna molssaeaktu prošeavtta čađaheapmái. Kulturdepartemeanta čujuhii maiddái seamma šiehtadussii, ja namuhii ahte Stuorradiggi lei guorrasan dasa stuorradiggedieđáhusas nr 28 (2077-2008) Sámepolitihka birra. Eaiggátstivrra ovddasteaddjit eai sáhttán čoahkkimis dahkat oaivila visttiid vejolaš sirdima birra Stáhta huksenfitnodahkii, masa lei áddejupmi. Sohppojuvvui ahte eaiggátstivra dahká oaivila dasa ovdal borgemánu 2012 loahpa.</p>
<p>Váikkuhit buori kulturovddideami nuortasámi servodagas   Ovttas bargat Norgga girkuin ja eará oskuservodagaiguin</p>
<p>Sámedikki presideanta Egil Olli searvvai dán jagi Girkočoahkkima rahpamii 12.04.12 Tønsberggas. Rahpančoahkkimis son buvttii dearvvuođaid Sámedikkis.</p>
<p>Sámediggeráđđi doalai čoahkkima Sámi girkoráđiin 24.04.12. Čoahkkimis válddii Sámi girkoráđđi ovdan earret eará sámi čalmmusteami Vuođđolága ávvudeami oktavuođas 2014:s, sámi girkobeivviid 2013:s ja Statoil oljoroggamiid bihkkasáddos Canádas.</p>
<p>Váikkuhit positiiva kulturovddideami lullisámi servodagas</p>
<p>Máhtolašvuohta</p>
<p>Sámi servodaga ovddideami ja nannema vuođđun lea máhtolašvuohta ja gelbbolašvuohta.</p>
<p>Váldomihttomearri   Sámi álbmogis lea máhtolašvuohta, gelbbolašvuohta ja gálggat mat dárbbašuvvojit sámi servodaga ovddideamis.</p>
<p>Oassemihttomearri   Sámi mánáin ja nuorain lea nana sámi identitehta ja oktavuohta sámi gillii, kultuvrii ja servodateallimii.   Sámi álbmogis lea duohta vuoigatvuohta kvalitatiivalaččat buori oahpahussii sámegielas ja sámegillii   Alit oahpus ja dutkamis fuolahuvvo álohii sámi perspektiiva</p>
<p>Strategiijat   Gulahallama bokte guovddáš, regionála ja báikkálaš eiseválddiiguin ja eará guoskevaš aktevrraiguin sihkkarastit buriid rámmaeavttuid sámi mánáidgárddiid, vuođđooahpahusa, alit oahpu ja dutkama várás</p>
<p>Sámediggeráđđi lea oassálastán ovttasbargočoahkkimis Máhttodepartemeanttain, 12.04.12 Álttás. Áššit čoahkkimis ledje Stuoradiggedieđáhus boahttevaš mánáidgárddi hárrái, rekrutterenkampánja GLØD, diehtojuohkin goabbatguvlui, gelbbolašvuođavuoruheapmi mánáidgárdesuorggis, dárogiela oahppoplána dárkkisteapmi, sámegiella vuosttašgiellan ja Sámegiella I. Lei diehtojuohkin rievdadus- ja ođđahuksema birra sámi joatkkaskuvllain. Sagastallui maid Butenschønlávdegotti birra, Sámegiela máhttoloktema árvvoštallama birra, Sámedikki oahpahusdieđáhusa ja doarjjaortnega árvvoštallama birra.</p>
<p>Sámediggeráđđi lea oassálastán čoahkkimis viđa davimus fylkkamánniiguin, mat leat gohčoduvvon Davvifylkačoahkkimin. Dát čoahkkimat gieđahallet mánáidgárdeáššiid. Dán háve lei Sámediggeráđđi čoahkkinlágideaddji, ja čoahkkin lágiduvvui Guovdageainnus 18.-19.04.12. Čoahkkinfáddán lei goabbatguvllot diehtojuohkin ámmáhiin, bearráigeahčču mánáidgárddis, ovttadássásašvuohta, rekrutteren, Sámedikki dieđáhus sámi mánáidgárdefálaldagain ja ovdaskuvlaoahpahusa rámmaplána. Boahtte čoahkkin lágiduvvo Bådådjos vahku 37.</p>
<p>Sámediggeráđđi lea oassálastán čoahkkimis Romssa suohkaniin sátnejođiheaddji Jens Johan Hjort ja gávpotráđi Jonas Stein Eilertsen bokte, 19.04.12. Dát čoahkkin lei joatkka dan ságastallančoahkkimii, mii dollui Romssa suohkaniin 13.01.12 sámi giella- ja kulturovdánahttima birra Romssas. Sámediggeráđđi šiehtai ovttas Romssa suohkaniin ráhkadit čálalaš šiehtadusevttohusa ovttasbarggu hárrái, konkrehtalaš doaimmaiguin, ovdal geassemánu 2012. Oahpahusáššit galget leat oassin dakkár šiehtadusas. Lea áigumuš čállit dakkár šiehtadusa vuollái borgemánus, maŋŋel go lea politihkalaččat dohkkehuvvon. Ovttasbargoguoimmit čuovvolit ovttasbarggu go dássedit dollet čoahkkimiid.</p>
<p>Sámediggeráđđi lea 29.03.12 oassálastán ovttasbargočoahkkimis Álttá suohkana bajásšaddan- ja kulturváldolávdegotti jođiheddjiin, Trine Noodt:in. Dán čoahkkimis ságastallui vejolaš ovttasbargosurggiid birra, ja mo suohkan ja Sámediggi ovttas sáhttiba buoridit sámi álbmoga dili Álttás. Dán dáfus lei maid ságastallan suohkana mánáidgárdefálaldaga hárrái sámi mánáide. Boahtte čoahkkin galgá dollot ovdal geasseluomu.</p>
<p>Sámediggeráđđi lea oassálastán čoahkkimis regiovnna 7 bargojoavkkuin, Oahppofálaldat teknologiijadoarjagiin ja – heivehemiin, 07.05.12.  Dán čoahkkimis lei oanehis diehtojuohkin dili ja bistevaš barggu birra, mii lea ásahusain siskkobealde heiveheaddji oahpahusa. Seamma hástalusat mat gullet obbalaččat heiveheaddji oahpahusaide, gullet maid sámegiela oahpahussii. Teknologalaš/pedagogalaš vugiid geavahusa sámegiela oahpahusas ásahusain, ferte iskat buorebut, ja maiddái guorahallat vejolašvuođa juogadit oahpahusprográmma, ja earenoamážit bagadallanveahkkeneavvuid.</p>
<p>Sámediggeráđđi lea oassálastán čoahkkimis Ovttastahttinforumiin, stuoradiggedieđáhusa ja davviguovllupolitihka čuovvoleapmái, Hámmárfeasttas 11.05.12. Dát forum čoaggana guovtte- háve jagis, ja das leat mielde Ráđđehusa áirasat, sámediggeráđđi, ja fylkkaráđiid jođiheaddjit Nordlánddas, Romssas ja Finnmárkkus. Oahpahus ja gelbbolašvuođaovddideapmi lei okta guovddáš fáttáin mii guorahallui. Sámediggeráđđi deattuhii ahte oahppu ja oahppoovddideapmi leat čoavddan ovdáneaddji davviguovllupolitihkkii, ja ahte lea dehálaš ahte máhttu davviguovlluid birra maiddái fátmmasta álgoálbmotdimenšuvnna. Oahpahusásahusat leat obbalaččat smávvát ja rašit, ja dát guoská earenoamážit sámi oahpahusásahusaide. Sámediggeráđđi deattuhii ahte lea dárbu eambbo rahčat, vai sámi oahpahusásahusat nannejuvvoše ja ovddiduvvoše, ja vai lea maiddái vuođđu ovttasbargui earáiguin našuvnnalaččat ja gaskariikkalaččat. Sámediggeráđđi deattuhii ahte fertejit ásahuvvot ođđa oahppofálaldagat, main lea vuođđun árbevirolaš kultuvra ja máhttu, ja mii fátmmasta hutkáivuođa ja eanet heiveheaddji oahppofálaldagaid. Lea dárbu ásahit eanet fidnooahpposajiid sihke árbevirolaš ealáhusaid ja almmolaš suorggi siskkobealde. Sámediggeráđđi lei maid guorahallan makkár doaimmat sáhttet oaččuhit eanet ohppiid ollismáhttit joatkkaskuvlaoahpu, ja dása dárbbašuvvo maiddái ođđa guorahallan, mas čilgejuvvojit sivat oahpu luohpamii.</p>
<p>Váikkuhit buriid ekonomalaš rámmaeavttuid skuvlaeaiggádiidda, vai sihkkarastá kvalitatiivalaččat buori oahpahusa sámegielas ja sámegillii   Váikkuhit dan ahte Sámi allaskuvla ovddiduvvošii álgoálbmotuniversitehtan</p>
<p>Sámediggeráđđi lea oassálastán čoahkkimis Riikkaidgaskasaš boazodoalloguovddážiin, ICR, 11.04.12, dan oktavuođas go leat čohkkeme diehtovuođu ja leat nammadeame hástaleaddji surggiid, sihke oahppodimenšuvnna hárrái davviguovlopolitihkas ja viidáset vuoroheami hárrái siskkobealde dán juogu bargoviidodaga.</p>
<p>Váikkuhit dan ahte Sámi lohkanguovddáš šattašii bistevaš nationála resursaguovddážin    Bargat dan ala ahte ráhkaduvvojit oahpponeavvut sámi mánáidgárdemánáide   Mánáidgárdedoarjagiid ođđa eavttuid bidjat doibmii   Váikkuhit dan ahte stivrendokumeanttat fuolahit sámi perspektiivva oahpahusas.</p>
<p>Mánáidgárdi:</p>
<p>Sámediggeráđi čielggadeapmi sámi mánáidgárdefálaldaga birra, lea gieđahallon ráđđečoahkkimis Gáivuonas 26.04.12. Čielggadeapmi biddjo ovdan dievasčoahkkimis vahku 23.</p>
<p>Sámediggeráđđi ja sámi mánáidgárddiid váhnenlávdegotti váhnenáirras (FUB), Roger Skarvik, leaba doallan rabas čoahkkima Gáivuona mánáidgárddi váhnemiiguin ja bargiiguin 25.04.12. Fáddán čoahkkimis lei boahtteáiggi mánáidgárdi. Čoahkkima ulbmil lei čohkket oainnuid sámi servodagas, maid sáhttá atnit ávkin bargui sámediggedieđáhusain sámi mánáidgárdefálaldagaid dáfus.</p>
<p>Dán dieđáhusbarggu oktavuođas lea sáddejuvvon olggos jearaldatskovvi mánáidgárdeeaiggádiidda dan ovcci suohkanii sámi hálddašanguovllus, mas áigemearri lea 01.07.12. Jearaldatskovvi mánáidgárdebargiide sáddejuvvo maiddái olggos ovdal geasi. Dát dahkko háhkan dihte dieđuid mo dilli lea mánáidgárdesuorggi hárrái iešguđetge suohkanis.</p>
<p>Alit oahppu ja dutkan:</p>
<p>Sámediggeráđis lei čoahkkin 04.05.12 sámi áirasiiguin, mat leat nammaduvvon ođđa oahpaheaddjioahpu rámmaplánalávdegottiide. Čoahkkima ulbmil lei guorahallat mo buoremusat sáhttá sihkkarastit sámi perspektiivva vuhtii váldima iešguđetge rámmaplánalávdegottiin ja geahččalit oaččuhit oktasaš ulbmilhábmema iešguđetge njuolggadusaide. Sámediggeráđđi áigu čuovvolit dán ja ráđđádallamiin Máhttodepartemeanttain ovdal luomu.</p>
<p>Konsultašuvdna Máhttodepartemeanttain ođđa láhkamearrádusa mánáidgárdeoahpaheaddjioahpu ja našuvnnalaš njuolggadusaid hárrái, loahpahuvvui 16.05.12. Láhkamearrádusa mearkkašumit galget čuovvut dokumeantta go Máhttodepartemeanta sádde dan oahpahusásahusaide ja go láhkamearrádus dohkkehuvvo ja biddjo nehttii. Láhkamearrádusa §1 ulbmila ja doaibmaviidodaga hárrái lei ovttamielalašvuohta sierra bihttái, mas čuožžu ná: <span type="quote">“Oahpahus galgá ovddidit ipmárdusa sámi kultuvrii našuvnnalaš kultuvrra oassin, ja deattuhit eamiálbmoga árvvu ja vuoigatvuođaid, sihke našuvnnalaččat ja riikkaidgaskasaččat.”</span></p>
<p>§1 mearkkašumis čuožžu ná: <span type="quote">“Mánáidgárdeláhkaásahusas 17. juni 2005 nr. 64 (mánáidgárdeláhka) deattuhuvvo man dehálaš lea dovdat dán lága ja maiddái vuollásaš mearrádusaid, mat leat čadnon mánaidgárdeláhkii, ja gaskariikkalaš konvenšuvnnaid, nugo ILO-konvenšuvnna nr. 169 eamiálbmogiid birra ja ON mánáidkonvenšuvnna. Stádas lea ILO-konvenšuvnna dohkkeheami olis earenoamáš geatnegasvuohta sámi álbmoga hárrái. Norgga ovddasvástádus sámiid hárrái eamiálbmogin, lea čielggasin dahkkon dán bokte.”</span></p>
<p>Dain našuvnnalaš njuolggadusain, ulbmila ja iešvuođa vuolde, šattai ovttaoaivilvuohta ahte galgá čuožžut ná: <span type="quote">“Oahpahus galgá maiddái váikkuhit dan ahte mánáidgárdái lea vejolaš vuhtii váldit eamiálbmotperspektiivva rámmaplána vuođul, mánáidgárddi sisdoalu ja doaimmaid hárrái. Oasit sámi kultuvrras biddjojit oahpposurggiide, mii čuovvu § 1, láhkaásahusa maŋemus lađđasa áigumušaid.”</span></p>
<p>Teakstabihtás internašunaliserema, máŋggakultuvrralašvuođa ja eamiálbmotperspektiivva birra, čuožžu ná:  <span type="quote">“Diehtu olmmošvuoigatvuođaid birra, vásttolaš eallinvuohki ja diehtu eamiálbmotrivttiin. Sámi kultuvra ja servodateallin leat guovddážis dán oktavuođas.”</span></p>
<p>Oahppanbuktaga vuolde iešguđet oahpposurggiin, šattai ovttaoaivilvuohta čuovvovaš osiide: <span type="quote">“Oahpposuorgi addá maiddái ipmárdusa mo mánáidgárdi sáhttá oahpahit kulturárbevieruid, ja dasa gulli eamiálbmotárbevieruid ja estehtalaš vásáhusaid, ahte lea rabasvuohta ođđa hutkamii ja mánáid movttiidahttimii stoahkamis, oahppamis ja hutkkálašvuođas.”</span> Studeanta: -  dovdá sámi mánáidbajásgeassima  -  dovdá sámi muitalanárbevieru  -  dovdá mánáidgárddi historjjá, kultuvrra ja iešvuođa, lágaid, stivrendokumeanttaid ja gaskariikkalaš konvenšuvnnaid   -  sáhttit atnit dehe dovdat iešguđetlágán reaidduide, teknihkaide ja ávdnasiidda iešguđetge duodjeárbevieruin, dás maid sámi, ja iskkadit daid ovttas mánáiguin.</p>
<p>Oahpposuorggis luondu, dearvvašvuohta ja lihkadeapmi, lea ovttaoaivilvuohta dás: <span type="quote">“Dán barggu guovddážis lea meahccemannan, luondduvásáhusat ja lihkadanmokta, ja maiddái diehtu sámi jahkodatkaleandaris ja gávcci jahkodagas.”</span> Sámediggeráđđi lea duhtavaš dainna go eamiálbmotperspektiiva, ja oahppu sámi mánáid vuoigatvuođain lea dárkilit čilgejuvvon mearrádusas, mearkkašumiin ja našuvnnalaš njuolggadusain ollislaččat.</p>
<p>Váikkuhangaskaomiid aktiivvalaš geavaheami bokte nannet máhtolašvuođa ja gelbbolašvuođa sámi servodagas   Láhčit dili árbedieđu fievrrideapmái buolvvaid gaskkas   Bures ja beaktilit ovdánahttit sámi oahpponeavvuid ja pedagogalaš ávdnasiid</p>
<p>Sámediggeráđđi lea maŋemus áiggi ožžon moaitagiid mediain doarjjaortnega hárrái, mii gullá sámi oahpponeavvobuvttadeapmái. Njoazes áššemeannudeapmi ja sámi lágádusaid vuollegis vuoruheapmi, lea leamaš váldooassin dán moaitagis.</p>
<p>Mis leat álo ollu ohcamat guorahallamii, maid mii atnit positiivvalažžan. Muhto lea diehttelas ahte ollu ohcamat váikkuhit meannudanáigái. Sámediggeráđđi áigu dáhkidit ahte mii bargat dássedit daiguin, ja ahte áššemeannudeapmi ii leat máŋge láhkái bisánan. Dán jagi ohcamat galget meannuduvvot ráđđečoahkkimis gaskkamuttus geassemánu.</p>
<p>Sámediggeráđđi áigu deattuhit ahte mii eat vuorut muhtun lágádusaid ovddabeallái earáid, go guoská sámi oahpponeavvobuvttadeapmái. Go ruđat almmuhuvvojit, sáhttet buot lágádusat ohcat doarjaga sámi oahpponeavvuid buvttadeapmái, ja buohkat gilvalit seamma dásis. Min váldoeaktu válljemii lea kvalitehta. Sámi lágádusat ožžot dál stuora oasi oahpponeavvoruđain aitto dan geažil go sis lea buorre gelbbolašvuohta sámegielas ja -kultuvrras. Mii eat hálit dette ge garvit dáru lágádusaid dán doarjjaortnegis, go min mihttomearri lea oaččuhit buriid, ođasmahttojuvvon oahpponeavvuid ohppiide. Gilvu ovddida kvalitehta.</p>
<p>Vai bisuhuvvo ja vai ovdána sámi fágagelbbolašvuohta sámi lágádusain, lea Sámedikkis vel sierra lágádusdoarjjaortnet. Dán ortnega vuođul ii addo doarjja dáru lágádusaide, vaikko daidda addošii ge doarjja oahpponeavvoprošeavttaide. Dát dahkko juste fal dan dihte go mii mieđihit ahte sámi lágádusat lea oalle smávvát ja dain lea dárbu oažžut earenoamáš doarjaga vai sáhttet jođihit gelbbolašvuođahuksema lágádusfitnodaga surggiid siskkobealde.</p>
<p>Váikkuhit ahte mánáidgárddi, vuođđooahpahusa, alit oahpu ja dutkama nationála politihkas fuolahuvvo sámi perspektiiva   Váikkuhit dan ahte sámi álbmoga formála gelbbolašvuohta nanusmuvvá   Váikkuhit sámi sisdoalu mánáidgárddiide gos leat sámi mánát</p>
<p>14 sámi mánáidgárddi/mánáidgárddit main lea sámi sisdoallu, leat ožžon oktiibuot 3 598 200 ru doarjjan.Oktiibuot lea otná dáhtona rádjái juhkkojuvvon 6 241 200 ru doarjjan sámi mánáidgárddiide ja mánáidgárddiide main lea sámi ossodat. Golbma ohcama leat hilgojuvvon, go mánáidgárddit eai leat deavdán doarjjaortnega eavttuid. Ohcamat 7 mánáidgárddis leat dál meannuduvvome.</p>
<p>Golmma mánáidgárdái lea addon oktiibuot 183 000 ru doarjjan sámi giellaoahpahussii. 6 ohcama leat dál meannuduvvome. Oktiibuot lea juolluduvvon 419 600 ru doarjjan mánáidgárddiide main lea sámi giellaoahpahusfálaldat. Ohcanáigemearri giellaoahpahusruđaide lea rabas gitta čakčamánu 15. beaivái 2012. Ohcamat mat bohtet sisa, meannuduvvojit dađistaga.</p>
<p>Leat boahtán sisa 8 doarjjaohcama mánáidgárddiin main leat sámi mánát, prošeavttaide ja ovdánahttinbargui. Ohcansupmi lea oktiibuot 849 500 ru. Ohcamat meannuduvvojit dál.</p>
<p>Sámediggeráđđi lea doallan čoahkkima Gáivuona suohkaniin 25.04.12, doarjjaohcamiid hárrái sámi mánáidgárddiide. Das oassálasttii suohkana bajásšaddanjođiheaddji, jođiheaddjit guovtti suohkana mánáidgárddiin ja mánáidgárddiid giellabargi. Doppe ságastallui mánáidgárddiid doarjjaohcamiid birra, ja maiddái obbalaččat hástalusaid birra, mat leat sámi giella- ja kulturbarggu oktavuođas mánáidgárddiin.</p>
<p>Dieđut ja bagadusat sámi oahpahusa birra mánáidgárddiin ja vuođđooahpahusas</p>
<p>Sámediggeráđđi lea pláneme dán jagáš sámi mánáidgárde- ja skuvlakonferánsa. Konferánsa dollo Romssas 13. - 14.11.12.</p>
<p>Váikkuhit dan ahte ásahuvvošii bistevaš sámi dulkaoahppofálaldat   Váikkuhit ahte Nordlándda universitehta ja Davvi-Trøndelaga allaskuvla (HINT) sáhttet oktiiheivehit ja fállat kurssaid ja oahppofálaldagaid julevsámi ja lullisámi gielas ja kultuvrras   Doarjut sámi váhnenlávdegotti vuolggaheami   Sámediggi galgá gozihit ahte skuvllat ja skuvlaeaiggádat fuolahit iežaset ovddasvástádusa eastadit givssideami sámi mánáid skuvlaárgabeaivvis   Váikkuhit meahcceskuvllaid ásahemiid</p>
<p>Dearvvašvuohta ja sosiála</p>
<p>Sámedikki dearvvašvuođa- ja sosiálapolitihkka vuođđuduvvo dásseárvosaš dearvvašvuođa ja sosiálabálvalusaide sámi álbmoga várás seamma dásis go muđui álbmogis leat. Vuođđun dásseárvosaš mihttomeari sihkkarastimii lea máhtolašvuohta máŋggakultuvrralaš áddejumi birra ja sámi gielas ja kultuvrras buot dásiin ja gelbbolašvuohta dain.</p>
<p>Váldomihttomearri   Dásseárvosaš dearvvašvuođa- ja sosiálabálvalusat sámi álbmogii mat váldet vuolggasaji sámi gielas ja kultuvrras.</p>
<p>Oassemihttomearit   Nannejuvvon dearvvašvuođa- ja sosiálabálvalus mii lea heivehuvvon sámi álbmoga vuoigatvuođaide ja dárbbuide   Dearvvašvuođa- sosiálabargiin buot dásiin lea sámi giella- ja kulturgelbbolašvuohta</p>
<p>Strategiijat   Gulahallamiin ja ovttasbargguin eiseválddiiguin ja gullevaš oassálastiiguin sihkkarastit Sámediggái váikkuhanfámu sámi álbmoga dearvvašvuođa- ja sosiálafálaldaga hábmemis ja čađaheamis</p>
<p>Sámediggi lea álggahan čuovvovaš konsultašuvnnaiguin:   Konsultašuvnnat hálddahusa dásis Dearvvašvuođa- ja fuolahusdepartemeanttain (DFD)   stuorradiggedieđáhusa, kvalitehta ja pasieantasihkarvuođa birra. Áigumuššan lea ovddidit dieđáhusa čakčat 2012.   Konsultašuvnnat hálddahusa dásis Dearvvašvuođa- ja fuolahusdepartemeanttain ráđđehusa  gárrendili dieđáhusa birra.    Konsultašuvnnat hálddahusa dásis Dearvvašvuođa- ja fuolahusdepartemeanttain  álbmotdearvvašvuođa láhkaásahusa birra.   Konsultašuvnnat hálddahusa dásis Mánáid- ja dásseárvodepartemeanttain (MDD) máná áhkaguoddi láhkaásahusa birra.</p>
<p>Sámi fáŋggaid gielalaš ja kultuvrralaš vuoigatvuođaid ferte ollašuhttit. Dat boahtá ovdan raporttas maid bargojoavku lea geigen Justiisadepartementii. Bargojoavku lea geahčadan sámi fáŋggaid ja dubmejuvvon olbmuid čohkkándiliid. Joavku čujuha ahte gulahallan lea áibbas deaŧalaš riektesihkarvuhtii, sihkarvuođa bargui ja ruovttoluotta fievrridanbargui. Justiisadepartemeanttas ja Rihkusfuolahusa guovddášhálddahusas lea ovddasvástádus raportta čuovvoleamis.</p>
<p>Rihkusfuolahusa guovddáš hálddašeapmi lágidii gulahallan- ja ovttasbargokonferánssa Kárášjogas  07.-08.05.12 masa Sámediggeráđđi maid searvvai. Konferánssas ságastuvvui makkár doaibmabijuid berrešii vuoruhit. Sámediggi lea barggus viidáseappot guovddáš eavttuid biddji ja galgá viidáseappot ovttasbarggus konsulterejuvvot ovdal go doaibmabijut álggahuvvojit.</p>
<p>Váikkuhangaskaomiid aktiivvalaš geavaheami bokte veahkkin ovddidit ja heivehit dakkár dearvvašvuođa- ja sosiálabálvalusa mii lea vuođđuduvvon sámi giella- ja kulturáddejupmái buot dásiin</p>
<p>Sámediggeráđđi lea ožžon 30 doarjjaohcama mat gusket dearvvašvuođa- ja sosiálaprošeavttaide. Ohcamiid lohku lea njiedjan jagi 2011 ektui 6,25 %. Ohcanvuđot doarjagiid bušeahtta lei oktiibuot 2 850 000,- ru, ja ohcamat ledje dán jagi 7 800 841,- ru ovddas. Ohcamat leat geahppánan 0,9 % jagi 2011 ektui.</p>
<p>Dán jagi lea juolluduvvon buohkanassii 2 833 700,- ru, ja váldooassi das lea mannan prošeavttaide maiguin ovddiduvvo máhttu sámi giela ja kultuvrra birra dáláš dearvvašvuođa- ja sosiálafálaldagain. Pasieantaguoski dearvvašvuođa- ja sosiálafágalaš girjjálašvuođa prošeavttaid ovddideapmái lea maiddái hui ollu addojuvvon doarjja dán jagi.</p>
<p>6 Areálat ja biras</p>
<p>Sámedikki biras- ja areálapolitihka váldomihttomearrin lea sihkkarastit guhkes áiggi, ceavzilis perspektiivva buot resursa- ja areálahálddašeamis. Ceavzilis ovdáneami oktavuođas lea sáhka sihke geavahusas ja suodjalusas. Guovlluid ja resurssaid geavaheapmi galgá vuođđuduvvot geavahussii ja sámi vuoigatvuođaide.</p>
<p>Váldomihttomearri   Areálaid ja resurssaid ceavzilis ávkkástallan, suodjaleapmi ja hálddašeapmi sámi guovlluin.</p>
<p>Oassemihttomearit   Suodjaleamis galgá leat ávki sámi ealáhusaide ja sámi kulturárbái   Resursa- ja energiijaváldin galgá nannet sámi kultuvrra ja servodateallima   Sámiid vuoigatvuođat gozihuvvojit areálaid suodjaleamis ja geavaheamis sámi guovlluin   Bargat dan ala ahte sámi ealáhusat ja sámi kultuvra eai leat nu rašit dálkkádatrievdamiidda   Bargat boraspiriid hálddašeami ceavzilvuođain, mii sihkkarastá ceavzilis boazodoalu ja ceavzilis eanadoalu</p>
<p>Strategiijat    Sihkkarastit sámi areála- ja birasgáhttema gulahallama ja ovttasbarggu bokte guovddáš, guovlulaš ja báikkálaš eiseválddiiguin, ja guoskevaš oasálaččaiguin   Luondduresurssaid iskkadeapmi ja váldin galgá dávistit Sámedikki mearriduvvon politihkkii   Ovddidit positiivvalaš dálkkádatdoaibmabijuid ja heivehanstrategiijaid vai sámi servodat ii livčče nu rašši dálkkádatrievdamiidda   Čuovvolit Sámedikki geatnegasvuođaid almmolaš plánemis ja váikkuhaniskančielggademiin plána- ja huksenlága mielde</p>
<p>Konsultašuvdna NČE:in 420 kV fápmolinnjá Storheia  – Trollheimen/Orkdal birra</p>
<p>Miessemánu 15. b. lei hálddahusas konsultašuvdna NČE:in 420 kV fápmolinnjá huksema oktavuođas Storheias Åfjord:s Trollheimen/Orkdal trafoi. Konsultašuvdna guoskkai dan oassái fápmolinnjás mii lea Fosen orohaga lullijoavkku guovllus. Fosen orohat vásiha stuorra sisabahkkema sin guovlluide go huksejuvvojit máŋga bieggafápmorusttega ja fápmolinnjá goappašat doaibmajoavkku guovlluin.</p>
<p>- Roan bieggafápmorusttet (addojuvvon konsešuvdna, OED lea meannudeamen váidaga) - Kvenndalsfjellet bieggafápmorusttet (addojuvvon konsešuvdna, OED lea meannudeamen váidaga) - Sørmarksfjellet bieggafápmorusttet (addojuvvon konsešuvdna, OED lea meannudeamen váidaga) - Storheia bieggafápmorusttet (addojuvvon konsešuvdna uhciduvvon huksemiin, OED lea   meannudeamen váidaga) - Bessakerfjellet I bieggafápmorusttet (doaimmas) - Bessakerfjellet II bieggafápmorusttet (addojuvvon konsešuvdna) - Harbakkfjellet bieggafápmorusttet (addojuvvon konsešuvdna) - Innvordfjellet bieggafápmorusttet (NČE ii leat geargan meannudemiin) - Breivikfjellet bieggafápmorusttet (NČE ii leat geargan meannudemiin) - 420 kV fápmolinnjá Namsos – Storheia (addojuvvon konsešuvdna, OED lea meannudeamen váidaga)</p>
<p>420 kV fápmolinnjá Storheia-Trollheimen/Orkdal 420 kV fápmolinnjá Namsos – Storheia viidáset fievrrideapmi. Huksen mielddisbuktá negatiiva váikkuhusaid guovllu boazodollui, árvvoštallojuvvon bohcco dárbbu vuođul guohtumii, guohtunráfái, johtolahkii, sirdimii ja vejolaš báhtardeapmái boraspiriin. Fápmolinnjá guoská vuosttažettiin Fosen orohaga lullijoavkku dálveguohtumiidda.</p>
<p>Konsultašuvnnain deattuhuvvui deaŧalažžan hálddahusa bealis ahte konsešuvdnameannudeamis árvvoštallojuvvojit dievaslaččat buot sisabahkkemat Fosen orohahkii, ja ahte lea deaŧalaš čuovvut dan prinsihpa ahte láhttet várrugasat álgoálggus juo boazodoalu ektui vai ealáhus ceavzá. Ealáhus ii gierdda eanet stuorra sisabahkkemiid dál. Deattuhuvvui maiddái ahte vejolaš huksema oktavuođas ferte lea lagaš gulahallan huksejeaddji ja boazodoalu gaskkas eastadan dihtii dárbbašmeahttun váttisvuođaid boazodollui.</p>
<p>420 kV fápmojođas Ofuohta - Báhccavuotna - Hámmárfeasta</p>
<p>Norgga čázádat- ja energiijadirektoráhta (NČE) lea 02.05.12 beaiváduvvon reivves mearridan addit Statnett SF:i rusttetkonsešuvnna ja bággolonistanlobi hukset ođđa 420 kV fápmojođđasa. Konsešuvdnii gullá olles Ofuohta - Báhccavuotna - Hámmárfeasta gaska. Ákkasteamistis lea NČE bidjan vuođđun ahte biras- ja areálaváikkuhusat oktiibuot leat smávvát viidodaga ja dohkálašvuođa ektui go guoská areálageavaheapmái, boazodollui, eanadahkii, luondduguovlluide gos eai leat sisabahkkemat, luonddušláddjivuhtii, suodjalanguovlluide ja ássanguovlluide. Sámediggeráđđi lea čállán NČE:i ja bivdán ahte vurdet konsešuvdnameannudemiin dassážiigo Sámedikki dievasčoahkkin lea meannudan ášši. NČE ii leat vuhtiiváldán Sámediggeráđi ávžžuhusa ja sii leat addán konsešuvnna hukset fápmolinnjá vaikke vel Sámediggi ii leat ožžon vejolašvuođa meannudit ášši. Sámediggi áigu bivdit konsultašuvnnaid Oljo- ja energiijadepartemeanttain ášši birra.</p>
<p>Eavttuid biddji nationála ja davviriikkalaš boraspirepolitihkkii ja –hálddašeapmái, das mielde maiddái boraspirenáli dohkálaš reguleren   Suodjalanproseassaid čuovvoleapmi sámi guovlluin</p>
<p>Sámediggeráđđi lea leamaš dárkojeaddjin konsultašuvnnain gaskal Fosen orohaga ja Davvi- ja LulliTrøndelaga fylkkalávdegottiid Dåapma álbmotmeahci ásaheami oktavuođas. Evttohuvvon álbmotmeahcci lea orohaga geasseguohtunguovllus. Konsultašuvnnas guorahalle orohat ja fylkkamánnit suodjalusláhkaásahus evttohusa.</p>
<p>Sámediggeráđđi lea konsultašuvnnas Birasgáhttendepartemeanttain Láhku álbmotmeahci oktavuođas Nordlándda fylkkas. Guoskevaš orohaga, Sáltoduoddara orohaga, bealis bivddii Sámediggi departemeantta čađahit konsultašuvnnaid njuolgga guoskevaš berošteddjiiguin. Konsultašuvnnat leat vuosttažettiin láhkaásahusaid birra. Sámediggi ii áiggo loahpahit konsultašuvnnaid Birasgáhttendepartemeanttain ovdalgo BD ja orohat leat loahpahan konsultašuvnnaideaset.</p>
<p>Sámediggeráđđi lea konsulteren Nordlándda fylkkamánniin Holmvassdalen luonddumeahci birra, ja soahpan nammadit bargolávdegotti, bargolávdegotti čoahkádusa ja dan mandáhta. Bargolávdegottis leat 7 olbmo mas guovttis leat sámi ovddasteaddjit.</p>
<p>Sámediggeráđđi lea konsulteren Nordlándda fylkkamánniin Sáltoduoddara suodjalanguovlluid viiddideami/revišuvnna birra. Sohppojuvvui nammadit bargolávdegotti, bargolávdegotti čoahkádusa ja dan mandáhta. Bargolávdegottis leat 10 olbmo mas uhcimusat golmmas leat sámi ovddasteaddjit.</p>
<p>Bargat dan ala ahte mohtorjohtalus meahcis lea ceavzilis vuogi mielde mii váldá vuhtii sámi geavahusa luonddu- ja kulturbirrasa ektui ja sámi meahcástanávkkástallama ja suohkaniid iešmearridanrievtti mohtorjohtalusa ektui   Bargat dan ala vai árbedieđut ožžot stuorát saji areálahálddašeamis   Váikkuhit areálavuođu nannema sámi ealáhusaide ja sámi resursaávkkástallamii   Bargat dan ala ahte sámi báikkálaš searvan ja mieldeváikkuheapmi buot areála- ja resursahálddašemiin sihkkarastojuvvo   Bargat dan ala ahte hálddahuslaš doaibmabijut heivehuvvojit nu ahte boazodolliide sihkkarastojuvvo dat mobilitehta maid sii dárbbašit dálkkádatrievdamiid geažil   Čuovvolit Sámi vuoigatvuođalávdegotti II barggu, earret eará proseassa báikkálaš ja regionála vuođđudeami bokte</p>
<p>Kulturmuitosuodjalus</p>
<p>Váldomihttomearri   Gáhttet ja oainnusmahttit sámi kulturmuittuid ja –birrasiid daid mihtilmasvuođain ja variašuvnnain, sihke oassin min kulturárbbis ja identitehtas ja oassin sámi biras- ja resursahálddašeamis</p>
<p>Oassemihttomearit   Sámi kulturmuittut geavahuvvojit duođaštussan sámi leahkimii, ja veahkkin sámi kultuvrra ja identitehta nannemii    Sámi kulturmuittut ja kulturbirrasat gozihuvvojit areálaid ja resurssaid hálddašeami ja geavaheami oktavuođas    Sámi kulturárbbi hálddašeamis deattuhuvvo ceavzilis ja guhkes áiggi perspektiiva    Sámi kulturmuittuid Sámedikki hálddašanváldi lea njuolga mearriduvvon kulturmuitolágas</p>
<p>Strategiijat   Háhkat buriid rámmaeavttuid sámi kulturmuitosuodjaleapmái gulahallama ja ovttasbarggu bokte guovddáš, guovlulaš ja báikkálaš eiseválddiid ja eará relevánta aktevrraid gaskka</p>
<p>Sámediggeráđđi oassálasttii sáhkavuoruin kulturmuitoregistrerenprošeavtta álggahančoahkkimii siskkit Namdal várás, masa gullet suohkanat Raavrevijhke, Namsskogan, Høylandet, Grong, Lierne ja Snåasa. Prošeavtta jođiha Davvi-Trøndelaga fylkkasuohkan, ja Sámediggi oassálastá prošeaktajovkui ja dan oktavuođas oahpaha báikkálaš registráhtoriid ja lea mielde registrerenbarggus.</p>
<p>Gulahallama bokte guovddáš eiseválddiiguin bargat dan ala ahte Sámediggi oažžu hálddašanválddi sámi kulturmuittuide njuolga kulturmuitolága bokte   Sámi kulturmuittuid hálddašeapmi iežas historjjá ja árvvuid vuođul</p>
<p>Sámediggeráđđi dieđihii áigodaga 08.02 – 29.03.12 dieđáhusas ahte Sámediggi lea rávven Skiervvá suohkana ahte ii atte lobi hukset guokte astoáigeviesu Årviksand Ártnis.</p>
<p>Ohccojuvvon ástoáiggeviesut leat lahka kulturmuitoguovllu mas leat ráktorokkit ja eará geađgeáiggi kulturmuittut. Ráktorokkiin buvttadedje oljju mearranjiččehasain. Báikki dálá viesut leat eanaš ođđasithuksenáigodagas.</p>
<p xml:lang="nob">Sámediggeráđđi lea árvvoštallan ahte doaibmabijuid ii sáhte čađahit nu ahte dat eai rihko kulturmuitolága § 3 mearrádusaid vuosttaš lađđasa: ”Ingen må – uten at det er lovlig etter § 8 – sette i gang tiltak som er egnet til å skade, ødelegge, grave ut, flytte, forandre, tildekke, skjule eller på annen måte utilbørlig skjemme automatisk fredet kulturminne eller fremkalle fare for at dette kan skje.”</p>
<p>Romssa fylkkasuohkan lea maid huigášan addimis lobi hukset ástoáiggiviesuid, muhto ákkastan dainna ahte dat gártet hui lahka ođđasithuksema viesuid ja sáhttet gárta vierisin daid ektui.</p>
<p>Dattetge lea Riikkaantikvára gávnnahan ahte astoáiggeviesut eai heahppášuhte menddo sakka, ja ahte danne ii dárbbašuvvo sierralohpi kulturumuitolága mearrádusain. Ággan dasa geavahuvvo ahte ástoáiggiviesut eai rihko registrerejuvvon kulturmuittuid njuolgga, eai ge dat gártta leat okto guovllus, muhto ollislaš oassin dálá viessojoavkkuin main ii leat formálalaš suodjalanstáhtus.</p>
<p>Sámediggeráđđi lea váldán Riikkaantikvára mearrádusa diehtun..</p>
<p>Duođaštit ja gaskkustit máhtu sámi kulturmuittuid ja kulturbirrasa birra</p>
<p>Sámi visttiid identifiseren ja registreren</p>
<p>Sámedikki prošeavtta oktavuođas identifiseret ja registreret sámi visttiid leat dollojuvvon álbmotčoahkkimat ášši birra sihke Girkonjárggas ja Deanus. Mátta-Várjjaga gielda ja Deanu gielda leat guokte dain gielddain gos sámi visttit galget registrerejuvvot 2012:s. Čoahkkimat ledje erenoamážit jurddašuvvon sámi visttiid eaiggádiid várás. Čoahkkimiin ožžo eaiggádat oppalaš dieđuid prošeavtta birra, dan birra mo registreremat/báikediđoštusat leat plánejuvvon ja kulturmuitolága birra.</p>
<p>Máilmmeárbebáiki Várjjagis</p>
<p>Sámediggi ja Unjárgga gielda leat álggahan barggu oažžut kulturmuitoguovllu Ceavccageađggi ja  Noiddiidčearu bivdorusttegii ja Gollevári mielde UNESCO máilmmeárbelistui mii čájeha daid  luonddu- ja kulturbáikkiid main lea erenoamáš oppamáilmmálaš árvu. Dan oktavuođas leat  dollojuvvon álbmotčoahkkimat Unjárgga, Deanu ja Báhcavuona gielddain. Čoahkkimiin  oahpásmahttojuvvui prošeakta ássiide, ja čoahkkimiid áigumuš lei álggahit gulahallama dan birra maid máilmmeárbestáhtus mearkkašivččii gielddaide ja makkár positiivva váikkuhusat dain livčče  gielddaide.</p>
<p>Sámi kulturmuittuid goziheapmi olggobealde konsešuvdnašiehtadusa geográfalaš doaibmaguovllu</p>
<p>Sámediggeráđđi lea ovttas Opplanda fylkkasuohkaniin plánegoahtán FoU-prošeavtta Opplandda sámi kulturmuittuid birra dálá ovttasbargošiehtadusa vuođul. Ovttasbargošiehtadus Opplandda fylkkasuohkaniin guoská dušše kulturmuittuide ja lea dál doaimmas goalmmát jagi gustovaš ovttasbargošiehtadussan (gustojeaddjin 2009-2013). Ovttasbargošiehtadusas leat strategalaš áŋgiruššansuorgin earret eará namuhuvvon lassi registremat/duođašteamit ja máhttolonohallan ja oktasaš FoU-prošeavttat.</p>
<p>Prošeavttas galget systemáhtalaš kulturmuitoregistreremat válljejuvvon guovlluin deattuhuvvot, maid ulbmil lea almmustahttit ođđa gávdnosiid mat eahpitkeahttá čatnasit sámi ássamii, leahkimii ja luonddugeavaheapmái boarráset áiggis. Viidáseappot lea sávahahtti álggahit báikkálaš áŋgiruššama dan birra báikkálaš álbmoga gaskkas. Áigumuššan lea oččodit prošeavttaid ja prošeaktabohtosii gaskkustuvvot báikkálaččat prošeaktaáigodagas. Sávahahttin lea maiddái ahte prošeakta bidjá vuođu viidáset ovttasbargui go dálá šiehtadus loahppá 2013:s.</p>
<p>Ávnnaskeahtes kulturárbbi goziheapmi, maiddái njálmmálaš árbevieruid ja sámi ávnnaskeahtes kultuvrra registreren   Sohkabealperspektiivva searvvaheapmi sámi kulturmuittuid ja kulturbirrasa duođaštan- ja registrerenbarggus   Árjjalaš váikkuhangaskaoapmegeavaheami bokte nannet máhtu sámi árbedieđuid ja historjjá birra, ja sámi kulturmuittuid bisuheami ja suodjaleami vuođul</p>
<p>Sámediggeráđđi lea ráhkadan Sámedikki standárdda ovddeštanplánaid ráhkadeapmái, mii galgá leat láidesteaddjin dasa maid Sámediggi gáibida ieža áigumušlohpádusaid ektui.</p>
<p>Dán áigodagas lea okta ovddeš jagiid kulturmuitoregistrerenprošeakta álggahuvvon ja okta prošeakta lea loahpahuvvon. Loahpahuvvon prošeavttas lea Romssa universitehta registreren 250 ođđa goddebivdorokkiid oktilis vuogádagas Finnmárkku duoddaris. Dát leat ráhkaduvvon geđggiin ja eatnamiin. Leat maiddái registrerejuvvon 23 árrana (árrana/goahtesaji) mat čatnasit njuolgga boarráset áiggiid geavaheami guoskevaš guovllus. Roggamat ja činaid radiologalaš áigádeapmi čájehit ahte árranat/goahtesajit leat geavahuvvon áigodagas 1020 – 1770 m.Kr.</p>
<p>Sámediggi lea reivve bokte ožžon 2 miljon ruvdnosaš lohpádusa Riikkaantikváras stáhtabušeahta kapihttalis 1429, poasttas 72.2. Ruđat lea merkejuvvon sámi vistesuodjaleapmái ja galget juogaduvvot dán jagi, raporterenáigemeriin suoidnemánu 1. b). Dán rádjai lea dáin ruđain lohpiduvvon 1 402 000 ru.</p>
<p>Ealáhusat</p>
<p>Váldomihttomearri   Nana ja máŋggabealat ealáhuseallin mii fuolaha sámi kultuvrra, luonddu ja birrasa, ja lea vuođđun eallinfámolaš báikegottiide gos olbmot háliidit orrut.<em type="bold"> </em></p>
<p>Áŋgiruššansuorgi: Rámmaeavttut vuođđoealáhusain</p>
<p>Mihttomearri   Fuolahit ja ovddidit mariidna ealáhusaid, boazodoalu ja eanadoalu deaŧalaš kulturguoddin ja barggaheaddjin sámi guovlluin</p>
<p>Oassemihttomearit    Dohkálaš juridihkalaš ja ekonomalaš rámmaeavttut   Buoret gánnáheapmi vuođđoealáhusain   Buorre rekrutteren   Buoret sohkabealdássedeaddu   Boraspirepolitihkka mii fuolaha sámi ealáhusaid</p>
<p>Strategiijat   Sihkkarastit areálaid ja resurssaid   Váikkuhanfápmu politihkkii mariidnaealáhusain, boazodoalus, eanadoalus ja meahcceealáhusain</p>
<p>Sámediggeráđđi lea lágidan boraspireseminára Romssas 21.-22.03.12. Seminára ulbmilin lei buoridit máhtu boraspirehálddašeami ja -politihka birra sámi guovlluin. Seminára olahusjovkui gulle earret eará njealji davimus boraspirelávdegottiid, ealáhusaktevrraid, politihkkáriid ja hálddašeami ovddasteaddjit. Oktiibuot ledje semináras 44 oasseváldi. Fáddán ledje earret eará boraspiresoabahus, boazodolliid gillámuš go boraspiret goddet bohccuid, álgoálbmotriekti boraspirepolitihkas ja Sámedikki rolla boraspirehálddašeamis.</p>
<p>Sámediggeráđđi čujuhii ahte Sámedikkis lea konsultašuvdnašiehtadus stáhtain mii addá Sámediggái vejolašvuođa konsulteret áššiin mat njuolga váikkuhit sámi beroštumiide. Sámediggeráđđi namuhii</p>
<p>boazodoalu buhtadusortnegiid ja nállemihtu mearrideami boraspiriid várás ovdamearkan. Sávzadoallu ja boazodoallu masset ollu elliid boraspiriide. Sámediggeráđđi dajai sáhkavuorustis ahte boraspirepolitihkas eai leat dohkálaččat vuhtii váldojuvvon sámi ealáhusat nugo boazodoallu ja sávzadoallu. Son muitalii ahte muhtun boazodolliin máttasámi guovllus lea garra heahtedilli boraspiriid geažil. Ii Birasgáhttendepartemeanttas iige Eanadoallo- ja biebmodepartemeanttas lean vejolašvuohta searvat ja mii dovddaheimmet behtohallama go departemeanttat eai lean searvan. Sámediggeráđđi dajai loahpas ahte Sámediggi háliida stuorát rolla boraspirehálddašeamis.</p>
<p>Láhčit dilálašvuođaid álgoávdnasiid viidáseappot ráhkadeapmái   Váikkuhit lasseealáhusaid ovddideapmái   Váikkuhit dasa ahte ásahuvvojit buorit ortnegat buolvamolsubmiidda vuođđoealáhusain   Váikkuhit dasa ahte nissonolbmuid oassi vuođđoealáhusas lassána   Sihkkarastit ahte meahcásteaddjit sáhttet háhkat meahcceresurssaid</p>
<p>Sámedikkeráđis lea leamaš čoahkkin Namsskogan bearašpárkkain 03.05.12. Čoahkkima duogážin lei oažžut geahčastaga bearašpárkka doaimmas maid dat gaskkustit boraspiriid birra skuvllaide ja gussiide. Párkkas leat boraspiret áiddiid siste mii lea oassi boraspire gaskkustanbáhkas. Dat oažžu Luondduhálddašan direktoráhtas 3 miljon ru boraspiriid birra diehtojuohkimii ja 186.000 ru DavviTrøndelága fylkkamannis. Čoahkkima ulbmilin lea oažžut párkka juohkit dieđuid eanet áššečuolmmaid birra boraspiriid ja boazodoalu oktavuođas. Bearašpárka lei mielas dahkat dan. Sii plánejit doallat seminára gos dát problematihkka lea guovddážis.</p>
<p>Sámedikkeráđis lea leamaš čoahkkin Lulli- Trøndelága fylkkalávdegottiin 08.05.12. Čoahkkima ulbmilin lei muitalit Sámedikki barggu birra ja gaskkustit politihkkáriidda guđe sámi hástalusiguin sii maiddái sáhttet bargat boazodoalu, giela ja dearvvašvuođa siskkobealde, seammás go ovttasbargu sámi áššiiguin fylkkas biddjojuvvo guovddážii.</p>
<p>Dasa lassin lei Sámediggeráđis čoahkkin Trøndelágaráđi čálliin ja ságastalaiga boahtte jagi Trøndelágačoahkkima fátta ja searvama birra. Dát jahkásaš čoahkkin lea deaŧalaš arena sihke politihkkáriidda, kulturbargiide, oahpahussuorgái ja ealáhusaide. Čoahkkima ulbmilin lei beassat searvat ja váikkuhit ahte maiddái sámi áššit čalmmustahttojuvvojit ja váldojuvvojit ovdan dán čoahkkimis Almmá ahte áibbas mearriduvvui de lea várra boahtte jagi čoahkkima fáddán luondduresurssat.</p>
<p>Sámediggeráđis lei čoahkkin Norlándda boazodoalu ovddasteddjiiguin Maajejaevries 11.05.12. Guovllustivra ja Saltdal suohkan ledje čoahkkimis. Čoahkkima ulbmilin lei viežžat dieđuid boazodoalus sin váttisvuođaid birra dan sivas go bohccot vuddjojuvvojit Norlándda ruovdemáđiija alde ja Sámedikkis galgá lea čoahkkin johtalusministariin Magnhild Meltveit Kleppa 21.05.12.</p>
<p>Sámediggeráđđi áigu sakka bargat dan ala ahte čoavdit dan problemahtihka go bohccot vuddjojit Norlándda ruovdemađiija alde. Čohkkima ulbmilin lei oažžut bistevaš čovdosiid nugo áiddiid dán ruovdemájiija miehtá.</p>
<p>Áŋgiruššansuorgi: Geasuheaddji báikegottit</p>
<p>Mihttomearri    Geasuheaddji ja eallinnávccalaš sámi báikegottit</p>
<p>Oassemihttomearit    Máŋggabealat ealáhuseallin geasuheaddji bargosajiiguin goappašiid sohkabeliide sámi guovlluin   Eanet fárren sámi guovlluide mii váikkuha eallinnávccalaš báikegottiide   Eanet bargosajit nuoraide main lea buorre gelbbolašvuohta</p>
<p>Strategiijat    Lagat ovttasbargu gielddaiguin</p>
<p>Sámediggeráđđi lea searvan Gielddaid Guovddášlihtu oktasaš fylkačoahkkimii 12.-13.04.2012. Romssain, Finnmárkkuin ja Norlánddain lea dál vuosttaš gearddi historjjás dollojuvvon oktasaš fylkačoahkkin. Oktasaš čoahkkima fáddán lei "Nord-Norge i forandring – griper vi mulighetene?" (Davvi-Norga rievdamin – geavahit go mii vejolašvuođaid?), ja das lei vuolggasadjin gielda servodatovddideaddjin, gielda demokráhtalaš aktevra ja gielda čálgobuvttadeaddjin.</p>
<p>Sámediggeráđđi bovdii sáhkavuorustis guovddášlihtu ovttasbargui ovddidit ealáhusáŋgiruššamiid sámi guovlluin. Sámediggeráđđi lea maiddái searvan čoagganeapmái vuosttašlinnjábálvalusa ektui Harstad:is 18.-19.04.12. Romssa Innovašuvdna Norga lágidii čoagganeami gosa gielddat ja ealáhusgárddit/ máhttopárkkat Romssas ledje bovdejuvvon, lassin Sámediggái. Dán čoagganeamis attii Sámediggeráđđi vejolašvuođa lonuhallat vásihusaid ja buorebut oahpásmuvvat dasa movt sierra gielddat barget ealáhusovddidemiin iežaset gielddain.</p>
<p>Árjjalaččat váikkuhit ahte ásahuvvojit dakkár bargosajit nuoraid várás, main gáibiduvvo buorre gelbbolašvuohta   Ovddidit kulturdeaivvadansajiid   Nissonolbmot ealáhushutkin   Viiddidit dan ortnega ahte oahppoloanat vuoliduvvojit geasuhan dihtii nuoraid dakkár bargosajiide main gáibiduvvo buorre gelbbolašvuohta</p>
<p>Raporta <span type="quote" xml:lang="nob">”Tiltakssonen for Finnmark og Nord-Troms – utviklingstrekk og gjennomgang av virkemidlene”</span> (Finnmárkku ja Davvi-Romssa doaibmabidjoguovlu – ovdáneami dovdomearkkat ja váikkuhangaskaomiid geahčadeapmi), almmuhuvvui 11.05.12. Sámediggi lea leamaš mielde barggu referánsajoavkkus.</p>
<p>NORUT Alta rávve jorahit váikkuhangaskaomiid ovttaskas olbmuid guvlui, danne go dainna geasuhuvvošii ássan. NORUT rávve nannet garrasit oahppoloana sihkkunortnega ja duppalastit <span type="quote">“Finnmárkkulasáhusa”</span> mánáidoajus – 3800 ruvnnus 8000 ruvdnui jahkásaččat máná nammii. Dasa lassin rávve álkiduhttit bargosisafárrema Ruoššas ja nannet dárogiela oahpahusa sidjiide. NORUT rávve addit eanet vearrogeahpádusa ja seammás várrugasat bajidit bargoaddidivada. Rávve maiddái nannet innovašuvnna ja FoU-doaimma ja oktilaččat juohkit dieđuid váikkuhangaskaomiid birra.</p>
<p>Sámediggeráđđi konstatere ahte oahppoloana sihkkuma viiddideapmi ja mánáidoaju bajideapmi leat dakkár doaibmabijut maid Sámediggi guhkes áiggi lea čujuhan ahte dat leat buorit váikkuhangaskaoamit maid berre nannet. Sámediggi áigu čuovvolit raportta ja áigu bargat dan ala ahte hástalusat sámi servodagas gozihuvvojit ođđa distrikta- ja guovlodieđáhusas mii galgá ovddiduvvot 2013:s.</p>
<p>Áŋgiruššansuorgi: kulturealáhusat</p>
<p>Mihttomearri   Eanet bargosajit sámi kultur- ja kulturvuđot ealáhusain</p>
<p>Oassemihttomearit    Gánnáhahtti kulturealáhusfitnodagat   Iešráhkaduvvon gálvvuide ja eará dáidda- ja kulturbuktagiidda buoret johtu   Rekrutteren duodjeealáhussii   Vásáhusturisma mii deattuha sieivavuođa ja jáhkehahttivuođa</p>
<p>Strategiijat    Buoridit gánnáhahttivuođa kultur- ja kulturvuđot ealáhusain</p>
<p>Buoridit fitnolašvuođa ja gávppálašvuođa sámi kulturealáhusain</p>
<p>Sámediggeráđđi lea bearráigeahčahan 21 duojára duodjeealáhusas. Bearráigeahččama lea čađahan Consis AS. 17:s bearráigeahččamis eai lean dohkálaččat. Meattáhusat ledje váldoáššis rehketdoalus, rehketdoalloguittiin ja momsadieđiheamis, go dat eai lean njuolggadusaid mielde. Dat raporttat, mat eai dohkkehuvvon viidáseappot čuovvoleapmái, leat sáddejuvvon Vearroeiseválddiide.</p>
<p>Vuoruhit fidnooahppiortnega ja ovddidanbarggu duodjeealáhusas</p>
<p>Sámediggeráđđi searvvai Sámiid duoji riikačoahkkimii 20.-22.04.12, mii dollojuvvui Bådådjos. Sámediggeráđđi doalai sáhkavuoru doaibmadoarjjaortnega bearráigeahččama birra, duodjeealáhusa ekonomalaš raportta birra ja duoji ealáhusšiehtadusa birra.</p>
<p>Áŋgiruššansuorgi: Ođđahutkan, dutkan ja árvoháhkan</p>
<p>Mihttomearri   Eanet ođđahutkamat sámi servodat- ja ealáhuseallima vuođul</p>
<p>Oassemihttomearit    Eanedit hutkama, ovdáneami ja ođasmahttima dutkan- ja ovddidandoaimmaid bokte   Eanet buvttašlájat   Eanet dutkandoaimmat ealáhuseallimis sámi guovlluin</p>
<p>Strategiijat   Movttiidahttit oassálastiid ovttasbargat   Buoridit gelbbolašvuođa márkan- ja buvttaovddideamis   Buoridit gánnáhahttivuođa ja fitnolašvuođa   Doarjut árjjalaš ovddidanbirrasiid sámi guovlluin   Ovttasbargat dutkanbirrasiiguin main lea gelbbolašvuohta sámi ealáhusain   Ovttasbargat Innovašuvdna Norggain eanedan dihtii hutkama sámi guovlluin</p>
<p>Stuorradiggedieđáhus Innovašuvdna Norga ja SIVA <span type="quote" xml:lang="nob">“verktøy for vekst”</span> birra almmuhuvvui 27.04.12. Sámediggeráđđi lea árjjalaččat buktán cealkámušaid dieđáhussii.</p>
<p>Ráđđehus lea dadjan dieđáhusas ahte <span type="quote">“Lihkostuvvan ealáhusásaheamit sámi kultuvrra, giela ja árbevieruid vuođul leat nannen sámi servodateallima ja riggudahttán norgga ealáhuseallima”</span>. Refererejuvvo SIVA bargui sámi guovlluin, erenoamážit kultur- ja vásihusealáhusa oktavuođas. Sámedikki ealáhusdieđáhus lea maiddái válddahuvvon. Ráđđehus bivdá dieđáhusas Innovašuvdna Norgga ođasmahtihit ovttasbargošiehtadusa Sámedikkiin. Dán ovttasbarggu áigu Sámediggeráđđi čuovvolit Innovašuvdna Norggain.</p>
<p>Áŋgiruššansuorgi: Gealbudeapmi ja ođđaálggaheamit</p>
<p>Mihttomearri   Eanedit álggahemiid sámi guovlluin</p>
<p>Oassemihttomearit   Buoret gelbbolašvuohta ealáhusain   Eanet ođđaálggaheamit   Eanet ealáhushutkan</p>
<p>Strategiijat   Fállat álggahanoahpu ja čuovvoleami</p>
<p>Ávžžuhit joatkkaskuvllain vuoruhit ealáhushutkama skuvllas   Fállat gealbudandoaibmabijuid   Gealbudandoaibmabijut heivehuvvon sámi lotnolasealáhusaide</p>
<p>Regionálaovddideapmi</p>
<p>Sámediggi bargá diliid láhčimiin nu ahte sámi álbmogis alccesis, ja iežas eavttuid vuođul galgá leat vejolašvuohta ovddidit iežas servodaga, giela ja kultuvrra buoremus vuogi mielde. Dán ovddasvástádusa ii galgga Sámediggi okto guoddit, iige sáhte dahje áiggu ge okto guoddit dan ovddasvástádusa.</p>
<p>Ulbmil   Váldomihttomearri   Árjjalaš ja ulbmillaš ovttasbarggu bokte regionála ja báikkálaš eiseválddiiguin nannet ja ovddidit sámi kultuvrra, giela ja servodateallima.</p>
<p>Oassemihttomearri   Háhkat buriid rámmaeavttuid sámi gillii, kultuvrii ja servodateallimii gulahallama ja ovttasbarggu bokte regionála ja báikkálaš eiseválddiiguin ja eará relevánta aktevrraiguin.</p>
<p>Strategiijat   Ovttasbargošiehtadusaid buorideapmi fylkkagielddaiguin   Ulbmillaš ja vuoruhuvvon ovttasbargošiehtadusat   Árjjaleappo rolla gielddaid ektui    Ollislaš politihkka gielddaid ektui   Árjjalaš váikkuhangaskaomiid geavaheami bokte nannet sámi giela, kultuvrra ja servodateallima</p>
<p>10  Sámiid ovttasbargu ja riikkaidgaskasaš bargu</p>
<p>Sámediggi hálddaša prinsihpalaš beliid ja beroštusaid mat ovddiduvvojit ja bealuštuvvojit riikkaidgaskasaš arenain. Deaŧalaš lea ahte álgoálbmotdimenšuvdna nationála ja riikkaidgaskasaš forain gozihuvvo, ja ahte áššit main lea mearkkašupmi álgoálbmogiidda ovddiduvvojit sihke nationála dásis ja riikkaidgaskasaččat. Rájáid rastá bargu dahkkojuvvo earret eará nationála ja riikkaidgaskasaš foraid ja arenaid ektui mat gusket ON:ii, Davveguovlopolitihkkii, Sámi parlamentáralaš ráđđái, Barentsovttasbargui, Davviriikkalaš ovttasbargui, Árktalaš ovttasbargui, Interreg:ii ja EO:ii.</p>
<p>Váldomihttomearri   Álgoálbmogat mearridit iežaset ahtanuššama ja sis lea vejolašvuohta gozihit iežaset beroštusaid riikkaidgaskasaččat.</p>
<p>Oassemihttomearri   Buot álbmotjoavkkuin ja goappašiin sohkabeliin davviguovlluin ovttaárvosaš ovttaseallin ja ovdánanvejolašvuođat.    Viiddis ovttasbargu sámiid gaskka riikarájáid rastá    Sámediggi lea iešheanalis aktevra ovttasráđiid eará riikkaidgaskasaš bargguin   Váikkuhit davviguovloovddideapmái nu ahte sámiid ja eará álgoálbmogiid kultuvrra ja servodaga ovddideapmi nannejuvvošii.</p>
<p>Strategiijat   Davviriikkalaš ja riikkaidgaskasaš barggu bokte nannet sámi iešmearrideami.   Váikkuhit davviguovloovddideapmái nu ahte sámiid ja eará álgoálbmogiid kultuvrra ja servodaga ovddideapmi nannejuvvošii.</p>
<p>Sámediggeráđđi oassálasttii davviguovllupolitihka  ovttasbargoforuma čoahkkimis Hámmárfeasttas 11.05.12. Čoahkkima jođihii olgoriikkaministtar Jonas Gahr Støre, fylkkaráđit Norlánddas, Tromssas ja Finnmárkkus oassálaste čoahkkimii. Áššin dán čoahkkimis lei čuovvulit davviguovllu dieđáhusa, oahpahusa, gelbbolašvuođaloktema ja váikkuhusaid ja báikkálaš árvoháhkama birra go lassánit ealáhusdoaimmat davvin.</p>
<p>Sámedikki bealis čujuhuvvui váttisvuođaide go davviguovlluvuoruheapmi dahká ahte bohtet rievdadusat mat buktet sihke optimisma ja maiddái vuorjašumi. Optimisma dan geažil go luondduresurssa geavaheapmi háhka árvvu ja bargosajiid, vuorjašumi fas dan sivas go bilida birrasa ja ahte vuođđoealáhusaid luondduvuođđu áitojuvvo. Lassi ásaheapmi ođđa areála gáibideaddji industriijat dego energiija, olju/gassa, minerála- ja mearrageavaheapmi, ja maiddái ođđa infrastruktuvra johtolahkii sáhttet leat áittan sámi árbevirolaš ealáhusaide ja kultuvrii. Dát dagaha ahte lea ain dehálaš ahte leat buorit njuolggadusat gulahallama ja čielggadeami ektui Sámedikkiin ja sápmelaččaide geaidda gusket áššit njuolgga. Sámediggeráđđi čuoččuha dan ahte álgoálbmotriekti ferte leat vuođđun dása, dán vuollái gullet láhkamearrádusat mat sihkkarastet sámi kultuvrra deastta, konsultašuvnnat mat leat ovdagihtii mihttojuvvon, ja riekti ovdamuniide resurssaid geavaheapmái  maid stáhta oamasta. Sámediggeráđđi lea maid juohkán dieđu ahte mii eat leat miehtan mearrabivddu guolástanreguleremiidda. Konsultašuvnnaid maŋŋá biraseisseválddiin addá dát garra signála reguleremiid legitimitehtii. Sámediggeráđđi šálloša go bargojoavkku neavvagiid eai leat čuvvon dán áššis.</p>
<p>Biraseiseválddit leat 2008 rájes geahpedan mearrabivddu garrasit muhto eai leat bidjan makkárge erenomáš doaibmabijuid johtui dahje nuppástuhttinortnegiid. Otná luossareguleremat leat nu čavgat ahte mearrabivddu birgenláhki áitojuvvo. Guolástanáigi lea garrasit oaniduvvon, bivdosajit mat leat geavahusas leat garrasit geahpeduvvon, guolásteddjiid ahki lea allat ja illá lea rekruteren guolástanealáhussii.</p>
<p>Muđui čájehuvvui dan drámatalaš álbmotlohku njiedjamii mii lea leamaš 16 % daid maŋimuš 20 jagi dan doaibmaguovllus masa sámedikki addá doarjaga ealáhusovddideapmái. Digaštallojuvvui man láhkai sáhttá davviguovllupolitihkka aktiivvalaččat bidjat dan geainnu ala ahte bargá vuostá dákkár tendeanssaid, gos máhttu ja máhttoovddideapmi lea čoavdda lihkostuvvat. Iešguđege strategiijat ja prošeavttat mat leat bargamin dan vuostá ahte oahppit heitet joatkkaskuvllas, maid sámi nuoraid birra digaštallojuvvui maid.</p>
<p>Nannet Ruošša beale sámiid dili.   Riikkaidgaskasaš ovttasbarggu bokte háhkat buriid rámmaeavttuid eará álgoálbmogiidda.</p>
<p>ON Álgoálbmogiid Bistevaš Forum</p>
<p>Sámediggeráđđi oassálasttii dán jagi ON Álgoálbmogiid Bistevaš Foruma sešuvdnii áigodagas 07.18.05.12. Presideanta Egil Olli oassálasttii foruma nuppi vahku, ja sus lei sáhkavuorru olmmošvuoigatvuođaid birra ja ON álgoálbmotvuoigatvuođaid julggaštusa implementerema birra. Sáhkavuorus deattuhii presideanta dan barggu mii lea álggahuvvon Norggas vuođđolága rievdademiin, ja son deattuhii deaŧalaš prinsihppan ahte lea dásseárvu dážaid ja sápmelaččaid gaskkas buot servodatsurggiin, mas maid gullá resursadimenšuvdna ja iešmearridanvuoigatvuohta. Dat guoská maid dasa mii boahtá ovdan sámi kultuvrra ja giela birra dálá vuođđolágaparagráfas 110 A.</p>
<p>Dán jagi sešuvnna erenoamáš fáddán lei daid eanaguovlluid, territoriaid ja resurssaid ođđasit ásaheapmi, mat leat váldojuvvon eret álgoálbmogiin almmá dan haga ahte sii leat dieđihuvvon dan birra ja friija mieđihan dasa. Prográmmas biddjojuvvojedje ovdan dutkamat álgoálbmogiid oassálastima birra Árktalaš Ráđđái ja máilmmiárbeguvlui Laponia, ja raporta dan birra mo dálkkádatrievdamat ja sisabahkkemat lundui váikkuhit álgoálbmogiid boazodollui.</p>
<p>Prográmmas lei ON Álgoálbmogiid Máilmmikonferánsa 2014 ságaškuššojuvvon. Presideanttas lei sáhkavuorru dan birra, mas deattuhuvvui ahte konferánsa lea deaŧalaš dasa ahte sihkkarastit álgoálbmotvuoigatvuođaid buori čađaheami gustovaš riikkaidgaskasaš konvenšuvnnaid ja šiehtadusaid vuođul, ja sihkkarastin dihtii ain positiiva politihkalaš ja rievttálaš ovdáneami áššiin main lea mearkkašupmi máilmmi álgoálbmogiidda. Das dieđihuvvui Sámedikki barggu birra ráhkkaneaddji álgoálbmotkonferánssain mii plánejuvvo lágiduvvot Álttás áigodagas 08.-13.06.13.</p>
<p>Viidáseappot lei regionála koordineren visotsámi čoahkkimis Anáris 27. - 28.06.12. Dat šaddá deaŧalaš oassin sápmelaččaid ráhkkananbarggus máilmmiviidosaš ráhkkaneaddji álgoálbmotkonferánsii Álttás 2013:s ja ieš máilmmikonferánsii 2014.</p>
<p>Árbevirolaš máhttu</p>
<p>Sámediggeráđđi oassálasti Norgga delegašuvdnii sešuvdnii árbevirolaš dieđu ráđđádallamiidda gaskastáhtalaš lávdegottis immateriálavuoigatvuođaid, genehtalaš resurssaid, árbevirolaš máhtu ja kultuvrralaš kulturdeattuhemiid birra Máilmmi immateriálaorganisašuvnnaš, WIPO. Čoahkkin dollojuvvui Genèves áigodagas 16-20.04.12. Šiehtadallui árbevirolaš máhtu várjaleami artihkal evttohusa birra, ja maiddái teaksta mihtuid ja prinsihpaid birra. Čálus sisttisdoallá máŋga molssaevttolaš evttohusaid muhtun čuoggáide. Teaksta čájeha ahte lea stuorra sierramielalaš oainnut lávdegottis, ja ahte vuolggasajiin lea stuorra erohus. Dát guoská sihke vuođđo čuoggáide ja bietnagažaldagaide.</p>
<p>Váldogažaldagat gusket dasa ahte galgá go vejolaš internašunála instrumeanta leat čadnojuvvon rievtti bokte dahje ii, man láhkai galgá rádjet árbevirolaš dieđu, geas lea riekti, makkár vuoigatvuođat dain geain lea riekti galgá leat ja makkár spiehkastagat suodjaleamis sáhttet leat. Norgga posišuvdna lea olggumuš čuoggáid gaskkas ja seammá linjás go álgoálbmotovddasteddjiid oaidnu lea.</p>
<p>Sámediggeráđđi bargá dan ovdii ahte geavahišgohtet beaktilis suodjaleami árbevirolaš dieđu ektui ja ahte internašunála njuolggadusat galget leat rievtti vuođul čadnon, ja maid dan ahte sis geain lea riekti lea suodjaleapmi nu ahte árbevirolaš diehtu galgá leat álgoálbmotservvodagain dahje báikkálaš servvodagain gos dát diehtu lea hábmejuvvon ja hábmejuvvo.</p>
<p>Oljosáttu Canadas</p>
<p>Sámediggeráđđi deaivvai Francois Paulette, oaivámuš Dene Nationas, 10.05.12 Guovdageainnus. Sámediggeáirras ja lahttu Sámi parlamentáralaš ráđis, Aili Keskitalo, Sámi Girkoráđđi, WWF ja Greenpeace serve maid čoahkkimii. Francois Paulette háliidii ahte Sámediggi doarju bisseheami Statoila searvama oljosáttu roggamii Albertas Canadas. Oljosáttu roggan lea dagahan ahte čázit ja jogat leat nuoskkiduvvon, ja buktán váikkuhusaid guliide, elliide ja olbmuide dán guovllus. Lea earret eará čájehuvvon ahte lea eahpenormála ollu iešguđege borasdávddat álbmoga gaskkas.</p>
<p>Sámediggeráđđi čájeha stuorra beroštumi eará álgoálbmogiid ovttasbargui ja lea sádden reivve Statoilii gos dáhttu Statoila geassádit oljosáttu roggamiin Albertas, ja mii leat maid čájehan ahte sámediggeráđđi lea rabas gulahallat dán fáttá birra.</p>
<p>12  Sámi organisašuvnnat</p>
<p>Demokráhtalaš servodat lea sorjavaš aktiivvalaš ja girjás organisašuvdnaeallimis. Sámi organisašuvnnat leat deaŧalaš oasálaččat sámi servodaga ovddideamis.</p>
<p>Váldomihttomearri   Girjás sámi organisašuvdnaeallima bisuheapmi</p>
<p>Strategiija   Váikkuhangaskaomiid aktiivvalaš geavaheami bokte láhčit diliid girjás organisašuvdnaeallimii.</p>
<p>13  Ođđa áššiid almmuheapmi - čuovvoleapmi</p>
<p>Dat mo Sámediggeráđđi lea čuovvolan daid ođđa áššiid mat dieđihuvvojedje dievasčoahkkimis áššis 016/12.</p>
<p>Evttohus 1: Plánejuvvon geaidnu E 10 Evenášši ja Suortta gaskka sáhttá dagahit duođalaš váikkuhusaid boazodollui Gánásvuotna/Oarjjit-Iinnasullo orohagas</p>
<p>Sámediggeráđđi lea 30.04.12 reivves Stáhta geaidnolágádussii addán cealkámuša konseptalávdegotti čielggadussii E10/riikkageainnu 85 Evenáši – Suorttá várás. Dán cealkámušas čujuha Sámediggeráđđi dasa ahte oanideamis tuneallain gaskal Gánásbađa ja Fiskefjorden leat stuorra negatiiva váikkuhusat guovllu boazodollui, go dat earret eará dagaha ahte johtolat giddejuvvo. Sámediggeráđđi čujuha maiddá dasa ahte leat registrerejuvvon ollu sámi kulturmuittut guovllus ja ahte vejolašvuohta gávdnat eanet dakkár kulturmuittuid guovllus, lea stuoris.</p>
<p>Sámediggi fuomášahttá maiddái Stáhta geaidnolágádusa ahte konseptaválgamearrádus lea konsultašuvdnageatnegahttojuvvon ja ahte mii váldit oktavuođa Johtolatdepartemeanttain konsultašuvnnaid hárrái.</p>
<p>Dat dahkkojuvvui 02.05.12 beaiváduvvon reivves mas mii bivdit departemeantta váldit oktavuođa minguin konsultašuvnnaid čađaheami hárrái. Mii bivdit maiddái departemeantta váldit njuolgga oktavuođa guoskevaš sámi beroštusaiguin konsultašuvnnaid hárrái.</p>
<p>Departemeanta ii leat vel dán rádjai vástidan dán rievii.</p>
<p>Evttohus 2: Ásahit foandda</p>
<p>Sáddejuvvo dievasčoahkkinjođihangoddái viidáset meannudeapmái.</p>
<p>Evttohus 3: Kvalitehtasihkkarastit sámi mánáid ja -ohppiid erenoamášpedagogalašoahpahusfálaldaga mánáidgárddis, vuođđoskuvllas ja joatkkaskuvllas</p>
<p>Sámediggeráđđi lea ovttaoaivilis NSR/SáB:in das ahte lea deaŧalaš kvalitehtasihkkarastit erenoamášpedagogalaš oahppofálaldaga sámi mánáide ja ohppiide mánáidgárddiin, vuođđoskuvllas ja joatkkaskuvllas.</p>
<p>Sámediggeráđđi háliida eanet deattuhit erenoamášpedagogalaš oahppofálaldaga sihkkarastima sámi mánáide ja ohppiide mánáidgárddiin, vuođđoskuvllas ja joatkkaskuvllas. Sámediggeráđi áŋgiruššan dán suorggis boahtá earret eará ovdan Sámedikki oahpahusdieđáhusa doaibmaplánas, ja jagi 2013 bušeahtas.</p>
<p>Lea deaŧalaš ahte Sámedikkis lea buorre visogovva dain fálaldagain mat gávdnojit dál. Dan oktavuođas háliida Sámediggeráđđi formaliseret ovttasbarggu Sámi lohkanguovddážiin. Sámediggeráđis lea juo ovttasbargu SEAD:in – Sámi earenomáš pedagogalaš doarjalusain.</p>
<p>Sámediggeráđis lea leamaš oktavuohta dáinna guvttiin guovddážiin ja šiehtadan čoahkkima. Sámediggeráđđi áigu digaštallat lagabui dan birra mo mii ovttas sáhttit bargat vai oažžut nu buori erenoamášpedagogalaš oahppofálaldaga sámi mánáide ja nuoraide go vejolaš.</p>
<p>Evttohus 4: Dat go eanet sápmelaččat ásset gávpogiin ja čoahkkebáikkiin bukte hástalusaid</p>
<p>Sámediggeráđđi dovdá demografiijarievdadusaid, ja daid hástalusaid maid dat mielddisbuktá. Sámediggeráđđi čujuha dan oktavuođas dan čielggadussii regionálapolitihkalaš strategiijaid birra, mii galgá ovddiduvvon dán dievasčoahkkimii, mii aiddo guoská dán áššái. Sámediggeráđđi vuorddaša mielas dán ášši digaštallama dievasčoahkkimis.</p>
<p>Sámediggeráđđi áigu árvvoštallat čielggadusa ja vejolaš doaibmabiju čuovvoleami maŋŋá dievasčoahkkinmeannudeami, ja čujuha dan oktavuođas jagi 2013 bušeahttameannudeapmái.</p>
<p>Evttohus 5: Sámi kulturmuitohálddašeami árvvoštallan</p>
<p>Sámediggeráđđi lea ovttamielas dasa ahte ferte digaštallat automáhtalaččat ráfáiduhttojuvvon sámi kulturmuittuid rievdadeaddji ráfáiduhttinrájiid. Dan lea sámediggeráđđi maiddái cealkán dan oktavuođas go Riikkarevišuvdna lea iskkadan mo Birasgáhttendepartemeanta lea fuolahan nationála ovddasvástádusa ráfáidahttojuvvon ja suodjalanveara visttiin 2009:s.</p>
<p>Danne áigu Sámediggeráđđi gieđahallat bistevaš dahje rievdadeaddjit ráfáiduhttinráji boahttevaš dieđáhusas sámi kulturmuitosuodjalusa birra. Dieđáhus galgá plána mielde ovddiduvvot dievasčoahkkimii geassemánus 2013.</p>
<p>Go automáhtalaččat ráfáiduhttojuvvon sámi visttit eai leat vel kártejuvvon ja visogovva váilu, oktan suodjalanárvvuin ja dilleárvvoštallamiin, de lea jierpmálaš doalahit kulturmuitolága nu mo dat lea dál. Sámi visttiid registrerenprošeakta lea muđui dál bures doaibmagoahtán, ja vurdojuvvo ahte mii dál oažžut ollu buoret visogova automáhtalaččat ráfáiduhttojuvvon sámi visttiin go prošeakta gárvvistuvvo.</p>
<p>Máksimiid kulturmuitosuodjalusa iskkademiid ja registreremiid ovddas mearrida kulturmuitolága § 10. Das deattastuvvo ahte goluid automáhtalaččat ráfáiduhttojuvvon kulturmuittuid oktavuođas galgá doaibmabiddji/huksejeaddji máksit. Váldojurdda lea ahte doaibmabiddji/huksejeaddji galgá máksit buot vejolaš goluid dakkár doaibmabijuid oktavuođas, mat duohtadit kulturmuittuid eahpeođasmuvvi resursan.</p>
<p>Geavadis dát ii gusto uhcit, priváhta doaibmabijuide. Návsttu dahje garáša huksen ii iešalddis geatnegahte máksit. Sámediggi ii gáibit mávssu daid báikediđoštallamiid/registreremiid ovddas maid mii ieža čađahit návsttu dahje garáša huksema oktavuođas. Dáid registreremiid ovddas mii máksit iežamet ruđaiguin dannego dat leat ge uhcit, priváhta doaibmabijut. Muhto jus maŋŋá diđoštallamiid/registreremiid boahtá ovdan ahte doaibmabidju váikkuha automáhtalaččat ráfáiduhttojuvvon sámi kulturmuittuide dan láhkai ahte ferte čađahit eanet arkeologalaš iskkademiid (roggamiid), de dábálaččat doaibmabiddji ferte máksit dan ovddas. Kulturmuitolága § 10 addá dattetge stáhtii vejolašvuođa ohcama vuođul uhcit, priváhta doaibmabijuid oktavuođas, máksit goluid, ollásit dahje muhtumassii, jus dát golut gártet eahpegovttolaš stuorrát doaibmabiddjái.</p>
<p>Dán vuođul oaivvilda Sámediggeráđđi ahte dálá ortnet mii guoská doaibmabiddji máksingeatnegasvuhtii plánejuvvon doaibmabiju oktavuođas, váldoáššis čuovvu áirasa evttohusa. Kulturmuitolága dahje dan láhkaásahusa vejolaš boahttevaš rievdadeami oktavuođas berre maid árvvoštallat berre go osiid doaibmabiddji máksingeatnegasvuođas rievdadit. Dat eaktuda ahte ovddasvástideaddji stáhta eiseválddit searvvahit Sámedikki dakkár bargui.</p>
<p>Muđui čujuhuvvo Sámedikki dievasčoahkkima mearrádusaide áššiin 008/04 ja 37/07.</p>
<p>Evttohus 6: Sámi TV-kánala ásaheapmi</p>
<p>Sámediggeráđi mielas lea sierra sámi TV-kanála buorre jurdda, ja ahte dál lea áigi láhčigoahtit dakkár kanálii.</p>
<p>Vejolaš sierra sámi TV-kanála ásaheapmi mielddisbuktá proseassa ja čovdosa mii ferte čielggaduvvot ja plánejuvvot vuđolaččat. Sámedikki ásahusdieđáhusas oaidná Sámediggeráđđi sihke prinsihpalaš ja geavatlaš beliid mat čatnasit sámi stivremii, bearráigehččui ja vejolašvuhtii ovddidit sámi mediaid.</p>
<p>Dán oktavuođas leat ollu gažaldagat. Geas lea ovddasvástádus doaimmahit dakkár kanála ekonomalaččat, lea go NRK Sámis, oassin NRK-vuogádagas, vai galgá go dat leat kanála mii ii sorjá ráđđehusas ja stáhtas? Makkár rolla/ovddasvástádus galgá leat Sámedikkis? Galgá go dat leat visotsámi kanála rájáid rastásaš ovttasbargguin? Geas galgá leat doaimmahatlaš ovddasvástádus, ja geas galgá leat mearridanváldi dan vuođul? Buot dáid hástalusaid ja vejolaš eará hástalusaid ferte vuđolaččat čielggadit.</p>
<p>Sámediggeráđđi lea šiehtadan čoahkkima NRK Sámiin digaštallan dihtii vejolašvuođaid ásahit sierra sámi TV-kanála. NRK Sápmi sámeradio hoavdda bokte lea positiiva jurdagii, ja Sámediggeráđđi áigu maiddái ráđđádallat NRK Sámiin dan birra mo Sámediggi ja NRK Sápmi sáhttet ovttasbargat duohtandahkat dakkár jurdaga.</p>
<p>Evttohus 7: Sámedikki Láhkaproposišuvnna 70 L (2011-2012)meannudeapmi</p>
<p>Ovddiduvvo áššin 019/12 St.prop. 70L Rievdadusat oassálastinlágas, mearraresursalágas ja finnmárkolágas (riddoguolástuslávdegottis).</p>
<p>Evttohus 8: Lullisámi arkiivvaid digitaliseren</p>
<p>Sámediggeráđđi čujuha dan bargamuššii mii Sámi Arkiivvas, oassin arkiivalágádusas, lea. Dán arkiivvas gávdnojit arkiivaávdnasat almmolaš ásahusain ja priváhta arkiivvain. Arkiiva váldá vuostái, áimmahuššá ja bidjá olámuddui arkiivaávdnasiid sámi servodagas. Áigumuš dainna lea sihkkarastit čálalaš historjjálaš gáldoávdnasiid mat sáhttet čuvgehit sámi historjjá ja dahkat dan olámuddui álbmogii. Go arkiivvas lea ovddasvástádus olles sámi guovllus, de lea Sámediggeráđi mielas lunddolaš searvvahit sin arkiivaávdnasiid sihkkarastimii maiddá lullisámi guovllus. Danne áigu Sámediggeráđđi váldit dán ášši ovdan Sámi Arkiivvain.</p>
<p>Evttohus 9: Riddoguolástanlávdegoddi – viidásat bargu</p>
<p>Ášši sihkkojuvvo.</p>
<p>Evttohus 10: Soahtegirdiid <span type="quote" xml:lang="nob">”fremskutt”</span> bása Evenášis – váikkuhusat sámi kultuvrii</p>
<p>Nu mo sámediggeráđđi čilgii ráđi dieđáhusas dievasčoahkkimii cuoŋománus 2012, de šaddá Evenášši erenoamáš mávssolaš doaibmastašuvdnan girdiide bistevaš stašuvdnan guovtti soahtegirdái, ja vel goalmmát girdái dárbbu mielde. Dasa lassin galgá Evenášši geavahuvvot hárjehallamiidda muhtun áigodagaid. Dakkár hárjehallamiin girdilit sullii 800 geardde, mii gártá sullii 10 % buot girdináiggis. Dát boahtá ovdan beavdegirjjis 12.04.2012 konsultašuvdnačoahkkimis ja Suodjalusdepartemeantta vástádusas Olgoriikka- ja suodjaluslávdegotti 19.04.2012 beaiváduvvon gažaldagas.</p>
<p>Sámediggeráđđi lea digaštallan ášši Várdobáikki sámi guovddážiin sihke ovdal ja maŋŋá konsultašuvdnačoahkkimiid, maiddái maŋimus konsultašuvdnačoahkkima oktavuođas mii lei 12.04.2012. Bajimus váikkuhusčielggademiid vuođul, raporttaid vuođul jupmanuoskkideami birra, ja bohtosiid vuođul konsultašuvnnain, lea sámediggeráđđi mearridan ahte negatiiva váikkuhusat sámi beroštusaide Evenášis soahtegirdiid deaŧalaš stašuvdnan, leat smávvát ja ahte daid sáhttá gieđahallat.</p>
<p>Areálat eai galgga geavahuvvot ođđasis ii ge areálageavaheapmi galgga rievdaduvvot ja lea meroštallojuvvon ahte dušše guokte vistti gártet dan avádahkii mas jupma guoská. Evenáši ásaheapmi deaŧalaš stašuvdnan mielddisbuktá dattetge rievdadusaid dálá dili ektui. Danne galget sámi beroštusat váldojuvvot mielde viidáset bargui dárkilis plánaiguin, nu mo boahtá ovdan dokumeanttas Prop 73 S (2011-2012) Et forsvar for vår tid (suodjalus iežamet áigái). Jus dán barggus šaddá guovdil čađahit iešguđet doaibmabijuid, de ferte dan evttohit dalle.</p>
<p>Evttohus 11: Bioteknologiija – fáddán álgoálbmot konferánssa ráhkkaneapmái Álttás 2013:is</p>
<p>Lea biddjon sierra proseassa dasa mo ráhkkanit sámiid bealis máilmmi ráhkkaneaddji álgoálbmotkonferánsii Álttás 2013:s. Boahtte lávki lea visotsámi čoahkkin Anáris geassemánu 27. ja 28. b. 2012, masa sámi organisašuvnnat ja ásahusat leat bovdejuvvon. Loahppadokumeanta galgá čállojuvvot visotsámi čoahkkimii mii galgá leat rámman sámi servodaga árvalusaide ON máilmmi álgoálbmotkonferánsii 2014:s, masa Áltá 2013 lea oassi ráhkkaneamis. Sámi parlamentáralaš ráđđi jođiha sápmelaččaid ráhkkananproseassa Álttá 2013 oktavuođas. Åarjel-Saemiej Gïelh ovttas eará sámi bellodagaiguin ja organisašuvnnaiguin rávvejuvvojit doaibmat árjjalaččat dán proseassas mii lea evttohuvvon ja buktit árvalusaid loahppadokumeantta sisdollui, mii galgá ráhkaduvvot sullii 23. vahkkui geassemánus.</p>
<p>III Jienasteapmi</p>
<p>39 áirasis ledje 30 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Egil Olli, áššejođiheaddji Geir Tommy Pedersen   Ann-Mari Thomassen   Silje Karine Muotka  Egil Olli   2  Geir Tommy Pedersen Inger Jørstad   Olaf Eliassen  Geir Tommy Pedersen   3  Willy Ørnebakk Rolf Johansen   Geir Tommy Pedersen   Silje Karine Muotka  Willy Ørnebakk   4  Silje Karine Muotka Sten Erling Jønsson   Willy Ørnebakk  Silje Karine Muotka   5  Rolf Johansen Willy Ørnebakk  Rolf Johansen   6  Hilde Anita Nyvoll Silje Karine Muotka   Rolf Johansen  7  Láilá Susanne Vars Geir Tommy Pedersen   Silje Karine Muotka  Láilá Susanne Vars   8  Olaf Eliassen Geir Tommy Pedersen  Olaf Eliassen   9  Mariann Wollmann Magga Silje Karine Muotka   Geir Tommy Pedersen   Olaf Eliassen  Mariann Wollmann Magga  10  Ronny Wilhelmsen Silje Karine Muotka   Geir Tommy Pedersen   Kirsti Guvsám  Ronny Wilhelmsen  11  Ida Marie Bransfjell  12  Per Andersen Bæhr Mariann Wollmann Magga 13  Odd Iver Sara  14  Ann-Mari Thomassen Sten Erling Jønsson   Geir Johnsen   Anne Helene Moeng Saari</p>
<p xml:lang="nob">Ann-Mari Thomassen  15  Arthur Johan Tørfoss  16  Gunn-Britt Retter Olaf Eliassen  Gunn-Britt Retter  17  Aud Marthinsen Mariann Wollmann Magga  Aud Marthinsen  18  Geir Johnsen Geir Tommy Pedersen   Anders Somby jr.   Olaf Eliassen  Geir Johnsen  19  Heidi Persdatter Greiner Haaker 20  Vibeke Larsen Geir Tommy Pedersen  Vibeke Larsen  21  Kirsti Guvsám  22  Anders Somby jr.  23  Ellinor Marita Jåma  24  Marianne Balto  25  Willy Ørnebakk   Silje Karine Muotka, čoahkkinortnegii 26  Egil Olli</p>
<p>VI Sámedikki mearrádus</p>
<p>Sámediggeráđi dieđáhus áigodagas 29.03. – 18.05.12 váldojuvvo diehtun.</p>
<p>Ášši meannudeapmi loahpahuvvui 06.06.12 dii. 12.05.</p>
<p>Vuođđogiella: dárogiella</p>
<p xml:lang="nob">Ášši/Sak   DC 022/12</p>
<p>Gažaldagat Sámediggeráđđái Sámedikki čoahkkinortnega § 11 vuođul</p>
<p>Arkiiva</p>
<p>SF- Arkiiváššenr.</p>
<p xml:lang="nob">12/2677</p>
<p>Ášši meannudeapmi álggahuvvui 06.06.12 dii. 15.05.</p>
<p>I  Mildosat</p>
<p>Nr  Beaivi Geas/Geasa Namahus</p>
<p>30.05.2012 Áirras Silje Karine Muotka, NSR:a sámediggejoavku Sámedikki šiehtadus matematihkkaoahpponeavvuid buvttadeami hárrái nuoraiddási várás   30.05.2012 Áirras Kristi Guvsám, NSR:a sámediggejoavku Lullisámi oahpahusas</p>
<p>30.05.2012 Áirras Silje Karine Muotka, NSR:a sámediggejoavku Sámedikki oaidnu mearravuorkái Nussir ASA ohcama ektui beassat doaimmahit veaikeruvkke Fálesnuoris, Finnmárkkus   30.05.2012 Áirras Geir Tommy Pedersen, NSR:a sámediggejoavku 420 kV-linnjá Báhccavuonas Hámmárfestii</p>
<p>30.05.2012 Áirrasat Ann-Mari Thomassen ja Miriam Paulsen, NSR:a sámediggejoavku Bohccuid vuddjomat Nordlandsbanenis</p>
<p>30.05.2012 Áirras Ann-Mari Thomassen, NSR:a sámediggejoavku Sámi oahppofierpmádat</p>
<p>30.05.2012 Áirras Ann-Mari Thomassen, NSR:a sámediggejoavku Vátnjavári skovlá - skuvlla heaittihanášši lea Romssa fylkkamanni luhtte váiddameannudeamis   30.05.2012 Áirras Gunn-Britt Retter, NSR:a sámediggejoavku Nuortasámiid musea stivra ja museavisti</p>
<p>30.05.2012 Áirras Sten Erling Jønsson, BB:a sámediggjoavku Interregionála ovttasbargu sápmelaččaid várás</p>
<p>30.05.2012 Áirras Anders Somby jr., Johttisápmelaččaid listu</p>
<p>Bearráigeahččanlávdegotti jahkedieđahus</p>
<p>30.05.2012 Áirras Per A. Bæhr, Johttisápmelaččaid listu</p>
<p>Sámedikki 2012 reviderejuvvon bušeahtta</p>
<p>II  Gažaldagat ja vástádusat</p>
<p>Gažaldat 1, Áirras Silje Karine Muotka, NSR:a sámediggejoavku</p>
<p>Sámedikki šiehtadus matematihkkaoahpponeavvuid buvttadeami hárrái nuoraiddási várás</p>
<p>Mediain leat boahtán ovdan ahte Sámediggi lea dahkan šiehtadusa Aschehoug:in dan birra ahte buvttadit matematihkkadahkosa olles nuoraidceahkkái sámegillii. Mo ja manne mearridii Sámediggi válljet Aschehoug buvttadit oahpponeavvodahkosa?</p>
<p>Sámi lágádusain lea erenoamáš gelbbolašvuohta ráhkadit sámi oahpponeavvuid, go dain lea gelbbolašvuohta sámi gielas, kultuvrras ja servodatdiliin.</p>
<p>Dat hástalus mii badjánii dan oktavuođas go dálá lágádusdoarjjaortnet sámi lágádusaid várás sáhttá heaittihuvvot jus gávnnahuvvo ahte ortnet rihkku EEO-šiehtadusa, ferte čielggaduvvo, ja de lea gažaldat leat go sámediggeráđis eanet dieđut dán vejolaš čuolbmačilgehusa birra.</p>
<p>Lea go sámediggeráđđi árvvoštallan proseassaid mat čatnasit dasa ahte ovddalgihtii gealbudit sámi lágádusaid oahpponeavvobuvttadeami ja čuovvovaš rámmašiehtadusaid oktavuođas vejolašvuohtan sihkkarastit guhkesáiggi perspektiivva ja kapasitehtahuksema ja sámi lágádusaid viidáset gealbudeami seammás go fuolahuvvojit almmolaš njuolggadusat mat gusket háhkamiidda ja gilvvohallamii? Jagis 2010 almmuhii Sámediggi Doffin:is matematihkkagirjjiid jorgaleami sámegillii. Lágádusat bukte fálaldaga. Oahppogirjjiid válljen dahkkui eavttuid vuođul mat ledje almmuhusas ja ii lágádusaid mielde. Matematihkkagirjjit mat válljejuvvojedje ledje Gyldendal lágádusa girjjit Multi mánáidskuvlii ja Aschehoug lágádusa girjjit Sirkel nuoraidskuvlii. Gyldendal lei vuovdán vuoigatvuođaid ČálliidLágádussii mii oaččui barggu jorgalit dávvisámegillii olles mánáidskuvlii ja smávvaskuvlaceahkkái julevsámegillii ja lullisámegillii. Dat mearkkaša 7 jahkeceahki davvisámegillii ja 4 jahkeceahki julevsámegillii ja lullisámegillii. Aschehoug válljii ieš buktit fálaldaga iežaset girjjiide. Aschehoug oaččui barggu jorgalit girjjiid nuoraidskuvlii, 3 jahkeceahki, davvisámegillii.</p>
<p>Sámediggeráđi vástádus 1.gažaldahkii</p>
<p>Dás ii leat sáhka ráhkadit ođđa matematihkkagirjjiid, muhto jorgalit girjjiid mat juo leat ráhkaduvvon. Matematihkka lea matematihkka, makkár gillii de oahpahivččii. Dan dihte lea jierpmáleamos ja jođáneamos vuohki jorgalit girjjiid mat juo gávdnojit.</p>
<p>Go guoská sámegielgelbbolašvuhtii, de leat sámegielat jorgaleaddjit geat doaimmahit jorgalanbarggu, sihke sii geat barget ČálliidLágádusa ovddas ja sii geat barget Aschehoug ovddas.</p>
<p>Ruhtadoarjja oahpponeavvuide lea ortnet mas ulbmil lea ráhkadit sámi oahpponeavvuid gustovaš oahppoplánabuktosa mielde ja ulbmiljoavku leat oahppit vuođđooahpahusas. Lágádusdoarjja lea fas eará ortnet mas ulbmil lea veahkehit bisuhit aktiivvalaš sámi lágádusaid. Dán guovtti ortnegiid ulbmiljoavkkut eai leat seamma ja eai ábut seaguhuvvot.</p>
<p>Sámedikkis lea ovddasvástádus das ahte ráhkaduvvojit sámi oahpponeavvut vuođđooahpahussii. Mihttomearri lea oažžut oahpponeavvuid sámegillii buot fágain. Oahpponeavvut vuoruhuvvojit skuvllaid dárbbuid vuođul ja dan mielde mot oahpponeavvodilli lea iešguđet fágasurggiin. Doarjagiid juolludeamis  lea guovddášášši makkár oahpponeavvut buoremusat gokčet skuvlla dárbbuid iešguđet fágain. Sámedikki mielas lea deaŧalaš ahte sámi lágádusain lea kapasitehta ja ahte sis lea vejolašvuohta gelbbolašvuođaloktemii iežaset suorggis ja maiddái oahpponeavvuid ráhkadeamis. Muhto doarjjajuolludeamis oahpponeavvuide fertejit oahpponeavvut leat guovddážis ja eai lágádusat.</p>
<p>Gažaldat 2, Áirras Kirsti Guvsám, NSR:a sámediggejoavku</p>
<p>Lullisámi oahpahusa</p>
<p>Lullisámi oahpahusas leat ollu oassálastit ja eahpečielga ovddasvástádusdilit. Mo oaivvilda Sámediggeráđđi ahte struktuvra ja ovddasvástádusdilit berrešedje leat, ja mii lea strategiija dan ollašuhttit?</p>
<p>Sámediggeráđi vástádus 2.gažaldahkii</p>
<p>22/12 Vástádus gažaldahkii – Lullisámi oahpahus</p>
<p>Kirsti Guvsám/ NSR gažaldat fátmmasta hui viidát, ja Sámediggeráđđi bidjá dan várrehusa ahte gažaldat guoská lullisámi oahpahussii vuođđoskuvladásis.</p>
<p>Sámediggeráđđi diehtá ahte lullisámi oahpahusas leat máŋga hástalusa oahpaheddjiid háhkama, oahpponeavvuid ja oahpahuskvalitehta oktavuođas. Eanaš oahppit geain lea lullisámi oahpahus, ožžot dan gáiddusoahpahusa bokte go váilot sámi oahpaheaddjit. Dát oahpahusvuohki gáibida earret eará buriid ollisteaddji oahpahusdoaibmabijuid nu go fysihkalaš giellaarenaid/giellaleairraid.</p>
<p>Sámediggeráđđi lea ovttaoaivilis das ahte leat ollu oassálastit geain lea ovddasvástádus giellaoahpahusas ja ahte dát sáhttá leat hástaleaddjin.</p>
<p>Sámediggeráđis lea oktavuohta lullisámi oahpahusa guovdilis oassálastiiguin, earret eará oassálastima bokte lullisámi fierpmádatčoahkkimiin maid Nordlándda fylkkamánni lágida. Oahpahusdieđáhusa čuovvoleamis áigu Sámediggeráđđi árvvoštallat iešguđet doaibmabijuid sihke váilevaš oahpponeavvuid ektui ja oahpaheddjiidresurssaid ektui lullisámi oahpahusas. Dán proseassas áigu Sámediggeráđđi maid árvvoštallat ovddasvástádusbeliid ja oahpahusstruktuvrra sámegieloahpahusas. Čakčamánus 2012 lágida ráđđi konferánssa masa buohkat bovdejuvvojit buktit árvalusaid doaibmaplánii.</p>
<p>Sámediggeráđđi lea maid čilgehusas sámegiela birra ovddidan hástalusa mii lea go otne leat ollu almmolaš instánssat mielde ollašuhttimin mearrádusaid mat gusket sámegillii. Gielddain, fylkkagielddain, fylkkamanniin, direktoráhtain, departemeanttain, Sámedikkis ja Ráđđehusas leat sierralágan rollat barggus sámegielaiguin. Sámediggeráđđi háliida ahte sámediggeáirasiid ja buohkaid earát buktet midjiide evttohusaid movt háliidit ahte lullisámegilla oahpahus galgá organiserejuvvot boahtteáiggis. Dát organiserenhástalus lea maid ovddiduvvon rabas čoahkkimiin mat mis leat leamaš Sámedikki gielladieđáhusa birra. Ráđđi boahtá ge čuovvolit dán sámediggeráđi dieđáhusas sámegiela birra mii ovddiduvvo čakčat.</p>
<p>Gažaldat 3, Áirras Silje Karine Muotka, NSR:a sámediggejoavku</p>
<p>Sámedikki oaidnu mearravuorkái Nussir ASA ohcama ektui beassat doaimmahit veaikeruvkke Fálesnuoris, Finnmárkkus</p>
<p>Luondduhálddašandirektoráhta lea gieskat addán gulaskuddancealkámuša Dálkkádat- ja nuoskkidandirektoráhtii (KLIF:ii) Nussir ASA ohcama ektui beassat doaimmahit veaikeruvkke Fálesnuoris, Finnmárkkus. Direktoráhta loahppajurdda lea earret eará ahte váikkuhusčielggadeapmi daid váikkuhusaid oktavuođas mat vulget das ahte ásahit mearravuorká evttohuvvon guvlui, bidjá vuođđun boasttu dulkoma čáhceláhkaásahusa mearrádusain. Luondduhálddašandirektoráhta čállá viidáseappot ahte dát, ja doaibmabiju ollu negatiiva váikkuhusat mariidna birrasii, dahká ahte Luondduhálddašandirektoráhta huigáša Klif addimis lobi ohccojuvvon luoitimii.</p>
<p>Sámediggi lea ovdal čujuhan dálá prosessii šiehtadusa dahkama oktavuođas Nussir ASA:in. Ášši áiggeguovdilisvuođa ja daid váikkuhusaid geažil mat das leat sihke lundui, birrasii ja erenoamážit dakkár ođasmuvvi resurssaide go riddodorskái, anadroma luossaguliide, de lea sávahahtti ahte sámediggeráđđi čilge guđe šiehtadusat leat dahkkojuvvon Nussir ASA:in ja guđe mihttomeriid sámediggeráđđi lea mearridan viidáset bargui sihke Nussir ASA:in, báikegottiiguin ja eará ealáhusberošteddjiiguin.</p>
<p>Viidáseappot háliidit diehtit mo Sámediggi árvvoštallá Nussir ASA ohcama ja dálá váikkuhusčielggadeami. Árvvoštallá go Sámediggi sáddet gulaskuddancealkámuša Klif:ii dán áššis? Lea go Sámedikkis juo oktavuohta Klif:in ássis, ja makkár oktavuohta dat dalle lea?</p>
<p>Sámediggeráđi vástádus 3.gažaldahkii</p>
<p>Vástádus gažaldahkii Silje K. Muotkas - Sámedikki oaidnu mearravuorkái Riehppovuonas</p>
<p>Nu mo lea čilgejuvvon ráđi dieđáhusas čakčamánus 2010, de lea sámediggeráđđi dahkan intenšuvdnašiehtadusa Nussir ASA:in dan birra ahte doaibmakonsešuvdnaohcan galgá šiehtaduvvot. Šiehtadus ii guoskka makkárge oainnuide das ahte sáhttá go ruvkedoaibma álggahuvvot. Ráđi čakčamánu 2010 dieđáhusas čilgejuvvui Sámedikki gulaskuddancealkámuš Fálesnuori suohkana muddenplánaevttohussii ruvkedoaimma ektui. Sámediggi vuosttaldii plána kulturmuittuid ektui ja ollislaš negatiiva váikkuhusaid ektui boazodollui. Dat dahkkojuvvui earret eará danne vai areálahálddašanfáddá ain galgá gullat šiehtadallamiidda, ja mii fas lea eaktun vejolaš lobiide nuoskkidanlága vuođul. Vuosttaldeapmi lea dahkkojuvvon Nussir ASA mieđihemiin das ahte dát galgá leat mielde boahttevaš šiehtadallamiin. Vástádussan áirasii Geir Tommy Pedersenii skábmamánus 2011 čilgii ráđđi ahte dollojuvvui čoahkkin gaskal Sámedikki ja Nussira 16.09.11 mas šiehtadallanproseassa čielggaduvvui lagabui.</p>
<p>Sámedikki ulbmilat doaibmakonsešuvdnaohcama šiehtadallamiiguin bohtet ovdan Sámedikki mearrádusas áššis Ášši 21/10 Sámedikki minerálaplánaveahkki minerálaresurssaid iskkademiide ja roggamiidda, mas earret eará daddjojuvvo ahte:</p>
<p>”Sámedikki ulbmilin lea oažžut dakkár ealáhusdoaimmaminerálaresurssaiguin árbevirolaš sámi guovlluin mas leaávki sámi kultuvrii ja báikegottiide ja mii njuolga nanne jaovdánahttá daid. Dan lágan doaibma ferte čađahuvvotovttas árbevirolaš sámi ealáhusaiguin ja árbevirolaš sámikulturvuđotmeahcceávkkástallamiiguin, iige daid eretduvdilemiin.”</p>
<p>Seamma máhttovuođđu guoská guovloplánameannudeapmái go Dálkkádat- ja nuoskkidandirektoráhta meannudeapmái nuoskkidanlága vuođul. Minerálaplánaveahkki eaktuda ahte Sámediggi šiehtadallá fitnodagaiguin váikkuhusčielggadusaid ja vejolaš lasseraporttaid vuođul, ja ahte dat dáhpáhuvvá sorjjasmeahttumit váldeproseassain. Danne ii leat Sámediggeráđđi árvvoštallan ulbmillažžan addit sierra cealkámuša Dálkkádat- ja nuoskkidandirektoráhtii. Sámediggeráđđi lea dattetge registreren ja dovdá beroštusorganisašuvnnaid ja hálddašan- ja fágabirrasiid iešguđet árvalusaid vurkengažaldaga ektui.</p>
<p>Gažaldat 4, Áirras Geir Tommy Pedersen, NSR:a sámediggejoavku</p>
<p>420 kV-linnjá Báhccavuonas Hámmárfestii</p>
<p>Mii registreret ahte Sámediggeráđđi garra sániiguin moaitá NČE go sii leat addán Statnettii konsešuvnna hukset ođđa 420 kV-linnjá Báhccavuonas Hámmárfestii, ovdalgo Sámedikki dievasčoahkkin lea meannudan ášši. Sáhttá go Sámediggi čilget proseassa áššis dán rádjai? Manne ii lea ášši dán dievasčoahkkima áššelisttas?</p>
<p>Sámediggeráđi vástádus 4.gažaldahkii</p>
<p>NČE lea 26.4.2012 reivvestis Sámediggái, ovttabeallásaččat loahpahan konsultašuvnnaid Sámedikkiin. Sii leat geavahan ággan ahte NČE oaivvilda ahte Statnett konsešuvnna mearrideapmi 420 kV Ofuohta-Báhccavuona-Hámmárfeastta várás, ii sáhte vuordit dakkár siskkáldas áššemeannudanproseassa maid Sámediggi háliida. Sámedikki dievasčoahkkima meannudeami ii sáhte adnit siskkáldas proseassan ja danne ii ádde Sámediggeráđđi NČE ákkasteami. Sámediggeráđđi ii sáhte dohkkehit ahte NČE ovttabeallásaččat lea mearridan botket ja loahpahit konsultašuvnnaid ovdalgo lea árvvoštallojuvvon mo Sámediggi loahpalaččat sáhttá mearridit sáhttet go miehtat mearrádusevttohussii, vai eai. Konsultašuvdnaprosedyraid 6. čuokkis ii lea vuhtiiváldojuvvon dohkálaččat dán áššis.</p>
<p>NČE lea miessemánu 2.b. addán konsešuvnna Statnett SF:i hukset 420 kV sturrosaš fápmolinnjá Ofuohta-Báhccavuona-Hámmárfeasta. Sámediggi lea váidán mearrádusa 23.5.2012 beaiváduvvon reivves. Ággan váidagii lea ahte Sámedikki dievasčoahkkin ii leat beassan meannudit dán konsešuvdnaohcama mii lea stuorra sisabahkken sámi guvlui.</p>
<p>Sámediggeráđis Vibeke Larsenis lei čoahkkin Oljo- ja energiijadepartemeanttain (OED) stáhtačálli Eli Blakstad bokte 31.5.2012 digaštallan dihtii earret eará dán konsešuvdnaášši. Čoahkkimis šiehtaduvvui ahte OED konsultere Sámedikkiin oassin váiddameannudeamis. OED ráhkada áigeplána váiddameannudeapmái ovttasráđiid Sámedikkiin. Áigeplána váldá vuhtii ahte boađus konsultašuvnnain departemeanttain, galgá ovddiduvvot Sámedikki dievasčoahkkimii. Danne ii leat ulbmillaš meannudit dán ášši dievasčoahkkimis dál.</p>
<p>Gažaldat 5, Áirrasat Ann-Mari Thomassen ja Miriam Paulsen, NSR:a sámediggejoavku</p>
<p>Bohccuid vuddjomat Nordlandsbanenis</p>
<p>NSR lea máŋgga oktavuođas váldán ovdan čuolbmačilgehusa mii guoská bohccuid vuddjomii Nordlandsbanenis. Dát lea čuolbmačilgehus mii lea bistán máŋga jagi, ja mii oaidnit ahte elliid gillámušat Nordlandsbanenis ain bistet go togat vudje bohccuid ala.</p>
<p>Mii lea stáhtus dan barggus ahte eastadit bohccuid vuddjomis Nordlandsbanenis, ja maid lea Sámediggeráđđi dahkan eastadan dihtii ahte dát roasut jotket?</p>
<p>Sámediggeráđi vástádus 5.gažaldahkii</p>
<p>Sámediggi lea ovdal, 06.10.2011, addán gulaskuddancealkámuša doaibmaplánii elliid vuddjomiid birra maid Jerbaneverket ráhkadii Nasjonal transportplan oktavuođas. Das celkkii Sámediggi ahte ferte hukset áiddiid eastadan dihtii ahte eallit vuddjojuvvojit ruovdemáđiid alde. Sámediggi celkkii maiddái ahte lea stáhta Jernbaneverket bokte mas ferte leat ovddasvástádus áiddiid huksemis ja bajásdoallamis.</p>
<p>Dan geažil go dán dálvvi ohpit ja ohpit vuddjojedje bohccot togaide Nordlandsbanenis, bivddii Sámediggi 15.03.2012 reivves čoahkkima johtolatministariin Magnhild Meltveit Kleppa:in. Dát čoahkkin dollojuvvui 21.05.2012 masa maiddái eanadoallo- ja biebmoministtar Lars Peder Brekk oassálasttii, maiddái NRL, jođiheaddji bokte, oassálasttii čoahkkimii ja čoahkkimis lei maiddái Jernbaneverket. Sámediggi gáibidii ahte dakkár hoahppodoiabmabijut go áiddit galge huksejuvvot. Dan oktavuođas čujuhii Sámediggi dasa ahte ruoŧa stáhta lea áidon 126 miilla Västerbotn ja Norrbotn ruovdemáđiid guora ja nu uhcidan elliid vuddjomiid sullii 80 proseanttain. Áiddiide lassin leat ruoŧŧelaččat maiddái huksen áideuvssaid ruovdemáđiid guora gokko bohccot besset rasttildit linnjá. Sámediggi bivddii Johtolatdepartemeantta váldit oktavuođa Trafikverket:in Ruoŧas nu ahte sáhttet heivehit sin vásáhusaiguin Norgga diliide.</p>
<p>Sámediggi bivddii maiddái Johtolatdepartemeantta gohččut Jernbaneverket álggahit dárkilis plánema áidumiid várás Nordlandsbanen guora, ja čujuhii dan oktavuođas dasa ahte boazodoallit ja boazohálddahus leat máŋga jagi dás ovdal ráhkadan plánakártta mii čájeha gokko berre áidut. Sámediggi čujuhii maiddái dasa ahte stáhtabušeahtas leat várrejuvvon ruđat sihke 2011 ja 2012 várás, ja ahte ovdalis jagiid leat várrejuvvo ruđat doaibmabijuide mat eastadivčče ahte bohccot vuddjojit jámas ja bivddii čielggadusa Jernbaneverket:is mii čájeha masa ruđat leat geavahuvvon.</p>
<p>Sámediggi bivddii erenoamážit čoahkkimis ahte Jernbaneverket ferte áidut vearrámus gaskkaide dán geasi. Reasta áidun ferte gárvvistuvvot 2013 geasi, ja nu vuoruhuvvot boahtte jagi stáhtabušeahtas.</p>
<p>Sámediggi áigu čuovvolit dán ášši.</p>
<p>Gažaldat 6, Áirras Ann-Mari Thomassen, NSR:a sámediggejoavku</p>
<p>Sámi oahppofierpmádat</p>
<p>NSR evttohii juo ovddit sámediggeáigodagas ahte ásahuvvošii sámi oahppofierpmádat. Lea go Sámi allaskuvla guorahallan evttohusa.</p>
<p>Mii lea stáhtus ja viidáseappot ovdáneapmi dán áššis dál?</p>
<p>Sámediggeráđi vástádus 6.gažaldahkii</p>
<p>Sámi allaskuvla lea Sámedikki ovddas čielggadan sámi oahpaheddjiidfierpmádaga ásaheami. Čielggadus lea čállojuvvon sámegillii ja galgá jorgaluvvot dárogillii.</p>
<p>Sámedikki oahpahusdieđáhus meannuduvvui Sámedikki dievasčoahkkimis guovvamánu 2012. Sámedikki oahpahusdieđáhusa čuovvoleami oktavuođas galgá/galget ráhkaduvvot doaibmaplána/-t,</p>
<p>mat fas čuovvoluvvojit Sámedikki jahkásaš bušeahtaid vuoruhemiin. Dan oktavuođas áigu Sámediggeráđđi árvvoštallat galgá go ásahuvvot sámi oahpaheddjiidfierpmádat.</p>
<p>Sámedikki 2012 bušeahtas leat várrejuvvon ruđat fierpmádatčoahkkanemiide sámi giliskuvllaid várás, ja vuosttaš čoahkkin dollojuvvo plána mielde skápmamánu 13.-14.b 2012. Sámedikki oahpahusdieđáhusas boahtá ovdan áŋgiruššansuorggis 4.3 ahte sáhttá leat heivvolaš ovddidit skuvlafierpmádagaid ja eará bargovugiid dakkár guovlluin gos sámi resursaguovddážat/gilit leat geográfalaččat bieđgguid.</p>
<p>Gažaldat 7, Áirras Ann-Mari Thomassen, NSR:a sámediggejoavku</p>
<p>Vátnjavári skovlá – skuvlla heaittihanášši lea Romssa fylkkamanni luhtte váiddameannudeamis</p>
<p>Vánhemat, Lagašskuvlla riikasearvi ja Iinná ja Biras sámiid searvi-NSR leat Romssa fylkkamanni guovdu čujuhan ahte Skániid suohkan lea meannudan skuvlaášši boastut. Vánhemat leat váldán oktavuođa máŋgii Sámediggeráđiin ja leat jearran veahki skuvlla bisuheapmái, maŋimuštá leat bivdán veahki váiddameannudeapmái Fylkkamanni luhtte. Várrepresideanta Laila Susanne Vars lea biehttalan dan dainna ákkain ahte lea boastut seaguhit váiddaáššiide maid Fylkkamanni meannuda. Várrepresideanta lea cealkán ahte Sámediggeráđi oaidnu lea dovddus ja ahte Sámediggi doarju gáibádusa ahte geahččat bearrái heaittihanmearrádusa lobálašvuođa.  Lea go Romssa fylkkamannii sáddejuvvon reive Sámediggeráđis ahte makkár oaidnu Sámedikkis lea Vátnjavári skovlá heaittihanáššis. Lea go Sámediggeráđđi dieđihan Romssa fylkkamannii ahte Sámediggeráđđi árvvoštallá sáddet fuolladieđáhusa ON:ii danne go atnit ahte Norgga ráđđehus rihkku  álgoálbmotrivttiid Vátnjavári skovlá heaittiheami oktavuođas.</p>
<p>Sámediggeráđi vástádus 7.gažaldahkii</p>
<p>NSR jearrá lea go Romssa fylkkamánni ožžon reivve sámediggeráđis Sámedikki oainnu birra  Vátnjavári skovlá heaittiheapmái?</p>
<p>Sámediggeráđi árvvoštallama vuođul lea riekta vuordit dassážiigo fylkkamánni lea meannudan dán váiddaášši ovdalgo mii vejolaččat čuovvolit ášši. Sámediggeráđđi oaidna ahte gilliskuvllain lea stuorra mearkkašupmi sámi giela ja kultuvrra fuolaheapmái ja eallinnávccalaš sámi gilážiid bisuheapmái. Ráđii oaidná dán stuorrá hástalussan go gilliskuvllat áitojuvvojit heaittihuvvot ja makkar váikkuhusat dat mielddisbuktá.</p>
<p>Viidáseappot jearrá NSR áigu go sámediggeráđđi árvvoštallat sáddet fuolastuvvandieđáhusa ON:i go Vátnjavári skovlá heaittiheapmi adnojuvvo leat olmmošvuoigatvuođaid rihkkun Norgga ráđđehusa bealis.</p>
<p>Máhttodepartemeanta ja stáhtačálli Elisabeth Dahle gallededje Sámedikki guovvamánus 2012 ja várrepresideanttas lei čoahkkin stáhtačálliin mas skuvlaheaittiheamit Sámis váldojuvvojedje ovdan. Ráđi áigumuš lea čuovvolit dán ášši Ráđđehusa ja Sámedikke rápporterema bokte. Sámediggeráđi čuovvola maiddai dán ášši iešguđetlágan našunála ja internašunála foraid bokte.</p>
<p>Gažaldat 8, Áirras Gunn-Britt Retter, NSR:a sámediggejoavku</p>
<p>Nuortasámiid musea stivra ja museavisti</p>
<p>Nuortasámiid musea stivra ii leat doaimmas go lei nammuduvvon dušše interimstivran mii lei dihto áigái nammuduvvon, dássái go musea ráhppo. Álmmolaš ráhpan lea máŋgii máŋiduvvon, ja stivra doaibmaáigi lea rievtti mielde nohkan. - Lea go Nuortasámiid musea stivra otne doaimmas? - Jos ii, maid lea Sámediggiráđđi bargan njulget dán dili? - Mo oaidná Sámediggeráđđi ahte boahtteáiggi oamasteapmi museavistái galggašii leat? / (Hvordan ser STR for seg fremtidig eierskap av museumsbygget?)</p>
<p>Sámediggeráđi vástádus 8.gažaldahkii</p>
<p>Nuortasámiid musea doaimmasirdin Deanu ja Várjjat Museasiidda Vuođđudussii/Stiftelsen Tana og Varanger Museumsiida galgá leat dahkkon ovdal suoidnemánu 1 beaivvi 2012.</p>
<p>Sámediggi, Deanu gielda, Unjárgga gielda ja Mátta-Várjjat gielda leat nammadan čuovvovaš stivralahtuid Deanu ja Várjjat Museasiidda Vuođđudussii/Stiftelsen Tana og Varanger Museumsiida (DVMV/TVMS) áigodahkii 2012-2015.</p>
<p>DVMV/TVMS stivrras leat; Stivrajođiheaddji (2010-2013). Sámediggi nammadan Tove-lill Labbahå Magga</p>
<p>Sadjásaš (2010-2013). Sámediggi nammadan</p>
<p>Arnulf Nilsen  Stivralahttu 1 (2012 2013). Gielddat nammadan.  Ann Jorid Henriksen  Sadjásaš (2010 -2013). Gielddat nammadan Jarle Andreassen  Stivralahttu 2 (2010· 2013). Bargit nammadan Turid Lindi  Sadjásaš (2010-2013). Bargit nammadan Mia Krogh  Styremedlem 3 (20122015). Sámediggi nammadan Vegar Nilsen Trasti  Sadjásaš (2012-2015). Sámediggi nammadan Karina Mathisen  Styremedlem 4 (20122015). Gielddat nammadan.  Steinar Pedersen  Sadjásaš (2012-2015) Gielddat nammadan Hjørdis Pedersen</p>
<p>Dat mii guoská boahttevaš eaiggátvuhtii museavistái Njávdámis, de lea Sámediggi hálešteamen prošeaktaeaiggádin Kulturdepartemeanttain ahte vistti galgá bidjot Statsbyggii iige aktiviseret investerengoluid.  Dát mielddisbuktá ahte eaiggátvuohta sirdojuvvo Statsbyggii. Jus šaddá ovttaoaivilvuohta dákkár čovdosiin, de mielddisbuktá dát ahte Sámediggi lea mielde soahpamušas Stasbyggain. Deanu ja Várjjat Museasiidda stivra lea dadjan ahte sii duhtet dán čovdosii.</p>
<p>Gažaldat 9, Áirras Sten Jønsson, Bargiidbellodaga sámediggejoavku</p>
<p>Interregionála ovttasbargu sápmelaččaid várás</p>
<p>EU:s leat ollu doaibmabijut iežas regiovnnaid várás ja daid ránnjáide. Dakkár guovlu lea prográmmaguovllus Inerreg IV Davvi Sápmi. Prográmma loahpahuvvo 2013:s ja bargu lea álggahuvvon vejolaš boahtte prográmma áigodahkii, mii lea árvaluvvon gustot 2020 rádjai.</p>
<p>Máid lea Sámediggeráđđi bargan iehčanasat ja ovttas sámedikkiiguin Ruoŧa ja Suoma bealde, sihkkarastin dihtii ahte maiddái boahtte prográmmaáigodagas ásahuvvo sierra sámi prográmmaguovlu? Makkár vásáhusat leat Romssa fylkkasuohkana ja Davvi-Trøndelaga fylkkasuohkan oassálastimis sámi prográmmii? Mo leat dán áigodaga vásáhusat daid váikkuhusaid ektui mat leat boahtán konkrehta prošeavttain maidda lea addojuvvon doarjja?</p>
<p>Sámediggeráđi vástádus 9.gažaldahkii</p>
<p>Sámediggi lea mielde sámi oasseprográmmas Interreg Sápmi – Grenseløs utvikling. Dát lea prográmmaáigodat áigodahkii  2007 – 2013.</p>
<p>Interreg IVA Nord váldočállingoddi Lulejus dieđiha ahte otná beaivvi rádjai ii leat vel álggahuvvon konkrehta bargu ovddidit ođđa prográmma ođđa prográmmaáigodahkii. Dat guoská buot prográmmaide, maiddái sámi oasseprográmmii. Dat dáhpáhuvvá áramusat 2013 vuosttaš jahkebealis. Dalle boahtá bovdehus oassálastit vejolaš prográmmabargui.</p>
<p>Sámi prográmma Norgga bealde čállingoddi lea leamaš Romssa ja Davvi-Trøndelaga fylkkasuohkaniid vuollásažžan. Nappo ii leat ge Sámediggi leamaš njuolgga mielde ii ge Sámedikkis leat leamaš makkárge struktuvrralaš dahje formálalaš ovttasbargu fylkkasuohkaniiguin prošeaktaohcamiid meannudemiin. Sámi oasseprográmmas lea sierra stivrenlávdegoddi/mearridanjoavku mii meannuda ja mearrida doarjagiid juohke prošektii. Dán rádjai áigodagas lea juolluduvvon doarjja prográmma bokte 19 prošektii ja 6 ovdadutkamii. EU-juolludusa 4 349 8545 eurosaš rámma lea juolluduvvon dahje lohkkaduvvon dálá prošeavttaide. Dát leat rájáid rasttideaddji prošeavttat maidda gullet sihke giella, kultuvra ja ealáhusdoaibmabijut.</p>
<p>Sámediggi lea dahkan dákkár juolludusaid:  2007: ru. 2 373 000 2008: ru. 1 532 000 2009: ru. 700 000 2010: ru. 646 000 2011: ru. 1 485 000</p>
<p>Lea váttis dárkilit mihtidit daid vásáhusaid maid mii dán rádjai leat háhkan, danne go váldá áiggi árvvoštallat ja mihtidit iešguđet prošeavtta bohtosiid lagabui. Dan dahket čállingottit mat barget iešguđet prográmmaiguin Norgga ja Ruoŧa bealde.</p>
<p>Gažaldat 10, Áirras Anders Somby jr., Johttisápmelaččaid listu</p>
<p>Bearráigeahččanlávdegotti jahkedieđahus</p>
<p>6 . HÁSTALUSAT Nugo boahtá ovdan jahkedieđáhusa čuoggá 5 vuolde, de lea bearráigeahččanlávdegotti  váldohástalussan resursadilli. Dilli lea nu ahte bearráigeahččanlávdegottis ii leat čállingoddi mas livčče  relevánta čielggadangelbbolašvuohta, ja vejolašvuohta veahkehit fágalaš juridihkalaš ja ekonomalaš  árvvoštallamiiguin, ja dát dilli ii leat dohkálaš.</p>
<p>Bargu olggobeale hálddahuslaš resurssaid oččodemiin lea álggahuvvon nugo lea namuhuvvon, ja dat  gáibida mealgat stuorát ekonomalaš rámmaid Bearráigeahččanlávdegoddái. Jagi 2012 bušeahtas eai leat  bearráigeahččanlávdegotti rámmat nannejuvvon, vaikko sámediggeráđđi bures diehtá bušeahttadárbbu  birra.</p>
<p>Bearráigeahččanlávdegoddi deattuha ahte Sámedikkis lea ollislaš parlamentarisma, ja dat ferte vuhttot  maiddái resurssaid dáfus bearráigeahččandoibmii Sámedikkis.</p>
<p>Gažaldat:  1. Leago Sámedikkeráđđi bargan maide dáinna áššiin, vai bearraigeahččanlávdegoddi sáhttá doaibmat dárbbuid ektui? 2. Leago go riikarevišuvnnas boahtán makkárge moaitá dán dillái mas bearráigeahččanlávdegoddi lea go geahčča § 4 ektui?</p>
<p>Sámediggeráđi vástádus 10.gažaldahkii</p>
<p>Vástádus gažaldahkii sámediggeráđđái – Bearráigeahččanlávdegotti jahkedieđáhus Sámedikkis ii leat otne áigumuš ásahit olgguldas hálddahuslaš virggiid bearráigeahččanlávdegoddái. Sámediggi lea gávnnahan ahte lea buoremus oastit olgguldas bálvalusaid. Sámediggi lea dál dahkamin rámmašiehtadusa advokáhta firpmáin ALT AS oastin dihte bálvalusaid Sámedikki bearráigeahččanlávdegoddái.  Bálvalusaide gusket earret eará dát:   Veahkehit ráhkadit doaibmaplánaid bearráigeahččanlávdegoddái bearráigeahččanlávdegotti njuolggadusaid vuođul, geahča § 2 erenomáš njuolggadusat bearráigeahččanlávdegotti ovddasvástádus- ja bargosuorgi – mielddus 4   Čielggadit ja ráhkkanit bearráigeahččanlávdegotti áššiid, dása gullet maid juridihkalaš veardideamit ja ekonomalaš čielggadeamit – geahča mielddus 4   Veahkehit bearráigeahččanlávdegotti diehto- ja gulahallangažaldagaiguin   Oassálastit bearráigeahččanlávdegotti čoahkkimiin dárbbu mielde   Veahkehit buktit ovdán jahkásaš bušeahttadárbbuid   Veahkehit juohkit jahkásaš bušeahta</p>
<p>Sámedikki hálddahus galgá bargat muhtun oasi  bearráigeahččanlávdegotti čállindoaimmain. Okta virgi dievasčoahkkinstábas galgá dahkat earret eará dáid bargguid:   Praktihkalaččat láhčit bearráigeahččanlávdegotti čoahkkimiid   Gohččut čoahkkimiidda, protokolla deavdit čoahkkimiin   Sáddet áššebáhpiriid   Bearráigeahččanlávdegoddái ohcat dokumeanttaid ja arkiveret lávdegotti dokumeanttaid.</p>
<p>Sámediggi ferte bušeahttameannudeami oktavuođas veardidit makkár dárbbut bearráigeahččanlávdegottis juohke áigái leat. 2012 lea juolluduvvon 500 duhát bearráigeahččanlávdegoddái. Gažaldatjearri jearrá leago boahtán moaitámuš Riikarevišuvnnas bearráigeahččanlávdegotti dillái § 4 hárrái. Lea eahpečielggas makkár njuolggadussii dás čujuhuvvo. Eai leat gal boahtán mearkkašumit Riikkarevišuvnnas bearráigeahččanlávdegotti doibmii.</p>
<p>Gažaldat 11, Áirras Per A. Bæhr, Johttisápmelaččaid listu</p>
<p>Sámedikki 2012 reviderejuvvon bušeahtta</p>
<p>2012 Bušeahtta meannudeami vuolde evttohuvvui ruhtadoarjja Verdde prošeavttaide eará guovlluide go dat máid Sámediggi odne doarju. Sámedikki várrepresidenta lohppidii geahččat ášši bušeahtta revideremis.</p>
<p>Manin ii leat 2012 Sámedikki bušeahtta revideremis vuoruhuvvon ruhtadoarjja verdde prošeavttaide eará guovlluide?</p>
<p>Sámediggeráđi vástádus 11.gažaldahkii</p>
<p>Verdde-prošeavtta doarjjaoažžut dál leat Áltá ja Guovdageaidnu nu mo boahtá ovdan Sámedikki 2012 bušeahtas, geahča 13.1.4. Dát guokte suohkana leat juo álggahan prošeavttaid mat galget ovddidit kulturlonohallama, soabadeami ja gulahallama oktasaš ohppiiddeaivvademiid, fáddábeivviid jed. bokte. Ortnet galgá árvvoštallojuvvot 2013:s.</p>
<p>Čoahkkin dollojuvvui guovvamánu 21. b. 2012 gaskal Návuona suohkana ja sámediggeráđi, várrepresideantta bokte, mas dát suohkan muitalii sámediggeráđđái iežaset verdde-prošeavtta birra. Čoahkkimis jerrojuvvui maiddái áigu go ráđđi árvvoštallat suovvat earáid go Álttá ja Guovdageainnu suohkaniid ohcat ruđaid dakkár verdde-prošektii kap. 13.1.4 bokte. Ráđđi lei positiiva dasa ja áigu ovddidit evttohusa viiddidit dáid ruđaid olahusjoavkku Sámedikki 2013 bušeahtas. Dat mielddisbuktá ahte ortnet rievdaduvvo njuolggadoarjjaortnegis dasa ahte šaddat ohcanvuđot ortnegin.</p>
<p>III Jienasteapmi</p>
<p>39 áirasis ledje 26 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Silje Karine Muotka   Láilá Susanne Vars   Silje Karine Muotka   Láilá Susanne Vars    2  Kirsti Guvsám   Láilá Susanne Vars   Kirsti Guvsám   Láilá Susanne Vars    3  Silje Karine Muotka   Vibeke Larsen   Silje Karine Muotka   Vibeke Larsen    4  Geir Tommy Pedersen   Vibeke Larsen   Geir Tommy Pedersen   Vibeke Larsen   Ann-Mari Thomassen   Vibeke Larsen    5  Miriam Paulsen   Ellinor Marita Jåma   Miriam Paulsen   Ann-Mari Thomassen   Jarle Jonassen   Ellinor Marita Jåma   6  Ann-Mari Thomassen   Láilá Susanne Vars    7  Ann-Mari Thomassen   Láilá Susanne Vars   Ann-Mari Thomassen   Láilá Susanne Vars   8  Gunn-Britt Retter   Vibeke Larsen   Gunn-Britt Retter   Geir Tommy Pedersen   Vibeke Larsen    9  Sten Erling Jønsson   Egil Olli   Sten Erling Jønsson   Egil Olli  10  Anders Somby jr.   Vibeke Larsen</p>
<p>Anders Somby jr.   Vibeke Larsen  11  Per Andersen Bæhr   Láilá Susanne Vars   Per Andersen Bæhr</p>
<p>Ášši meannudeapmi loahpahuvvui 06.06.12 dii. 17.30.</p>
<p>Vuođđogiella: dárogiella</p>
<p xml:lang="nob">Ášši/Sak   DC 023/12</p>
<p>Ođđa áššiid dieđiheapmi</p>
<p>Arkiiva</p>
<p>SF-, SF- Arkiiváššenr.</p>
<p xml:lang="nob">12/2678</p>
<p>Ášši meannudeapmi álggahuvvui 06.06.12 dii. 17.30.</p>
<p>I  Mildosat</p>
<p>Nr  Beaivi Geas/Geasa Namahus</p>
<p>30.05.2012 Áirras Per A. Bæhr, Johttisápmelaččaid listu</p>
<p>Vuođđoealáhus boazosámi mánáide vuođđoskuvllas</p>
<p>30.05.2012 Áirras Sten Jønsson, Bargiidbellodaga sámediggejoavku  Dálá boraspirešiehtadusa čuovvoleapmi</p>
<p>05.06.2012 Áirras Ida Marie Bransfjell, ÅarjelSamenien Gïelh</p>
<p>Synonymsátnegirji lulli- julev- ja davvisámegillii</p>
<p>05.06.2012 Áirras Odd Iver Sara, Árja sámediggejoavku Intenšuvdnašiehtadus Nussiriin</p>
<p>05.06.2012 Áirras Silje Karine Muotka NSR:a sámediggejaovku Badjel 30 jagi Álttá-Guovdageainnu ášši rájes</p>
<p>05.06.2012 Áirras Miriam Paulsen, NSR:a sámediggejoavku Medieafálaladat mánáide julevsámegillii</p>
<p>05.06.2012 Áirras Miriam Paulsen, NSR:a sámediggejoavku Geavahit ja čálmmustahttit daid iešguđetge sámegielaid</p>
<p>05.06.2012 Áirras Alf Isaksen, Árja sámediggejoavku Dárbu ođasmahttit Sámedikki čoahkkinortnega</p>
<p>05.06.2012 Áirras Åge Nordkild, NSR:a sámediggejoavku Sápmelaččat galget beassat oahppat sámegiela ollesáiggis/beaivet bálkkáin   05.06.2012 Áirras Kirsti Guvsám, NSR:a sámediggejoavku Plána sámi rávesolbmuioahpaheapmái</p>
<p>05.06.2012 Áirras Geir Johnsen, Bargiidbellodaga sámediggejoavku El-fápmolinnjá Ofoahtas Finnmárkui</p>
<p>05.06.2012 Áirras Geir Johnsen, Bargiidbellodaga sámediggejoavku Sámi skuvlahistorjá</p>
<p>05.06.2012 Áirras Geir Johnsen, Bargiidbellodaga sámediggejoavku Áŋgiruššan giellalávgunmetodihkain</p>
<p>05.06.2012 Áirras Heidi Greiner Haaker, Bargiidbellodaga sámediggejoavku</p>
<p>Mánáin geain leat erenoamáš dárbbut fertejit oažžut nannejuvvot vuoigatvuođaid Sámedikki vehkiin   05.06.2012 Áirras Geir Tommy Pedersen, NSR/SáB</p>
<p>Riddoguolástanlávdegotti</p>
<p>05.06.2012 Áirras Anne Helene Moeng Saari, Bargiidbellodaga sámediggejoavku</p>
<p>Dárbu oažžut alla oahppan sámi nuoraid ruovttoluotta</p>
<p>05.06.2012 Áirras Alf Isaksen, Árja sámediggejoavku Giđđalodden</p>
<p>05.06.2012 Áirras Odd Iver Sara, Árja sámediggejoavku Kataloga mii čájeha Sámedikki váikkuhangaskaomiid ja doarjagiid</p>
<p>II  Evttohusat ja mearkkašumit</p>
<p>Evttohus 1, áirras Per A. Bæhr, Johttisápmelaččaid listu</p>
<p>Vuođđoealáhus oahpahus boazosámi mánáide vuođđoskuvllas</p>
<p>Ášši 23/12 Ođđa áššiid dieđiheapmi</p>
<p>Vuođđoealáhus oahpahus boazosámi mánáide vuođđoskuvllas v/Per A. Bæhr</p>
<p>Sámediggi ferte bargagoahtit ahte vuođđoskuvla oahpahus heivehuvvo boazosámi mánáide.  Dákkár oahpu sáhtáše skuvllat čađahit omd prošeavttaid bokte gos maid lea eará luonddaressursa ávkkastallan masa maiddái earát go boazosámi mánát sáhtáše searvat. Dat attášii maid vejolašvuođa árbevirolaš máhtu lonohallámii boazosámi mánáid ja eará mánáid gaskas ja nu maiddái doalahivčče deahálaš giellaoahpu.</p>
<p>Dáinna lágin oččoše boazosámi mánát ja eará vuođđoealáhus mánát buorebut gokčojuvvot dan vuođđoealáhus oahpahusa máid skuvla lea geatnegahtton oahpahit muhto máid eai nákce iešguđet ákkaid dihte.</p>
<p>Evttohus 2, áirras Sten Jønsson, Bargiidbellodaga sámediggejoavku</p>
<p>Dálá boraspirešiehtadusa čuovvoleapmi</p>
<p>Stuorradiggi dagai 2004:s šiehtadusa boraspirehálddašeami ektui St.dieđ. nr. 15 (2003–2004) - Rovvilt i norsk natur vuođul. Muhtun čuoggát šiehtadusa ođasmahttojuvvojedje Stuorradiggeáirasa evttohusa vuođul geassemánus 2011. Goappašiid diliin deattuhii Stuorradiggi stáhta erenoamáš ovddasvástádusa lullisámi boazodollui.</p>
<p>Guoskevaš boazoeaiggádat vásihit dattetge ahte dát geatnegasvuođat eai leat nu bures čuovvoluvvon ovddasvástideaddji hálddašanlađđasa bealis. Dát guoská earret eará dasa ahte máddodagat eai lea dárkilit registrerejuvvon, vahátraporttat leat gieđahallojuvvon summal, buhtadusat eai leat máksojuvvon jođánit, prosedyrat boraspiriid báhčimiid oktavuođas leat funet láhččojuvvon, eastadeaddji doaibmabidjoohcamat leat gieđahallojuvvon eahpeeinnostahtti láhkai, ja ráhkaduvvon hálddašanplánain váilot láidestusat lullisámi boazodoalu ektui.</p>
<p>Sihke fylkkamánnidásis ja bajimus dásis lea čuovvolanovddasvástádus hálddašeamis, dán dilis Luondduhálddašandirektoráhtas. Danne evttohuvvo ahte Sámediggi váldá ovdan dán čuolbmačilgehusa Luondduhálddašandirektoráhtain, mii eaktuduvvo čađahit dárbbašlaš siskkáldas čielggademiid guoskevaš hálddašanlađđasiid gaskkas.</p>
<p>Viidáseappot evttohuvvo ahte Sámediggi váldá álgaga ovttas lullisámeguovllu fylkkamánniiguin doaibmat árjjalaš áŋgiruššin boraspirelávdegottiid ektui regiovnnain 5, 6 ja 7, nu ahte dat buoremus lági mielde láhčet dilálašvuođaid lullisámi boazodollui iežaset hálddašanplánain.</p>
<p>Evttohus 3, áirras Ida Marie Bransfjell, Åárjel-Saemien Gïelh</p>
<p>Synonymsátnegirji lulli- julev- ja davvisámegillii</p>
<p>Synonymsátnegirji lea dábálaččat ovttagielat, muhto sáhttá čilget sáni seammásullásaš mearkkašumiid, dahje veahkehit geavaheaddji riggodahttit gielas dainna lágiin ahte evttohit molssaevttolaš sáni. Lea viehka hárve ahte guovtti sierra sánis lea aiddo seamma mearkkašupmi, man dihte erohusat dávjá deattuhuvvojit sátnegirjjiin ja ensyklopediijain.  Muhtun gielladutkit leat dan oaivilis, ahte ovttage synonymas ii leat aiddo seamma mearkkašupmi, danin go dat leat šaddan earálágan vujiin, dain leat earálágan skádja, eará assosiašuvnnat ja earálágan formálalaš čatnosat – advokáhtta geavaha eará sáni juridihkalaš dokumeanttas go beaivválaš hállamis seamma ášši birra.   Dákkár dilli lea maiddái sámegielas, muhto dál gávdno dušše okta davvisámegielat synonymasátnegirji.</p>
<p>Manin geavahit vierrosáni go gávdnojit maiddái áššáigullevaš synonymat mat leat ekvivaleanta juohke relevántta konteavsttas?</p>
<p>Åarjel-Saemiej Gïelh sávvá ahte Sámediggi váldá álgag lágidit synonymasátnegirjji sámegielaide. Dat nannešii, seailluhivčče ja ovddidivčče giela.</p>
<p>Evttohus 4, áirras Odd Iver Sara, Árja sámediggejoavku</p>
<p>Intenšuvdnašiehtadus Nussiriin</p>
<p>Árjja sámediggejoavku háliida ahte Sámediggi galgá áibbas čielgasit dieđihit ahte Sámediggi ii sáhte doarjut NUSSIR fitnodaga plánaid luoitit ruvkemirkkuid Riehpovutnii. Dan sáhttá dahkat dan bokte ahte Sámediggeráđđi ii joatkke šiehtadallamiiguin Nussiriin doaibmalobi ohcama birra Fálesnuoris, ja geahččala oččodit fitnodaga luohpat iežaset plánain.    Árjja sámediggejoavku háliida ahte viidásit ovttasbargu NUSSIR fitnodagain farggamusat gieđahallo Sámedikki dievasčoahkkimis, danne go mii diehtit ahte Sámediggeráđđi ferte fargga buktit Sámedikki oainnu dán áššis, viidásit proseassa dihte NUSSIR ektui. Ášši prinsihpalaš mearkkašupmi, go lea sáhka mearradeponerema birra, dagaha ahte ášši berre loktejuvvon dievasčoahkkimii digaštallamii. Árjja sámediggejoavkku mielas lea vealtatmeahttun dehálaš ahte Nussira plánaid vuostá lea hirbmat vuosteháhku  ja ahte váikkuhusčielggadusat čájehit ahte mearradeponiija negatiiva birasváikkuhusat  leat hui viidát ja hui várálaččat buot eallimii vuonas. NUSSIRa mearradeponiijaplánaid negatiiva birasváikkuhusat čájehit ahte mearra eahpitkeahttá garrasit nuoskkiduvvo ja dat fas váikkuha garrasit boahtteáiggi guolásteapmái ja luondduresurssaid viežžamii sihke Riehpovuonas ja Riehpovuonjogas. Árja oaivvilda ahte dat dagaha báikkálašolbmuid birgejumi ovdii, ja ahte Sámediggi politihkalaš orgánan ferte váldit vuhtii dan stuora báikkálaš vuostálastima mearradeponiija vuostá.   Lea hui váidalahtti go minerálaláhka ii gozit sámi beroštusaid ollásit, ja dat dagaha eahpesihkkaris dili sihke sámi beroštusaide, Sámediggái ja fitnodagaide mat háliidit álggihit doaimmaid sámi guovlluin. Áššis- áššái politihka eat hálit, muhto váilevaš minerálaláhka lea bággen dán dillái. Árja oaidnu dárbbu čuovvolit ráđđehusa minerálabagadusa sierra seammaárvosaš nationála bagadusain mas leat ehtalaš ja rievttálaš njuolggadusat ruvkedoaimmaide álgoálbmotguovlluin, ja man vuođđun leat riikkaidgaskasaš standárddat. Sámedikki minerálabagadus sáhtášii ávkkálaš reaidun dasa.  Árjja sámediggejoavku čujuha ahte Finnmárkku Fylkkamánni maid vuosttalda Nussira mearradeponiijaplánain, ja ahte Luondduhálddašandirektoráhtta maid lea čielgasit hilgon NUSSIRa plánaid luoitit ruvkemirkkuid Riehpovutnii.</p>
<p>Evttohus 5, áirras Silje Karine Muotka, NSR:a sámediggejoavku</p>
<p xml:lang="nob">BADJEL 30 JAGI ÁLTTÁ-GUOVDAGEAINNU ÁŠŠI RÁJES</p>
<p>Dál lea badjel 30 jagi vássán 1979 nealgudeami rájes, ja dan nealgudeami rájes mii čuovui 1981:s Oslos ja Stockholmas ja Álttá-Guovdageainnu ássi rájes. Dan oktavuođas lea imaš go Sámediggi ii lea čalmmustahttán dáid dáhpáhusaid main lea leamaš nu stuorra mearkkašupmi sámi servodahkii, ja áinnas Sámedikki ásaheapmái álbmotválljen orgánan sápmelaččaid várás 1989:s.</p>
<p>Muhtumat geat ledje mielde dán áššis leat merkejuvvon eallinahkái dáid dáhpáhusaid geažil. Máŋggas leat jápmán, ja sin mielde leat jávkan dieđut ja vásáhusat maid min servodat jearaha boahtteáiggis. Sámediggi lea ovdal čalmmustahttán dáid olbmuid skábmamánu 28. b. 2002.</p>
<p>Lea imaš go sámi servodat Sámedikki bealis ii leat čalmmustahttán oktasaš čalmmustemiin ahte leat vássán 30 jagi Álttá-Guovdageainnu ášši rájes. Ollu dálá politihkkáriin, ja nuorat gearddis, eai leat nu buorit dieđut dáid dáhpáhusaid birra mat earret eará dagahedje Sámedikki ásaheami. Finnmárkku journalistasearvi čalmmustahtii earret eará Álttá-ášši iežaset jahkečoahkkimis ja NRK Sápmi lea čalmmustahttán ahte leat 30 jagi vássán Álttá-Guovdadeainnu ášši rájes.</p>
<p>RiddoDuottar Musea lea ásaheamen duođaštanguovddáža Mázii, ja dat lea hui deaŧalaš bargu mii ferte vuoruhuvvon hui bajás go lea hoahppu sihkkarastit dieđuid boahttevaš buolvvaide. Seammás lea maid</p>
<p>deaŧalaš lagabui geahčadit sin eallindiliid, geat ledje mielde áššis ja geat ain leat eallimin. Danne berre árvvoštallat nammadit áššedovdi lávdegotti guorahallat sis dili geat ledje mielde nealgudemiin ja ÁlttáGuovdageainnu áššis dainna áigumušain ahte evttohit čuovvoleami.</p>
<p>Evttohus 6, áirras Miriam Paulsen, NSR:a sámediggejoavku</p>
<p>Mediafálaldat mánáide julevsámegillii</p>
<p>NSR mearkaša ahte dálá dilli lea nu ahte ii gávdno medijafálaldat mánáide julevsámegillii. NSR  hásttuha danin NRK Sápmi ja eará vejolaš aktevrraid ásahit mediafálaldaga mánáide julevsámegillii. NSR bivdá Sámedikki ovddidit ášši NRK Sápmái ja eará aktevrraide vai julevsámegiel mánát ožžot mediafáladaga.</p>
<p>Evttohus 7, áirras Miriam Paulsen, NSR:a sámediggejoavku</p>
<p>Geavahit ja čalmmustahttit daid iešguđetge sámegielaid</p>
<p>Sámedikkeviesus Kárášjogas galbejuvvo/merkejuvvo odne dušše davvisámegielain ja dárogielain. Vuoi dat iešguđetge sámegielat bohtet oidnosii árvala NSR ahte sámediggi maid atná julev- ja lullisámegiela galbbain Sámedikkeviesus.</p>
<p>Evttohus 8, áirras Alf Isaksen, Árja sámediggejoavku</p>
<p>Dárbu ođasmahttit Sámedikki čoahkkinortnega: Sárdnunlohpi Sámedikki šiehtadallamiin</p>
<p>Sámedikki čoahkkinortnegis leat njuolggadusat dan birra geain dat galgá leat sárdnunlohpi Sámedikki šiehtadallamiin. Sámedikki sárdnestuollu lea vuolggasajis várrejuvvon dikki áirasiidda ja Sámediggeráđi lahtuide. Vaikke vel dát lea ge váldonjuolggadus, de spiehkastuvvo das dievasčoahkkinjođihangotti bealis go stáhtaráđit, stáhtačállit ja earát, geat háliidit buktit dearvvuođaid Sámedikki bajimus orgánii, galledit Sámedikki. Árja mielas lea buorre go čoahkkinjođihangoddi beassá addit vejolašvuođa earáide go Sámedikki áirasiidda geavahit Sámedikki sárdnestuolu. Dattetge ii leat Sámedikkis čoahkkinortnegis rahppojuvvon eará orgánaide olggobealde Sámedikki politihkalaš organisašuvnna, nu go Sámedikki nuoraidpolitihkalaš lávdegoddái (SNPL:ii) ja Sámedikki boarrásiidráđđái, sárdnunvuoigatvuohta šiehtadallamiin. Boarrásiidráđđi lea bivdán oažžut sárdnuáiggi Sámedikki sárdnestuolus dievasčoahkkimis. Seammá lea SNPL bivdán oažžut. Árja sámediggejoavku oaidná deaŧalažžan ahte Sámediggi addá sárdnunáiggi SNPL:ii ja Sámedikki boarrásiidráđđái vai sii besset ovdanbuktit oainnuideaset Sámedikki dievasčoahkkimii njuolgga Sámedikki sárdnestuolus. Árja evttoha ahte SNPL ja Sámedikki boarrásiidráđđi galget oažžut sárdnunáiggi dievasčoahkkinšiehtadallamiin, ahte dan mo dát sárdnunvuoigatvuohta galgá geavahuvvot, berre dievasčoahkkinjođihangoddi hálddašit ja muddet Sámedikki čoahkkinortnega bokte. Árja háliida ođđa ášši ovddiduvvot dievasčoahkkimii farggamusat ja evttohit mo dán sáhttá čađahit.</p>
<p>Evttohus 9, áirras Åge Nordkild, NSR:a sámediggejoavku</p>
<p>Sápmelaččat galget beassat oahppat sámegiela ollesáiggis/beaivet bálkkáin</p>
<p>Sámegielat leat heajos dilis ja dat leat biddjon UNESCO áitojuvvon gielaid listui. Media lea maŋemus áiggi čájehan ahte mánát ohppet sámegiela mánáidgárddiin ja skuvllain, vaikko ruovttugiella ii leat sámegiella. Dat muitala ahte lea ávki guhkit áiggi áŋgiruššat giellabargguin. Dáid mánáid gielladili sáhtášii vel eanet nannet, jus maiddái sin váhnemat beasašedje oahppat giela.</p>
<p>Bušeahttameannudeamis skábmamánu 2011 evttohii NSR čuovvovaš bušeahttadárbbu 2012:i: Sápmelaččaid riekti oahppat ja ovdánahttit iežaset eatnigiela lea vuođđoriekti. Olu sápmelaččat leat bajásšaddan sámegiela haga, ja sámegiela lohkan- ja čállinhárjehallama haga. Sámediggi áigu láhčit dili nu ahte buot sápmelaččat ožžot vejolašvuođa oahppat geavahit sámegiela, sihke njálmmálaččat ja čálalaččat. Ulbmil lea oččodit eanet giellaguddiid ja dainna lágiin sihkkarastit sámegiela. Dárbbašuvvo ođđa ulbmillaš giellapolitihkka jus galgá nákcet oažžut eanet sápmelaččaid hupmat ja čállit sámegillii.</p>
<p>Sámediggi lea bargame giellaloktemiin mii galgá sihkkarastit buot sápmelaččaide sámi giellaarenaid, sámegiela bálvalusfálaldagaid ja vejolašvuođa geavahit gielaset. Dat bargu galgá hábmejuvvot rávisolbmuidloktemin, gos luovosoastinortnet ja oahppofápmudusat leat mielde dehálaš váikkuhangaskaoapmin.</p>
<p>NSR evttoha ahte sámediggeráđđi lokte dán ášši guovddáš eiseválddiide oažžun dihte varas ruđa rávisolbmuidloktemii, gos luovosoastinortnegat ja oahppofápmudusat leat mielde dehálaš váikkuhangaskaoapmin. Mihttu lea ahte sámi váhnemat galget beassat oahppat sámegiela ollesáiggis/beaivet dihto áigodagas.</p>
<p>Evttohus 10, áirras Kirsti Guvsám, NSR:a sámediggejoavku</p>
<p>Plána sámi rávesolbmuioahpaheapmái</p>
<p>Norgga Sámiid Riikkasearvi háliida ahte eanebut galget hállat sámegiela ja ahte árbevierut galget fievrriduvvot viidáseappot boahtte buolvvaide. Dánne lea áŋgiruššan rávesolbmuidoahpahemiin deaŧalaš. NSR bivdá Sámedikki ráhkadit sámi rávesolbmuidplána sihkkarastin dihtii buori ulbmilolahusa ja ollislaš politihka. NSR mielas lea dakkár rávesolbmuidoahppoplána deaŧalaš, masa gullet buot dárbbu kártema rájes rávesolbmuidoahpaheami, giela ja árbedieđuid ovddasvástádusa ja bargojuogu rádjai. Dasa berre maid gullat kvalitehta- ja máhttoovddideapmi rávesolbmuid oahppama deattuhemiin, ja rávesolbmuiddidaktihkalaš ovddidanbargguin.</p>
<p>Evttohus 11, áirras Geir Johnsen, Bargiidbellodaga sámediggejoavku</p>
<p>El-fápmolinnjá Ofoahtas Finnmárkui</p>
<p>NVE lea iežas ođđa 420-KW linnjáplánain Ofoahtas Finnmárkui, bidjan linnjáspáittu njuolga Kvernmo ássanguovllu čađa, Rivttat suohkanis, vaikko báikki olbmot leat vuostálastan dán spáittu. Báikki olbmot ja Rivttat suohkan háliidedje ahte spáitu galggai leat nuorttit molssaeavttu mielde. Mii eat dieđe vel odne mot dakkár el-fápmolinnját ássanguovllu čađa sáhttá váikkuhit dearvvašvuhtii. Dakkár el-fápmolinnjáin leat váikkuhusat sihke suotnjarastima bokte ja maiddái psyhkalaš áitagin dan geažil go lea eahpesihkárvuohta ahte sáhttet go dagahit borasdávdda. Seamma gilážis Kvernmoas lea borasdávda lassánan dain jagiin go dálá el-fápmolinnját leat leamaš doppe.   Nubbi ágga manne galggašii geavahit nuorttit spáittu lea ahte sámi gilážis Kvernmoas lea ovddidanvejolašvuohta. Hålogalandšaldi huksema dihte šaddá dát guovlu hui guovddáš guovlu ovddideapmái. Ja dat nannešii guovllu sámi ássama.   Sámediggi ferte konsulteredettiin Oljo- ja energiijadirektoráhain čalmmustahttit man dehálaš lea buoridit Kvernmo dili, ja gili boahtteáiggi vejolašvuođaid jus el-fápmolinnjá biddjo olggobeallái ássanguovllu.</p>
<p>Evttohus 12, áirras Geir Johnsen, Bargiidbellodaga sámediggejoavku</p>
<p>Sámi skuvlahistorjá</p>
<p>Sámi skuvlahisorja lea máŋga oktavuođain muitaluvvon, nu maiddái Ástávuona guovlluin. Oassi historjjás ii leat goitge doarvái bures muitaluvvon. Sulli 1740 de huksii Thomas Von Westen <span type="quote" xml:lang="nob">“Finneskole”</span> Labergas Rivttágis. Skuvla huksejuvvui ruoŧa johttisápmelaččaid várás. Okta dain vuosttáš skuvllain davvin. Šattai dego unna kulturguovddáš dan guovllus. Skuvlla historjá lea veahá muitaluvvon boares Ástávuona giligirjjis, gos čujuhuvvo Ránáidsuolu girkogirjái. Lei oktasaš skuvla buot sámi ássiide Ástávuona guovllus. Skuvlla bázahasat ain gávdnojit odne, ja dát lea deaŧalaš daid gártet. Dát lea stuorra ávki guovllu ássiide, ja servodahkii maid, go dovdá dan guovllu historjjá. Sámediggi berre jođaneamos lági mielde dan registreret kulturmuitun, ja sihkkarastit dán oasi historjjás boahttevaš buolvvaide.</p>
<p>Evttohus 13, áirras Geir Johnsen, Bargiidbellodaga sámediggejoavku</p>
<p>Áŋgiruššan giellalávgunmetodihkain</p>
<p>Loabága prošeavtta bokte lea bargojuvvon dainna ahte ovddidit giellalávgunmetodihka Wales málle vuođul. Bohtosat dán rádjai čájehit positiiva giellaovdáneami daid nuoraid gaskkas geat oassálastet dán prošektii. Seammás lea deaŧalaš ovddidit dán málle viidáseappot, ja eanet guovlluide. Go láhččojuvvo geahččaleapmái eanet báikkiin, de dat addá buoret vuođu málle beavttu viidáset árvvoštallamii. Bargiidbellodaga sámediggejoavku háliida ahte addojuvvo vejolašvuohta ásahit sullasaš prošeavtta Julevsámi guvlui. Lea maid deaŧalaš ávkkástallat dainna gelbbolašvuođain mii lea juo ovddiduvvon Loabágis, prošeavttaid bokte maid Sámediggi ruhtada.</p>
<p>Evttohus 14, áirras Heidi Greiner Haaker, Bargiidbellodaga sámediggejoavku</p>
<p>Mánáin geain leat erenoamáš dárbbut fertejit oažžut nannejuvvot vuoigatv uođaid Sámedikki vehkiin</p>
<p>Mánáin geain leat erenoamáš dárbbut lea servodagas okta dain geahnoheamos joavkkuin oažžut iežaset gullot, ja oažžut vuoigatvuođaid ea.ea. dearvvašvuođafálaldagaide ja skuvlavázzimii.  Nu go dilli lea otne, de fertejit mánás leat gievrras váhnemat geat dorrot vuogádagaiguin ja geat nagodit gáibidit dohkálaš dearvvašvuođafálaldagaid, skuvlafálaldagaid ja oktagaslaš oahppoplánaid mat leat heivehuvvon mánáid dássái. Jus mánná dasa lassin lea sápmelaš, de lea diet bargu duppalit losit. Dát mánát dárbbašit eiseválddi geat ovddidit sin vuoigatvuođaid, ja geat ovddastit sin áššiid.  Bargiidbellodaga sámediggejoavku bivdá Sámedikki nannet barggu mii guoská dáid mánáid vuoigatvuođaide ja leat mielde bearráigeahččat ahte dien geahnohis joavkku vuoigatvuođat váldojuvvojit vuhtii servvodagas. Omd. veahkehit ekonomalaččat ja leat nanu doarjjan váhnemiidda go sii galget válljet iešguđetlágan molssaektosaš oahppovugiid ja hárjehallanvugiid mánáideaset. Suohkaniid skuvlavuogádagat ja dearvvašvuođavuogádagat fertejit buoridit, láhččit dili ovttasbargui ja oahppat mot áimmahuššat ja hálddašit dieid mánáid vuoigatvuođaid, dearvvašvuođafálaldaga, skuvlavázzima ja sosialiserema.</p>
<p>Evttohus 15, áirras Geir Tommy Pedersen, NSR/SáB</p>
<p>Riddoguolástanlávdegotti</p>
<p>Stuorradiggi dagai geassemánu 4.b. 2012 mearrádusa mii ii dohkket mearrasápmelaččaid ja riddoálbmoga vuoigatvuođa guolásteapmái riddo- ja vuotnaguovlluin.   NSR ii sáhte dohkkehit ahte Norgga stáhta badjelgeahččá mearrasámi guolástanvuoigatvuođaid dán láhkai. Mearrádus lea min mielas njulgestaga dáid vuoigatvuođaid rihkkun, mat mearrasápmelaččain ja earáin geat ásset riddo- ja vuotnaguovlluin, leat leamaš don doloža rájes riddoguolásteapmái min lagašguovlluin.  Sámediggi ferte čielggadit mo Sámediggi galgá čuovvolit ášši. Sámediggi ferte ráhkkanit dasa mo Sámediggi galgá gieđahallat mearrasámi guovlluid sámi vuoigatvuođaid vejolaš rievttálaš čielggadeami. Sámediggi ferte árvvoštallat vuoruhit ráhkkanit dakkár rievttálaš čielggadeami sihke nationála ja riikkaidgaskasaš riektevuogádagas. Sámediggi ferte árvvoštallat vuoruhit resurssaid lihttohuksemiidda vuoigatvuođaeaiggádiid ja/dahje sin organisašuvnnaid ektui, čielggadit gii dat ovddidit riektegáibádusaid ja bivdit juridihkalaš, ekonomalaš ja geavatlaš veahki dassážiigo leat geahččaluvvon dat rievttálaš vejolašvuođat mat gávdnojit sihkkarastin dihtii mearrasámi vuoigatvuođaid. NSR bivdá ahte ášši ovddiduvvo Sámedikki dievasčoahkkimii nu johtilit go vejolaš.</p>
<p>Evttohus 16, áirras Anne Helene Moeng Saari, Bargiidbellodaga sámediggejoavku</p>
<p>Dárbu oažžut alla oahppan sámi nuoraid ruovttoluotta</p>
<p>Lea čájehuvvon ahte daid maŋimuš áiggiid leamaš váttis oažžut alla oahppan sámi nuoraid ruovttoluotta ruovttubáikkiide bargat dan barggu masa leat váldán oahppu. Dát lea heajos ovdáneapmi , ja dagaha ahte eretfárren bissu stuorisin ja sámi servvodat ii ovdán seammá bures dego jus aiddo oahppan nuorat boađášii ruovttoluotta.  Bargiidbellodaga sámediggejoavku dahttu Sámedikki kártet manin sámi nuorat, geain lea alla oahppu, eai boađe ruovttuluotta ruovtto servvodahkii. Seammá áiggis sáhttá maid kártet man láhkai ja mo galgá sámi servodat láhččit dili vai sámi nuorat válljejit boahtit ruovttoluotta bargat ruovttubáikkis ja ovddidit sámi servodaga. Lea maid dehálaš ahte Sámediggi bidjá váikkuhangaskaomiid vai beassá rekruteret sámi nuoraid ruovttoluotta sámi servodahkii.</p>
<p>Evttohus 17, áirras Alf Isaksen, Árja sámediggejoavku</p>
<p>Giđđalodden</p>
<p>Árjja sámediggejoavku bivdá Sámediggeráđi ovddidit dievasčoahkkinášši giđđaloddema geahččalanortnega birra Guovdageainnu suohkanis.  Geahččalanortnet lea bistán 18 jagi, ja dán jagi leat 127 bivdi ožžon loddenlobi eriid mielde Guovdageainnus. Árja oaidná ahte lea áigi evalueret dán ortnega ja oažžut sadjái lága mii sihkkarastá dán árbevirolaš bivdinvuogi boahtteáigái.</p>
<p>Evttohus 18, áirras Odd Iver Sara, Árja sámediggejoavku</p>
<p>Kataloga mii čájeha Sámedikki váikkuhangaskaomiid ja doarjagiid</p>
<p>Árja sámediggejoavku oaidná dárbbu dahkat oainnusin ja olahahttin dieđuid Sámedikki váikkuhangaskaomiid birra ja daid doarjagiid mat mat jahkásaččat addojuvvojit dakkár surggiin go giella, oahpahus, ealáhus, kultuvra, árbediehtu ja iešguđetlágan stipeanddat mat juhkkojuvvojit iešguđet surggiin.  Lea deaŧalaš ahte sámi álbmot diehtá makkár doarjagat addojuvvojit ja makkár prošeavttat leat álggahuvvon sámi servodagas. Go ráhkada sierra kataloga mii čájeha doarjagiid, de ožžot buohkat geat dan háliidit, media, jienasteaddjit, dutkit, studeanttat ja earát buoret systemáhtalaš visogova dain doarjagiin maid Sámediggeráđđi ja Sámedikki hálddahus addá jahkásaččat. Dát nannešii Sámedikki legitimitehta ja addá eanet rabasvuođas Sámedikki doarjjahálddašeami birra, mii guhkit áiggi vuollái nannešii Sámedikki ásahussan.</p>
<p>Dievvasčoahkkinjođihangotti árvalus Sámediggái</p>
<p>Ođđa áššit 1 - 18 sáddejuvvojit Sámediggeráđđái meannudeapmái.</p>
<p>III  Jienasteapmi</p>
<p>39 áirasis ledje 23 čoahkis. Jienasteapmi dahkkojuvvui čuovvovaš vuogi mielde:</p>
<p>Čoahkkinjođihangotti árvalus mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Per Andersen Bæhr Silje Karine Muotka   Kirsti Guvsám   2  Sten Erling Jønsson    3  Ida Marie Bransfjell    4  Odd Iver Sara Anders Somby jr.  Odd Iver Sara    5  Silje Karine Muotka    6  Miriam Paulsen    7  Miriam Paulsen    8  Alf Isaksen Anne Helene Moeng Saari   Rolf Johansen</p>
<p>Alf Isaksen   9  Åge Nordkild Geir Johnsen  Åge Nordkild  10  Kirsti Guvsám  11  Geir Johnsen  12  Geir Johnsen  13  Geir Johnsen  14  Heidi Persdatter Greiner Haaker 15  Geir Tommy Pedersen Olaf Eliassen  Geir Tommy Pedersen  16  Anne Helene Moeng Saari Jørn Are Gaski  Anne Helene Moeng Saari  17  Alf Isaksen  18  Odd Iver Sara</p>
<p>VI Sámedikki mearrádus</p>
<p>Ođđa áššit 1 - 18 sáddejuvvojit Sámediggeráđđái meannudeapmái.</p>
<p>Ášši meannudeapmi loahpahuvvui 06.06.12 dii. 18.40.</p>
<p>Vuođđogiella: Dárogiella</p>
<p xml:lang="nob">Ášši/Sak  DC 024/12</p>
<p>Sámediggeráđi čilgehus sámi mánáidgárdefálaldaga birra</p>
<p>Arkiivaáššenr.. 11/603806 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 24.04.12 SR 062/12 Sámedikki dievasčoahkkin 04. – 08.06.12 DC 24/12</p>
<p>Ášši meannudeapmi álggahuvvui 06.06.12 dii. 18.40.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi lea digaštallan čilgehusa sámi mánáidgárdefálaldaga birra. Čilgehus lea biddjojuvvon mielddusin beavdegirjái.</p>
<p>Sámediggeráđi čilgehus sámi mánáidgárdefálaldaga birra  Duogáš</p>
<p>Sámediggeráđđi áigu 2012:s ovddidit dieđáhusa mánáidgárddiid birra main leat sámi mánát. Dieđáhus bargu lea ovddeš 2005 dieđáhusa, <span type="quote">“Sámediggeráđi dieđáhus sámi mánáidgárddiid birra”</span>, ođasmahttin ja čuovvola<span type="quote">”Sámi mánáidgárddiid strategalaš plána 2008-2011”</span>. Sámediggeráđđi háliida dáinna čielggadusain ovddidit iežas politihka ja oažžut árvalusaid Sámedikki dievasčoahkkimis dasa maid dieđáhus berre sisttisdoallat ja deattuhit. Sámediggeráđđi háliida maiddái bovdet sámi servodaga buktit árvalusaid dieđáhussii. Fylkkamánnit, gielddat, mánáidgárdebargit ja váhnemat leat bovdejuvvon addit máhttovuođu. Dainna lágiin mii háliidit digaštallama dakkár boahttevaš mánáidgárdepolitihka birra, mii lea láidesteaddjin ja mii čielggada prinsihpalaš gažaldagaid sámi mánáid mánáidgárdefálaldaga ektui.</p>
<p>Stáhtus</p>
<p>Mánáidgárddi servodatváldi lea earret eará ahte mánáidgárdi galgá fállat daidda mánáide, mat leat vuollel oahpahusgeatnegahttojuvvon agi, dakkár fuolahus- ja oahppobirrasa mii lea buoremussan mánnái. Nappo lea ge mánáidgárdi seamma dásis go skuvla, oassin máná 18-jagi oahppogearddis. Sámediggi áigu ovddidit  dakkár politihka mii nanne mánáidgárddiid deaŧalaš rolla sámi mánáid bajásšaddamis. Mánáidgárddiin leat deaŧalaččat mánáid ovdáneapmái giella- ja kulturoahppama ja identitehtaovddideami ektui. Mánáidgárdi lea okta dain deaŧaleamos arenain sámegiela ja sámi kultuvrra viidáset ovddideami  várás. Danne lea áŋgiruššan mánáidgárddiiguin sámi mánáid várás deaŧalaš olles sámi servodahkii.</p>
<p>Buot mánáidgárddit galget vuođđudit doaimmaset dan árvovuđđui ja sisdollui mii lea mearriduvvon 2005 mannosaš Mánáidgárdeláhkii ja daidda riikkaidgaskasaš soahpamušaide maidda Norga lea guorrasan.</p>
<p>Mánáidgárdelága 2. paragráfa deattasta ahte <span type="quote">“mánáidgárdi galgá vuhtiiváldit mánáid agi, doaibmadási, sohkabeali, sosiála, čearddalaš ja kultuvrralaš duogáža, dákko bakte sámi mánáid giela ja kultuvrra.”</span> Mánáidgárdelága 8. Paragráfa dadjá ahte suohkan ovddasvástida ahte mánáidgárdefálaldat sámi mánáide sámi guovlluin doaibmá sámi giela ja kultuvrra vuođul eará suohkaniin galget dilálašvuođat láččejuvvot nu ahte sámi mánát sáhttet váfistit ja ovdánahttit iežaset giela ja kultuvrra. Ovddasvástádus lea gielddain mánáidgárdeeaiggádin mii galgá láhčit diliid nu ahte sámi mánát ieža sáhttet sihkkarastit ja ovddidit sin giela ja kultuvrra. Dat mánáidgárddit sámi guovlluin galget leat oassin sámi servodagas ja nu čalmmustahttit sámi servodaga máŋggabealatvuođa.  Sii galget njuolggadusain leat mearridan ahte mánáidgárddi mihttomearri lea nannet mánáid identitehta sápmelažžan dakko bokte ahte geavahit sámegiela ja gaskkustit sámi kultuvrra. Viidáseappot galget deaŧalaš oasit sámi mánáidbajásgeassimis fuolahuvvot sihke bargovugiin ja beaivválaš eallimis. Mánáidgárddi fálaldat galgá lágiduvvot nu ahte mánát váldojuvvojit mielde iešguđet bargoproseassaide ja besset searvat kultuvrralaš ja sosiála doaimmaide, ja eaktun lea ahte bargit hálddašit sámegiela. Dain mánáidgárddiin sámi guovlluid olggobealde, main leat sámi mánát, lea váhnemiin ja mánáin vuoigatvuohta vuordit ahte mánáidgárdebargit dovdet ja deattuhit sámi kultuvrra oassin dan sisdoalus. Sámediggi áigu bargat dan ala ahte sámi mánát ožžot ovttagaslaš vuoigatvuođa sámi mánáidgárdefálaldahkii.</p>
<p>Go mánáidgárddis láhččojuvvo oahppamii, de galgá vuhtiiváldit sámi mánáid giela ja kultuvrra, vai sii ieža dan sáhttet sihkkarastit ja ovddidit. Dás lea sáhka mánáid vuoigatvuođas beassat leat mielde váikkuheamen ja mearrideamen. Sámi mánát leat álo muhtun muttus guovttegielalašvuođa ovdáneamis ovtta dahje eanet sámegielain ja dárogiela, dahje eará gielain. Mánáidgárdi galgá sihkkarastit ahte mánát ožžot additiiva guovttegielalaš ovdáneami, amas sin sámegiella ja sámi kultuvrralaš sisdoallu ii raššuduvvo,  muhto nannejuvvo. Mánáidgárdi galgá ovttas mánáid ruovttuiguin sihkkarastit ahte sámegiella lea mearrideaddjin guovttegielalaš ovdáneamis. Mánáidgárdeláhka deattasta ahte mánáidgárdi ovttas ruovttuin ja dan mieđihemiin galgá fuolahit máná dárbbu fuolahussii ja beassat stoahkat, ja ovddidit oahppama ja hápmašuvvama vuođđun buotbeallásaš ovdáneapmái. Giellabargu mánáidgárddis gáibida stuorra áŋgiruššama sihke bargiin ja váhnemiin.</p>
<p>Mánáidgárdelága 8. paragráfa addá gildii ovddasvástádusa báikkálaš mánáidgárdeeiseváldin, mii mearkkaša ahte sii galget sihkkarastit dan ahte mánát ožžot buori ja dohkálaš mánáidgárdefálaldaga. Fylkkamánni veahkeha mánáidgárdepolitihka čađahemiin stáhtalaš doarjagiid hálddašeami bokte ja gielddaid bagadeami bokte. Fylkkamánni galgá gozihit ahte gielda čađaha daid bargamušaid maid dat lea geatnegahttojuvvon čađahit mánáidgárdeeiseváldin.</p>
<p>Leat stuorra erohusat dan mánáidgárdefálaldagas mii addojuvvo sámi mánáide. Sáhttá lea fálaldat sámi mánáide dakkár mánáidgárddiin mat deattuhit sámegiela dahje fálaldat dárogielat sámi mánáide dáža mánáidgárddiin. Dáinna dieđáhusain áigu Sámediggi deattuhit ahte addojuvvo sámi mánáidgárdefálaldat buohkaide geat dan háliidit oažžut. Sámediggi áigu sihkkarastit ahte mánáidgárddiin lea doarvái ruhta dasa ahte addit dakkár fálaldaga mas lea buorre kvalitehta. Áŋgiruššan mánáidgárddiiguin lea áibbas deaŧalaš dasa ahte sámi servodat ovdána sámi álbmoga iežas višuvnnaid, árvvuid ja eavttuid vuođul. Sámedikki mánáidgárdepolitihkas lea sáhka das ahte mánát ožžot fálaldaga sámi gielas ja kultuvrras. Mánnái alccesis lea deaŧalaš hálddašit sámi giela ja kultuvrra, muhto maiddái sámi servodahkii. Dát addá vejolašvuođa maŋŋá válljet fidnu sámi servodagas.</p>
<p>Maŋimus statistihkka 2011:s (Sámedikkis) čájeha ahte leat registrerejuvvon 13 sámi mánáidgárddi ja 28 dáža mánáidgárddi main lea sámi fálaldat. Sámi mánáidgárddit gávdnojit Čáhcesullo rájes davvin gitta Osloi máddin. Sullii 70 proseantta sámi mánáidgárddiin lea Finnmárkku fylkkas. Dattetge lea deaŧalaš aiddostahttit ahte statistihkka ii muital maidege mánáidgárddiid sisdoalus. Dan lea <span type="quote">“Sámi logut muitalit”</span> čujuhan ja Sámediggi áigu dan čuovvolit.</p>
<p>Sámi mánáidgárddis ii leat guhkes árbevierru, muhto lea sajáiduvvan ollu sámi servodagain ja maiddái eará guovlluin ge. Otná servodagas lea stuorra oassi sámi mánáin mánáidgárddis. Mánáidgárdi lea deaŧalaš ásahus sámi giela, identitehta ja kultuvrra ovddideamis. Unnitlohkun lea sápmelaččaide deaŧalaš ahte giella ja kultuvra oažžu doarjaga ja ahte dat ovddiduvvo.</p>
<p>Ollu sámi vánhemat háliidit ahte sin mánáid rivttiid galgá ollašuhttit ON mánáidkonvenšuvnna ja mánáidgárdelága mielde. Dat mearkkaša dan ahte sámi mánát, maiddái olggobealde sámi guovlluid, geain lea mánáidgárdefálaldat, galget vásihit dan searvvaheaddji oahppobirasin, gos lea sámegielat bargit, - geat geavahit sámegiela go leat ovttas mánáiguin, fágalaččat heivehuvvon vuogi mielde dávistettiin máná gielalaš ovdáneapmái ja individuála eavttuide. Mánáidgárdi ferte láhčit diliid sámi mánáide nu ahte sii sáhtte sihkkarastit, ovddidit ja nannet sámi identitehta, ja ahte sii ovttas sáhttet geavahit sámegiela duhkoraddangiellan, oahppangiellan ja válljejit geavahit sámegiela go leat ovttas eará sámegielagiiguin.</p>
<p>Sámedikkis leat dál iešguđetlágan doarjjaortnegat mánáidgárddiid várás. Sámediggi hálddaša doarjagiid a) sámi mánáidgárddiide, b) mánáidgárddiide main leat sámi ossodagat, c) mánáidgárddiide main lea fálaldat oahppat sámegiela ja d) prošeavttaide ja ovddidanbargui mánáidgárddiin. Doarjjaortnega ulbmilin lea fállat sámi mánáide dakkár mánáidgárdefálaldaga mii vuođđuduvvo sámi gillii ja kultuvrii ja gos sámi mánát sáhttet oahppat, gozihit ja ovddidit sámi gielaid ja kultuvrra (Sámedikki 2012 bušeahtta). 2011:s juolluduvvui 7,4 miljon ruvnno sámi mánáidgárddiide, badjel 1,3 miljovnna mánáidgárddiide main lea fálaldat oahppat sámegiela  ja 300 000 ru prošeavttaide mánáidgárddiin.</p>
<p>Sámediggi oažžu doarjagiid hálddašeami oktavuođas maid dat mánáidgárddit ožžot, main lea sámi mánát, dieđuid dan birra galle sámi máná ožžot sámi mánáidgárdefálaldaga. Soaitá leat nu ahte sámi mánáid lohku lea veaháš stuorát dannego sáhttet leat mánáidgárddit sámi mánáiguin mat eai oza doarjaga Sámedikkis, ja danne eai leat registrerejuvvon min statistihkkii sámi mánáid badjel.</p>
<p>Geahča Sámedikki visogova mii čájeha ahte 823 máná ožžo sámi mánáidgárdefálaldaga 2011.s. 2011 logut čájehit ahte 68 % mánáin ožžot sámi mánáidgárdefálaldaga Finnmárkkus, 21 % Romssa fylkkas, 3 % Nordlánddas, 2 % Davvi-Trøndelagas, 1 % Lulli-Trøndelagas, 0.1 % Rogalandas ja Hordalandas ja 4 % Oslos ja Akershusas.</p>
<p xml:lang="nob">Fylka</p>
<p>Davvisámegielat mánát Julevsámegielat mánát Lulliisámegielat mánát Finnmárku    Romssa fylka    Nordlánda    DavviTrøndelaga    LulliTrøndelaga    Rogalanda    Oslo ja Akershus    Hordalanda    Mánaid lohku oktiibuot    Analiisajoavku čájeha Sámi logut muitalit 4-girjjis ahte daid mánáid lohku mat válde vuostái sámi mánáidgárdefálaldaga, njiejai 7,5 proseanttain 2009 rájes 2010 rádjai. Daid mánáid logu njiedjan, mat ožžot mánáidgárdefálaldaga, lea maŋimus viđa jagis leamaš oallu stuoris, muhto go dan geahččá njiedjama ektui mii lea vuođđoskuvllas, de ii leat njiedjan mánáidgárddiin dattetge nu stuoris. Sivvan dasa sáhttá leat ahte Sámediggi lea čavgen eavttuid doarjagiid oktavuođas mánáidgárddiide main leat sámi mánát ja ahte dát lea oassin dain váikkuhusain ahte registrerejuvvo ahte leat uhcit sámi mánát mánáidgárddiin.</p>
<p>Sámediggi registrere viidáseappot ahte sámi mánáidgárddiid lohku lea njiedjan ollu 2006 rájes 2010 rádjai. 2010:s lea 10 uhcit sámi mánáidgárddi 2006 ektui. Seammás leat lassánan dáža mánáidgárddit main lea sámi fálaldat, nu ahte lohku oktiibuot lea bisson seamma dásis. Sivvan dasa sáhttá leat ahte mánáidgárddit leat heaittihuvvon dahje ođđasis organiserejuvvon nu ahte daid lohku lea njiedjan. Eará sivva sáhttá leat ahte Sámediggi dán áigodagas lea čavgen eavttuid doarjagiid oktavuođas sámi mánáidgárddiide. Sámi mánáid logu ja sámi mánáidgárddiid logu njiedjan fuolastuhttá Sámedikki, ii ge Sámediggi leat duhtavaš dainna. Sámedikki áigumuš doarjagiiguin mánáidgárddiide lea láhččit dilálašvuođaid dasa ahte gielddat ja priváhta mánáidgárdeeaiggádat galget sáhttit addit sámi mánáidgárdefálaldaga. Sámediggi oaidná ahte doarjjaortnega eavttuid berre árvvoštallat ja heivehit sierra mánáidgárddiide sivas go mánáidgárddit leat iešguđet dásis gielalaččat (doarjja lea heivehuvvon mánáidgárdelága sisdollui),</p>
<p>Boahtteáiggi hástalusat</p>
<p>Mánáidgárdesuorggis lea hui ollu mii lea rievdan ja maiddái servodagas muđui maŋimuš jagiid. Dát buktá ođđa hástalusaid boahtteáiggi mánáidgárddiide. Sáhttá maid jearrat ahte galgá go Sámedikkis leat dušše dakkár politihkka mii válddaha mánáidgárddiid gos leat sámi mánát vai galgá go Sámedikkis leat maiddái mánáidgárdepolitihkka mii válddaha buot mánáidgárddiid? Mánáidgárdedieđáhus sámi mánáidgárdefálaldaga birra galgá bidjat guovddážii áŋgiruššansurggiid ja oainnusmahttit makkár hástalusat leat ovddabealde barggus mánáidgárddiid dahkamis buoremus vejolažžan. Sámediggi áigu mánáidgárdedieđáhusa oktavuođas bidjat guovddážii guhtta áŋgiruššansuorggi.</p>
<p>Áŋgiruššansuorgi 1: Mánáidgárddiid sisdoallu</p>
<p>Sámedikki mánáidgárdepolitihkka vuođđuduvvá vuođđoektui ahte mánáidgárddiid kvalitehta ja sisdoallu ja mánáidgárddiid árvovuođđu leat guovddážis ollislaš sámi oahppopolitihka viidáseappot ovddideamis. Deaŧalaš lea ahte nationála oahppopolitihkas leat mihttomearit ja strategiijat maiguin sihkkarastit dan ahte álgoálbmotrievttálaš unnimus standárddat dollojuvvojit. Áŋgiruššansuorgi reflektere ahte dárbbašit ságastallama dan birra ahte makkár sámi árvvut galget leat vuođđun mánáidgárddiin ja movt dan buoremus vuogi mielde sáhtášii čoavdit.</p>
<p>Sápmelaččaid álgoálbmotstáhtus Norggas geatnegahttá mánáidgárdeeaiggádiid, oassin stáhta eiseválddiin vuođđolága § 110 A vuođul, láhčit dilálašvuođaid dasa ahte sápmelaččat besset sihkkarastit iežaset giela, kultuvrra ja servodateallima. Dat mearkkaša ahte mánáidgárddiin, mat addet fálaldaga sámi mánáide, galgá leat dakkár sámi sisdoallu mii sihkkarastá mánáidgárdelága ulbmilparagráfa (§2).</p>
<p>Mearrádusat mánáidgárddi sisdoalus ja árvovuođus leat mearriduvvon Mánáidgárdelágas (2006) nuppi paragráfas ja leat čiekŋuduvvon rámmaplánas mánáidgárddi sisdoalu ja doaimmaid birra (2011).</p>
<p>Sámedikki politihkka lea bearráigeahččat ahte buot sámi mánáin lea mánáidgárdefálaldat mii ollašuhttá mánáid vuoigatvuođaid. Dat mearkkaš ásahit dakkár fágainstánssaid, main lea gelbbolašvuohta suorggis, vai maiddái daid gielddain mat leat sámi guovlluid olggobealde, mat háliidit ráhkadit mánáidgárdefálaldaga sámi sisdoaluin sámi mánáide, lea sajis dárbbašlaš gelbbolašvuohta vai sii sáhttet geavahit fágalaččat dohkálaš vuogi mielde dan doarjaga maid sii ožžot Sámedikkis, buoremussan sámi mánáide, sin oapmahaččaide ja sámi báikkálaš servodahkii.</p>
<p>Dieđáhusas deattuhuvvojit čuovvovaš guovddáš áŋgiruššansuorggit 1: duhkoraddan ja oahppan, sámi mánáid bajásgeassin, mánáidgárdi kulturarenan, mánáid mieldeváikkuheapmi, dásseárvu. Mánáidgárddi sisdoalu čađa manni fáddán lea kulturgaskkusteapmi. Kultuvrra oktavuođas lea sáhka árbbis ja árbevieruin, muhto seammás maiddái bajásdoallamis, háhkamis ja ođasmahttimis. Mánáidgárddiide gos leat sámi mánát lea deaŧalaš ahte mánáidgárddiid vuolggasadjin lea sámi kultuvra nu ahte mánáidgárddit sáhttet leat mielde nannemin sámi mánáid identitehtadovddu ja seammás suodjalit, nannet ja viidáseappot ovddidit sámi kultuvrra. Sámi kultuvra galgá leat sámi mánáidgárddi dovdomearkan lunddolaš oassin árgabeaivvis, ja galgá heivehuvvot mánáidgárddiid árgabeaivvis, dán ovddas áigu Sámediggi bargat.</p>
<p>Mii lea ulbmilin sámi gárddiin sisdoalu ja kultuvrra ektui? Galgá go gáibidit ahte sisdoallu galgá leat vuođđuduvvon sámi kultuvrii? Ruđat got dušše stivrejit sámi sisdoalu? Movt láhttet daid olmmošlaš resurssaiguin mat mis leat? Makkár višuvnnat leat sámi servodagas ja Sámedikkis mat gusket mánáidgárddiid rollii mánáid bajásgeassimis? Lea go árbevirolaš sámi mánáid bajásgeassin rievdamin? Mis leat stuorra hástalusat dan ektui ahte gávdnojit mánáidgárddit gos leat sámi mánát iešguđege báikkiin Norggas. Galgá go ovdamearkka dihte mánáidgárddis sámi mánáid várás Romssas leat seamma sisdoallu go mánáidgárddis Oslos?</p>
<p>Ulbmil:   Ollašuhttit mánáidgárdelága paragráfaid 2 ja 8, muhto maiddái buot daid eará    paragráfaid, nu ahte sámi mánáin dákko lea ovttaárvosaš mánáidgárdefálaldat, mii   addá sidjiide vejolašvuođa oahppat ja ovdánit.</p>
<p>Strategiija:        Nannet sámi mánáid identitehta, dainna lágiin ahte sihkkarastit ahte buot    mánáidgárdeeaiggádiin lea máhttu, ja fágalaččat buorre gelbbolašvuohta, láhčit    oahppodili sámi mánáide, dainna lágiin ahte mánáidgárddit váldá atnui sámegielaid   ja sámi kulturmáhtu sámi báikkálaš máhtu ja dieđavuđot máhtu vuolggasajis ja    vuođul sámiid ja sámiid diliid birra.</p>
<p>Áŋgiruššansuorgi 2: Giellamovttiidahttin mánáidgárddiin</p>
<p>Giellamovttiidahttin mánáidgárddiin lea okta dáin deaŧaleamos bargguin. Máŋgga dáfus leat oaidnán ahte giellaoahpahus ii leat leamaš dohkálaš. Resursaolbmot ja fágaolbmot main lea gelbbolašvuohta sámegielas váilot ja dat dagaha giellaoahpahusa váilevažžan. Go leat máŋgga lágan mánáidgárddit de leat máŋgga lágan gáibádusat giellaohppui. Jus galgá bisuhit ja ovdánahttit sámegiella, de ii sáhte sámegieloahpahus leat soaittáhagas. Hástalussan lea sihkkarastit dan ahte giellaoahpahus mánáidgárddiin lea šaddá dohkálažžan, ja ahte Sámediggi áigu lágalaččat nannet ovttaskas sámi mánáidgárdefálaldaga. Ferte oažžut váhnemiid válljet sámegiela iežaset mánáide nu ahte šaddá lunddolaš čuovvolit sámegiela vuođđooahpahusas skuvllas. Hástalussan lea loktet sámegiela árvvu vai váhnemat vállješedje sámegiela juo mánáidgárddis. Sámegiela ferte nannoseappot čalmmustit sihke ruovttus ja mánáidgárddis.</p>
<p>Giellaoahpahus mánáidgárddis ii leat ovttalágan danin go mánáin lea máŋggalágan gielladuogáš. Otnáš mánáidgárddiin gávdnojit ollut variašuvnnat giellafálaldaga dáfus. Jus vel leage njuolggadusaid mielde sámi mánáidgárdi, de sáhttá sámegiela geavahandássi leat nu máŋggalágan. Mii diehtit maiddái ahte dárogielmánát ohcet saji sámi mánáidgárddiide, ja mii diehtit ahte dárogiella vuoitá ja váikkuha giellabirrasa. Galgá go buot mánáidgárddiin leat seamma mihtu giellaoahpahusas?  Sámedikki giellapolitihkka áigu sihkkarastit sámegiela girjáivuođa ja variašuvnna. Sihke mánát geain lea sámegiella eatnigiellan ja mánát geain lea sámegiella nubbingiellan fertejit oažžut vejolašvuođa oahppat ja ovddidit giela. Dasto fertejit mánáidgárddiin leat sierralágan mihtut giellaoahpaheamis dan ektui goas guhtege mánná lea mánáidgárddis. Mánáidgárdi šaddá arena gos dárogielat mánát ohppet sámegiela ja gos sámegielat mánát ovdánahttet sámegiela.</p>
<p>Sámedikkis ii leat dála vuogádaga mielde bearráigeahččan rolla mánáidgárddiin. Lea go sávahahtti ahte Sámedikkis livččii bearráigeahččan rolla? Addit Sámediggái bearráigeahččanválddi orru leamen lunddolaš go mii addit doarjaga mánáidgárddiide. Dát mielddisbuktá ahte šaddá geahppasit čuovvut mielde ahte doarjagat geavahuvvojit ulbmila mielde ja dát čalmmustahttá eambbo sámi mánáid vuoigatvuođaid.  Mis leat eanet hástalusat maid sáhttá čatnat doarjjaortnegii. Galget go ođđaásahuvvon sámi mánáidgárddit oažžut eanet doarjaga, muhtun lágan álggahandoarjaga?  Leago vejolaš oažžut doarjaga njuolggodoarjjan? Galgá go Sámediggi doalahit gáibádusa ahte mánáidgárddiin galget leat sámegielat bargit? Muhtimat oaivvildit ahte vaikko mánáidgárddis eai leat sámegielat bargit, de goittotge berrešedje sii oažžut sámi mánáidgárdedoarjaga danin go deattuhit sámi kultuvrra. Sámediggi lea dassážii doalahan ahte sámi mánáidgárddiin galget leat sámegielat bargit ja dat galget deattuhit sámegiela ja kultuvrra.</p>
<p>Ulbmil:   Doalahit ja ovddidit sámegiela mánáidgárddiin.  Strategiija:        Váikkuhit ahte formálalaš gelbbolašvuohta sámegielas lassána.</p>
<p>Áŋgiruššansuorgi 3: Giellalávgunmállet</p>
<p>Dán oktavuođas áddejuvvojit giellalávgunmállet giellaoahpahusmetodan, dalle go nubbi giella dahje amas giella geavahuvvo máná birrasiin. Deattuhuvvo ahte oahppá giela dalle go bargá eará doaimmaid. Vásihus čájeha ahte ollu nu gohčoduvvon sámi mánáidgárddiin lea beaivválaš giellan sihke dárogiella ja sámegiella, ja giellaoahpahusa ulbmilat eai leat ovttaláganat buot guovlluin. Danne dárbbašit ge mánáidgárddit dakkár ovddidanmodeallaid maid sáhttá čatnat ovttaskas olbmo gielladillái ja báikkálaš diliide. Hástalussan lea gávdnat oktasaš vuolggasaji bargiide giellaoahpahusa várás. Jos vállje geavahit nana giellalávgunmodeallaid mánáidgárddiin gos lea sámegiela fálaldat, de buktá positiivvalaš ahtanuššama ja máhttu ovdána giellaoahpahusas. Mánáidgárddit lávejit bahkket geavahit modeallaid maid eai leat árjjalaččat doppe gos giellabarggus ii leat šaddán boađus mii lea leamaš sávaldahkan. Dán háliida Sámediggi rievdadit.  Sámediggi lea ovdal juolludan ruđaid <span type="quote">“Elgå-prošektii”</span>, ja vásihusat čájehit (earret eará Walesis) –mis eai dáidde vuos leat vásihusat Loabágis mat muitalit maidege?) ahte lea ávkkálaš válljet strukturerejuvvon modeallaid. Dalle garvit dan ahte giellaoahpahus mánáidgárddiin ii šattašii nu soaittáhagas ja sorjavaš ovttaskas olbmuin.</p>
<p>Ulbmil:  Mánáidgárddit fertejit váldit atnui giellalávgunmálliid ja giellamovttiidahttinhámiid   mat leat geahččaluvvon ja main lea dutkanvuđot máhttu, vai diehtit ahte dat leat   dohkálaččat dán ulbmilii.</p>
<p>Strategiija:  Sihkkarastit ahte mánáidgárdeeaiggádat sáhttet láhčit dilálašvuođaid dasa ahte    mánáidgárddit main lea sámi mánát, sáhttet geavahit daid giellalávgunmállii mat   leat geahččaluvvon ja maid mii diehtit doibmet.</p>
<p>Sámediggi sáhttá bidjat rámmaid ođđa ovddidanbargui vai sihkkarastojuvvo ahte čađat gávdnojit vuogas mállet, vai sáhttá dustet boahttevaš hástalusaid servodatrievdamiid vuođul</p>
<p>Áŋgiruššansuorgi 4: Sámegielagiid rekrutteren bargui mánáidgárddiide</p>
<p>Sámi servodagas leat ovddabealde stuorra hástalusat go guoská ovdaskuvlaoahpaheddjiid rekrutteremii. Jos mánáidgárddiid galggaš sáhttit viidáseappot ovddidit orgánan gos oahppat ja ollašuhttit oahppogáibádusa mánáidgárdelága mielde, de lea deaŧalaš hástalus oažžut eanet sámegielat olbmuid geain lea pedagogalaš oahppu mánáidgárddiide. Boahtteáiggi mánáidgárddiide lea vealtameahttun deaŧalaš ahte leat pedagogalaš bargit ja eará sámegielat bargit, danne lea deaŧalaš rekrutteret sámegielat ovdaskuvlaoahpaheddjiid ja eará bargiid. Mii dárbbašit dakkár bargiid geain lea máŋggabealat gelbbolašvuohta sierra dásiin buot golmma sámegiela ektui. Studeanttat geat váldet ovdaskuvlaoahpaheaddjioahpu leat vuođđun boahtteáiggis. Jos eai leat sámegiela hálli ovdaskuvlaoahpaheaddjit kulturgelbbolašvuođain, de ovdáneapmi sámi servodagas ii dáhpáhuva nugo sávašeimmet.</p>
<p>Sámediggi lea gullan ollu sámi mánáidgárddiin ahte lea váttis rekrutteret juohkelágan sámegielat bargiid, nugo veahkkebargiid, sadjásaččaid ja pedagogaid. Dát hástalus lea sámegiela hálddašanguovllu olggobealde muhto maiddái siskkobealde. Sámediggi áigu politihkas bokte geahččalit buoridit</p>
<p>ovdaskuvlaoahpaheddjiid oažžuma, ja doarjut ahte livččii álkit rekrutteret ja bisuhit sámegielat ovdaskuvlaoahpaheddjiid. Šaddá deaŧalaš rekrutteret bargiid geain lea máhtolašvuohta árbedieđuin. Sámediggi ferte dasto oččodit eanet sámi albmáid mánáidgárddiide.</p>
<p>Ulbmil:   Mánáidgárddiin eanet sámegielat bargit sihke jođiheaddjit, ovdaskuvlaoahpaheaddjit ja   veahkkebargit  Strategiijat:  Sihkkarastit ovdaskuvlaoahpaheddjiid/pedagogaid rekrutterema    Geahččalit bisuhit ovdaskuvlaoahpaheddjiid mánáidgárddis    Geahččalit oččodit ovdaskuvlaoahpaheddjiid geat barget eará sajiin mánáidgárddiide</p>
<p>Áŋgiruššansuorgi 5: Oahpponeavvut</p>
<p>Deaŧalaš hástalussan lea ovddidit eanet oahpponeavvuid mánáidgárddiid geavahussii. Sámi mánáid oahpponeavvodilli ii leat dál dohkálaš. Dál ráhkaduvvojit unnán oahppogirjjit mánáidgárddiid várás gos leat sámi mánát, ja dan geažil ráhkadit muhtun mánáidgárddit ieža oahpponeavvuid. Ovdamearkka dihte lea sámi duhkorasaid (kulturvuđot duhkorasaid) váttis fitnet, danne go daid ferte sierra diŋgot duojáriin. Mánáidgárddiin fertejit leat dakkár oahpponeavvut mat nannejit máná oahppama sihke formálalaš ja eahpeformálalaš oahppandilis. Goappašiin lea pedagogalaš ulbmil ja dan ferte geahččat fárrolaga rámmaplánain mánáidgárddi čieža fágasuorggi ektui. Mánáidgárddit gos leat sámi mánát dárbbašit duhkorasaid ja pedagogalaš ávdnasiid mat speadjalastet sámi servodaga girjáivuođa. Deaŧalaš lea ahte mánáidgárddit ge čuvvot teknologalaš ovdáneami ja ahte oččošeimmet neahttavuđot oahpponeavvuid nugo spillaid ja applikašuvnnaid sámegielaide. Stuorra hástalussan lea gávdnat resursaolbmuid ráhkadit oahpponeavvuid sámi mánáide sámegillii.</p>
<p>Ulbmil:  Ráhkadit eanet oahpponeavvuid sámi mánáid várás Strategiija: Bargat dan ala ahte ráhkaduvvojit oahpponeavvut mánáidgárddiid sámi mánáid várás</p>
<p>Áŋgiruššansuorgi 6: Ovttasbargu ruovttu, mánáidgárddi ja skuvlla gaskasaš oktavuođas</p>
<p>Sámediggi áigu politihkas bokte láhčit diliid nu ahte sámi mánát oččošedje ollislaš ja individuála dásis láhččojuvvon oahpahusa mánáidgárddis ja skuvllas. Mánáide lea deaŧalaš vásihit ahte mánáidgárddi ja skuvlla gaskka lea oktavuohta go dat movttiidahttá viidáseappot oahppama. Dát fas addá oadjebasvuođa ja jáhku alccesis skuvlla ektui. Maiddái servodatperspektiivvas lea dárbu ahte mánát vásihit ahte mánáidgárddis skuvlii sirdin lea buorre. Dát sihkkarastá oahppobohtosiid ja jevde sosiálalaččat. Sihke mánáidgárddis ja skuvllas lea ovddasvástádus oažžut áigái buori ovttasbarggu, sihke gaskaneaset ja vánhemiiguin. Mii diehtit ahte sámi mánáide sirdin mánáidgárddis skuvlii čuohcá mihá ollu eanet. Láhčin lea erenoamáš deaŧalaš giela ektui. Dalle lea deaŧalaš hástalussan háhkat oktilašvuođa ohppui  mánáid ja vánhemiid ektui go guoská sámi giela ja kultuvrra viidáseappot ovddideapmái. Deaŧalaš lea ahte oahpaheddjiin geat galget oahpahit sámi mánáid lea máhttu máŋggagielatvuođas, ja sáhttet váldit dan vuhtii oahpahusas. Erenoamáš deaŧalaš lea ahte sámi mánát sáhttet gozihit kultuvrraset ja giellaset maiddái skuvllas.</p>
<p>Ulbmil:  Buot sámi mánáide sihkkarastojuvvo ahte sin giella ja kultuvra nannejuvvo    dássedit ja oktilaččat, mánáidgárddis skuvlii sirdima oktavuođas.</p>
<p>Strategiija:  Ahte mánáidgárddiid eaiggádat / gielddat oktilaččat ožžot dárbbašlaš fágalaš    gelbbolašvuođa sámi oahpahusáššiin ja sámi mánáid rivttiin, vai gielddat /    mánáidgárddiid eaiggádat sáhttet sihkkarastit ahte sámi mánáid vuoigatvuođat    gozihuvvojit sirdima oktavuođas mánáidgárddis skuvlii.</p>
<p>III Jienasteapmi</p>
<p>39 áirasis ledje 26 čoahkis. Dán áššis ii jienastuvvon</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Láilá Susanne Vars, áššejođiheaddji   2  Silje Karine Muotka    3  Miriam Paulsen    4  Ida Marie Bransfjell    5  Inga-Lill Sundset    6  Geir Johnsen    7  Willy Ørnebakk Silje Karine Muotka   Rolf Johansen  Willy Ørnebakk    8  Kirsti Guvsám    9  Ida Marie Bransfjell  10  Jørn Are Gaski Silje Karine Muotka  Jørn Are Gaski  11  Anne Helene Moeng Saari  12  Egil Olli  13  Aili Keskitalo  14  Láilá Susanne Vars  15  Willy Ørnebakk</p>
<p>VI Sámedikki mearrádus</p>
<p>Sámediggi lea digaštallan čilgehusa sámi mánáidgárdefálaldaga birra. Čilgehus lea biddjojuvvon mielddusin beavdegirjái.</p>
<p>Sámediggeráđi čilgehus sámi mánáidgárdefálaldaga birra  Duogáš</p>
<p>Sámediggeráđđi áigu 2012:s ovddidit dieđáhusa mánáidgárddiid birra main leat sámi mánát. Dieđáhus bargu lea ovddeš 2005 dieđáhusa, <span type="quote">“Sámediggeráđi dieđáhus sámi mánáidgárddiid birra”</span>, ođasmahttin ja čuovvola<span type="quote">”Sámi mánáidgárddiid strategalaš plána 2008-2011”</span>. Sámediggeráđđi háliida dáinna čielggadusain ovddidit iežas politihka ja oažžut árvalusaid Sámedikki dievasčoahkkimis dasa maid dieđáhus berre sisttisdoallat ja deattuhit. Sámediggeráđđi háliida maiddái bovdet sámi servodaga buktit árvalusaid dieđáhussii. Fylkkamánnit, gielddat, mánáidgárdebargit ja váhnemat leat bovdejuvvon addit máhttovuođu. Dainna lágiin mii háliidit digaštallama dakkár boahttevaš mánáidgárdepolitihka birra, mii lea láidesteaddjin ja mii čielggada prinsihpalaš gažaldagaid sámi mánáid mánáidgárdefálaldaga ektui.</p>
<p>Stáhtus</p>
<p>Mánáidgárddi servodatváldi lea earret eará ahte mánáidgárdi galgá fállat daidda mánáide, mat leat vuollel oahpahusgeatnegahttojuvvon agi, dakkár fuolahus- ja oahppobirrasa mii lea buoremussan mánnái. Nappo lea ge mánáidgárdi seamma dásis go skuvla, oassin máná 18-jagi oahppogearddis. Sámediggi áigu ovddidit dakkár politihka mii nanne mánáidgárddiid deaŧalaš rolla sámi mánáid bajásšaddamis. Mánáidgárddiin leat deaŧalaččat mánáid ovdáneapmái giella- ja kulturoahppama ja identitehtaovddideami ektui. Mánáidgárdi lea okta dain deaŧaleamos arenain sámegiela ja sámi kultuvrra viidáset ovddideami várás. Danne lea áŋgiruššan mánáidgárddiiguin sámi mánáid várás deaŧalaš olles sámi servodahkii.</p>
<p>Buot mánáidgárddit galget vuođđudit doaimmaset dan árvovuđđui ja sisdollui mii lea mearriduvvon 2005 mannosaš Mánáidgárdeláhkii ja daidda riikkaidgaskasaš soahpamušaide maidda Norga lea guorrasan.</p>
<p>Mánáidgárdelága 2. paragráfa deattasta ahte <span type="quote">“mánáidgárdi galgá vuhtiiváldit mánáid agi, doaibmadási, sohkabeali, sosiála, čearddalaš ja kultuvrralaš duogáža, dákko bakte sámi mánáid giela ja kultuvrra.”</span> Mánáidgárdelága 8. Paragráfa dadjá ahte suohkan ovddasvástida ahte mánáidgárdefálaldat sámi mánáide sámi guovlluin doaibmá sámi giela ja kultuvrra vuođul eará suohkaniin galget dilálašvuođat láččejuvvot nu ahte sámi mánát sáhttet váfistit ja ovdánahttit iežaset giela ja kultuvrra. Ovddasvástádus lea gielddain mánáidgárdeeaiggádin mii galgá láhčit diliid nu ahte sámi mánát ieža sáhttet sihkkarastit ja ovddidit sin giela ja kultuvrra. Dat mánáidgárddit sámi guovlluin galget leat oassin sámi servodagas ja nu čalmmustahttit sámi servodaga máŋggabealatvuođa.  Sii galget njuolggadusain leat mearridan ahte mánáidgárddi mihttomearri lea nannet mánáid identitehta sápmelažžan dakko bokte ahte geavahit sámegiela ja gaskkustit sámi kultuvrra. Viidáseappot galget deaŧalaš oasit sámi mánáidbajásgeassimis fuolahuvvot sihke bargovugiin ja beaivválaš eallimis. Mánáidgárddi fálaldat galgá lágiduvvot nu ahte mánát váldojuvvojit mielde iešguđet bargoproseassaide ja besset searvat kultuvrralaš ja sosiála doaimmaide, ja eaktun lea ahte bargit hálddašit sámegiela. Dain mánáidgárddiin sámi guovlluid olggobealde, main leat sámi mánát, lea váhnemiin ja mánáin vuoigatvuohta vuordit ahte mánáidgárdebargit dovdet ja deattuhit sámi kultuvrra oassin dan sisdoalus. Sámediggi áigu bargat dan ala ahte sámi mánát ožžot ovttagaslaš vuoigatvuođa sámi mánáidgárdefálaldahkii.</p>
<p>Go mánáidgárddis láhččojuvvo oahppamii, de galgá vuhtiiváldit sámi mánáid giela ja kultuvrra, vai sii ieža dan sáhttet sihkkarastit ja ovddidit. Dás lea sáhka mánáid vuoigatvuođas beassat leat mielde váikkuheamen ja mearrideamen. Sámi mánát leat álo muhtun muttus guovttegielalašvuođa ovdáneamis ovtta dahje eanet sámegielain ja dárogiela, dahje eará gielain. Mánáidgárdi galgá sihkkarastit ahte mánát ožžot additiiva guovttegielalaš ovdáneami, amas sin sámegiella ja sámi kultuvrralaš sisdoallu ii raššuduvvo, muhto nannejuvvo. Mánáidgárdi galgá ovttas mánáid ruovttuiguin sihkkarastit ahte sámegiella lea mearrideaddjin guovttegielalaš ovdáneamis. Mánáidgárdeláhka deattasta ahte mánáidgárdi ovttas ruovttuin ja dan mieđihemiin galgá fuolahit máná dárbbu fuolahussii ja beassat stoahkat, ja ovddidit oahppama ja hápmašuvvama vuođđun buotbeallásaš ovdáneapmái. Giellabargu mánáidgárddis gáibida stuorra áŋgiruššama sihke bargiin ja váhnemiin.</p>
<p>Mánáidgárdelága 8. paragráfa addá gildii ovddasvástádusa báikkálaš mánáidgárdeeiseváldin, mii mearkkaša ahte sii galget sihkkarastit dan ahte mánát ožžot buori ja dohkálaš mánáidgárdefálaldaga. Fylkkamánni veahkeha mánáidgárdepolitihka čađahemiin stáhtalaš doarjagiid hálddašeami bokte ja gielddaid bagadeami bokte. Fylkkamánni galgá gozihit ahte gielda čađaha daid bargamušaid maid dat lea geatnegahttojuvvon čađahit mánáidgárdeeiseváldin.</p>
<p>Leat stuorra erohusat dan mánáidgárdefálaldagas mii addojuvvo sámi mánáide. Sáhttá lea fálaldat sámi mánáide dakkár mánáidgárddiin mat deattuhit sámegiela dahje fálaldat dárogielat sámi mánáide dáža mánáidgárddiin. Dáinna dieđáhusain áigu Sámediggi deattuhit ahte addojuvvo sámi mánáidgárdefálaldat buohkaide geat dan háliidit oažžut. Sámediggi áigu sihkkarastit ahte mánáidgárddiin lea doarvái ruhta dasa ahte addit dakkár fálaldaga mas lea buorre kvalitehta. Áŋgiruššan mánáidgárddiiguin lea áibbas deaŧalaš dasa ahte sámi servodat ovdána sámi álbmoga iežas višuvnnaid, árvvuid ja eavttuid vuođul. Sámedikki mánáidgárdepolitihkas lea sáhka das ahte mánát ožžot fálaldaga sámi gielas ja kultuvrras. Mánnái alccesis lea deaŧalaš hálddašit sámi giela ja kultuvrra, muhto maiddái sámi servodahkii. Dát addá vejolašvuođa maŋŋá válljet fidnu sámi servodagas.</p>
<p>Maŋimus statistihkka 2011:s (Sámedikkis) čájeha ahte leat registrerejuvvon 13 sámi mánáidgárddi ja 28 dáža mánáidgárddi main lea sámi fálaldat. Sámi mánáidgárddit gávdnojit Čáhcesullo rájes davvin gitta Osloi máddin. Sullii 70 proseantta sámi mánáidgárddiin lea Finnmárkku fylkkas. Dattetge lea deaŧalaš aiddostahttit ahte statistihkka ii muital maidege mánáidgárddiid sisdoalus. Dan lea <span type="quote">“Sámi logut muitalit”</span> čujuhan ja Sámediggi áigu dan čuovvolit.</p>
<p>Sámi mánáidgárddis ii leat guhkes árbevierru, muhto lea sajáiduvvan ollu sámi servodagain ja maiddái eará guovlluin ge. Otná servodagas lea stuorra oassi sámi mánáin mánáidgárddis. Mánáidgárdi lea deaŧalaš ásahus sámi giela, identitehta ja kultuvrra ovddideamis. Unnitlohkun lea sápmelaččaide deaŧalaš ahte giella ja kultuvra oažžu doarjaga ja ahte dat ovddiduvvo.</p>
<p>Ollu sámi vánhemat háliidit ahte sin mánáid rivttiid galgá ollašuhttit ON mánáidkonvenšuvnna ja mánáidgárdelága mielde. Dat mearkkaša dan ahte sámi mánát, maiddái olggobealde sámi guovlluid, geain lea mánáidgárdefálaldat, galget vásihit dan searvvaheaddji oahppobirasin, gos lea sámegielat bargit, - geat geavahit sámegiela go leat ovttas mánáiguin, fágalaččat heivehuvvon vuogi mielde dávistettiin máná gielalaš ovdáneapmái ja individuála eavttuide. Mánáidgárdi ferte láhčit diliid sámi mánáide nu ahte sii sáhtte sihkkarastit, ovddidit ja nannet sámi identitehta, ja ahte sii ovttas sáhttet geavahit sámegiela duhkoraddangiellan, oahppangiellan ja válljejit geavahit sámegiela go leat ovttas eará sámegielagiiguin.</p>
<p>Sámedikkis leat dál iešguđetlágan doarjjaortnegat mánáidgárddiid várás. Sámediggi hálddaša doarjagiid a) sámi mánáidgárddiide, b) mánáidgárddiide main leat sámi ossodagat, c) mánáidgárddiide main lea fálaldat oahppat sámegiela ja d) prošeavttaide ja ovddidanbargui mánáidgárddiin. Doarjjaortnega ulbmilin lea fállat sámi mánáide dakkár mánáidgárdefálaldaga mii vuođđuduvvo sámi gillii ja kultuvrii ja gos sámi mánát sáhttet oahppat, gozihit ja ovddidit sámi gielaid ja kultuvrra (Sámedikki 2012 bušeahtta). 2011:s juolluduvvui 7,4 miljon ruvnno sámi mánáidgárddiide, badjel 1,3 miljovnna mánáidgárddiide main lea fálaldat oahppat sámegiela  ja 300 000 ru prošeavttaide mánáidgárddiin.</p>
<p>Sámediggi oažžu doarjagiid hálddašeami oktavuođas maid dat mánáidgárddit ožžot, main lea sámi mánát, dieđuid dan birra galle sámi máná ožžot sámi mánáidgárdefálaldaga. Soaitá leat nu ahte sámi mánáid lohku lea veaháš stuorát dannego sáhttet leat mánáidgárddit sámi mánáiguin mat eai oza doarjaga Sámedikkis, ja danne eai leat registrerejuvvon min statistihkkii sámi mánáid badjel.</p>
<p>Geahča Sámedikki visogova mii čájeha ahte 823 máná ožžo sámi mánáidgárdefálaldaga 2011.s. 2011 logut čájehit ahte 68 % mánáin ožžot sámi mánáidgárdefálaldaga Finnmárkkus, 21 % Romssa fylkkas, 3 % Nordlánddas, 2 % Davvi-Trøndelagas, 1 % Lulli-Trøndelagas, 0.1 % Rogalandas ja Hordalandas ja 4 % Oslos ja Akershusas.</p>
<p xml:lang="nob">Fylka</p>
<p>Davvisámegielat mánát Julevsámegielat mánát Lulliisámegielat mánát Finnmárku    Romssa fylka    Nordlánda    DavviTrøndelaga    LulliTrøndelaga    Rogalanda    Oslo ja Akershus    Hordalanda    Mánaid lohku oktiibuot</p>
<p>Analiisajoavku čájeha Sámi logut muitalit 4-girjjis ahte daid mánáid lohku mat válde vuostái sámi mánáidgárdefálaldaga, njiejai 7,5 proseanttain 2009 rájes 2010 rádjai. Daid mánáid logu njiedjan, mat ožžot mánáidgárdefálaldaga, lea maŋimus viđa jagis leamaš oallu stuoris, muhto go dan geahččá njiedjama ektui mii lea vuođđoskuvllas, de ii leat njiedjan mánáidgárddiin dattetge nu stuoris. Sivvan dasa sáhttá leat ahte Sámediggi lea čavgen eavttuid doarjagiid oktavuođas mánáidgárddiide main leat sámi mánát ja ahte dát lea oassin dain váikkuhusain ahte registrerejuvvo ahte leat uhcit sámi mánát mánáidgárddiin.</p>
<p>Sámediggi registrere viidáseappot ahte sámi mánáidgárddiid lohku lea njiedjan ollu 2006 rájes 2010 rádjai. 2010:s lea 10 uhcit sámi mánáidgárddi 2006 ektui. Seammás leat lassánan dáža mánáidgárddit main lea sámi fálaldat, nu ahte lohku oktiibuot lea bisson seamma dásis. Sivvan dasa sáhttá leat ahte mánáidgárddit leat heaittihuvvon dahje ođđasis organiserejuvvon nu ahte daid lohku lea njiedjan. Eará sivva sáhttá leat ahte Sámediggi dán áigodagas lea čavgen eavttuid doarjagiid oktavuođas sámi mánáidgárddiide. Sámi mánáid logu ja sámi mánáidgárddiid logu njiedjan fuolastuhttá Sámedikki, ii ge Sámediggi leat duhtavaš dainna. Sámedikki áigumuš doarjagiiguin mánáidgárddiide lea láhččit dilálašvuođaid dasa ahte gielddat ja priváhta mánáidgárdeeaiggádat galget sáhttit addit sámi mánáidgárdefálaldaga. Sámediggi oaidná ahte doarjjaortnega eavttuid berre árvvoštallat ja heivehit sierra mánáidgárddiide sivas go mánáidgárddit leat iešguđet dásis gielalaččat (doarjja lea heivehuvvon mánáidgárdelága sisdollui),</p>
<p>Boahtteáiggi hástalusat</p>
<p>Mánáidgárdesuorggis lea hui ollu mii lea rievdan ja maiddái servodagas muđui maŋimuš jagiid. Dát buktá ođđa hástalusaid boahtteáiggi mánáidgárddiide. Sáhttá maid jearrat ahte galgá go Sámedikkis leat dušše dakkár politihkka mii válddaha mánáidgárddiid gos leat sámi mánát vai galgá go Sámedikkis leat maiddái mánáidgárdepolitihkka mii válddaha buot mánáidgárddiid? Mánáidgárdedieđáhus sámi mánáidgárdefálaldaga birra galgá bidjat guovddážii áŋgiruššansurggiid ja oainnusmahttit makkár hástalusat leat ovddabealde barggus mánáidgárddiid dahkamis buoremus vejolažžan. Sámediggi áigu mánáidgárdedieđáhusa oktavuođas bidjat guovddážii guhtta áŋgiruššansuorggi.</p>
<p>Áŋgiruššansuorgi 1: Mánáidgárddiid sisdoallu</p>
<p>Sámedikki mánáidgárdepolitihkka vuođđuduvvá vuođđoektui ahte mánáidgárddiid kvalitehta ja sisdoallu ja mánáidgárddiid árvovuođđu leat guovddážis ollislaš sámi oahppopolitihka viidáseappot ovddideamis. Deaŧalaš lea ahte nationála oahppopolitihkas leat mihttomearit ja strategiijat maiguin sihkkarastit dan ahte álgoálbmotrievttálaš unnimus standárddat dollojuvvojit. Áŋgiruššansuorgi reflektere ahte dárbbašit ságastallama dan birra ahte makkár sámi árvvut galget leat vuođđun mánáidgárddiin ja movt dan buoremus vuogi mielde sáhtášii čoavdit.</p>
<p>Sápmelaččaid álgoálbmotstáhtus Norggas geatnegahttá mánáidgárdeeaiggádiid, oassin stáhta eiseválddiin vuođđolága § 110 A vuođul, láhčit dilálašvuođaid dasa ahte sápmelaččat besset sihkkarastit iežaset giela, kultuvrra ja servodateallima. Dat mearkkaša ahte mánáidgárddiin, mat addet fálaldaga sámi mánáide, galgá leat dakkár sámi sisdoallu mii sihkkarastá mánáidgárdelága ulbmilparagráfa (§2).</p>
<p>Mearrádusat mánáidgárddi sisdoalus ja árvovuođus leat mearriduvvon Mánáidgárdelágas (2006) nuppi paragráfas ja leat čiekŋuduvvon rámmaplánas mánáidgárddi sisdoalu ja doaimmaid birra (2011).</p>
<p>Sámedikki politihkka lea bearráigeahččat ahte buot sámi mánáin lea mánáidgárdefálaldat mii ollašuhttá mánáid vuoigatvuođaid. Dat mearkkaš ásahit dakkár fágainstánssaid, main lea gelbbolašvuohta suorggis, vai maiddái daid gielddain mat leat sámi guovlluid olggobealde, mat háliidit ráhkadit mánáidgárdefálaldaga sámi sisdoaluin sámi mánáide, lea sajis dárbbašlaš gelbbolašvuohta vai sii sáhttet geavahit fágalaččat dohkálaš vuogi mielde dan doarjaga maid sii ožžot Sámedikkis, buoremussan sámi mánáide, sin oapmahaččaide ja sámi báikkálaš servodahkii.</p>
<p>Dieđáhusas deattuhuvvojit čuovvovaš guovddáš áŋgiruššansuorggit 1: duhkoraddan ja oahppan, sámi mánáid bajásgeassin, mánáidgárdi kulturarenan, mánáid mieldeváikkuheapmi, dásseárvu. Mánáidgárddi sisdoalu čađa manni fáddán lea kulturgaskkusteapmi. Kultuvrra oktavuođas lea sáhka árbbis ja árbevieruin, muhto seammás maiddái bajásdoallamis, háhkamis ja ođasmahttimis. Mánáidgárddiide gos leat sámi mánát lea deaŧalaš ahte mánáidgárddiid vuolggasadjin lea sámi kultuvra nu ahte mánáidgárddit sáhttet leat mielde nannemin sámi mánáid identitehtadovddu ja seammás suodjalit, nannet ja viidáseappot ovddidit sámi kultuvrra. Sámi kultuvra galgá leat sámi mánáidgárddi dovdomearkan lunddolaš oassin árgabeaivvis, ja galgá heivehuvvot mánáidgárddiid árgabeaivvis, dán ovddas áigu Sámediggi bargat.</p>
<p>Mii lea ulbmilin sámi gárddiin sisdoalu ja kultuvrra ektui? Galgá go gáibidit ahte sisdoallu galgá leat vuođđuduvvon sámi kultuvrii? Ruđat got dušše stivrejit sámi sisdoalu? Movt láhttet daid olmmošlaš resurssaiguin mat mis leat? Makkár višuvnnat leat sámi servodagas ja Sámedikkis mat gusket mánáidgárddiid rollii mánáid bajásgeassimis? Lea go árbevirolaš sámi mánáid bajásgeassin rievdamin? Mis leat stuorra hástalusat dan ektui ahte gávdnojit mánáidgárddit gos leat sámi mánát iešguđege báikkiin Norggas. Galgá go ovdamearkka dihte mánáidgárddis sámi mánáid várás Romssas leat seamma sisdoallu go mánáidgárddis Oslos?</p>
<p>Ulbmil: Ollašuhttit mánáidgárdelága paragráfaid 2 ja 8, muhto maiddái buot daid eará paragráfaid, nu ahte sámi mánáin dákko lea ovttaárvosaš mánáidgárdefálaldat, mii addá sidjiide vejolašvuođa oahppat ja ovdánit.</p>
<p>Strategiija: Nannet sámi mánáid identitehta, dainna lágiin ahte sihkkarastit ahte buot mánáidgárdeeaiggádiin lea máhttu, ja fágalaččat buorre gelbbolašvuohta, láhčit oahppodili sámi mánáide, dainna lágiin ahte mánáidgárddit váldá atnui sámegielaid ja sámi kulturmáhtu sámi báikkálaš máhtu ja dieđavuđot máhtu vuolggasajis ja vuođul sámiid ja sámiid diliid birra.</p>
<p>Áŋgiruššansuorgi 2: Giellamovttiidahttin mánáidgárddiin</p>
<p>Giellamovttiidahttin mánáidgárddiin lea okta dáin deaŧaleamos bargguin. Máŋgga dáfus leat oaidnán ahte giellaoahpahus ii leat leamaš dohkálaš. Resursaolbmot ja fágaolbmot main lea gelbbolašvuohta sámegielas váilot ja dat dagaha giellaoahpahusa váilevažžan. Go leat máŋgga lágan mánáidgárddit de leat máŋgga lágan gáibádusat giellaohppui. Jus galgá bisuhit ja ovdánahttit sámegiella, de ii sáhte sámegieloahpahus leat soaittáhagas. Hástalussan lea sihkkarastit dan ahte giellaoahpahus mánáidgárddiin lea šaddá dohkálažžan, ja ahte Sámediggi áigu lágalaččat nannet ovttaskas sámi mánáidgárdefálaldaga. Ferte oažžut váhnemiid válljet sámegiela iežaset mánáide nu ahte šaddá lunddolaš čuovvolit sámegiela vuođđooahpahusas skuvllas. Hástalussan lea loktet sámegiela árvvu vai váhnemat vállješedje sámegiela juo mánáidgárddis. Sámegiela ferte nannoseappot čalmmustit sihke ruovttus ja mánáidgárddis.</p>
<p>Giellaoahpahus mánáidgárddis ii leat ovttalágan danin go mánáin lea máŋggalágan gielladuogáš. Otnáš mánáidgárddiin gávdnojit ollut variašuvnnat giellafálaldaga dáfus. Jus vel leage njuolggadusaid mielde sámi mánáidgárdi, de sáhttá sámegiela geavahandássi leat nu máŋggalágan. Mii diehtit maiddái ahte dárogielmánát ohcet saji sámi mánáidgárddiide, ja mii diehtit ahte dárogiella vuoitá ja váikkuha giellabirrasa. Galgá go buot mánáidgárddiin leat seamma mihtu giellaoahpahusas?  Sámedikki giellapolitihkka áigu sihkkarastit sámegiela girjáivuođa ja variašuvnna. Sihke mánát geain lea sámegiella eatnigiellan ja mánát geain lea sámegiella nubbingiellan fertejit oažžut vejolašvuođa oahppat ja ovddidit giela. Dasto fertejit mánáidgárddiin leat sierralágan mihtut giellaoahpaheamis dan ektui goas guhtege mánná lea mánáidgárddis. Mánáidgárdi šaddá arena gos dárogielat mánát ohppet sámegiela ja gos sámegielat mánát ovdánahttet sámegiela.</p>
<p>Sámedikkis ii leat dála vuogádaga mielde bearráigeahččan rolla mánáidgárddiin. Lea go sávahahtti ahte Sámedikkis livččii bearráigeahččan rolla? Addit Sámediggái bearráigeahččanválddi orru leamen lunddolaš go mii addit doarjaga mánáidgárddiide. Dát mielddisbuktá ahte šaddá geahppasit čuovvut mielde ahte doarjagat geavahuvvojit ulbmila mielde ja dát čalmmustahttá eambbo sámi mánáid vuoigatvuođaid.  Mis leat eanet hástalusat maid sáhttá čatnat doarjjaortnegii. Galget go ođđaásahuvvon sámi mánáidgárddit oažžut eanet doarjaga, muhtun lágan álggahandoarjaga?  Leago vejolaš oažžut doarjaga njuolggodoarjjan? Galgá go Sámediggi doalahit gáibádusa ahte mánáidgárddiin galget leat sámegielat bargit? Muhtimat oaivvildit ahte vaikko mánáidgárddis eai leat sámegielat bargit, de goittotge berrešedje sii oažžut sámi mánáidgárdedoarjaga danin go deattuhit sámi kultuvrra. Sámediggi lea dassážii doalahan ahte sámi mánáidgárddiin galget leat sámegielat bargit ja dat galget deattuhit sámegiela ja kultuvrra.</p>
<p>Ulbmil:   Doalahit ja ovddidit sámegiela mánáidgárddiin.  Strategiija:        Váikkuhit ahte formálalaš gelbbolašvuohta sámegielas lassána.</p>
<p>Áŋgiruššansuorgi 3: Giellalávgunmállet</p>
<p>Dán oktavuođas áddejuvvojit giellalávgunmállet giellaoahpahusmetodan, dalle go nubbi giella dahje amas giella geavahuvvo máná birrasiin. Deattuhuvvo ahte oahppá giela dalle go bargá eará doaimmaid. Vásihus čájeha ahte ollu nu gohčoduvvon sámi mánáidgárddiin lea beaivválaš giellan sihke dárogiella ja sámegiella, ja giellaoahpahusa ulbmilat eai leat ovttaláganat buot guovlluin. Danne dárbbašit ge mánáidgárddit dakkár ovddidanmodeallaid maid sáhttá čatnat ovttaskas olbmo gielladillái ja báikkálaš diliide. Hástalussan lea gávdnat oktasaš vuolggasaji bargiide giellaoahpahusa várás. Jos vállje geavahit nana giellalávgunmodeallaid mánáidgárddiin gos lea sámegiela fálaldat, de buktá positiivvalaš ahtanuššama ja máhttu ovdána giellaoahpahusas. Mánáidgárddit lávejit bahkket geavahit modeallaid maid eai leat árjjalaččat doppe gos giellabarggus ii leat šaddán boađus mii lea leamaš sávaldahkan. Dán háliida Sámediggi rievdadit.  Sámediggi lea ovdal juolludan ruđaid <span type="quote">“Elgå-prošektii”</span>, ja vásihusat čájehit (earret eará Walesis) –mis eai dáidde vuos leat vásihusat Loabágis mat muitalit maidege?) ahte lea ávkkálaš válljet strukturerejuvvon modeallaid. Dalle garvit dan ahte giellaoahpahus mánáidgárddiin ii šattašii nu soaittáhagas ja sorjavaš ovttaskas olbmuin.</p>
<p>Ulbmil:  Mánáidgárddit fertejit váldit atnui giellalávgunmálliid ja giellamovttiidahttinhámiid   mat leat geahččaluvvon ja main lea dutkanvuđot máhttu, vai diehtit ahte dat leat    dohkálaččat dán ulbmilii.</p>
<p>Strategiija:  Sihkkarastit ahte mánáidgárdeeaiggádat sáhttet láhčit dilálašvuođaid dasa ahte    mánáidgárddit main lea sámi mánát, sáhttet geavahit daid giellalávgunmállii mat leat   geahččaluvvon ja maid mii diehtit doibmet.</p>
<p>Sámediggi sáhttá bidjat rámmaid ođđa ovddidanbargui vai sihkkarastojuvvo ahte čađat gávdnojit vuogas mállet, vai sáhttá dustet boahttevaš hástalusaid servodatrievdamiid vuođul</p>
<p>Áŋgiruššansuorgi 4: Sámegielagiid rekrutteren bargui mánáidgárddiide</p>
<p>Sámi servodagas leat ovddabealde stuorra hástalusat go guoská ovdaskuvlaoahpaheddjiid rekrutteremii. Jos mánáidgárddiid galggaš sáhttit viidáseappot ovddidit orgánan gos oahppat ja ollašuhttit oahppogáibádusa mánáidgárdelága mielde, de lea deaŧalaš hástalus oažžut eanet sámegielat olbmuid geain lea pedagogalaš oahppu mánáidgárddiide. Boahtteáiggi mánáidgárddiide lea vealtameahttun deaŧalaš ahte leat pedagogalaš bargit ja eará sámegielat bargit, danne lea deaŧalaš rekrutteret sámegielat ovdaskuvlaoahpaheddjiid ja eará bargiid. Mii dárbbašit dakkár bargiid geain lea máŋggabealat gelbbolašvuohta sierra dásiin buot golmma sámegiela ektui. Studeanttat geat váldet ovdaskuvlaoahpaheaddjioahpu leat vuođđun boahtteáiggis. Jos eai leat sámegiela hálli ovdaskuvlaoahpaheaddjit kulturgelbbolašvuođain, de ovdáneapmi sámi servodagas ii dáhpáhuva nugo sávašeimmet.</p>
<p>Sámediggi lea gullan ollu sámi mánáidgárddiin ahte lea váttis rekrutteret juohkelágan sámegielat bargiid, nugo veahkkebargiid, sadjásaččaid ja pedagogaid. Dát hástalus lea sámegiela hálddašanguovllu olggobealde muhto maiddái siskkobealde. Sámediggi áigu politihkas bokte geahččalit buoridit ovdaskuvlaoahpaheddjiid oažžuma, ja doarjut ahte livččii álkit rekrutteret ja bisuhit sámegielat ovdaskuvlaoahpaheddjiid. Šaddá deaŧalaš rekrutteret bargiid geain lea máhtolašvuohta árbedieđuin. Sámediggi ferte dasto oččodit eanet sámi albmáid mánáidgárddiide.</p>
<p>Ulbmil:  Mánáidgárddiin eanet sámegielat bargit sihke jođiheaddjit, ovdaskuvlaoahpaheaddjit ja   veahkkebargit  Strategiijat:  Sihkkarastit ovdaskuvlaoahpaheddjiid/pedagogaid rekrutterema    Geahččalit bisuhit ovdaskuvlaoahpaheddjiid mánáidgárddis    Geahččalit oččodit ovdaskuvlaoahpaheddjiid geat barget eará sajiin mánáidgárddiide</p>
<p>Áŋgiruššansuorgi 5: Oahpponeavvut</p>
<p>Deaŧalaš hástalussan lea ovddidit eanet oahpponeavvuid mánáidgárddiid geavahussii. Sámi mánáid oahpponeavvodilli ii leat dál dohkálaš. Dál ráhkaduvvojit unnán oahppogirjjit mánáidgárddiid várás gos leat sámi mánát, ja dan geažil ráhkadit muhtun mánáidgárddit ieža oahpponeavvuid. Ovdamearkka dihte lea sámi duhkorasaid (kulturvuđot duhkorasaid) váttis fitnet, danne go daid ferte sierra diŋgot duojáriin. Mánáidgárddiin fertejit leat dakkár oahpponeavvut mat nannejit máná oahppama sihke formálalaš ja eahpeformálalaš oahppandilis. Goappašiin lea pedagogalaš ulbmil ja dan ferte geahččat fárrolaga rámmaplánain mánáidgárddi čieža fágasuorggi ektui. Mánáidgárddit gos leat sámi mánát dárbbašit duhkorasaid ja pedagogalaš ávdnasiid mat speadjalastet sámi servodaga girjáivuođa. Deaŧalaš lea ahte mánáidgárddit ge čuvvot teknologalaš ovdáneami ja ahte oččošeimmet neahttavuđot oahpponeavvuid nugo spillaid ja applikašuvnnaid sámegielaide. Stuorra hástalussan lea gávdnat resursaolbmuid ráhkadit oahpponeavvuid sámi mánáide sámegillii.</p>
<p>Ulbmil:  Ráhkadit eanet oahpponeavvuid sámi mánáid várás Strategiija: Bargat dan ala ahte ráhkaduvvojit oahpponeavvut mánáidgárddiid sámi mánáid várás</p>
<p>Áŋgiruššansuorgi 6: Ovttasbargu ruovttu, mánáidgárddi ja skuvlla gaskasaš oktavuođas</p>
<p>Sámediggi áigu politihkas bokte láhčit diliid nu ahte sámi mánát oččošedje ollislaš ja individuála dásis láhččojuvvon oahpahusa mánáidgárddis ja skuvllas. Mánáide lea deaŧalaš vásihit ahte mánáidgárddi ja skuvlla gaskka lea oktavuohta go dat movttiidahttá viidáseappot oahppama. Dát fas addá oadjebasvuođa ja jáhku alccesis skuvlla ektui. Maiddái servodatperspektiivvas lea dárbu ahte mánát vásihit ahte mánáidgárddis skuvlii sirdin lea buorre. Dát sihkkarastá oahppobohtosiid ja jevde sosiálalaččat. Sihke mánáidgárddis ja skuvllas lea ovddasvástádus oažžut áigái buori ovttasbarggu, sihke gaskaneaset ja vánhemiiguin. Mii diehtit ahte sámi mánáide sirdin mánáidgárddis skuvlii čuohcá mihá ollu eanet. Láhčin lea erenoamáš deaŧalaš giela ektui. Dalle lea deaŧalaš hástalussan háhkat oktilašvuođa ohppui mánáid ja vánhemiid ektui go guoská sámi giela ja kultuvrra viidáseappot ovddideapmái. Deaŧalaš lea ahte oahpaheddjiin geat galget oahpahit sámi mánáid lea máhttu máŋggagielatvuođas, ja sáhttet váldit dan vuhtii oahpahusas. Erenoamáš deaŧalaš lea ahte sámi mánát sáhttet gozihit kultuvrraset ja giellaset maiddái skuvllas.</p>
<p>Ulbmil:  Buot sámi mánáide sihkkarastojuvvo ahte sin giella ja kultuvra nannejuvvo dássedit ja   oktilaččat, mánáidgárddis skuvlii sirdima oktavuođas.</p>
<p>Strategiija:  Ahte mánáidgárddiid eaiggádat / gielddat oktilaččat ožžot dárbbašlaš fágalaš    gelbbolašvuođa sámi oahpahusáššiin ja sámi mánáid rivttiin, vai gielddat /    mánáidgárddiid eaiggádat sáhttet sihkkarastit ahte sámi mánáid vuoigatvuođat    gozihuvvojit sirdima oktavuođas mánáidgárddis skuvlii.</p>
<p>Ášši meannudeapmi loahpahuvvui 07.06.12 dii. 18.20.</p>
<p>Vuođđogiella: Dárogiella</p>
<p xml:lang="nob">Ášši/Sak   DC  025/12</p>
<p>Guovlopolitihkalaš strategiijat – čilgehus</p>
<p>Arkiivaáššenr.. 12/236206 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 24.04.12 SR 067/12 Sámedikki dievasčoahkkin 04. – 08.06.12 DC 25/12</p>
<p>Ášši meannudeapmi álggahuvvui 06.06.12 dii. 19.00.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>Sámediggeráđi mearrádusárvalus:</p>
<p>Sámediggi lea digaštallan čilgehusa regionálapolitihkalaš strategiijaid birra. Čilgehus lea biddjojuvvon mielddusin beavdegirjái.</p>
<p>Guovlopolitihkalaš strategiijat – čilgehus   Duogáš</p>
<p>Guovloovddideamis lea sáhka ovddideamis ealaskas ja geasuheaddji báikkálaš servodagaid gos olbmot háliidit ássat. Sámedikki váldomihttomearri guovloovddideamis lea árjjalaš ja ulbmillaš ovttasbargu regionála ja báikkálaš eiseválddiiguin nannen ja ovddidan dihtii sámi giela, kultuvrra ja servodateallima.</p>
<p>Sámediggi veahkeha maiddái ekonomalaččat ovddidit sámi servodagaid dainna lágiin ahte addá mearkkašahtti ollu ruđaid ovttaskasaide, gielddaide ja fylkkagielddaide. Sámedikki lávdaduvvon organiseremis lea maid mearkkašupmi barggaheapmái gielddain. Sámediggi lea gealbobargosadji mii geasuha sámi nuoraid. Sámediggi ja sámi ásahusat váikkuhit árvoháhkamii olli báikegottiin.</p>
<p>Gielddat ja muhtumassii fylkkagielddat dat dábálaččat láhčet dilálašvuođaid guovlo- ja regiovdnapolitihkkii. Sámediggi háliida doaibmat buoret ovttasbargin dán barggus. Sámediggi áigu maid leat mielde láhčit dilálašvuođaid dasa ahte sámi álbmogis alddis, iežas eavttuid vuođul, galgá beassat ovddidit iežas servodagaid, giela ja kultuvrra buoremus lági mielde. Dán stuorra ovddasvástádusa ii galgga ii ge sáhte Sámediggi okto guoddit.</p>
<p>Sámediggeráđđi ovddidii 2011:s juo čielggadusa báikkálaš ja regionála ovttasbarggu birra. Sámediggeráđđi joatká dál govddit strategiijadigaštallamiin geahččalan dihtii dustet daid hástalusaid maid rievdaduvvon demográfalaš dilit mielddisbuktet sámi servodagaide.</p>
<p>Čoahkkingirjji čállit: Marit Ellen Mienna  67 siidu 156 siiddus</p>
<p>Stáhtus</p>
<p>Dálá dili válddaheamis leat golbma beali mat leat lunddolaččat ja mat válddahuvvojit dárkileappot:</p>
<p>Veahkadatnjiedjan. Sámi árbevirolaš ássanguovlluin fárrejit olbmot eret. Guovddáštahttin. Seammás go olbmot fárrejit eret árbevirolaš ássanguovlluin, de stuorrot gávpogat. Ealáhusstruktuvra rievdá. Sámi servodagas rivdet bargosadješlájat sakka. Ovttasbargu fylkkagielddaiguin ja gielddaiguin.</p>
<p>Veahkadatnjiedjan</p>
<p>Maŋimus 20 jagis lea veahkadatlohku Sámedikki ealáhusovddideami doarjjaortnegiid doaibmaguovllus (SDE-guovllus) njiedjan 16 proseanttain. Dát lea duođalaš njiedjan. Dan ektui lassánii olmmošlohku muđui riikkas 15 proseanttain, geahča Sámi statistihka 2012.</p>
<p>                                           <em type="italic">Gáldu: http://www.ssb.no/samer/ </em></p>
<p>Sivvan olmmošlogu njiedjamii SDE-guovllus lea eretfárren ja go jápmet eanet olbmot go dan mat riegádit. Olbmot fárrejit gávpogiidda. Leat eanemusat nissonolbmot ja nuorat mat fárrejit. Áigodagas 2007-2009 lei nettoeretfárren nissonolbmuid gaskkas 560 ja almmáiolbmuid gaskkas fas 450.</p>
<p>Tabealla: Mo nettoeretfárren STN-guovllus áigodagas 2007-2009 juohkása sohkabeliide.   Almmáiolbmot Nissonolbmot Buohkanassii 2007-2009   Gáldu: Sámi logut muitalit 4</p>
<p>Sivvan dasa manne eanet nissonolbmot fárrejit, sáhttá leat ahte bargosajit boaittomeliin eai leat heivehuvvon oahppodássái. Sámi logut 4 muitalit ahte 13 % eanet nissonolbmuin go almmáiolbmuin SDE-guovllus lea 3 jagi allaskuvla/universitehta oahppu dahje eanet. Hástalussan lea oažžut daid nissonolbmuid ja nuoraid mat fárrejit, boahtit ruovttoluotta maŋŋágo sii leat váldán oahpu.</p>
<p>Das leat váikkuhusat mánáidlohkui go nissonolbmot ja nuorat fárrejit. Áigodagas 2000 rájes 2011 rádjai njiejai 0-9 jahkásaš mánáid lohku lagabui 1 500 (SSB – Sámi statistihkka 2012). Ná dat várra jotkojuvvo ja álkes meroštallamat čájehit ahte mánáidlohku 2022:s gártá beallin jagi 2000 ektui.</p>
<p>Čoahkkingirjji čállit: Marit Ellen Mienna  68 siidu 156 siiddus</p>
<p>Tabealla: Mo olmmošlohku STN-guovllus juohkása guovtti ahkejovkui.</p>
<p xml:lang="nob">Diff. 2011-2000  2022 *)</p>
<p>0-9 jagi   -</p>
<p>10-19 jagi   -  Gáldu: Sámi statistihkka 2012 – SSB. *) Sámedikki meroštallamat.</p>
<p>Guovddáštahttin</p>
<p>Vuolábeale govus čájeha guovddáštahttima váikkuhus. Davvi-Norggas leat guovllut Álttá, Romssa ja Bådåddjo birra mat sturrot. Lulli-Norggas sturrot guovllut stuorámus gávpogiid birra. Seammás čájehit alit ja čohkkesalit ruktát ahte eretfárren lea stuoris sámi guovlluin.</p>
<p>Govus: Nettofárren 1.1.2000–1.1.2010 meroštallojuvvon proseantan gaskamearálaš olmmošlogus.</p>
<p>Gáldu: NOU 2011:3 Gealbobargosajit.</p>
<p>Ealáhusstruktuvra rievdá</p>
<p>Bargosajit leat rievdan vuođđoealáhusas/industriijas gealbobargosadjin, geahča NOU 2011.3 Gealbobargosajit. Norggas lea barggolašvuohta lassánan eanemusat gealbointensiiva ealáhusain. Dát lassáneapmi boahtá gávpogiin ja stuorát čoahkkebáikkiin, ja vurdojuvvo ahte dát lassáneapmi joatká.  Seamma ovdáneapmi lea leamaš sámi guovlluin. Telemarksforskninga raporttat sámi guovlluid birra 2010:s ja čuovvovaš raporta 2011:s čájehit ahte sámi guovlu lea massán 4 % bargosajiin 2000 rájes. Bargosajiid lohku vuođđoealáhusain ja industriijas lea maid njiedjan garrasit. Buohkanassii leat 405 bargosaji jávkan dáin ealáhusain 2009:s ja 2010:s.</p>
<p>Telemarksforskninga analysa čájeha bargosajiid lassáneapmi, vistehuksen ja suhkkojohtalanvejolašvuođat mearkkašit eanemusat  dasa guđe gielddaide olbmot fárrejit.</p>
<p>Ovttasbargu fylkkagielddaiguin ja gielddaiguin</p>
<p>Sámediggeráđđi oaivvilda ahte jus galgá ollašuhttit árjjalaš ja ulbmillaš ovttasbarggu regionála ja báikkálaš eiseválddiiguin, de ferte ovddidit gulahallama ja ovttasbarggu regionála ja báikkálaš eiseválddiiguin ja eará guoskevaš oassálastiiguin.</p>
<p>Čoahkkingirjji čállit: Marit Ellen Mienna  69 siidu 156 siiddus</p>
<p>Ovttasbargu fylkkagielddaiguin</p>
<p>Ovttasbargošiehtadusat fylkkagielddaiguin gáibida ollislaš ja ulbmillaš ovttasbarggu. Sámediggeráđđi oaivvilda ahte ovttasbargošiehtadusat eai doaimma buoremus lági mielde, ja lea danne álggahan ovttasbargošiehtadusaid álkideami. Mihttomearri lea stuorát politihkalaš fokus ja ovttasbargu vuoruhuvvon doaibmabijuid dáfus.</p>
<p>Álggos geahččaluvvo álkidit ja ođasmahttit ovttasbargošiehtadusa Finnmárkku fylkkagielddain. Jus dát bargu lihkostuvvá, de háliida Sámediggi joatkit dán barggu eanet fylkkagielddaid ektui.</p>
<p>Ovttasbargu gielddaiguin</p>
<p>Ollislaš politihkka gieldda ektui sáhttá dagahit árjjaleappo ja bevttoleappo váikkuhangaskaoapmegeavaheami. Iešguđet dilit ja iešguđet dárbbut gielddain buvttihit hástalusaid návccaid dáfus go galgá heivehit ovttasbarggu ja váikkuhangaskaomiid.</p>
<p>Ovdamearkan gielddalaš ovttasbarggu formaliseremii lea oččodeapmi ovttasbargošiehtadusa Oslo ja Romssa suohkaniiguin. Mihttomearrin lea čalmmustahttit Oslo sámi álbmoga, ja sihkkarastit sin vuoigatvuođaid beassat geavahit sámegiela, doaimmahit kultuvrra ja oažžut oahpahusa.</p>
<p>Sámediggi lea formaliseren ovttasbarggu sámegiela hálddašanguovllu gielddaiguin guovttegielalašvuođaruđaid geavaheamis. Leat sohppojuvvon ovttagaslaš ovttasbargošiehtadusat daid gielddaiguin mat ožžot guovttegielalašvuođaruđaid. Ovttasbargošiehtadusat geatnegahttet gielddaid eanet árjjalaččat leat mielde nannemin ja gáhttemin sámegiela.</p>
<p>Hástalusat</p>
<p>Dat máhttu mii gávdno ja masa lea čujuhuvvon bajábealde, čájehit čuovvovaš guovddáš hástalusaid mat gieđahallojuvvojit lagabui:</p>
<p>Máhttu fárrenmálle birra Mánáidlogu njiedjan beallái Bargosadjeovdáneapmi Álbmoga boarásmuvvan Vuordámušat gávpogiin</p>
<p>Máhttu fárrenmálle birra</p>
<p>Nu mo čájehuvvon bajábeale kapihttalis, de fárrejit olbmot sámi guovlluin (SDE-guovllus) gávpogiidda. Guhkit áiggi juo lea leamaš uhcit eanet guovddušteapmi. Dat mii lea ođas, lea ahte dát sojut leat čielgaseappot go ovdal, ja ahte dat čuhcet sámi guovlluide garraseappot go eará guovlluide. Deaŧalaš lea dat ahte árbevirolaš sámi guovlluin eai leat leamaš stuorát čoahkkebáikkit dahje gávpogat maidda olbmot sáhttet fárret. Danne fárrejit olbmot eret dain báikkiin mat leat adnojuvvon sámi ássanguovlun.</p>
<p>Sámediggi dárbbaša eanet dieđuid fárrenmálle birra, manne olbmot fárrejit, gosa sii fárrejit ja geat dat fárrejit. Maiddái máhtu dan birra mii sáhtášii bissehit dán eretfárrema. Dáidda gažaldagaide lea lunddolaš máhccat doaibmaplánas dahje dieđáhusas.</p>
<p>Mánáidlogu njiedjan beallái</p>
<p>Stuorámus hástalussan sámi servodahkii lea várra dat ahte daid mánáid lohku, mat leat gaskal 0 ja 9 jagi, njiedjá beallái 2000 rájes 2020 rádjai árbevirolaš sámi ássanguovlluin. Uhcit ja uhcit mánát šaddet bajás dain sámi birrasiin, gos giella ja kultuvra lea doaimmas. Dat mearkkaša uhcit mánát mánáidgárddiin, ja uhcit skuvlaoahppit. Boađusin lea ahte skuvllat ja sámi mánáidgárddit heaittihuvvojit.</p>
<p>Čoahkkingirjji čállit: Marit Ellen Mienna  70 siidu 156 siiddus</p>
<p>Bargosadjeovdáneapmi</p>
<p>Maiddái sámi servodagat vásihit rievdama máhttovuđot ekonomiijii, mas vuođđoealáhusaid ja industriija bargosajit uhccot dakkár ealáhusaid bargosajiid ektui, main gáibiduvvo alla oahppu. Seammás čájehuvvo ahte máhttointensiiva bargosajit ásahuvvojit gávpogiidda ja stuorát čoahkkebáikkiide. Go lea nu ahte bargosajit dat vuosttažettiin mearridit guđe guovlluide olbmot fárrejit, de vuoittahallet sámi árbevirolaš guovllut.</p>
<p>Álbmoga boarásmuvvan</p>
<p>Boarrásiid lohku lassána miehtá riikka. Maiddái sámi boarrásiid lohku lassána sihke gávpotgielddain ja boaittobeliin. Gávpogiid sámi boarrásat lea dakkár joavku mii lea loktejuvvon politihkalaš dássái maŋimus áiggiid. Boarráset sámi álbmoga birra gávpogiin lea uhccán máhttu. Sámediggi ballá ahte sámi boarrásiid dárbbut boarrásiidfuolahusas eai leat fuolahuvvon, erenoamážit giela ja kultuvrra dáfus.</p>
<p>Seammás váilot sámegielat bargit boarrásiidfuolahusas sámi guovlluin. Stuorra oassi sisafárremis sámi guovlluide leat olgoriikka bargit. Sii hálddašit uhccán sámegiela, ja dat hedjonahttá gulahallama gaskal sámegielat boarrásiid ja dearvvašvuođabargiid sámi guovlluin.</p>
<p>Vuordámušat gávpogiin</p>
<p>Gávpot gielddaid hástalus lea addit dohkálaš sámegieloahpu, dearvvašvuođabálvalusa ja láhčima kulturdoaimmaheami várás. Guhkit áiggi vuollái šaddá maiddái sámi fálaldaga addin boarrásiidda stuorra hástalussan gávpotgielddaide.</p>
<p>Sámediggi oaidná ahte dárbbašuvvojit sámi deaivvadansajit gávpogiin, mat maiddái sáhttet leat sámi dáidaga ja kultuvrra gaskkusteami arenan.</p>
<p>Scenariat</p>
<p>Sámediggeráđđi háliida digaštallat servodaga duohta ovdáneami. Scenariat leat jurddašuvvon govvan mat čájehit guđe guvlui sámi servodat sáhttá ovdánit. Eaktun lea ahte Sámedikki rámmat leat sullii dálá dásis ja dat gáibida vuoruhemiid. Dás biddjojuvvojit ovdan golbma boahtteáigge scenaria mat sáhttet leat oassin digaštallamis:</p>
<p>Molssaeaktu 1: Joatkit nu mo dál</p>
<p>Sámediggeráđđi sáhttá joatkit gulahallama Álttáin, Romssain ja Osloin. Váikkuhangaskaomiid geavaheapmi doalahuvvo dálá dásis gávpogiin, ja lágiduvvojit sámi deaivvadansajit, sámi vahkut, sámi viesut ja eaŋkillágideamit. Oktavuohta Sámedikki ealáhusovddidandoarjagiid doaibmaguovllu gielddaiguin dáhpáhuvvá surggiid mielde ja soaittáhagas.</p>
<p>Jus dát strategiija válljejuvvo, de fárrejit ain nissonolbmot ja nuorat sámi árbevirolaš guovlluin gávpogiidda. Guovdduštahttin nannejuvvo. Giliskuvllat heaittihuvvojit ja sáhttá dagahit ahte uhcit mánát ohppet sámegiela. Šaddá dárbu háhkat bargofámuid eará sajiin dusten dihtii dearvvašvuođa- ja fuolahussuorggi hástalusaid.</p>
<p>Molssaeaktu 2: Árjjalaš gávpotpolitihkka</p>
<p>Sámediggi intensivere ovttasbarggu gávpotgielddaiguin, ja áŋgiruššá árjjalaččat iešguđet kultuvrralaš doaibmabijuiguin, festiválaiguin, sámi viesuiguin ja eará. Seammás addojuvvo vejolašvuohta doarjut ealáhusovddidandoaibmabijuid gávpogiin. Seammás áŋgiruššojuvvo eanet sámi mánáidgárddiiguin ja sámi oahpahusain gávpogiin.</p>
<p>Jus dát strategiija válljejuvvo, de ii leat eahpelunddolaš jus mahká Romsa nanusmahttá iežas dili sámi gávpogin. Eanet gávpogat válljejit čalmmustahttit sámi giela ja kultuvrra, huksejuvvojit positiivva guottut sápmelaččaid ektui oppalaččat ja jienastuslohku lassána gávpogiin. Go sámevuohta</p>
<p>Čoahkkingirjji čállit: Marit Ellen Mienna  71 siidu 156 siiddus čalmmustahttojuvvo gávpogiin, de dat dagaha ahte eanebut háliidit oahppa sámegiela ja oassálastit sámi kultuvrii.</p>
<p>Molssaeaktu 3: Sámi guovllut ođđa lassánanregiovdnan</p>
<p>Sámediggi ráhkada ovttas árbevirolaš ássanguovlluid gielddaiguin guhkesáigge ovddidanstrategiijaid, áŋgiruššojuvvo árjjalaččat gealbobargosajiiguin ja kulturealáhusaiguin. Sámi oahpaheddjiid ja pedagogaid oahpaheapmi vuoruhuvvo, ja ovttas gielddaiguin loktejuvvo mánáidgárddiid ja skuvllaid kvalitehta. Resursageavaheapmi gávpogiid ektui doalahuvvo dálá dásis.</p>
<p>Jus dakkár áŋgiruššan sámi surggiiguin lihkostuvvá, mas deattuhuvvojit buorit giella- ja kulturfálaldagat oktan dakkár bargosajiiguin mat gáibidit alit oahpu, de dat sáhttá mielddisbuktit ahte eanebut fárrejit árbevirolaš sámi guovlluide. Mánát šaddet guovttegielagin ja sámegiella doaibmá ealli giellan. Gelbbolašvuohta, máhttu ja kulturealáhusat addet ovttas ođđa bargosajiid mat geasuhit nuorat olbmuid geain lea gelbbolašvuohta.</p>
<p>Strategiijat</p>
<p>Sámi álbmogis leat vuođđo vuoigatvuođat, vuoigatvuohta identitehta huksejeaddji arenaide ja iešguđet lassánan- ja ovdánandárbbut. Vuođđo vuoigatvuođaide gullet ovdamearkka dihtii vuoigatvuohta sámegillii ja vuoigatvuohta sámegielohppui. Identitehta huksejeaddji arenat sáhttet leat iešguđet kulturovdanbuktima ja deaivvadansajit. Lassáneapmi ja ovdáneapmi sáhttá ovdamearkka dihtii lea doaibmabijut ealáhusovddideamis.</p>
<p>Stuorát sámi álbmot gávpotgielddain buvttiha stuorát deaddu dasa ahte fuolahit vuođđo vuoigatvuođaid, seammás go jearahuvvojit doaibmabijut sihke identitehta huksejeaddji arenain ja lassáneamis ja ovdáneamis. Muhtun árbevirolaš sámi guovlluin, gos vuđolet vuoigatvuođat fuolahuvvojit, biddjojuvvo gáibádus almmolašvuhtii eanet lassáneami ja ovdáneami dáfus. Gávpotgielddain biddjojuvvo dávjá ovddasvástádus Sámediggái.</p>
<p>Čoahkkingirjji čállit: Marit Ellen Mienna  72 siidu 156 siiddus</p>
<p>Bajábeale pyramida vuođul lea vejolaš válddahit boahttevaš strategiija politihkkaovddideamis gávpogiid ektui ja árbevirolaš sámi guovlluid ektui. Pyramida bajimus oassi mii čájeha bargosajiid ásaheami ja eará ovddidandoaibmabijuid sihkkarastin dihtii ássama, gullá árbevirolaš sámi guovlluide. Pyramida vuolit oasi sáhttá maiddái geavahit gávpogiid várás.</p>
<p>Loahpaheapmi ja čoahkkáigeassu</p>
<p>Sámedikkis leat uhccán resurssat ja váldi okto sáhttit čađahit dan politihka maid mii háliidit regionálaovddidansuorggis. Sámi giela, kultuvrra ja servodateallima nannemii ja ovddideapmái lea deaŧalaš optimaliseret ovttasbargošiehtadusaid fylkkagielddaiguin ja oččodit dievaslaš politihka gielddaid ektui. Fylkkagielddat leat deaŧalaš regionála ovddideaddjit, ja gielddat fas leat deaŧalaččat doaibmabijuid álggaheaddjin sámi álbmoga ektui. Ovddasvástideaddji eiseválddit fertejit čielggadit sámi álbmoga vuoigatvuođaid go sii deaivvadit gielddaiguin ja fylkkagielddaiguin. Dakkár vuođđo vuoigatvuođat go vuoigatvuohta oahpahussii sámegielas ja sámegillii fertejit čađahuvvot beroškeahttá das gos dal olbmot ásašedje. Identitehtahuksejeaddji fálaldagat iešguđet gielddain lea eaktun dasa ahte seailluhit ja čalmmustahttit sámi kultuvrra ja leahkima.</p>
<p>Sámediggi lea juo mielde dan barggus maid gielddat ja fylkkagielddat čađahit. Sámedikki bargu álkidahttimin ovttasbargošiehtadusaid fylkkagielddaiguin, šiehtadusaid gielddaiguin guovttegielalašvuođaruđaid dáfus ja šiehtadusaid Oslo ja Romssa suohkaniiguin, lea ovdamearkan Sámedikki regiovdnapolitihkkii. Dát lea maid dakkár bargu maid sámediggeráđđi háliida nannet ja viidáseappot ovddidit. Bargu sihkkarastit sápmelaččaid vuođđo vuoigatvuođa sámi gillii ja oahpahussii galgá jotkojuvvot.</p>
<p>Sámediggeráđi mielas lea deaŧalaš gávdnat nannoset váikkuhangaskaomiid ja čielgaset strategiijaid bisuhan dihtii árbevirolaš sámi guovlluid ássama. Ođđa bargosajit leat hui deaŧalaččat árbevirolaš sámi guovlluid ássamii. Ealáhusovddideapmi lea stuorát hástalus boaittobeliide go gávpotlagaš guovlluide. Sámediggi ferte áŋgiruššat lassánemiin ja ovddidemiin dain guovlluin gos lea negatiiva servodatovdáneapmi. Sámediggi ferte čuovvolit servodatovdáneami vai váikkuhangaskaoamit geavahuvvojit dain guovlluin gos hástalusat leat stuorámusat.</p>
<p>Sámediggeráđđi lea dán áššis čielggadan muhtun čuolbmačilgehusaid mat čatnasit guovlo- ja regiovdnapolitihka sámi perspektiivii. Sámedikki mielas lea duohta ahte sámi guovddáš lea dáža boaittobealli. Danne ferte Norgga guovlo- ja regiovdnapolitihkka fuolahit sámi perspektiivva ja daid erenoamáš hástalusaid maid sámi servodat ferte dustet. Ráđđehus galgá ovddidit ođđa dieđáhusa</p>
<p>Čoahkkingirjji čállit: Marit Ellen Mienna  73 siidu 156 siiddus guovlo- ja regiovdnapolitihka birra 2013:s. Sámediggeráđđi bargá dainna ulbmiliin ahte sámi perspektiiva váldojuvvo mielde dieđáhussii.</p>
<p>III Jienasteapmi</p>
<p>39 áirasis ledje 23 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Marianne Balto, áššejođiheaddji     2  Geir Johnsen Jørn Are Gaski   Olaf Eliassen  Geir Johnsen    3  Ann-Mari Thomassen Jørn Are Gaski   Anne Helene Moeng Saari  Ann-Mari Thomassen    4  Aili Keskitalo Jørn Are Gaski   Geir Johnsen   Ann-Mari Thomassen  Aili Keskitalo   5  Rolf Johansen Jørn Are Gaski  Rolf Johansen   6  Willy Ørnebakk Silje Karine Muotka   Geir Tommy Pedersen   Ann-Mari Thomassen  Willy Ørnebakk   7  Anders Somby jr. Jørn Are Gaski  Anders Somby jr.   8  Marianne Balto   9  Inga-Lill Sundset Silje Karine Muotka 10  Jørn Are Gaski Silje Karine Muotka   Aili Keskitalo  Jørn Are Gaski  11  Anne Helene Moeng Saari  12  Olaf Eliassen  13  Egil Olli  14  Alf Isaksen  15  Jørn Are Gaski</p>
<p>Čoahkkingirjji čállit: Marit Ellen Mienna  74 siidu 156 siiddus</p>
<p>VI Sámedikki mearrádus</p>
<p>Sámediggi lea digaštallan čilgehusa regionálapolitihkalaš strategiijaid birra. Čilgehus lea biddjojuvvon mielddusin beavdegirjái.</p>
<p>Guovlopolitihkalaš strategiijat – čilgehus   Duogáš</p>
<p>Guovloovddideamis lea sáhka ovddideamis ealaskas ja geasuheaddji báikkálaš servodagaid gos olbmot háliidit ássat. Sámedikki váldomihttomearri guovloovddideamis lea árjjalaš ja ulbmillaš ovttasbargu regionála ja báikkálaš eiseválddiiguin nannen ja ovddidan dihtii sámi giela, kultuvrra ja servodateallima.</p>
<p>Sámediggi veahkeha maiddái ekonomalaččat ovddidit sámi servodagaid dainna lágiin ahte addá mearkkašahtti ollu ruđaid ovttaskasaide, gielddaide ja fylkkagielddaide. Sámedikki lávdaduvvon organiseremis lea maid mearkkašupmi barggaheapmái gielddain. Sámediggi lea gealbobargosadji mii geasuha sámi nuoraid. Sámediggi ja sámi ásahusat váikkuhit árvoháhkamii olli báikegottiin.</p>
<p>Gielddat ja muhtumassii fylkkagielddat dat dábálaččat láhčet dilálašvuođaid guovlo- ja regiovdnapolitihkkii. Sámediggi háliida doaibmat buoret ovttasbargin dán barggus. Sámediggi áigu maid leat mielde láhčit dilálašvuođaid dasa ahte sámi álbmogis alddis, iežas eavttuid vuođul, galgá beassat ovddidit iežas servodagaid, giela ja kultuvrra buoremus lági mielde. Dán stuorra ovddasvástádusa ii galgga ii ge sáhte Sámediggi okto guoddit.</p>
<p>Sámediggeráđđi ovddidii 2011:s juo čielggadusa báikkálaš ja regionála ovttasbarggu birra. Sámediggeráđđi joatká dál govddit strategiijadigaštallamiin geahččalan dihtii dustet daid hástalusaid maid rievdaduvvon demográfalaš dilit mielddisbuktet sámi servodagaide.</p>
<p>Stáhtus</p>
<p>Dálá dili válddaheamis leat golbma beali mat leat lunddolaččat ja mat válddahuvvojit dárkileappot:</p>
<p>Veahkadatnjiedjan. Sámi árbevirolaš ássanguovlluin fárrejit olbmot eret. Guovddáštahttin. Seammás go olbmot fárrejit eret árbevirolaš ássanguovlluin, de stuorrot gávpogat. Ealáhusstruktuvra rievdá. Sámi servodagas rivdet bargosadješlájat sakka. Ovttasbargu fylkkagielddaiguin ja gielddaiguin.</p>
<p>Veahkadatnjiedjan</p>
<p>Maŋimus 20 jagis lea veahkadatlohku Sámedikki ealáhusovddideami doarjjaortnegiid doaibmaguovllus (SDE-guovllus) njiedjan 16 proseanttain. Dát lea duođalaš njiedjan. Dan ektui lassánii olmmošlohku muđui riikkas 15 proseanttain, geahča Sámi statistihka 2012.</p>
<p>Čoahkkingirjji čállit: Marit Ellen Mienna  75 siidu 156 siiddus</p>
<p>                                           <em type="italic">Gáldu: http://www.ssb.no/samer/ </em></p>
<p>Sivvan olmmošlogu njiedjamii SDE-guovllus lea eretfárren ja go jápmet eanet olbmot go dan mat riegádit. Olbmot fárrejit gávpogiidda. Leat eanemusat nissonolbmot ja nuorat mat fárrejit. Áigodagas 2007-2009 lei nettoeretfárren nissonolbmuid gaskkas 560 ja almmáiolbmuid gaskkas fas 450.</p>
<p>Tabealla: Mo nettoeretfárren STN-guovllus áigodagas 2007-2009 juohkása sohkabeliide.   Almmáiolbmot Nissonolbmot Buohkanassii 2007-2009   Gáldu: Sámi logut muitalit 4</p>
<p>Sivvan dasa manne eanet nissonolbmot fárrejit, sáhttá leat ahte bargosajit boaittomeliin eai leat heivehuvvon oahppodássái. Sámi logut 4 muitalit ahte 13 % eanet nissonolbmuin go almmáiolbmuin SDE-guovllus lea 3 jagi allaskuvla/universitehta oahppu dahje eanet. Hástalussan lea oažžut daid nissonolbmuid ja nuoraid mat fárrejit, boahtit ruovttoluotta maŋŋágo sii leat váldán oahpu.</p>
<p>Das leat váikkuhusat mánáidlohkui go nissonolbmot ja nuorat fárrejit. Áigodagas 2000 rájes 2011 rádjai njiejai 0-9 jahkásaš mánáid lohku lagabui 1 500 (SSB – Sámi statistihkka 2012). Ná dat várra jotkojuvvo ja álkes meroštallamat čájehit ahte mánáidlohku 2022:s gártá beallin jagi 2000 ektui.</p>
<p>Tabealla: Mo olmmošlohku STN-guovllus juohkása guovtti ahkejovkui.</p>
<p xml:lang="nob">Diff. 2011-2000  2022 *)</p>
<p>0-9 jagi   -</p>
<p>10-19 jagi   -  Gáldu: Sámi statistihkka 2012 – SSB. *) Sámedikki meroštallamat.</p>
<p>Čoahkkingirjji čállit: Marit Ellen Mienna  76 siidu 156 siiddus</p>
<p>Guovddáštahttin</p>
<p>Vuolábeale govus čájeha guovddáštahttima váikkuhus. Davvi-Norggas leat guovllut Álttá, Romssa ja Bådåddjo birra mat sturrot. Lulli-Norggas sturrot guovllut stuorámus gávpogiid birra. Seammás čájehit alit ja čohkkesalit ruktát ahte eretfárren lea stuoris sámi guovlluin.</p>
<p>Govus: Nettofárren 1.1.2000–1.1.2010 meroštallojuvvon proseantan gaskamearálaš olmmošlogus.</p>
<p>Gáldu: NOU 2011:3 Gealbobargosajit.</p>
<p>Ealáhusstruktuvra rievdá</p>
<p>Bargosajit leat rievdan vuođđoealáhusas/industriijas gealbobargosadjin, geahča NOU 2011.3 Gealbobargosajit. Norggas lea barggolašvuohta lassánan eanemusat gealbointensiiva ealáhusain. Dát lassáneapmi boahtá gávpogiin ja stuorát čoahkkebáikkiin, ja vurdojuvvo ahte dát lassáneapmi joatká.  Seamma ovdáneapmi lea leamaš sámi guovlluin. Telemarksforskninga raporttat sámi guovlluid birra 2010:s ja čuovvovaš raporta 2011:s čájehit ahte sámi guovlu lea massán 4 % bargosajiin 2000 rájes. Bargosajiid lohku vuođđoealáhusain ja industriijas lea maid njiedjan garrasit. Buohkanassii leat 405 bargosaji jávkan dáin ealáhusain 2009:s ja 2010:s.</p>
<p>Telemarksforskninga analysa čájeha bargosajiid lassáneapmi, vistehuksen ja suhkkojohtalanvejolašvuođat mearkkašit eanemusat  dasa guđe gielddaide olbmot fárrejit.</p>
<p>Ovttasbargu fylkkagielddaiguin ja gielddaiguin</p>
<p>Sámediggeráđđi oaivvilda ahte jus galgá ollašuhttit árjjalaš ja ulbmillaš ovttasbarggu regionála ja báikkálaš eiseválddiiguin, de ferte ovddidit gulahallama ja ovttasbarggu regionála ja báikkálaš eiseválddiiguin ja eará guoskevaš oassálastiiguin.</p>
<p>Ovttasbargu fylkkagielddaiguin</p>
<p>Ovttasbargošiehtadusat fylkkagielddaiguin gáibida ollislaš ja ulbmillaš ovttasbarggu. Sámediggeráđđi oaivvilda ahte ovttasbargošiehtadusat eai doaimma buoremus lági mielde, ja lea danne álggahan ovttasbargošiehtadusaid álkideami. Mihttomearri lea stuorát politihkalaš fokus ja ovttasbargu vuoruhuvvon doaibmabijuid dáfus.</p>
<p>Čoahkkingirjji čállit: Marit Ellen Mienna  77 siidu 156 siiddus Álggos geahččaluvvo álkidit ja ođasmahttit ovttasbargošiehtadusa Finnmárkku fylkkagielddain. Jus dát bargu lihkostuvvá, de háliida Sámediggi joatkit dán barggu eanet fylkkagielddaid ektui.</p>
<p>Ovttasbargu gielddaiguin</p>
<p>Ollislaš politihkka gieldda ektui sáhttá dagahit árjjaleappo ja bevttoleappo váikkuhangaskaoapmegeavaheami. Iešguđet dilit ja iešguđet dárbbut gielddain buvttihit hástalusaid návccaid dáfus go galgá heivehit ovttasbarggu ja váikkuhangaskaomiid.</p>
<p>Ovdamearkan gielddalaš ovttasbarggu formaliseremii lea oččodeapmi ovttasbargošiehtadusa Oslo ja Romssa suohkaniiguin. Mihttomearrin lea čalmmustahttit Oslo sámi álbmoga, ja sihkkarastit sin vuoigatvuođaid beassat geavahit sámegiela, doaimmahit kultuvrra ja oažžut oahpahusa.</p>
<p>Sámediggi lea formaliseren ovttasbarggu sámegiela hálddašanguovllu gielddaiguin guovttegielalašvuođaruđaid geavaheamis. Leat sohppojuvvon ovttagaslaš ovttasbargošiehtadusat daid gielddaiguin mat ožžot guovttegielalašvuođaruđaid. Ovttasbargošiehtadusat geatnegahttet gielddaid eanet árjjalaččat leat mielde nannemin ja gáhttemin sámegiela.</p>
<p>Hástalusat</p>
<p>Dat máhttu mii gávdno ja masa lea čujuhuvvon bajábealde, čájehit čuovvovaš guovddáš hástalusaid mat gieđahallojuvvojit lagabui:</p>
<p>Máhttu fárrenmálle birra Mánáidlogu njiedjan beallái Bargosadjeovdáneapmi Álbmoga boarásmuvvan Vuordámušat gávpogiin</p>
<p>Máhttu fárrenmálle birra</p>
<p>Nu mo čájehuvvon bajábeale kapihttalis, de fárrejit olbmot sámi guovlluin (SDE-guovllus) gávpogiidda. Guhkit áiggi juo lea leamaš uhcit eanet guovddušteapmi. Dat mii lea ođas, lea ahte dát sojut leat čielgaseappot go ovdal, ja ahte dat čuhcet sámi guovlluide garraseappot go eará guovlluide. Deaŧalaš lea dat ahte árbevirolaš sámi guovlluin eai leat leamaš stuorát čoahkkebáikkit dahje gávpogat maidda olbmot sáhttet fárret. Danne fárrejit olbmot eret dain báikkiin mat leat adnojuvvon sámi ássanguovlun.</p>
<p>Sámediggi dárbbaša eanet dieđuid fárrenmálle birra, manne olbmot fárrejit, gosa sii fárrejit ja geat dat fárrejit. Maiddái máhtu dan birra mii sáhtášii bissehit dán eretfárrema. Dáidda gažaldagaide lea lunddolaš máhccat doaibmaplánas dahje dieđáhusas.</p>
<p>Mánáidlogu njiedjan beallái</p>
<p>Stuorámus hástalussan sámi servodahkii lea várra dat ahte daid mánáid lohku, mat leat gaskal 0 ja 9 jagi, njiedjá beallái 2000 rájes 2020 rádjai árbevirolaš sámi ássanguovlluin. Uhcit ja uhcit mánát šaddet bajás dain sámi birrasiin, gos giella ja kultuvra lea doaimmas. Dat mearkkaša uhcit mánát mánáidgárddiin, ja uhcit skuvlaoahppit. Boađusin lea ahte skuvllat ja sámi mánáidgárddit heaittihuvvojit.</p>
<p>Bargosadjeovdáneapmi</p>
<p>Maiddái sámi servodagat vásihit rievdama máhttovuđot ekonomiijii, mas vuođđoealáhusaid ja industriija bargosajit uhccot dakkár ealáhusaid bargosajiid ektui, main gáibiduvvo alla oahppu. Seammás čájehuvvo ahte máhttointensiiva bargosajit ásahuvvojit gávpogiidda ja stuorát čoahkkebáikkiide. Go lea nu ahte bargosajit dat vuosttažettiin mearridit guđe guovlluide olbmot fárrejit, de vuoittahallet sámi árbevirolaš guovllut.</p>
<p>Čoahkkingirjji čállit: Marit Ellen Mienna  78 siidu 156 siiddus</p>
<p>Álbmoga boarásmuvvan</p>
<p>Boarrásiid lohku lassána miehtá riikka. Maiddái sámi boarrásiid lohku lassána sihke gávpotgielddain ja boaittobeliin. Gávpogiid sámi boarrásat lea dakkár joavku mii lea loktejuvvon politihkalaš dássái maŋimus áiggiid. Boarráset sámi álbmoga birra gávpogiin lea uhccán máhttu. Sámediggi ballá ahte sámi boarrásiid dárbbut boarrásiidfuolahusas eai leat fuolahuvvon, erenoamážit giela ja kultuvrra dáfus.</p>
<p>Seammás váilot sámegielat bargit boarrásiidfuolahusas sámi guovlluin. Stuorra oassi sisafárremis sámi guovlluide leat olgoriikka bargit. Sii hálddašit uhccán sámegiela, ja dat hedjonahttá gulahallama gaskal sámegielat boarrásiid ja dearvvašvuođabargiid sámi guovlluin.</p>
<p>Vuordámušat gávpogiin</p>
<p>Gávpot gielddaid hástalus lea addit dohkálaš sámegieloahpu, dearvvašvuođabálvalusa ja láhčima kulturdoaimmaheami várás. Guhkit áiggi vuollái šaddá maiddái sámi fálaldaga addin boarrásiidda stuorra hástalussan gávpotgielddaide.</p>
<p>Sámediggi oaidná ahte dárbbašuvvojit sámi deaivvadansajit gávpogiin, mat maiddái sáhttet leat sámi dáidaga ja kultuvrra gaskkusteami arenan.</p>
<p>Scenariat</p>
<p>Sámediggeráđđi háliida digaštallat servodaga duohta ovdáneami. Scenariat leat jurddašuvvon govvan mat čájehit guđe guvlui sámi servodat sáhttá ovdánit. Eaktun lea ahte Sámedikki rámmat leat sullii dálá dásis ja dat gáibida vuoruhemiid. Dás biddjojuvvojit ovdan golbma boahtteáigge scenaria mat sáhttet leat oassin digaštallamis:</p>
<p>Molssaeaktu 1: Joatkit nu mo dál</p>
<p>Sámediggeráđđi sáhttá joatkit gulahallama Álttáin, Romssain ja Osloin. Váikkuhangaskaomiid geavaheapmi doalahuvvo dálá dásis gávpogiin, ja lágiduvvojit sámi deaivvadansajit, sámi vahkut, sámi viesut ja eaŋkillágideamit. Oktavuohta Sámedikki ealáhusovddidandoarjagiid doaibmaguovllu gielddaiguin dáhpáhuvvá surggiid mielde ja soaittáhagas.</p>
<p>Jus dát strategiija válljejuvvo, de fárrejit ain nissonolbmot ja nuorat sámi árbevirolaš guovlluin gávpogiidda. Guovdduštahttin nannejuvvo. Giliskuvllat heaittihuvvojit ja sáhttá dagahit ahte uhcit mánát ohppet sámegiela. Šaddá dárbu háhkat bargofámuid eará sajiin dusten dihtii dearvvašvuođa- ja fuolahussuorggi hástalusaid.</p>
<p>Molssaeaktu 2: Árjjalaš gávpotpolitihkka</p>
<p>Sámediggi intensivere ovttasbarggu gávpotgielddaiguin, ja áŋgiruššá árjjalaččat iešguđet kultuvrralaš doaibmabijuiguin, festiválaiguin, sámi viesuiguin ja eará. Seammás addojuvvo vejolašvuohta doarjut ealáhusovddidandoaibmabijuid gávpogiin. Seammás áŋgiruššojuvvo eanet sámi mánáidgárddiiguin ja sámi oahpahusain gávpogiin.</p>
<p>Jus dát strategiija válljejuvvo, de ii leat eahpelunddolaš jus mahká Romsa nanusmahttá iežas dili sámi gávpogin. Eanet gávpogat válljejit čalmmustahttit sámi giela ja kultuvrra, huksejuvvojit positiivva guottut sápmelaččaid ektui oppalaččat ja jienastuslohku lassána gávpogiin. Go sámevuohta čalmmustahttojuvvo gávpogiin, de dat dagaha ahte eanebut háliidit oahppa sámegiela ja oassálastit sámi kultuvrii.</p>
<p>Molssaeaktu 3: Sámi guovllut ođđa lassánanregiovdnan</p>
<p>Sámediggi ráhkada ovttas árbevirolaš ássanguovlluid gielddaiguin guhkesáigge ovddidanstrategiijaid, áŋgiruššojuvvo árjjalaččat gealbobargosajiiguin ja kulturealáhusaiguin. Sámi oahpaheddjiid ja</p>
<p>Čoahkkingirjji čállit: Marit Ellen Mienna  79 siidu 156 siiddus pedagogaid oahpaheapmi vuoruhuvvo, ja ovttas gielddaiguin loktejuvvo mánáidgárddiid ja skuvllaid kvalitehta. Resursageavaheapmi gávpogiid ektui doalahuvvo dálá dásis.</p>
<p>Jus dakkár áŋgiruššan sámi surggiiguin lihkostuvvá, mas deattuhuvvojit buorit giella- ja kulturfálaldagat oktan dakkár bargosajiiguin mat gáibidit alit oahpu, de dat sáhttá mielddisbuktit ahte eanebut fárrejit árbevirolaš sámi guovlluide. Mánát šaddet guovttegielagin ja sámegiella doaibmá ealli giellan. Gelbbolašvuohta, máhttu ja kulturealáhusat addet ovttas ođđa bargosajiid mat geasuhit nuorat olbmuid geain lea gelbbolašvuohta.</p>
<p>Strategiijat</p>
<p>Sámi álbmogis leat vuođđo vuoigatvuođat, vuoigatvuohta identitehta huksejeaddji arenaide ja iešguđet lassánan- ja ovdánandárbbut. Vuođđo vuoigatvuođaide gullet ovdamearkka dihtii vuoigatvuohta sámegillii ja vuoigatvuohta sámegielohppui. Identitehta huksejeaddji arenat sáhttet leat iešguđet kulturovdanbuktima ja deaivvadansajit. Lassáneapmi ja ovdáneapmi sáhttá ovdamearkka dihtii lea doaibmabijut ealáhusovddideamis.</p>
<p>Stuorát sámi álbmot gávpotgielddain buvttiha stuorát deaddu dasa ahte fuolahit vuođđo vuoigatvuođaid, seammás go jearahuvvojit doaibmabijut sihke identitehta huksejeaddji arenain ja lassáneamis ja ovdáneamis. Muhtun árbevirolaš sámi guovlluin, gos vuđolet vuoigatvuođat fuolahuvvojit, biddjojuvvo gáibádus almmolašvuhtii eanet lassáneami ja ovdáneami dáfus. Gávpotgielddain biddjojuvvo dávjá ovddasvástádus Sámediggái.</p>
<p>Čoahkkingirjji čállit: Marit Ellen Mienna  80 siidu 156 siiddus</p>
<p>Bajábeale pyramida vuođul lea vejolaš válddahit boahttevaš strategiija politihkkaovddideamis gávpogiid ektui ja árbevirolaš sámi guovlluid ektui. Pyramida bajimus oassi mii čájeha bargosajiid ásaheami ja eará ovddidandoaibmabijuid sihkkarastin dihtii ássama, gullá árbevirolaš sámi guovlluide. Pyramida vuolit oasi sáhttá maiddái geavahit gávpogiid várás.</p>
<p>Loahpaheapmi ja čoahkkáigeassu</p>
<p>Sámedikkis leat uhccán resurssat ja váldi okto sáhttit čađahit dan politihka maid mii háliidit regionálaovddidansuorggis. Sámi giela, kultuvrra ja servodateallima nannemii ja ovddideapmái lea deaŧalaš optimaliseret ovttasbargošiehtadusaid fylkkagielddaiguin ja oččodit dievaslaš politihka gielddaid ektui. Fylkkagielddat leat deaŧalaš regionála ovddideaddjit, ja gielddat fas leat deaŧalaččat doaibmabijuid álggaheaddjin sámi álbmoga ektui. Ovddasvástideaddji eiseválddit fertejit čielggadit sámi álbmoga vuoigatvuođaid go sii deaivvadit gielddaiguin ja fylkkagielddaiguin. Dakkár vuođđo vuoigatvuođat go vuoigatvuohta oahpahussii sámegielas ja sámegillii fertejit čađahuvvot beroškeahttá das gos dal olbmot ásašedje. Identitehtahuksejeaddji fálaldagat iešguđet gielddain lea eaktun dasa ahte seailluhit ja čalmmustahttit sámi kultuvrra ja leahkima.</p>
<p>Sámediggi lea juo mielde dan barggus maid gielddat ja fylkkagielddat čađahit. Sámedikki bargu álkidahttimin ovttasbargošiehtadusaid fylkkagielddaiguin, šiehtadusaid gielddaiguin guovttegielalašvuođaruđaid dáfus ja šiehtadusaid Oslo ja Romssa suohkaniiguin, lea ovdamearkan Sámedikki regiovdnapolitihkkii. Dát lea maid dakkár bargu maid sámediggeráđđi háliida nannet ja viidáseappot ovddidit. Bargu sihkkarastit sápmelaččaid vuođđo vuoigatvuođa sámi gillii ja oahpahussii galgá jotkojuvvot.</p>
<p>Sámediggeráđi mielas lea deaŧalaš gávdnat nannoset váikkuhangaskaomiid ja čielgaset strategiijaid bisuhan dihtii árbevirolaš sámi guovlluid ássama. Ođđa bargosajit leat hui deaŧalaččat árbevirolaš sámi guovlluid ássamii. Ealáhusovddideapmi lea stuorát hástalus boaittobeliide go gávpotlagaš guovlluide. Sámediggi ferte áŋgiruššat lassánemiin ja ovddidemiin dain guovlluin gos lea negatiiva servodatovdáneapmi. Sámediggi ferte čuovvolit servodatovdáneami vai váikkuhangaskaoamit geavahuvvojit dain guovlluin gos hástalusat leat stuorámusat.</p>
<p>Čoahkkingirjji čállit: Marit Ellen Mienna  81 siidu 156 siiddus Sámediggeráđđi lea dán áššis čielggadan muhtun čuolbmačilgehusaid mat čatnasit guovlo- ja regiovdnapolitihka sámi perspektiivii. Sámedikki mielas lea duohta ahte sámi guovddáš lea dáža boaittobealli. Danne ferte Norgga guovlo- ja regiovdnapolitihkka fuolahit sámi perspektiivva ja daid erenoamáš hástalusaid maid sámi servodat ferte dustet. Ráđđehus galgá ovddidit ođđa dieđáhusa guovlo- ja regiovdnapolitihka birra 2013:s. Sámediggeráđđi bargá dainna ulbmiliin ahte sámi perspektiiva váldojuvvo mielde dieđáhussii.</p>
<p>Ášši meannudeapmi loahpahuvvui 08.06.12 dii. 14.40.</p>
<p>Čoahkkingirjji čállit: Marit Ellen Mienna  82 siidu 156 siiddus</p>
<p>Vuođđogiella: Dárogiella</p>
<p>Ášši/Sak  PFL  005/12 Ášši/Sak  DC 026/12</p>
<p>Samedikki 2012 reviderejuvvon buseahtta</p>
<p>Arkiivaáššenr.. 12/213806 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 24.04.12 SR 061/12 Plána- ja finánsalávdegoddi 04. – 05.06.12 PFL 005/12 Sámedikki dievasčoahkkin 06. – 08.06.12 DC 26/12</p>
<p>Ášši meannudeapmi álggahuvvui 07.06.12 dii. 09.45.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>Sámediggeáirras Olaf Eliassen celkkii iežas bealálažžan áššis Sámedikki 2012 reviderejuvvon bušeahtta.</p>
<p>Várrelahttu Amund Peder Teigmo oassálasttii Olaf Eliassen ovddas áššis  26/12 Sámedikki 2012 reviderejuvvon bušeahtta.</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámedikki doaibma lea meroštallojuvvon netto bušeahttadoaibman, danne bisuha ja juohká Sámediggi iežas bušeahta badjelbáhcaga. Vejolaš vuolláibáza váldojuvvo sisa maŋit jagi bušeahtas. Sámediggi láve jahkásaččat revideret bušeahtas dievasčoahkkimis geassemánus, jahkedieđáhusa mearrádusa vuođul miessemánus mas mielde maiddái jahkerehketdoallu.</p>
<p>Sámediggi sáhttá hálddašit poastta 50 ruđaid maid lea ožžon departemeanttain friija. Dát ii guoskka merkejuvvon ruđaide mat bohte eará departemeantapoasttain, nugo poasttain 22 ja 72. Lassijuolludusat váldojuvvojit dattetge mielde reviderejuvvon bušeahtas.</p>
<p>Čujuhit muđui Sámedikki jahkerehketdollui ja Sámedikki 2011 jahkedieđáhussii, ášši 005/12.</p>
<p>Sámedikki 2011 rehketdoallu čájeha rehketdoalu dáfus vuolláibáhcaga mii lea 11 643 871ru. Jagi 2011 loahpaheapmi čájeha ahte Sámediggi lea gártadan iežaskapitála 13 046 290 ru, go das geassit eret vuolláibáhcaga mii lea 11 643 871 ru, de šaddá badjelbáza 1 402 419 ru ođđasis juohkin láhkai reviderejuvvon bušeahtas 2012.</p>
<p>Liige juolludusaid juohkin ja ođđasis juohkin bušeahtas 2012 oidno tabeallain vuolábealde ja válddahus ovttaskas poasttaid birra maid lea vuolábealde.</p>
<p>Departemeanttaid juolludusat</p>
<p><em type="bold">Ollislaš juolludus Sámediggái</em> </p>
<p><em type="bold">Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Ođasmahttin-, háldd.- ja girgodepartemeanta-OHG233 650 000233 650 000 Máhttodepartemeanta - MD36 518 00036 518 000 Máhttodepartemeanta - MD14 179 00014 179 000 Birasdepartemeanta - BD3 093 0003 093 000 Kulturdepartementa - KD70 379 00070 379 000 Dearvvašvuođa- ja fuolahusdepartemeanta DFD5 800 0005 800 000 Mánaid-, dásseárvo- ja searvadahttindep.- MDD1 000 0001 000 000 Eanadoallo- ja biebmodepartemeanta - EBD4 000 0004 000 000</p>
<p><em type="bold">Juolluduvvon oktiibuot I368 619 000368 619 000</em> </p>
<p>Sámeálbmotfoanda 2 535 0002 535 000</p>
<p><em type="bold">Juolluduvvon oktiibuot II371 154 000371 154 000</em>  </p>
<p>Sámedikki 2012 bušeahtta lea oktiibuot 368 619 000 ru,  das ii mielde sámeálbmotfoanda 2 535 000 ru.</p>
<p>Sámedikki ollisalaš sisaboahtu ja golut</p>
<p><em type="bold">Sámedikki boađut ja golut buohkanassii</em> </p>
<p><em type="bold"> Bušeahtta -12 Liigejuolludeap Ođđasisjuog. bušRev.buš-12</em> </p>
<p><em type="bold">Doaibmaboađut</em> Departemeanttaid juolludusat368 619 000368 619 000 Sámeálbmotfoanda7 950 0007 950 000 </p>
<p><em type="bold">Doaibmaboađuid submi376 569 000376 569 000</em> </p>
<p><em type="bold">Váikkuhangaskaoamit</em> Giella65 563 00065 563 000 Kultuvra94 587 000-150 00094 437 000 Máhtolašvuohta41 980 00041 980 000 Dearvvašvuođa- ja sosiálaáŋgiruššan3 965 0003 965 000 Areálat ja Biras1 000 0001 000 000 Birasgáhtten ja kultursuodjalus2 500 000400 0002 900 000 Ealáhus37 627 00037 627 000 Regionalá ovddideapmi3 707 0003 707 000 Riikaaidgaskasaš ja sámi ovttasbargu1 219 0001 219 000 Sámi organisašuvnnat3 651 0003 651 000 Eará váikkuhangaskaoamit5 672 0005 672 000 Eará doaibmabijut3 848 000952 4194 800 419 </p>
<p><em type="bold">Váikkuhangaskaomiid submi265 319 0001 202 419266 521 419</em> </p>
<p><em type="bold">Doaibmaboađuid - Váikkuhangaskaomiid submi111 250 000-1 202 419110 047 581</em> </p>
<p><em type="bold">Doaibmagolut</em> Politihkalaš dási doaibma21 250 00021 250 000 Hálddahusa doaibma90 000 000200 00090 200 000 </p>
<p><em type="bold">Doaibmagoluid submi111 250 000200 000111 450 000</em> </p>
<p xml:lang="nob"><em type="bold">JAHKEBOAĐUS-1 402 419-1 402 419</em> </p>
<p>Badjelbáhcaga juohkin</p>
<p>Tabeallat vuolábealde čujuhit movt badjebáza 1 402 419 ru juogaduvvo.</p>
<p>Kultuvra</p>
<p><em type="bold">Čoahkketabealla - Sámi kultuvra</em>3,5 % </p>
<p><em type="bold">Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Njuolgga doarjagat71 891 000350 00072 241 000 Ohcanvuđot doarjja15 901 00015 901 000 Prošeakta iezamet hálddus500 000-500 000 Sámi dáiddáršiehtadus6 295 0006 295 000</p>
<p><em type="bold">Submi 94 587 000-150 00094 437 000</em>  </p>
<p><em type="bold">Njuolgga doarjagat - Sámi kultuvra</em> </p>
<p><em type="bold">Poasta Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Sámi kulturviesut11 034 000350 00011 384 000 Sámi festiválat 3 125 0003 125 000 Sámi valáštallan2 748 0002 748 000 Sámi teáhter19 273 00019 273 000 Mobiila girjerádjobálvalusat 7 184 0007 184 000 Museat24 779 00024 779 000 NuorajTV300 000300 000</p>
<p><em type="bold">Submi68 443 000350 00068 793 000</em>  </p>
<p>Mearrasámi gelbbolašvuođaguovddážii várrejuvvo 350 000 ru reviderejuvvon 2012 bušeahtas. Dan geažil go Porsáŋggu gielda ii šat atte jahkásaš doaibmadoarjaga 2012:s Mearrasámi gelbbolašvuođa guovddážii.  Ekonomalaš dili geažil várrejuvvo 350 000 ru ovtta gearddi submin 2012:s.</p>
<p><em type="bold">Beaivváš Sámi Našunálateáhtera teáhtervistti ovdaprošeakta - prošeakta iezamet hálddus</em> </p>
<p><em type="bold">Poasta Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Beaivváš Sámi Našunálateáhter teáhtervissti ovdaprošeakta500 000-500 000</p>
<p><em type="bold">Submi500 000-500 000</em>  </p>
<p>Beaivváš Sámi Našunálateáhtera ovdaprošeakta gárvvistuvvui ja máksojuvvui 2011:s. Dan vuođul juhkkojuvvo 500 000 ru eará doaibmabijuide 2012:s.</p>
<p>Kulturmuitosuodjaleapmi</p>
<p><em type="bold">Čoahkketabealla - Kulturmuitosuodjalus</em>3,5 % </p>
<p><em type="bold">Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Ohcanvuđot doarjja2 000 0002 000 000 Prošeakta iezamet hálddus500 000400 000900 000</p>
<p><em type="bold">Submi2 500 000400 0002 900 000</em>  </p>
<p><em type="bold">Nuortasámi kulturbiras nuortalaš gillis - prošeakta iezamet hálddus</em> </p>
<p><em type="bold">Poasta Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Nuortasámi kulturbiras nuortalaš gillis500 000400 000900 000</p>
<p><em type="bold">Submi500 000400 000900 000</em>  </p>
<p>Jagi 2012 bušeahtas lea várrejuvvon 500 000 ru bisánansadjái Nuortalašgilis. Oassi dán supmis lea geavahuvvon detáljaplánemii fálaldaga oktavuođas. Čájeha ahte fálaldatrahpamis bođđi ovdan dárbu oažžut lasi 400 000 ru vai bisánansaji sáhttá hukset dán jagi. Reviderejuvvon 2012 bušeahtas várrejuvvo 400 000 ru Nuortalaš gili kulturbirrasii.</p>
<p>Ealáhusat</p>
<p>Dárbu lea rievdadit kapihttala 9.4 áŋgiruššansuorgi geasuheaddji báikegottit Sámedikki 2012 bušeahtas. Dát rievdadus dagaha dan ahte ferte ráhkadit ođđa vuollekapihttala 18.18 Erenoamáš eavttut vuollái ovttaskas ohcanvuđot doarjjaortnegiid várás. Rievdadusat mat fertejit dahkkojuvvot Sámedikki ohcanvuđot doarjjaortnegiid njuolggadusaid mielde bohtet ovdan loahpas dán dokumeanttas.  Sámedikki 2012 reviderejuvvon bušeahtas lea rievdaduvvon čuovvovaš:</p>
<p>Kapihtal 9.4.6.1 Doaibmabidju 1: Álggahit ja čuovvolit Ovttasbarggu ovddidanbirrasiiguin – iežas prošeavtta sadjái biddjojuvvo čuovvovaš teaksta:</p>
<p>Doaibmabidju 1: Ovddidanbirrasiid movttiidahttin – ohcanvuđot ortnet</p>
<p>Jagi 2012 vuoruheamit:   Ealáhusprošeavttat mat buvttihit oalle ollu fitnodatovddideami sámi guovlluin.</p>
<p>Doarjjaoažžut ja olahusjoavku ortnegis: Ovddidanbiras ja organisašuvnnat mat barget ealáhusovddideami nannemiin sámi guovlluin</p>
<p>Bušeahtta:   600 000 ru</p>
<p>Galgá váikkuhit dan ahte:   Sámi guovlluide šaddá árjjalaš ealáhusovddidanbiras</p>
<p>Eará doaibmabijut</p>
<p><em type="bold">Čoahkketabealla - eará doaibmabijut</em>3,5 % </p>
<p><em type="bold">Poasta Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Sámedikki konferánssat 1 873 000700 0002 573 000 Sámiide guoski statistihkka Norggas375 000375 000 Bálkkašumiid ja stipeanddaid juohkin100 000100 000 Dutkan ja ovddideapmi, čielggadeamit ja duođ.prošeavttat500 000252 419752 419 Árvvoštallamat1 000 0001 000 000</p>
<p><em type="bold">Submi3 848 000952 4194 800 419</em>  </p>
<p><em type="bold">Konferánssat Sámedikki oktavuođas </em>Sámediggi Norgga bealde lea bovdejuvvon ráhkkaneaddji konferánsii álgoálbmogii 2014 máilmmikonferánssa oktavuođas (WCIP 2014) Álttás geassemánus 2013. Dát dagaha dan ahte šaddá hui ollu ráhkkanan- ja láhčinbargu 2012:s: </p>
<p>  <em type="bold">Ráhkkanančoahkkin Københámmanis</em> lea čađahuvvon ođđajagimánus. Københámmanis mearriduvvui ahte biddjojuvvo <em type="bold">máilmmiviidosaš oktiiordnenjoavku (GCG)</em> dán máilmmikonferánssa várás. Dán oktavuođas adno ruhta joavkku mátkkiide ja dárbbuide, dán proseassa ruhtadit maiddái earát.   <em type="bold">Visotsámi/regionála ráhkkanemiid</em> oktiiordnen. Sihkkarastin dihte ahte dán barggus šaddá nu viiddis go vejolaš, mii lea mearrideaddji deaŧalaš proseassa lágalašvuhtii, de fertet sáhttit doarjut guoskevaš organisašuvnnaid láhčima ja searvama.   <em type="bold">VIA Alta</em> áigu bargagoahtit dainna ja áigu ásahit dieđihanliŋkka, láhčin- ja ráhkkananbarggu konferánssa ektui Álttás ja nu ain.  </p>
<p>Várrejuvvo 700 000 ru reviderejuvvon 2012 bušeahtas ráhkkaneaddji riikkaidgaskasaš álgoálbmotkonferánsii mii galgá dollojuvvot Álttás 2013:s.</p>
<p><em type="bold">Čielggadusat ja duođaštanprošeavttat </em>Postii lasihuvvo 252 419 ru. </p>
<p>Sámediggi áigu álggahit čielggadanbarggu sámi skuvlla ektui. Čielggadusbargui gullá guorahallat mii galgá leat sámi skuvllaid dovdomearkan, makkár hástalusat ja dárbbut skuvllain leat čađahit daid sámi prinsihpaid mat leat Máhttoloktema oahppoplánadahkosis, ja makkár spiehkastagaide sáhttá leat dárbu dalle go skuvllat galget addit ovttaárvosaš oahpahusa ohppiide nugo muđui lea eará skuvllain Norggas.</p>
<p>Hálddahusdási doaibmagolut</p>
<p><em type="bold">Hálddahusa doaibmagolut</em>3,5 % </p>
<p><em type="bold">Poasta 01 Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>-Hálddahusa doaibmagolut90 000 000200 00090 200 000-<em type="bold">Submi90 000 000200 00090 200 000</em>  </p>
<p>Sámediggi lea ožžon ohcamiid Báhccavuona, Gálssá, Ráissa, Skiervvá ja Siellaga suohkaniin beassat mielde sámedikki ealáhusovddideami doarjagiid doaibmaguvlui (SDE-guvlui). Dát servodagat rahčet heajos ealáhuseallimiin, uhccán ođđaálggahemiiguin, negatiiva veahkadatovdánemiin ja guovdduštahttimiin. Sámediggi háliida veahkehit ealáhusovddideami dáid suohkaniin, ja searvvaha dákko bokte dáid suohkaniid doaibmaguvlui. SDE-guovllu ovddeš viiddideami vuođul diehtá Sámediggi ahte dát dagaha ahte eanebut háliidit juogadit Sámedikki váikkuhangaskaomiid. Danne vurdojuvvo ahte váikkuhangaskaoamit ealáhusovddideapmái lasihuvvojit boahttejagi bušeahtas.</p>
<p>Sámedikki ealáhusovddideami doarjagiid doaibmaguovllu (SDE-guovllu) viiddideapmi mearkkaša eanet ohcamiid ohcciin ja suohkaniin. Danne várre Sámediggi 200 000 ru, mii vástida virgeresurssa 2012 lohppii, gokčat dán dárbbu. Vuordimis lea ahte dárbbašuvvo vel 1 virgi gokčat dan lassebarggu maid viiddideapmi mielddisbuktá.</p>
<p>Sámedikki njuolgga doarjjaortnegiid njuolggadusat</p>
<p>Dárbu lea rievdadit kapihttala 17.7 Máksineavttut NuorajTV:ii. Ii leat leamaš vejolašvuohta oažžut ovttas ruhtadeami departemeanttaiguin. NuorajTV lea oččodeamen ovttas ruhtadeami eará aktevrraiguin. Sámedikki 2012 reviderejuvvon bušeahtas leat dahkkojuvvon čuovvovaš rievdadusat:</p>
<p><em type="bold">Kapihtal  17.7 máksineavttut </em>NuorajTV:ii: 50 % doarjagis máksojuvvo dalle go ovttas ruhtadeapmi eará aktevrraiguin lea dahkkojuvvon. Loahppa 50 % máksojuvvo dalle go eavttut leat ollašuhttojuvvon ja doarjjaoažžu lea sádden máksinávžžuhusa Sámediggái. Sus gii vuolláičállá máksinávžžuhusa galgá leat fápmudus čatnat fitnodaga/ásahusa jna. </p>
<p>Dárbu lea rievdadit vuolitkapihttala 17.9 Doarjaga geahpedeapmi ja 17.12.5 Sámi festiválat Sámedikki 2012 bušeahtas. Sámedikki 2012 reviderejuvvon bušeahtas leat dahkkojuvvon čuovvovaš rievdadusat:</p>
<p><em type="bold">Kapihttalii 17.9 Doarjaga geahpedeapmi biddjojuvvo sadjái čuovvovaš teaksta: </em>Jos badjelbáza (jahkeboađus) ovddit jagis manná badjel 20 % doarjjasupmis, de geahpeda Sámediggi doarjjasupmi čuovvovaš bušeahttajagis vásttolaččat. Dát ii guoskka doarjagii mii lea addojuvvon gielddaide ja fylkkagielddaide. </p>
<p><em type="bold">Kapihttalis 17.12.5 Sámi festiválat sihkkojuvvo nubbi kuvlačuokkis eavttuid vuolde: </em><span type="quote">“Doarjjaoažžu ii sáhte oažžut doarjaga Sámedikki ohcanvuđot doarjjaortnegiin mat gusket doaimmaide festivála oktavuođas.”</span> </p>
<p>Sámedikki ohcanvuđot doarjjaortnegiid njuolggadusat</p>
<p>Dárbu lea rievdadit ja láhčit vuollekapihttaliid kapihttalis 18.18 Sierra eavttut ovttaskas ohcanvuđot doarjjaortnegiidda mat leat Sámedikki bušeahtas 2012:s. Sámedikki 2012 reviderejuvvon bušeahtas leat dahkkojuvvon čuovvovaš rievdadusat:</p>
<p><em type="bold">Kapihttalii 18.18.7.2 Eanadoallu biddjojuvvo čuovvovaš teaksta sadjái:  </em></p>
<p>Eanadoallu</p>
<p>Dieđut mat galget leat mielde ohcamis:   Ásahuvvon doaimmat mat ožžot doarjaga galget sáhttit čujuhit positiivvalaš fitnodatekonomalaš ovdáneapmái    Ohccis galgá leat dohkálaš fágagelbbolašvuohta nugo relevánta oahppu ja fitnovásihus</p>
<p>Eavttut:   Doarjja stáhta mielkeeriide addojuvvo 3 jagi rádjai ásaheami maŋŋá   Doarjaga vuolimus rádji prošeavttaide dahje doaibmabijuide lea 50 000 ru.    Doarjja ii addojuvvo mašiinnaide ja reaidduide, gálvogoluide, bajásdoallamii, doaibmavuđot goluide, doaibmabijuide mat botnjet gilvvu, láigohanvisttiide, vuorkávisttiide, giddodagaid oastimii, leasemii, sieiva lonuhemiide, bálkágoluide, vuođđoohppui, kurssaid, semináraid ja konferánssaid lágideapmái,  ja doaibmabijuide mat ruhtaduvvojit almmolaš bušeahttapoasttaid bokte.   Prošeakta galgá gárvvistuvvot maŋimuštá jagi maŋŋá doarjjareivve dáhtona.</p>
<p>Meroštallannjuolggadusat:   Gitta 30 % dohkkehuvvon gollomeroštallamis ja eanemusat 400 000 ru    Ovttasbargodoaibmabijuide main lea stuorra mearkkašupmi báikkálaš sámi álbmogii lea doarjja eanemusat 500 000    Ođđa ásaheddjiid rekrutteremii dahje doaluid badjelii váldimii ja gitta 3 jagi maŋŋá álggaheami: Eanemusat 100 000 ru ja gitta 1 ru rádjai mielkelihttera nammii doarjja stáhta mielkeeriid oastimii. Stuorámus almmolaš doarjja ii sáhte leat eanet go 50 % (1,75 ru lihttera nammii   Iežas bargu ja iežas ávdnasiid oassi ii sáhte leat badjel 20 % dohkkehuvvon gollomeroštallamis</p>
<p>Ohcanáigemearri:   Rabas ohcanáigemearri   Ohcanáigemearri mielkeeriid oastimii lea guovvamánu 1. b. 2012. Ohcamat mat leat sáddejuvvon dán dáhtona maŋŋá eai realitehta meannuduvvo.</p>
<p><em type="bold">Kapihtal 18.18.7.3 Lassiealáhusat boazodoalus lea rievdaduvvon čuovvovaččat:  </em>Ođđa kuvlačuokkis eavttuid vuolde: </p>
<p>Eavttut:   Vuolimus doarjjarádji prošeavttaide dahje doaibmabijuide lea 30 000 ru</p>
<p>Rievdaduvvon ohcanáigemearri:</p>
<p>Ohcanáigemearri:   Rabas ohcanáigemearri.</p>
<p><em type="bold">Kapihttalis 18.18.7.5 Sámi mátkeealáhusat ahtanuššamin – Árvoháhkanprográmma, leat dahkkojuvvon čuovvovaš rievdadusat: </em>Ođđa kuvlačuokkis eavttuid vuollái: </p>
<p>Eavttut:   Vuolimus doarjjarádji prošeavttaide dahje doaibmabijuide lea 30 000 ru</p>
<p>Rievdaduvvon ohcanáigemearri:</p>
<p>Ohcanáigemearri:   Rabas ohcanáigemearri.</p>
<p><em type="bold">Kapihtal 18.18.7.6 Ovddidan- ja investerendoaibmabijut – duoji ealáhusšiehtadusas lea rievdaduvvon čuovvovaččat:  </em>Ohcanáigemearit rievdaduvvon: </p>
<p>Guoská investeren- ja ovddidandoarjagii:   Rabas ohcanáigemearri</p>
<p>Álggahanstipeanda:   Rabas ohcanáigemearri</p>
<p><em type="bold">Kapihtal 18.18.7.9 Meahcástanealáhusaid ovddideapmi – lotnolasealáhusaid árvoháhkan prográmma, lea čuovvovaččat rievdaduvvon:  </em>Vuosttáš kuvlačuokkis eavttuid vuolde sihkkojuvvo ja sadjái biddjojuvvo dát: </p>
<p>Eavttut:   Vuolimus doarjjarádji prošeavttaide dahje doaibmabijuide lea 30 000 ru</p>
<p>Vuosttaš kuvlačuokkis meroštallannjuolggadusaid vuolde sihkkojuvvo ja sadjái biddjojuvvo čuovvovaš:</p>
<p>Meroštallannjuolggadusat:   Gitta 50 % dohkkehuvvon gollomeroštallamis ja eanemusat 300 000 ru. Ovttasbargodoaibmabijuide main lea stuorra mearkkašupmi báikkálaš sámi álbmogii lea doarjja eanemusat 500 000 ru</p>
<p>Rievdaduvvon ohcanáigemearri:</p>
<p>Ohcanáigemearri:   Rabas ohcanáigemearri</p>
<p><em type="bold">Ođđa ortnet kapihttalii ealáhusat, Áŋgiruššansuorgi geasuheaddji báikegottit, Doaibmabidju 1:</em> <em type="bold">Ovddidanbirrasiid movttiidahttin – ohcanvuđot doarjja </em>Ođđa ohcanvuđot ortnega vuođul lea dárbu ráhkadit ođđa vuollekapihttala kapihttalii Sierra eavttut  ovttaskas ohcanvuđot doarjjaortnegiid várás man namma lea: </p>
<p>Ovddidanbirrasiid movttiidahttin  Dieđut mat galget boahtit ovdan ohcamis:   Ohcci galgá čujuhit ahte prošeakta ovddida árjjalaš ealáhusovddidanbirrasa sámi guovlluin. Ovttasbargu gielddaiguin ja eará aktevrraiguin deattuhuvvo.    Ohcama vuođđun galgá leat prošeaktaplána. Galgá čielgasit boahtit ovdan mii lea prošeavtta mihttomearri ja strategiijat, makkár organisašuvnnas lea ovddasvástádus prošeavttas, movt ovttasbargu eará aktevrraiguin galgá doaibmat ja mii leat prošeavtta áigerámma</p>
<p>Eavttut:   Vuolimus doarjjarádji lea 100 000 ru   Doarjja ii addojuvvo almmolaš aktevrraide, fysalaš investeremiidda ja doaibmabijuide mat ruhtaduvvojit almmolaš bušeahttapoasttaid bokte.   Doarjja ii addojuvvo dan vuođul man ollu lahtut organisašuvnnas leat    Prošeakta gárvvistuvvo maŋimuštá jagi maŋŋá doarjjareivve dáhtona</p>
<p>Meroštallannjuolggadusat:   Eanemustá sáhttá addojuvvot doarjja gitta 50 % dohkkehuvvon goluin ja doarjja eanemusat sáhttá leat 500 000 ru   Sámediggi ii searvva dakkár prošeavttaid ruhtadeapmái maid gollomeroštallan lea badjel 5 000 000 ru   Iežas bargu ii sáhte leat badjel 20 % dohkkehuvvon gollomeroštallamis</p>
<p>Ohcanáigemearri: Rabas ohcanáigemearri</p>
<p>EEO-njuolggadusat: Doarjja juolluduvvo EEO-šiehtadusa njuolggadusaid mearkkašmeahttun doarjaga mielde. Mearkkašmeahttun doarjaga njuolggadusat čuvvot skábmamánu 14. b. 2008 láhkaásahusa nr 1213. Dáid njuolggadusaid mielde ii sáhte doarjjaoažžu vuostáiváldit mearkkašmeahttun doarjaga eanet go oktiibuot 200 000 Euro (mii lea sullii 1,6 miljon ruvnnu 2011:s) ovtta dahje máŋgga sajis 3 jagi rehketdoallojagi áigodagas.</p>
<p>Ovdalgo doarjaga sáhttá máksit ferte doarjjaoažžu duođaštit Sámediggái ahte ii oaččo mearkkašmeahttun doarjaga eará sajis máksinjagi dahje guovtti ovddit jagiin mat oktiibuot Sámedikki doarjagiin gaskamearálaččat eai leat eanet go 515 000 Norgga ruvnnu. Vejolaš ođđa almmolaš doarjjaohcamiid oktavuođas (beroškeahttá gos oažžu doarjaga) lea doarjjaoažžus geatnegasvuohta dieđihit dán doarjaga birra. Dieđihangeasku gusto 3 rehketdoallojagi fálaldatáigemeari rájes</p>
<p>Plána- ja finánsalávdegotti árvalus</p>
<p>Álggahus</p>
<p>Bušeahtta lea háhkan- ja resursageavahanplána, seammás go dat lea deaŧalaš bearráigeahččan- ja čuovvolanreaidu Sámedikki ekonomiijastivremis. Bušeahtta čájeha dihto bušeahttaáigodaga plánaid ekonomalaš váikkuhusa, danne ovddida Sámediggeráđđi 2012 reviderejuvvon bušeahta. Jahkeloahpas 2011 čájehuvvo ahte Sámedikkis lea 11.643.871 ruvdnosaš vuollebáza rehketdoalus. Go dán supmi geassá eret 13.046.290 ruvdnosaš gártaduvvon iežaskapitálas, de gártá 1.402.419 ruvdnosaš badjebáza ođđasis juogadeapmái jagi 2012 reviderejuvvon bušeahtas.</p>
<p>Mearkkašumit</p>
<p><em type="italic">Lávdegotti eanetlohku, Bargiidbellodaga sámediggejoavkku (Bb) lahtut Sten Erling Jønsson, Hilde Anita Nyvoll, Ronny Wilhelmsen ja Willy Ørnebakk, Árja lahttu Alf Isaksen, Sámit Mátta-Norggas lahttu Marie Therese Nordsletta Aslaksen ja Ovddádusbellodaga lahttu (FrP) Arthur Tørfoss dorjot mearkkašumi vuosttaš ja nuppi teakstaoasi. </em>Lávdegoddi ovddida čuovvovaš mearkkašumi: </p>
<p><em type="bold">Sámi oahpponeavvo- ja terminologiijaráhkadeapmi </em>Lávdegotti eanetlohku mihtte ahte reviderejuvvon nationálabušeahta lea juolluduvvon Sámedikki bokte 700.000 ru. mii galgá geavahuvvot lullisámi oahpponeavvo- ja terminologiijaráhkadeapmái Elgåprošeavttas.  </p>
<p><em type="bold">Gollegiella </em>Stáhta lea reviderejuvvon nationálabušeahtas juolludan 100.000 ru. Gollegillii, davviriikkalaš sámi giellabálkkašupmái, gokčat goluid juolludeapmái maid davviriikkat juhket vuoruid mielde. 2012:s galgá Norga máksit.  </p>
<p><em type="bold">Juolludaneavttut doarjagii čalmmustahttit Sámiid Álbmotbeaivvi </em>Sámediggi áigu árvvoštallat rievdadit juolludaneavttuid dorjagii čalmmustahtti Sámiid Álbmotbeaivvi go meannuda jagi 2013 bušeahta, vai dat gielddat geat bidjet bargonávccaid ja addet ekonomalaš doarjaga, sáhttet oažžut doarjaga lágideapmái. </p>
<p><em type="italic">Lávdegotti unnitlohku, Norgga sámiid riikkasearvvi (NSR) lahtut Ann-Mari Thomassen, Aili Keskitalo, Rolf Johansen, Jarle Jonassen ja Aile Javo, </em>ovddidedje čuovvovaš mearkkašumi:<em type="italic"> </em></p>
<p><em type="bold">Riddoguolástanvuoigatvuođat fertejit dohkkehuvvot rievttálaččat </em></p>
<p>Barggus nannet riddoguolásteddjiid vuoigatvuođaid, lea Sámediggi dál joavdan ođđa dássái.</p>
<p>Maŋŋel go Stuoradiggi meannudii ášši geassemánu 4. beaivvi 2012, lea bákkolaš ja dárbu ráhkkanahttit ja čađahit rievttálaš proseassaid, oaččuhit juridihkalaš nannema álbmoga vuoigatvuođain guolástit sámi riddo- ja vuotnaguovlluin.</p>
<p>Álggos ferte vuos ráddjet ruđaid ráhkkananbargui, mii čuovvu NSR evttohusa ođđa kapihttalii namahuvvon Borjadat/miehtebiegga. Dát galgá gustot oktiisearvamiid ja doarjagiid vuoigatvuođalaččaide ja berošteddjiide, geat áigot guolástanvuoigatvuođaideaset oažžut geahččaluvvot duopmostuoluin našuvnnalaččat ja gaskariikkalaččat. Lassin dasa galget vuoruheapmái gullat ekonomalaš, juridihkalaš ja praktihkalaš veahkki. Reviderejuvvon bušeahta ekonomalaš rámmat addet ráddjejuvvon vejolašvuođaid, ja ferte dasto čuovvoluvvot 2013 bušeahtas viiddis juolludemiiguin.</p>
<p>Lassin dása berre Sámediggeráđđi geavahit iežas fápmudusa sirdit bušeahttaruđaid, vai dát bargu oažžu dárbbašlaš viidodaga nu fargga go vejolaš.</p>
<p>Evttohus</p>
<p>Evttohus 1</p>
<p><em type="italic">Evttohus Norgga sámiid riikkasearvvis (NSR) </em></p>
<p>Reviderejuvvon bušeahtta 2012 – álggaheapmi Sámediggi lea bargan sihkkarastit sámi vuoigatvuođaid mearrariggodagaide, dan rájes go Sámediggi ásahuvvui. Guolástanriggodagat leat leamaš ja leat ain dehálaš vuođđun sámi gillii, kultuvrii ja ássamii sámi riddo- ja vuotnaguovlluin. Sámediggi doarju ovttajienalaččat Riddoguolástanlávdegotti, NOU2008:5, mii buvttii mielddis riddoálbmoga historjjálaš vuoigatvuođaid dohkkeheami guolásteapmái, ja maiddái oassálastima guolástanriggodagaid hálddašeapmái Finnmárkkus.</p>
<p>Ášši lea dál meannuduvvon Stuoradikkis. Ii Stuoradiggi ge áiggo dohkkehit mearrasámeálbmoga historjjálaš vuoigatvuođaid guolástanriggodagaide. Prinsihppa historjjálaš vuoigatvuođaid hárrái ja oassálastin guolástanhálddašeamis, lea nu dehálaš Sámediggái, ahte dat ferte vuoruhuvvot. Min lagas historjá lea čájehan ahte váilevaš dohkkeheapmi lea dagahan ahte máŋga sámi vuotnaguolásteaddji leat <span type="quote">“guđđojuvvon gáddái”</span>, ja váilevaš ipmárdus guolástanpolitihka hábmemis ja hálddašeamis, leat dahkan dán dili vearrábun.</p>
<p>Sivas go ráđđehus ja Stuoradiggi leat hilgon dehálaš osiid Riddoguolástanlávdegotti evttohusas, de ferte Sámediggi ráhkkanit sámi vuoigatvuođaid ja mearrariggodagaid rievttálaš čielggadeapmái. Sámediggi bidjá reviderejuvvon bušeahtas miljovnna ruvnno ráhkkanahttit vuoruhanbarggu Borjadat. Borjadat gusto ollislaččat oktiisearvanbarggu vuoigatvuođalaččaid dáfus ja /dahje sin organisašuvnnaid, čielggadeami geat galget sáhttit rievttálaš gáibádusa ovddidit ja maid ekonomalaš, juridihkalaš ja praktihkalaš veahki, dassá go dat rievttálaš vejolašvuođat mat gávdnojit, leat geahččaluvvon. Borjadat gusto maiddái dieđuid ja gulahallama áššis, báikkálaččat sámi birrasis ja muđui riddoálbmogis, norgga politihkalaš birrasis ja gaskariikkalaš oktavuođain. Lassin dasa galget várrejuvvot ruđat ovdánahttit eará evttohuvvon váidudandoaimmaid, mat sáhttet buoridit ásaideami ja ássanhálu lagas riddoguovlluin, nugo Doaibmaplána hámis, sámi riddo- ja vuotnaguovlluid várás.</p>
<p>Evttohus 1</p>
<p xml:lang="nob"><em type="bold">9.8 ÁŊIRUŠŠANSUORGI: BORJADAT: SÁMI VUOIGATVUOĐAT – MARIIDNA RESURSSAT </em></p>
<p><em type="bold">9.8.1  Mihttomearit </em>  Buoret vuođđu ássamii sámi riddo- ja vuotnaguovlluin, sámi kultuvrra ávnnaslaš vuođu       sihkkarastima bokte.    Sámi vuoigatvuođaid máhcaheapmi mearraareálaide ja mariidnaresurssaide </p>
<p><em type="bold">9.8.2   Oassemihttomearit </em>  Riektegažaldaga čilgen nationála ja riikkaidgaskasaš riektevuogádagas   Stuorát sámi váikkuhanfámu sihkkarastin guolástuspolitihka hábmemis    Doaibmaplána ráhkadeapmi sámi riddo- ja vuotnaguovlluid várás </p>
<p><em type="bold">9.8.3  Strategiijat </em>  Váikkuhit dan ahte vuoigatvuođaoamasteaddjit dahje vuoigatvuođaoamasteddjiid ovddasteaddjit čuoččaldahttet ášši    Veahkehit vuoigatvuođaoamasteddjiid geavatlaččat, juridihkalaččat ja ekonomalaččat olles riekteproseassa čađa, sihke riikka siste ja riikkaidgaskasaččat   Lihtodit relevánta guolástus- ja riddopolitihka beroštumiiguin   Diehtojuohkin ja gulahallan ášši birra báikkálaččat, nationálalaččat ja riikkaidgaskasaččat   Čađahit proseassa váidudeaddji doaibmabijuid birra  </p>
<p><em type="bold">9.8.4  Ulbmilolahusa eavttut </em>  Čađahuvvon doaimmat plána ektui </p>
<p><em type="bold">9.8.5  Geahčastat ekonomalaš váikkuhangaskaomiin </em></p>
<p>Tabealla 9.7.5</p>
<p>Akt. Čilgehus</p>
<p>RR  Buš 2011 Rev  Buš 2012 Revidert</p>
<p xml:lang="nob">Avvik i %            IEŽAS PROŠEAKTA       1 000  -</p>
<p>Submi                     0   1 000  -</p>
<p xml:lang="nob">9.7.5.1   BORJADAT</p>
<p>RR</p>
<p xml:lang="nob">Bud</p>
<p>Akt. Čilgehus</p>
<p xml:lang="nob">Rev  Bud 2012 Rev</p>
<p xml:lang="nob">Avvik i %            Borjadat        1 000  -</p>
<p>Submi                     0  1 000  -</p>
<p>Ortnega hálddaša Sámediggeráđđi dahje dat orgána masa Sámediggeráđđi fápmuda válddi.</p>
<p>Jahkái 2012 várrejuvvo 1 000 000 ru. Čielggadit rievttálaččat historjjálaš guolástanvuoigatvuođaid mearrasámi vuotna- ja riddoguovlluin.</p>
<p>Gokčojuvvo ná:</p>
<p>Evttohus 2: Kapihtal 9.4.6.1 Doaibmabidju 1: Álggahit ja čuovvolit ovttasbarggu ovddidanbirrasiiguin - hálddahuslaš bargamušat  - 600 000 ru vuoruhuvvo ođđasis áŋgiruššansuorgái Kap 9.8 Borjadat: Sámi vuoigatvuođat - mariidna resurssat</p>
<p>Evttohus 3:  Poasta 01 hálddahuslaš dási golut 200 000 ru vuoruhuvvo ođđasis áŋgiruššansuorgái Kap 9.8 Borjadat: Sámi vuoigatvuođat - mariidna resurssat</p>
<p>Evttohus 4:  9.3.6.1  Áŋgiruššansuorgi Vuođđoealáhusaid rámmaeavttut dábálaš bušeahtas Doaibmabidju 1: Bargat strategalaččat sihkkarastin dihtii areálaid ja resurssaid: - 200 000 ru hálddahuslaš goluin vuoruhuvvo ođđasis áŋgiruššansuorgái Kap 9.8 Borjadat: Sámi vuoigatvuođat - mariidna resurssat</p>
<p>Evttohus 5:</p>
<p>Sihkkut: Ođđa ortnega ealáhuskapihttalis, Áŋgiruššansuorgi geasuheaddji báikegottit, doaibmabidju 1 …. jna Ráđi dieđáhusas</p>
<p>Evttohus 6: Kap 4.3.11 Eará kulturdoaibmabijut - ohcanvuđot doarjagat<em type="bold"> dábálaš bušeahtas</em>: </p>
<p>Ođđa kuvlačuokkis vuoruhemiid vuolde:    Verddevuohta</p>
<p>Evttohus 7:  Kapihtal 18.18.7.2 Eanadoallu: Dieđut mat galget boahtit ovdan ohcamis::  Sihkkut nuppi kuvlačuoggá: <em type="italic">Ohccis galgá leat dohkálaš fágagelbbolašvuohta nugo relevánta oahppu ja fitnovásihus </em></p>
<p>Evttohus 8: Kapihtal 18.18.7.2 Eanadoallu: Eavttut: kuvlačuokkis 3: sihkkut sáni <em type="italic">reaidduid </em></p>
<p>Evttohus 9:  Kapihtal 9.3.6.4: Doaibmabidju 4: Eanadoallu - Ohcanvuđot doarjagat<em type="italic"> dábálaš bušeahtas</em>: Ođđa kuvlačuokkis vuoruhemiid vuolde:    Eanadoalloreaiddut </p>
<p>Evttohus 2</p>
<p><em type="italic">Ovddádusbellodaga evttohus (FrP) Arthur Tørfoss </em></p>
<p>Nu mo evttohus, muhto čuovvovaš rievdadusaiguin:</p>
<p>Eará doaibmabijut Poasta Čilgehus Bušeahtta 2012 Ođđasis juogaduvvon bušeahtta FrP evttohus</p>
<p>Konferánssat maid Sámediggi lágida</p>
<p xml:lang="nob">1 873 000 700 000</p>
<p>Sámi gielat Poasta Čilgehus Bušeahtta 2012 Ođđasis juogaduvvon FrP evttohus</p>
<p>Ođđa prošeakta iežamet hálddus E-oahppan sámegielat (3 400 000)  700 000</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui Sámediggeráđi árvalusevttohusa.</p>
<p>III Jienasteapmi</p>
<p>39 áirasis ledje 34 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 2 hilgojuvvui 31 jienain. 3 jienastedje beali.   Evttohus 1 hilgojuvvui 21 jienain. 13 jienastedje beali.   Plána- ja finánsalávdegotti ráva mearriduvvui 31 jienain 3 jiena vuostá.</p>
<p>IV Beavdegirjelasáhusat</p>
<p>Norgga Sámiid Riikasearvi, ovddidii čuovvovaš beavdegirjelasáhusa:</p>
<p>NSR doarju čuoggáid 1 ja 2 mearkkašumis maid Plána- ja finánsalávdegotti eanetlohku lea evttohan lávdegoddemeannudeamis.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Hilde Anita Nyvoll, áššejođiheaddji Ann-Mari Thomassen</p>
<p>Hilde Anita Nyvoll    2  Aud Marthinsen Willy Ørnebakk   Ann-Mari Thomassen   3  Aili Keskitalo Willy Ørnebakk  Aili Keskitalo    4  Willy Ørnebakk Aili Keskitalo   Rolf Johansen   Ann-Mari Thomassen  Willy Ørnebakk    5  Ann-Mari Thomassen Hilde Anita Nyvoll  Ann-Mari Thomassen   6  Ronny Wilhelmsen Aili Keskitalo   Ann-Mari Thomassen   Jarle Jonassen  Ronny Wilhelmsen   7  Rolf Johansen Willy Ørnebakk  Rolf Johansen   8  Jarle Jonassen   9  Geir Johnsen Rolf Johansen   Ann-Mari Thomassen   Silje Karine Muotka  Geir Johnsen  10  Mariann Wollmann Magga Ann-Mari Thomassen  Mariann Wollmann Magga  11  Per Andersen Bæhr Hilde Anita Nyvoll   Willy Ørnebakk   Ann-Mari Thomassen  Per Andersen Bæhr  12  Anders Somby jr.  13  Láilá Susanne Vars Ann-Mari Thomassen   Silje Karine Muotka   Geir Tommy Pedersen  Láilá Susanne Vars</p>
<p>14  Willy Ørnebakk Geir Tommy Pedersen   Ann-Mari Thomassen   Rolf Johansen  Willy Ørnebakk  15  Aili Keskitalo  16  Vibeke Larsen  17  Láilá Susanne Vars  18  Geir Tommy Pedersen  19  Willy Ørnebakk  20  Anders Somby jr.   Hilde Anita Nyvoll</p>
<p>VI Sámedikki mearrádus</p>
<p>Sámedikki doaibma lea meroštallojuvvon netto bušeahttadoaibman, danne bisuha ja juohká Sámediggi iežas bušeahta badjelbáhcaga. Vejolaš vuolláibáza váldojuvvo sisa maŋit jagi bušeahtas. Sámediggi láve jahkásaččat revideret bušeahtas dievasčoahkkimis geassemánus, jahkedieđáhusa mearrádusa vuođul miessemánus mas mielde maiddái jahkerehketdoallu.</p>
<p>Sámediggi sáhttá hálddašit poastta 50 ruđaid maid lea ožžon departemeanttain friija. Dát ii guoskka merkejuvvon ruđaide mat bohte eará departemeantapoasttain, nugo poasttain 22 ja 72. Lassijuolludusat váldojuvvojit dattetge mielde reviderejuvvon bušeahtas.</p>
<p>Čujuhit muđui Sámedikki jahkerehketdollui ja Sámedikki 2011 jahkedieđáhussii, ášši 005/12.</p>
<p>Sámedikki 2011 rehketdoallu čájeha rehketdoalu dáfus vuolláibáhcaga mii lea 11 643 871ru. Jagi 2011 loahpaheapmi čájeha ahte Sámediggi lea gártadan iežaskapitála 13 046 290 ru, go das geassit eret vuolláibáhcaga mii lea 11 643 871 ru, de šaddá badjelbáza 1 402 419 ru ođđasis juohkin láhkai reviderejuvvon bušeahtas 2012.</p>
<p>Liige juolludusaid juohkin ja ođđasis juohkin bušeahtas 2012 oidno tabeallain vuolábealde ja válddahus ovttaskas poasttaid birra maid lea vuolábealde.</p>
<p>Departemeanttaid juolludusat</p>
<p><em type="bold">Ollislaš juolludus Sámediggái</em> </p>
<p><em type="bold">Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Ođasmahttin-, háldd.- ja girgodepartemeanta-OHG233 650 000233 650 000 Máhttodepartemeanta - MD36 518 00036 518 000 Máhttodepartemeanta - MD14 179 00014 179 000 Birasdepartemeanta - BD3 093 0003 093 000 Kulturdepartementa - KD70 379 00070 379 000 Dearvvašvuođa- ja fuolahusdepartemeanta DFD5 800 0005 800 000 Mánaid-, dásseárvo- ja searvadahttindep.- MDD1 000 0001 000 000 Eanadoallo- ja biebmodepartemeanta - EBD4 000 0004 000 000</p>
<p><em type="bold">Juolluduvvon oktiibuot I368 619 000368 619 000</em> </p>
<p>Sámeálbmotfoanda 2 535 0002 535 000</p>
<p><em type="bold">Juolluduvvon oktiibuot II371 154 000371 154 000</em>  </p>
<p>Sámedikki 2012 bušeahtta lea oktiibuot 368 619 000 ru,  das ii mielde sámeálbmotfoanda 2 535 000 ru.</p>
<p>Sámedikki ollisalaš sisaboahtu ja golut</p>
<p><em type="bold">Sámedikki boađut ja golut buohkanassii</em> </p>
<p><em type="bold"> Bušeahtta -12 Liigejuolludeap Ođđasisjuog. bušRev.buš-12</em> </p>
<p><em type="bold">Doaibmaboađut</em> Departemeanttaid juolludusat368 619 000368 619 000 Sámeálbmotfoanda7 950 0007 950 000 </p>
<p><em type="bold">Doaibmaboađuid submi376 569 000376 569 000</em> </p>
<p><em type="bold">Váikkuhangaskaoamit</em> Giella65 563 00065 563 000 Kultuvra94 587 000-150 00094 437 000 Máhtolašvuohta41 980 00041 980 000 Dearvvašvuođa- ja sosiálaáŋgiruššan3 965 0003 965 000 Areálat ja Biras1 000 0001 000 000 Birasgáhtten ja kultursuodjalus2 500 000400 0002 900 000 Ealáhus37 627 00037 627 000 Regionalá ovddideapmi3 707 0003 707 000 Riikaaidgaskasaš ja sámi ovttasbargu1 219 0001 219 000 Sámi organisašuvnnat3 651 0003 651 000 Eará váikkuhangaskaoamit5 672 0005 672 000 Eará doaibmabijut3 848 000952 4194 800 419 </p>
<p><em type="bold">Váikkuhangaskaomiid submi265 319 0001 202 419266 521 419</em> </p>
<p><em type="bold">Doaibmaboađuid - Váikkuhangaskaomiid submi111 250 000-1 202 419110 047 581</em> </p>
<p><em type="bold">Doaibmagolut</em> Politihkalaš dási doaibma21 250 00021 250 000 Hálddahusa doaibma90 000 000200 00090 200 000 </p>
<p><em type="bold">Doaibmagoluid submi111 250 000200 000111 450 000</em> </p>
<p xml:lang="nob"><em type="bold">JAHKEBOAĐUS-1 402 419-1 402 419</em> </p>
<p>Badjelbáhcaga juohkin</p>
<p>Tabeallat vuolábealde čujuhit movt badjebáza 1 402 419 ru juogaduvvo.</p>
<p>Kultuvra</p>
<p><em type="bold">Čoahkketabealla - Sámi kultuvra</em>3,5 % </p>
<p><em type="bold">Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Njuolgga doarjagat71 891 000350 00072 241 000 Ohcanvuđot doarjja15 901 00015 901 000 Prošeakta iezamet hálddus500 000-500 000 Sámi dáiddáršiehtadus6 295 0006 295 000</p>
<p><em type="bold">Submi 94 587 000-150 00094 437 000</em>  </p>
<p><em type="bold">Njuolgga doarjagat - Sámi kultuvra</em> </p>
<p><em type="bold">Poasta Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Sámi kulturviesut11 034 000350 00011 384 000 Sámi festiválat 3 125 0003 125 000 Sámi valáštallan2 748 0002 748 000 Sámi teáhter19 273 00019 273 000 Mobiila girjerádjobálvalusat 7 184 0007 184 000 Museat24 779 00024 779 000 NuorajTV300 000300 000</p>
<p><em type="bold">Submi68 443 000350 00068 793 000</em>  Mearrasámi gelbbolašvuođaguovddážii várrejuvvo 350 000 ru reviderejuvvon 2012 bušeahtas. Dan geažil go Porsáŋggu gielda ii šat atte jahkásaš doaibmadoarjaga 2012:s Mearrasámi gelbbolašvuođa guovddážii.  Ekonomalaš dili geažil várrejuvvo 350 000 ru ovtta gearddi submin 2012:s.  </p>
<p><em type="bold">Beaivváš Sámi Našunálateáhtera teáhtervistti ovdaprošeakta - prošeakta iezamet hálddus</em> </p>
<p><em type="bold">Poasta Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Beaivváš Sámi Našunálateáhter teáhtervissti ovdaprošeakta500 000-500 000</p>
<p><em type="bold">Submi500 000-500 000</em>  </p>
<p>Beaivváš Sámi Našunálateáhtera ovdaprošeakta gárvvistuvvui ja máksojuvvui 2011:s. Dan vuođul juhkkojuvvo 500 000 ru eará doaibmabijuide 2012:s.</p>
<p>Kulturmuitosuodjaleapmi</p>
<p><em type="bold">Čoahkketabealla - Kulturmuitosuodjalus</em>3,5 % </p>
<p><em type="bold">Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Ohcanvuđot doarjja2 000 0002 000 000 Prošeakta iezamet hálddus500 000400 000900 000</p>
<p><em type="bold">Submi2 500 000400 0002 900 000</em>  </p>
<p><em type="bold">Nuortasámi kulturbiras nuortalaš gillis - prošeakta iezamet hálddus</em> </p>
<p><em type="bold">Poasta Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Nuortasámi kulturbiras nuortalaš gillis500 000400 000900 000</p>
<p><em type="bold">Submi500 000400 000900 000</em>  </p>
<p>Jagi 2012 bušeahtas lea várrejuvvon 500 000 ru bisánansadjái Nuortalašgilis. Oassi dán supmis lea geavahuvvon detáljaplánemii fálaldaga oktavuođas. Čájeha ahte fálaldatrahpamis bođđi ovdan dárbu oažžut lasi 400 000 ru vai bisánansaji sáhttá hukset dán jagi. Reviderejuvvon 2012 bušeahtas várrejuvvo 400 000 ru Nuortalaš gili kulturbirrasii.</p>
<p>Ealáhusat</p>
<p>Dárbu lea rievdadit kapihttala 9.4 áŋgiruššansuorgi geasuheaddji báikegottit Sámedikki 2012 bušeahtas. Dát rievdadus dagaha dan ahte ferte ráhkadit ođđa vuollekapihttala 18.18 Erenoamáš eavttut vuollái ovttaskas ohcanvuđot doarjjaortnegiid várás. Rievdadusat mat fertejit dahkkojuvvot Sámedikki ohcanvuđot doarjjaortnegiid njuolggadusaid mielde bohtet ovdan loahpas dán dokumeanttas.  Sámedikki 2012 reviderejuvvon bušeahtas lea rievdaduvvon čuovvovaš:</p>
<p>Kapihtal 9.4.6.1 Doaibmabidju 1: Álggahit ja čuovvolit Ovttasbarggu ovddidanbirrasiiguin – iežas prošeavtta sadjái biddjojuvvo čuovvovaš teaksta:</p>
<p>Doaibmabidju 1: Ovddidanbirrasiid movttiidahttin – ohcanvuđot ortnet</p>
<p>Jagi 2012 vuoruheamit:   Ealáhusprošeavttat mat buvttihit oalle ollu fitnodatovddideami sámi guovlluin.</p>
<p>Doarjjaoažžut ja olahusjoavku ortnegis: Ovddidanbiras ja organisašuvnnat mat barget ealáhusovddideami nannemiin sámi guovlluin</p>
<p>Bušeahtta:   600 000 ru</p>
<p>Galgá váikkuhit dan ahte:   Sámi guovlluide šaddá árjjalaš ealáhusovddidanbiras</p>
<p>Eará doaibmabijut</p>
<p><em type="bold">Čoahkketabealla - eará doaibmabijut</em>3,5 % </p>
<p><em type="bold">Poasta Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>Sámedikki konferánssat 1 873 000700 0002 573 000 Sámiide guoski statistihkka Norggas375 000375 000 Bálkkašumiid ja stipeanddaid juohkin100 000100 000 Dutkan ja ovddideapmi, čielggadeamit ja duođ.prošeavttat500 000252 419752 419 Árvvoštallamat1 000 0001 000 000</p>
<p><em type="bold">Submi3 848 000952 4194 800 419</em>  </p>
<p>Konferánssat Sámedikki oktavuođas Sámediggi Norgga bealde lea bovdejuvvon ráhkkaneaddji konferánsii álgoálbmogii 2014 máilmmikonferánssa oktavuođas (WCIP 2014) Álttás geassemánus 2013. Dát dagaha dan ahte šaddá hui ollu ráhkkanan- ja láhčinbargu 2012:s:</p>
<p>  <em type="bold">Ráhkkanančoahkkin Københámmanis</em> lea čađahuvvon ođđajagimánus. Københámmanis mearriduvvui ahte biddjojuvvo <em type="bold">máilmmiviidosaš oktiiordnenjoavku (GCG)</em> dán máilmmikonferánssa várás. Dán oktavuođas adno ruhta joavkku mátkkiide ja dárbbuide, dán proseassa ruhtadit maiddái earát.   <em type="bold">Visotsámi/regionála ráhkkanemiid</em> oktiiordnen. Sihkkarastin dihte ahte dán barggus šaddá nu viiddis go vejolaš, mii lea mearrideaddji deaŧalaš proseassa lágalašvuhtii, de fertet sáhttit doarjut guoskevaš organisašuvnnaid láhčima ja searvama.   <em type="bold">VIA Alta</em> áigu bargagoahtit dainna ja áigu ásahit dieđihanliŋkka, láhčin- ja ráhkkananbarggu konferánssa ektui Álttás ja nu ain.  </p>
<p>Várrejuvvo 700 000 ru reviderejuvvon 2012 bušeahtas ráhkkaneaddji riikkaidgaskasaš álgoálbmotkonferánsii mii galgá dollojuvvot Álttás 2013:s.</p>
<p>Čielggadusat ja duođaštanprošeavttat Postii lasihuvvo 252 419 ru. Sámediggi áigu álggahit čielggadanbarggu sámi skuvlla ektui. Čielggadusbargui gullá guorahallat mii galgá leat sámi skuvllaid dovdomearkan, makkár hástalusat ja dárbbut skuvllain leat čađahit daid sámi prinsihpaid mat leat Máhttoloktema oahppoplánadahkosis, ja makkár spiehkastagaide sáhttá leat dárbu dalle go skuvllat galget addit ovttaárvosaš oahpahusa ohppiide nugo muđui lea eará skuvllain Norggas.</p>
<p>Hálddahusdási doaibmagolut</p>
<p><em type="bold">Hálddahusa doaibmagolut</em>3,5 % </p>
<p><em type="bold">Poasta 01 Čilgehus Bušeahtta -12Liigejuollud.Ođđasisj. bušRev.buš-12</em> </p>
<p>-Hálddahusa doaibmagolut90 000 000200 00090 200 000-<em type="bold">Submi90 000 000200 00090 200 000</em>  Sámediggi lea ožžon ohcamiid Báhccavuona, Gálssá, Ráissa, Skiervvá ja Siellaga suohkaniin beassat mielde sámedikki ealáhusovddideami doarjagiid doaibmaguvlui (SDE-guvlui). Dát servodagat rahčet heajos ealáhuseallimiin, uhccán ođđaálggahemiiguin, negatiiva veahkadatovdánemiin ja guovdduštahttimiin. Sámediggi háliida veahkehit ealáhusovddideami dáid suohkaniin, ja searvvaha dákko bokte dáid suohkaniid doaibmaguvlui. SDE-guovllu ovddeš viiddideami vuođul diehtá Sámediggi ahte dát dagaha ahte eanebut háliidit juogadit Sámedikki váikkuhangaskaomiid. Danne vurdojuvvo ahte váikkuhangaskaoamit ealáhusovddideapmái lasihuvvojit boahttejagi bušeahtas. </p>
<p>Sámedikki ealáhusovddideami doarjagiid doaibmaguovllu (SDE-guovllu) viiddideapmi mearkkaša eanet ohcamiid ohcciin ja suohkaniin. Danne várre Sámediggi 200 000 ru, mii vástida virgeresurssa 2012 lohppii, gokčat dán dárbbu. Vuordimis lea ahte dárbbašuvvo vel 1 virgi gokčat dan lassebarggu maid viiddideapmi mielddisbuktá.</p>
<p>Sámedikki njuolgga doarjjaortnegiid njuolggadusat</p>
<p>Dárbu lea rievdadit kapihttala 17.7 Máksineavttut NuorajTV:ii. Ii leat leamaš vejolašvuohta oažžut ovttas ruhtadeami departemeanttaiguin. NuorajTV lea oččodeamen ovttas ruhtadeami eará aktevrraiguin. Sámedikki 2012 reviderejuvvon bušeahtas leat dahkkojuvvon čuovvovaš rievdadusat:</p>
<p><em type="bold">Kapihtal 17.7 máksineavttut </em>NuorajTV:ii: 50 % doarjagis máksojuvvo dalle go ovttas ruhtadeapmi eará aktevrraiguin lea dahkkojuvvon. Loahppa 50 % máksojuvvo dalle go eavttut leat ollašuhttojuvvon ja doarjjaoažžu lea sádden máksinávžžuhusa Sámediggái. Sus gii vuolláičállá máksinávžžuhusa galgá leat fápmudus čatnat fitnodaga/ásahusa jna. </p>
<p>Dárbu lea rievdadit vuolitkapihttala 17.9 Doarjaga geahpedeapmi ja 17.12.5 Sámi festiválat Sámedikki 2012 bušeahtas. Sámedikki 2012 reviderejuvvon bušeahtas leat dahkkojuvvon čuovvovaš rievdadusat:</p>
<p><em type="bold">Kapihttalii 17.9 Doarjaga geahpedeapmi biddjojuvvo sadjái čuovvovaš teaksta: </em>Jos badjelbáza (jahkeboađus) ovddit jagis manná badjel 20 % doarjjasupmis, de geahpeda Sámediggi doarjjasupmi čuovvovaš bušeahttajagis vásttolaččat. Dát ii guoskka doarjagii mii lea addojuvvon gielddaide ja fylkkagielddaide. </p>
<p><em type="bold">Kapihttalis 17.12.5 Sámi festiválat sihkkojuvvo nubbi kuvlačuokkis eavttuid vuolde: </em><span type="quote">“Doarjjaoažžu ii sáhte oažžut doarjaga Sámedikki ohcanvuđot doarjjaortnegiin mat gusket doaimmaide festivála oktavuođas.”</span> </p>
<p>Sámedikki ohcanvuđot doarjjaortnegiid njuolggadusat</p>
<p>Dárbu lea rievdadit ja láhčit vuollekapihttaliid kapihttalis 18.18 Sierra eavttut ovttaskas ohcanvuđot doarjjaortnegiidda mat leat Sámedikki bušeahtas 2012:s. Sámedikki 2012 reviderejuvvon bušeahtas leat dahkkojuvvon čuovvovaš rievdadusat:</p>
<p><em type="bold">Kapihttalii 18.18.7.2 Eanadoallu biddjojuvvo čuovvovaš teaksta sadjái:  </em></p>
<p>Eanadoallu</p>
<p>Dieđut mat galget leat mielde ohcamis:   Ásahuvvon doaimmat mat ožžot doarjaga galget sáhttit čujuhit positiivvalaš fitnodatekonomalaš ovdáneapmái    Ohccis galgá leat dohkálaš fágagelbbolašvuohta nugo relevánta oahppu ja fitnovásihus</p>
<p>Eavttut:   Doarjja stáhta mielkeeriide addojuvvo 3 jagi rádjai ásaheami maŋŋá   Doarjaga vuolimus rádji prošeavttaide dahje doaibmabijuide lea 50 000 ru.    Doarjja ii addojuvvo mašiinnaide ja reaidduide, gálvogoluide, bajásdoallamii, doaibmavuđot goluide, doaibmabijuide mat botnjet gilvvu, láigohanvisttiide, vuorkávisttiide, giddodagaid oastimii, leasemii, sieiva lonuhemiide, bálkágoluide, vuođđoohppui, kurssaid, semináraid ja konferánssaid lágideapmái, ja doaibmabijuide mat ruhtaduvvojit almmolaš bušeahttapoasttaid bokte.   Prošeakta galgá gárvvistuvvot maŋimuštá jagi maŋŋá doarjjareivve dáhtona.</p>
<p>Meroštallannjuolggadusat:   Gitta 30 % dohkkehuvvon gollomeroštallamis ja eanemusat 400 000 ru    Ovttasbargodoaibmabijuide main lea stuorra mearkkašupmi báikkálaš sámi álbmogii lea doarjja eanemusat 500 000    Ođđa ásaheddjiid rekrutteremii dahje doaluid badjelii váldimii ja gitta 3 jagi maŋŋá álggaheami: Eanemusat 100 000 ru ja gitta 1 ru rádjai mielkelihttera nammii doarjja stáhta mielkeeriid oastimii. Stuorámus almmolaš doarjja ii sáhte leat eanet go 50 % (1,75 ru lihttera nammii   Iežas bargu ja iežas ávdnasiid oassi ii sáhte leat badjel 20 % dohkkehuvvon gollomeroštallamis</p>
<p>Ohcanáigemearri:   Rabas ohcanáigemearri   Ohcanáigemearri mielkeeriid oastimii lea guovvamánu 1. b. 2012. Ohcamat mat leat sáddejuvvon dán dáhtona maŋŋá eai realitehta meannuduvvo.</p>
<p><em type="bold">Kapihtal 18.18.7.3 Lassiealáhusat boazodoalus lea rievdaduvvon čuovvovaččat:  </em>Ođđa kuvlačuokkis eavttuid vuolde: </p>
<p>Eavttut:   Vuolimus doarjjarádji prošeavttaide dahje doaibmabijuide lea 30 000 ru</p>
<p>Rievdaduvvon ohcanáigemearri:</p>
<p>Ohcanáigemearri:   Rabas ohcanáigemearri.</p>
<p><em type="bold">Kapihttalis 18.18.7.5 Sámi mátkeealáhusat ahtanuššamin – Árvoháhkanprográmma, leat dahkkojuvvon čuovvovaš rievdadusat: </em>Ođđa kuvlačuokkis eavttuid vuollái: </p>
<p>Eavttut:   Vuolimus doarjjarádji prošeavttaide dahje doaibmabijuide lea 30 000 ru</p>
<p>Rievdaduvvon ohcanáigemearri:</p>
<p>Ohcanáigemearri:   Rabas ohcanáigemearri.</p>
<p><em type="bold">Kapihtal 18.18.7.6 Ovddidan- ja investerendoaibmabijut – duoji ealáhusšiehtadusas lea rievdaduvvon čuovvovaččat:  </em>Ohcanáigemearit rievdaduvvon: </p>
<p>Guoská investeren- ja ovddidandoarjagii:   Rabas ohcanáigemearri</p>
<p>Álggahanstipeanda:   Rabas ohcanáigemearri</p>
<p><em type="bold">Kapihtal 18.18.7.9 Meahcástanealáhusaid ovddideapmi – lotnolasealáhusaid árvoháhkan prográmma, lea čuovvovaččat rievdaduvvon:  </em>Vuosttáš kuvlačuokkis eavttuid vuolde sihkkojuvvo ja sadjái biddjojuvvo dát: </p>
<p>Eavttut:   Vuolimus doarjjarádji prošeavttaide dahje doaibmabijuide lea 30 000 ru</p>
<p>Vuosttaš kuvlačuokkis meroštallannjuolggadusaid vuolde sihkkojuvvo ja sadjái biddjojuvvo čuovvovaš:</p>
<p>Meroštallannjuolggadusat:   Gitta 50 % dohkkehuvvon gollomeroštallamis ja eanemusat 300 000 ru. Ovttasbargodoaibmabijuide main lea stuorra mearkkašupmi báikkálaš sámi álbmogii lea doarjja eanemusat 500 000 ru</p>
<p>Rievdaduvvon ohcanáigemearri:</p>
<p>Ohcanáigemearri:   Rabas ohcanáigemearri</p>
<p><em type="bold">Ođđa ortnet kapihttalii ealáhusat, Áŋgiruššansuorgi geasuheaddji báikegottit, Doaibmabidju 1: Ovddidanbirrasiid movttiidahttin – ohcanvuđot doarjja </em>Ođđa ohcanvuđot ortnega vuođul lea dárbu ráhkadit ođđa vuollekapihttala kapihttalii Sierra eavttut  ovttaskas ohcanvuđot doarjjaortnegiid várás man namma lea: </p>
<p><em type="bold">Ovddidanbirrasiid movttiidahttin  </em>Dieđut mat galget boahtit ovdan ohcamis:   Ohcci galgá čujuhit ahte prošeakta ovddida árjjalaš ealáhusovddidanbirrasa sámi guovlluin. Ovttasbargu gielddaiguin ja eará aktevrraiguin deattuhuvvo.    Ohcama vuođđun galgá leat prošeaktaplána. Galgá čielgasit boahtit ovdan mii lea prošeavtta mihttomearri ja strategiijat, makkár organisašuvnnas lea ovddasvástádus prošeavttas, movt ovttasbargu eará aktevrraiguin galgá doaibmat ja mii leat prošeavtta áigerámma </p>
<p>Eavttut:   Vuolimus doarjjarádji lea 100 000 ru   Doarjja ii addojuvvo almmolaš aktevrraide, fysálaš investeremiidda ja doaibmabijuide mat ruhtaduvvojit almmolaš bušeahttapoasttaid bokte.   Doarjja ii addojuvvo dan vuođul man ollu lahtut organisašuvnnas leat    Prošeakta gárvvistuvvo maŋimuštá jagi maŋŋá doarjjareivve dáhtona</p>
<p>Meroštallannjuolggadusat:   Eanemustá sáhttá addojuvvot doarjja gitta 50 % dohkkehuvvon goluin ja doarjja eanemusat sáhttá leat 500 000 ru   Sámediggi ii searvva dakkár prošeavttaid ruhtadeapmái maid gollomeroštallan lea badjel 5 000 000 ru   Iežas bargu ii sáhte leat badjel 20 % dohkkehuvvon gollomeroštallamis</p>
<p>Ohcanáigemearri: Rabas ohcanáigemearri</p>
<p>EEO-njuolggadusat: Doarjja juolluduvvo EEO-šiehtadusa njuolggadusaid mearkkašmeahttun doarjaga mielde. Mearkkašmeahttun doarjaga njuolggadusat čuvvot skábmamánu 14. b. 2008 láhkaásahusa nr 1213. Dáid njuolggadusaid mielde ii sáhte doarjjaoažžu vuostáiváldit mearkkašmeahttun doarjaga eanet go oktiibuot 200 000 Euro (mii lea sullii 1,6 miljon ruvnnu 2011:s) ovtta dahje máŋgga sajis 3 jagi rehketdoallojagi áigodagas.</p>
<p>Ovdalgo doarjaga sáhttá máksit ferte doarjjaoažžu duođaštit Sámediggái ahte ii oaččo mearkkašmeahttun doarjaga eará sajis máksinjagi dahje guovtti ovddit jagiin mat oktiibuot Sámedikki doarjagiin gaskamearálaččat eai leat eanet go 515 000 Norgga ruvnnu. Vejolaš ođđa almmolaš doarjjaohcamiid oktavuođas (beroškeahttá gos oažžu doarjaga) lea doarjjaoažžus geatnegasvuohta dieđihit dán doarjaga birra. Dieđihangeasku gusto 3 rehketdoallojagi fálaldatáigemeari rájes</p>
<p>Ášši meannudeapmi loahpahuvvui 07.06.12 dii. 15.30.</p>
<p>Vuođđogiella: Dárogiella</p>
<p>Ášši/Sak   BFOL  004/12 Ášši/Sak   DC 027/12</p>
<p>Doarjanjuolggadusat sámi girjebussiide</p>
<p>Arkiivaáššenr.. 12/220806 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 24.04.12 SR 060/12 Bajásšaddan-, fuolahus- ja oahppolávdegoddi 04. – 05.06.12 BFOL 004/12 Sámedikki dievasčoahkkin 06. – 08.06.12 DC 27/12</p>
<p>Ášši meannudeapmi álggahuvvui 07.06.12 dii 17.00.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>24.04.12 Sámediggeráđđi/Sametingsrådet Ášši/Sak 060/12</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámedikki ulbmil sámi girjebussiiguin lea sámi girjerádjobálvalusat mat leat buorit ja olámuttus sámi álbmogii ja earáide.</p>
<p>Mobiila girjerádjodoaibma lea oassi dábálaš girjerádjodoaimmas. Girjerádjolága § 1 dadjá ahte álbmotgirjerájuid bargamuššan galgá leat ovddidit dieđuid, oahpu ja eará kultuvrralaš doaimmaid dieđuid gaskkusteami bokte ja dakko bokte fállat girjjiid ja eará heivvolaš ávdnasiid nuvttá buohkaide riikkas.</p>
<p>Sámi girjebusset ollistit girjerájuid bálvalusaid guovlluin gos olbmot ásset bieđgguid, ja leat deaŧalaččat dan barggus ahte dahkat girjerádjobálvalusaid juvssahahttin sámi álbmogii ja earáide.</p>
<p>Čuovvovaš eavttut gustojit sámi girjebussiid doaibmadoarjagii: Sámi girjebussiin galgá leat buorre ja máŋggabealat čoakkáldat sámi girjjálašvuođas sámegillii ja sámi diliid birra eará gielain. Sis lea alddiset ovddasvástádus hukset sámi čoakkáldaga dakko bokte ahte čuovvut mielde mii dat almmuhuvvo sámegillii ja sámi diliid birra ja oastit guoskevaš sámi ávdnasiid. Girjjálašvuođačoakkáldat galgá dávistit dan giellaguovllu gos girjebusse vuodjá. Kulturbussiin galget, lassin dábálaš luoikanbálvalussii, leat iešguđetlágan lágideamit dahje prošeavttat mat čalmmustuhttet ja gaskkustit sámi kultuvrra ja sámi girjjálašvuođa. Vuodjinruvttut galget heivehuvvot nu ahte guovllu sámi geavaheaddjit ožžot buori fálaldaga.</p>
<p>Girjebussiin galgá leat buorre oktavuohta Sámedikki girjerájuin nu ahte sii sáhttet hukset iežaset čoakkáldagaid, fálaldagaid ja gelbbolašvuođa sámi girjjálašvuođas ja kultuvrras.</p>
<p>Sámi kulturgelbbolašvuohta dárbbašuvvo girjebusses, ja sámi giellagelbbolašvuohta lea ovdun.</p>
<p>Doarjjaortnega mihttomearri:  Girjerádjofálaldat mainna sámi geavaheddjiin ja earáin lea álki ávkkástallat</p>
<p>Doarjjaortnega doarjjaoažžut: Gielddat ja fylkkagielddat mat eaiggáduššet ja jođihit sámi girjebussiid</p>
<p>Ulbmilolahusa eavttut: Statistihkka sámi girjjálašvuođas, musihkas ja eará ávdnasiin.  Galle sámi gáhppálaga luoikkahuvvon Čađahuvvon lágideamit dahje prošeavttat girjebusse olis mat čalmmustahttet sámi kultuvrra, girjjálašvuođa ja musihka. Sámi kulturgelbbolašvuohta girjebusses  Vuodjinruvttut heivehuvvon sámi álbmogii</p>
<p xml:lang="nob">Investerenplána</p>
<p>Sámediggi bisuha ja ovddida sámi girjebussefálaldaga. Okta eavttuin oažžut investerendoarjaga lea ahte doarjjaoažžu geatnegahttojuvvo doaimmahit busse uhcimusat 10 jagi. 2015 rájes šaddá dárbu lonuhit girjebussiid. Vuoruhanlista čuovvu seamma vuoru go dan maid dievasčoahkkin lea ovdal vuoruhan ođđa girjebussiid investeremii:</p>
<p>Lulli-sámi girjebusse Kárašjoga/Ohcejoga/Porsáŋggu girjebusse Gáivuona girjebusse Unjárgga ja Deanu girjebusse Lulli-Romssa girje- ja kulturbusse Julevsámi girjebusse Lulli-Trøndelaga kulturbusse Guovdageainnu girjebusse</p>
<p>Bajásšaddan-, fuolahus- ja oahppolávdegotti árvalus:</p>
<p>Álgu</p>
<p>Sámedikki ulbmil sámi girjebussiiguin lea sámi girjerádjobálvalusat mat leat buorit ja olámuttus sámi álbmogii ja earáide. Dainna duogážiin dárbbašuvvojit čielga eavttut girjebussiid doarjjajuolludeapmái. <em type="italic"> </em></p>
<p>Evttohusat<em type="italic"> </em></p>
<p><em type="italic">Evttohus Norgga Sámiid Riikkasearvvis (NSR), Silje Karine Muotka, Kirsti Guvsám, Åge Nordkild, Miriam Paulsen, Bargiidbellodaga sámediggejoavkkus (Bb), Geir Johnsen, Mariann Wollmann Magga, Jørn Are Gaski ja Anne Helene Saari, Árjjas, Odd Iver Sara, Åarjel-Saemiej Gielhas (ÅaSG), Ida Marie Bransfjell, Johttisápmelaččaid listtus (JsL), Anders Somby jr. ja Ovddádusbellodagas, Hans Eriksen </em></p>
<p>Boahtá sadjái oassái gos álgá: Girjebusset…</p>
<p>Girjebusset galget ovttasbargat Sámedikki girjerádjosiin ja dainna lágiin hukset iežaset čoakkáldagaid, buoridit fálaldagaid ja gelbbolašvuođa sámi girjjálašvuođas ja kultuvrras.</p>
<p>Girjebusset dárbbašit sámi giella- ja kulturgelbbolašvuođa.</p>
<p>Girjebussiid eaiggádiin ferte leat sámi kulturgelbbolašvuohta gullevaš doaibmaguovlluin. Eaiggádat galggašedje dovdat iešguđet sámegiela.</p>
<p>Galgá ráhkaduvvot strategiijaplána dan ektui mot sámi álbmoga galgá bálvalit sámegillii. Plánii ferte bidjat gelbbolašvuođaloktenčuoggáid sámi kulturipmárdusa, giela ja oahpahusdoaimmaid birra.</p>
<p>Ulbmilolahusa eavttuide lasáhus:</p>
<p>Jahkedieđáhus ja rehketdoallu</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi/dievasčoahkkinjođihangotti árvalusevttohusa.</p>
<p>III  Jienasteapmi</p>
<p>39 áirasis ledje 34 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 1 mearriduvvui ovttajienalaččat.   Bajásšaddan- fuolahus- ja oahppolávdegotti ráva mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Ida Marie Bransfjell, áššejođiheaddji   2  Geir Johnsen    3  Hans Eriksen    4  Jørn Are Gaski Miriam Paulsen  Jørn Are Gaski    5  Kirsti Guvsám    6  Silje Karine Muotka    7  Anne Helene Moeng Saari    8  Vibeke Larsen   Ida Marie Bransfjell</p>
<p>VI Sámedikki mearrádus</p>
<p>Sámedikki ulbmil sámi girjebussiiguin lea sámi girjerádjobálvalusat mat leat buorit ja olámuttus sámi álbmogii ja earáide.</p>
<p>Mobiila girjerádjodoaibma lea oassi dábálaš girjerádjodoaimmas. Girjerádjolága § 1 dadjá ahte álbmotgirjerájuid bargamuššan galgá leat ovddidit dieđuid, oahpu ja eará kultuvrralaš doaimmaid dieđuid gaskkusteami bokte ja dakko bokte fállat girjjiid ja eará heivvolaš ávdnasiid nuvttá buohkaide riikkas.</p>
<p>Sámi girjebusset ollistit girjerájuid bálvalusaid guovlluin gos olbmot ásset bieđgguid, ja leat deaŧalaččat dan barggus ahte dahkat girjerádjobálvalusaid juvssahahttin sámi álbmogii ja earáide.</p>
<p>Čuovvovaš eavttut gustojit sámi girjebussiid doaibmadoarjagii: Sámi girjebussiin galgá leat buorre ja máŋggabealat čoakkáldat sámi girjjálašvuođas sámegillii ja sámi diliid birra eará gielain. Sis lea alddiset ovddasvástádus hukset sámi čoakkáldaga dakko bokte ahte čuovvut mielde mii dat almmuhuvvo sámegillii ja sámi diliid birra ja oastit guoskevaš sámi ávdnasiid. Girjjálašvuođačoakkáldat galgá dávistit dan giellaguovllu gos girjebusse vuodjá. Kulturbussiin galget, lassin dábálaš luoikanbálvalussii, leat iešguđetlágan lágideamit dahje prošeavttat mat čalmmustuhttet ja gaskkustit sámi kultuvrra ja sámi girjjálašvuođa. Vuodjinruvttut galget heivehuvvot nu ahte guovllu sámi geavaheaddjit ožžot buori fálaldaga.</p>
<p>Girjebusset galget ovttasbargat Sámedikki girjerádjosiin ja dainna lágiin hukset iežaset čoakkáldagaid, buoridit fálaldagaid ja gelbbolašvuođa sámi girjjálašvuođas ja kultuvrras.</p>
<p>Girjebusset dárbbašit sámi giella- ja kulturgelbbolašvuođa.</p>
<p>Girjebussiid eaiggádiin ferte leat sámi kulturgelbbolašvuohta gullevaš doaibmaguovlluin. Eaiggádat galggašedje dovdat iešguđet sámegiela.</p>
<p>Galgá ráhkaduvvot strategiijaplána dan ektui mot sámi álbmoga galgá bálvalit sámegillii. Plánii ferte bidjat gelbbolašvuođaloktenčuoggáid sámi kulturipmárdusa, giela ja oahpahusdoaimmaid birra.</p>
<p>Doarjjaortnega mihttomearri:  Girjerádjofálaldat mainna sámi geavaheddjiin ja earáin lea álki ávkkástallat</p>
<p>Doarjjaortnega doarjjaoažžut: Gielddat ja fylkkagielddat mat eaiggáduššet ja jođihit sámi girjebussiid</p>
<p>Ulbmilolahusa eavttut: Statistihkka sámi girjjálašvuođas, musihkas ja eará ávdnasiin.  Galle sámi gáhppálaga luoikkahuvvon Čađahuvvon lágideamit dahje prošeavttat girjebusse olis mat čalmmustahttet sámi kultuvrra, girjjálašvuođa ja musihka. Sámi kulturgelbbolašvuohta girjebusses  Vuodjinruvttut heivehuvvon sámi álbmogii Jahkedieđáhus ja rehketdoallu</p>
<p xml:lang="nob">Investerenplána</p>
<p>Sámediggi bisuha ja ovddida sámi girjebussefálaldaga. Okta eavttuin oažžut investerendoarjaga lea ahte doarjjaoažžu geatnegahttojuvvo doaimmahit busse uhcimusat 10 jagi. 2015 rájes šaddá dárbu lonuhit girjebussiid. Vuoruhanlista čuovvu seamma vuoru go dan maid dievasčoahkkin lea ovdal vuoruhan ođđa girjebussiid investeremii:</p>
<p>Lulli-sámi girjebusse Kárašjoga/Ohcejoga/Porsáŋggu girjebusse Gáivuona girjebusse Unjárgga ja Deanu girjebusse Lulli-Romssa girje- ja kulturbusse Julevsámi girjebusse Lulli-Trøndelaga kulturbusse Guovdageainnu girjebusse</p>
<p>Ášši meannudeapmi loahpahuvvui 07.06.12 dii. 17.20.</p>
<p>Vuođđogiella: Dárogiella</p>
<p>Ášši/Sak   BFOL  005/12 Ášši/Sak   DC 028/12</p>
<p>Davviguovlluid politihka máhttodimešuvdna</p>
<p>Arkiivaáššenr.. 12/217206 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 24.04.12 SR 066/12 Bajásšaddan-, fuolahus- ja oahppolávdegoddi 04. – 05.06.12 BFOL 005/12 Sámedikki dievasčoahkkin 06. – 08.06.12 DC 28/12</p>
<p>Ášši meannudeapmi álggahuvvui 07.06.12 dii. 15.30.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p xml:lang="nob">24.04.12 Sámediggeráđđi Ášši 066/12   11.04.2012 Fra Utenriks- og forsvarskomiteen  Innst. 236 S (2011-2012)   18.11.2011 Fra Utenriksdepartementet Meld.St. (2011-2012) Nordområdemeldingen   12.03.2009 Regjeringen Nye byggesteiner i nord (2009)   01.12.2006 Regjeringen Regjeringens Nordområdestrategi</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi čujuha riikkaidgaskasaš mearrádusaide mat eaktudit ahte álgoálbmogiin galgá leat deaŧalaš rolla iežaset servodagaid ovddideamis ja ahte sii ieža galget bidjat eavttuid iežaset ovdáneapmái. Sámediggi čujuha erenoamážit ON jagi 2007 Álgoálbmotjulggaštussii, mas leat riikkaidgaskasaš standárddat mat maiddái leat guoskevaččat máhttopolitihkkii Norggas ja miehtá sámi guovllu. Čujuhuvvo erenoamážit Álgoálbmotjulggaštusa 3. Ja 4. Artihkkaliidda, mat eaktudit ahte álgoálbmogiin lea iešmearridanvuoigatvuohta, ja ahte stáhta eiseválddit leat geatnegahttojuvvon sihkkarastit ahte dát vuoigatvuohta váldojuvvo mielde riikka láhkii šiehtadallamiid ja konsultašuvnnaid bokte guoskevaš álgoálbmogiin. Sápmelaččaid iešmearridanvuoigatvuohta mearkkaša maiddái ahte sápmelaččat ieža galget beassat mearridit iežaset máhttodárbbu, iežaset máhttoovddideami strategiijaid ja friddja vuođul beassat hukset ja viidáseappot ovddidit iežaset máhttoásahusaid.</p>
<p>Davviriikkaid sámedikkiin lea deaŧalaš rolla sámi servodaga ovddideamis ja ovttasdoaibmamis eará eiseválddiiguin. Sámi servodat lea johtilit ovdáneamen, ja stuorra gáibádusat biddjojuvvojit sámi orgánaide, sihke politihkalaš orgánaide ja máhttoásahusaide, go guoská árbedieđuid áimmahuššamii ja seammás go ođđa máhttu galgá ovddiduvvot.</p>
<p>Sámediggi oaivvilda ahte lea hui deaŧalaš ahte sámi máhttobirrasat, sihke dat mat leat ásahushámis ja dat mat eai leat ásahushámis fertejit oažžut dárbbašlaš rámmaeavttuid vai sáhttet ovdánit iežaset eavttuid vuođul. Álgoálbmogiid ja sámi máhttobirrasiid mihtilmasvuohtan lea ahte dat leat smávvát ja rašit, ja dat sáhttet álkit vuoittahallat jus vuođđun biddjojuvvo gilvvohallanprinsihppa máhttoásahusaid gaskkas riikkalaččat, davviriikkalaččat ja riikkaidgaskasaččat.</p>
<p>Sámediggi dovddaha ahte sámi máhttobirrasiin lea vuođđo máhttu servodateallima, árbevirolaš ja ođđa ealáhusaid, sosiála ja rievttálaš diliid birra mat leat deaŧalaččat davviguovlluid viidáset áŋgiruššamiin. Sihke Sámediggi ja eará orgánat berrejit sáhttit ávkkástallat ođđa gelbbolašvuođain buorebut go dál dahkkojuvvo.</p>
<p>Guovddáš eiseválddiin ja dutkanbirrasiin lea eará lahkonanvuohki davviguovlluid ja eará vuolggasadji davviguovlopolitihkkii go Sámedikkis. Davi álgoálbmogiidda davviguovllut leat ja leat leamaš min ruoktun ja min birgenláhkin. Guovlluin leat oahpes ekovuogádagat ja leat vuođđun erenoamážit ovddiduvvon giellaterminologiijii, eallinvuohkái ja máhttui. Guovllut leat min álbmoga eatnašiid ruoktun ja doppe leat gorálaččat stuorra álgoálbmotservodagat. Davviguovllut galget hálddašuvvot buoremussan midjiide ja boahttevaš buolvvaide, ja álgoálbmotservodagat dárbbašit gielalaš, kultuvrralaš ja servodatlaš ođđasishuksema.</p>
<p>Sámediggi sujuha Nordområdemeldingen (St.dieđ. 7 2011-2012) maid Stuorradiggi dohkkehii cuoŋománus 2012. Dieđáhusas boahtá ovdan ahte ráđđehusa mielas lea hui deaŧalaš ahte dat positiiva ovdáneapmi davvin maiddái vásihuvvo positiivan guoskevaš álgoálbmogiidda. Sámediggi lea árjjalaččat oassálastán bargui davviguovlodieđáhusain ja háliida čielggaduvvon ja guovddáš rolla viidáset davviguovloáŋgiruššamis. Davviguovlopolitihka oktiiordnenforum lea buorre doaibmabidju dan dáfus.</p>
<p>Sámediggi oaidná ahte dárbbašuvvo álggahit positiiva máhtto- ja kapasitehtaloktema doaibmabijuid sámi servodagas ja eará álgoálbmotservodagain fuolahit álgoálbmotperspektiivva davviguovlopolitihkas. Sámedikki mielas dárbbašuvvo ollislaš lahkoneapmi daidda doaibmabijuide mat leat namuhuvvon davviguovlodieđáhusas.</p>
<p>Sámediggi doarju ráđđehusa doaibmabijuid etihkalaš njuolggadusaid ovddideami várás mat fuolahit álgoálbmogiid doaimmaid ekonomalaš doaimmaid oktavuođas davvin, ja doaibmabijuid njuolggadusaid ovddideami várás ja vejolaš standárdašiehtadusaid várás oktavuođas gaskal industriija ja álgoálbmotealáhusaid davvin. Sámediggi oaivvilda ahte dáid doaibmabijuid berrešii geahččat ovttas ja ahte daid sáhtášii čatnat Árktalaš ráđđái. Sámediggi lea ovttamielas ráđđehusain dasa ahte sámi ásahusat ja álgoálbmotásahusat fertejit nannejuvvot, ja deattuha ahte dát guoská maiddái daidda ásahusaide mat leat mielde addimin sápmelaččaid ja eará álgoálbmogiid vuoigatvuođaeaiggádiidda ja ealáhusberošteddjiide vejolašvuođaid fuolahit iežaset beroštusaid, ja ahte dat lea oassi čovdosis go ođđa industriija plánejuvvo sin geavahanguovlluin.</p>
<p>Máhttu lea Davveguovlopolitihka geađgejuolgi, máhttolokten lea deaŧalaš sámi servodahkii. Sámediggi doarju ráđđehusa go vuoruha rádjerastásaš máhttoprográmma sámi árbedieđuid várás davviriikkain ja Ruoššas. Dan ferte viidáseappot ovddidit dan málles ja daid vásáhusaid vuođul mat leat ovddiduvvon Sámi allaskuvlla nationála prográmmas. Sámediggi oaidná man mávssolaš lea joatkit dán vuoruheami dan perspektiivvas ahte álgoálbmogat hálddašit kulturárvvuid ja ahte sis lea máhttu ealáhusaid birra subárktalaš guovllu gáibideaddji diliin.</p>
<p>Sámediggi oaidná man deaŧalaš lea nannet álgoálbmotdutkama sihke fáttálaččat ja ásahuslaččat. Jus dan galgá ollašuhttit, de ferte ovddidit nana fágabirrasiid main lea vejolašvuohta ovttasbargat ja mat sáhttet váikkuhit máŋggabeallásaš fágalaš buvttadeapmái. Sámediggi oaidná ahte sámi dutkanásahusaid viidáset nannen lea hui deaŧalaš go galgá ollašuhttit rádjerasttideaddji dutkanovttasbarggu álgoálbmogiid gaskkas, ja ovttasbarggu álgoálbmotfáttáiguin eará dutkanásahusaiguin riikkalaččat ja riikkaidgaskasaččat.</p>
<p>Sámediggi oaivvilda ahte nana sámi dutkanásahusat leat hui deaŧalaš eaktun dasa ahte leat oahppanvejolašvuođat dakkár áibbas deaŧalaš surggiin go sámi gielas, oahpaheaddjioahpus ja árbevirolaš kulturvuđot ealáhusovddideamis. Vejolašvuohta oažžut dakkár oahpu mearkkaša ollu ássamii, kultursuodjaleapmái ja ealáhusovddideapmái davvin.</p>
<p>Sámediggi áigu bargat dainna ulbmiliin ahte máhttoásahusat davvin ožžot nationála ovddasvástádusa máhttogaskkusteamis olmmošvuoigatvuođaid birra, álbmotrievtti njuolggadusaid birra álgoálbmogiid ja minoritehtaid birra, álgoálbmotjulggaštusa birra ja máhttoloktema birra árktalaš diliin.</p>
<p>Sámediggi háliida oažžut stuorát rolla sámi servodaga oahppodárbbuid mearrideamis, dás maiddái dakkár dárbbuid oktavuođas sámi alit oahpus, ja strategiijaid ovddideamis dán suorggis, geahča ILOkonvenšuvnna nr. 169, 27. artihkkala.</p>
<p>Sámediggi háliida čielgaset rolla sámi servodaga dutkandárbbuid mearrideamis. Sámediggi oaidná earret eará dárbbu eanet máhttui sosiála ja dearvvašvuođa váikkuhusaid birra báikegottiide ja olbmuide davviguovloáŋgiruššama geažil ja eanet čalmmustuhttima dasa. Dárbbašuvvo ollu eanet dutkanvuđot máhttu minerálaávkkástallama váikkuhusaid birra davvin, erenoamážit vuoigatvuođaid fuolaheami dáfus ja árbevirolaš ealáhusaid birgenlági dáfus davvin.</p>
<p>Ferte kártet ja dutkat buorebut mo hálddašanorgánat iežaset doaimmas fuolahit álgoálbmogiid vuoigatvuođaid mat leat  dohkkehuvvon nationála lágain ja riikkaidgaskasaš konvenšuvnnain ja julggaštusain, dárbbašlaš gealbolokten ferte čađahuvvot dan ektui mo hálddašeapmi fuolaha álgoálbmotvuoigatvuođaid.</p>
<p>Sámediggi gáibida ahte dat stuorra fitnodagat, mat áigot doaibmat álgoálbmotguovlluin, duođaštit ahte sis lea gelbbolašvuohta álgoálbmotvuoigatvuođaid já sámi árbedieđu birra. Sámediggi čuovvola departemeantta ektui geasa galgá addojuvvot bargun fállat dakkár oahpu ja guđe duođaštangáibádusat biddjojuvvojit.</p>
<p>Sámediggi čujuha Davviguovlodieđáhusa višuvnnaide ja doaibmabijuide ja deattuha erenoamážit ahte Sámediggi ja sámi servodat, dan ovttasbargojurddašeami vuođul mii lea vuođđun dieđáhussii, galget oažžut deaŧalet rolla viidáset čuovvolanbarggus ja iešguđet doaibmabijuid álggaheamis davviguovlopolitihkas. Ahte sámi servodat dan álbmotválljen orgána Sámedikki bokte, galgá searvvahuvvot davveguovlopolitihka máhttostrategiijaid dievaslaš vuogi mielde, lea eaktun dasa ahte sámi álbmot galgá dovdat eaiggátvuođa davviguovloáŋgiruššamii.</p>
<p>Bajásšaddan-, fuolahus- ja oahppolávdegotti árvalus:</p>
<p>Álgu</p>
<p>Sámediggi čujuha Davviguovlodieđáhusa višuvnnaide ja doaibmabijuide. Oassin Davviguovlludieđáhusa višuvnnaid ja doaibmabijuid gieđahallamis, lea Sámediggi meannudan davviguovllupolitihka máhttodimenšuvnna. <em type="italic"> </em></p>
<p>Mearkkašumit</p>
<p><em type="italic">Mearkkašupmi</em> <em type="italic">Norgga Sámiid Riikkasearvvis (NSR), Silje Karine Muotka, Kirsti Guvsám, Åge Nordkild, Miriam Paulsen, Bargiidbellodaga sámediggejoavkkus (Bb), Geir Johnsen, Mariann Wollmann Magga, Jørn Are Gaski ja Anne Helene Saari, Árjjas Odd Iver Sara, Åarjel-Saemiej Gielhas (ÅaSG) Ida Marie Bransfjell ja Johttisápmelaččaid listtus (JsL), Anders Somby jr.: </em></p>
<p>Lávdegotti lahtut leat mearkkašan ahte ráđđehusa Davviguovlludieđáhus earenoamážit deattuha máhtolašvuođa vuođđun buori davviguovllustrategiija ovddideapmái.</p>
<p>Dasto lea dihtomielalašvuohta máhttoásahusaid vuođu hárrái fállat oahpuid mat nannejit ealáhusaid, servodagaid ja juohkehačča vejolašvuođa ovddidit máhtu mii lea dárbbašlaš, ođđahutkkálaš ja bivnnut boahtteáiggis. Dat hábmešii vuođu sámi servodaga ovdánahttimii, mas lea máhttu vássánáiggi birra, návccat dulkot dálááiggi huksen dihte bissovaš boahtteáiggi.</p>
<p>Máhttoásahusat fertejit dovdat iežaset rolla fievrridit ođđa dieđu mii čatnasa árbedihtui, lotnolassii ođđaáigásaš vugiiguin. Lea dehálaš heivehit servodatdiehtaga ovddideapmái arktalaš guovlluin ja guovlluin gos álgoálbmogat orrot. Buot servodatovddidemiide álgoálbmotguovlluin lea dat hui mávssolaš álgoálbmotperspektiiva dáfus.</p>
<p>Dálá oahppoásahusat fertejit leat gergosat ovddidit oahpuid mat doalvvuhit buoret ipmárdussii álgoálbmotáššiid birra, ja earenoamážiid dieđu ja gelbbolašvuođa sámi dili birra.</p>
<p>Lea eahpitkeahttá dehálaš iešguđetlágan guovddážiiguin main lea oahppu, dutkan ja máhtolašvuođagilvin váldosuorgin. Daid guovddážiid ja almmolaš dutkanásahusaid gaskkas berre leat lagas gulahallan, vai beassá heivehit buoremus ávkkástallama máhtolašvuođas, ávkin álgoálbmogiidda. Davviguovllulogistihka guovddáš lea okta dain ásahusain mii šaddá mávssolaš álgoálbmogiidda maiddái olggobealde sámi guovllu. Fievrridanvejolašvuohta meara mielde mii lea rahppon davvinuorta- passáša čađa dagaha ahte biras sestojuvvo oanit fievrridangeainnuid dihte, seammás go álgoálbmogiidda geain leat árbevirolaš guovllut dákko, stuorru riska. Vai dat guovllut eai billistuvvo de lea eaktun ahte lea máhttu ja diehtu arktalaš guovlluid birra ja álgoálbmogiid geavaheami birra dain guovlluin.</p>
<p>Evttohusat<em type="italic"> </em></p>
<p>Evttohus 1 <em type="italic">Evttohus Norgga Sámiid Riikkasearvvis (NSR), Silje Karine Muotka, Kirsti Guvsám, Åge Nordkild, Miriam Paulsen, Bargiidbellodaga sámediggejoavkkus (Bb), Geir Johnsen, Mariann Wollmann Magga, Jørn Are Gaski ja Anne Helene Saari, Árjjas Odd Iver Sara, Åarjel-Saemiej Gielhas (ÅaSG) Ida Marie Bransfjell ja Johttisápmelaččaid listtus (JsL), Anders Somby jr.: </em></p>
<p>Lasáhus sámediggeráđi mearrádusárvalusa lohppii:</p>
<p>Sápmelaččat ja eará álgoálbmogat leat nu guhkás go mii muitit leamaš guovddážis min guovlluin. Danne ii leat davviguovllu deattuheapmi ođas sámi oktavuođas.</p>
<p>Sámediggi háliida mearkkašahttit ahte Sámedikki ipmárdus davviguovllu- doahpagiin ii soaitte vástidit ráđđehusa Davviguovllu- definišuvdnii. Sámi guovlu lea njealji našuvnnas. Norggas lea sámi guovlu Hedemárkku rájes davás.</p>
<p>Evttohus 2 <em type="italic">Evttohus Norgga Sámiid Riikkasearvvis (NSR), Silje Karine Muotka, Kirsti Guvsám, Åge Nordkild, Miriam Paulsen, Bargiidbellodaga sámediggejoavkkus (Bb), Geir Johnsen, Mariann Wollmann Magga, Jørn Are Gaski ja Anne Helene Saari, Árjjas Odd Iver Sara, Åarjel-Saemiej Gielhas (ÅaSG) Ida Marie Bransfjell ja Johttisápmelaččaid listtus (JsL), Anders Somby jr.: </em></p>
<p>Álgu goalmmát- maŋemus čuoggái:</p>
<p>Sámediggi háliida ahte galgá earenoamážit deattuhit sámi ealáhusaid nugo boazodoalu, eanandoalu, guolásteami ja meahcásteami. Dan oktavuođas &lt;ráđi árvalus&gt;</p>
<p>Evttohus 3 <em type="italic">Evttohus Norgga Sámiid Riikkasearvvis (NSR), Silje Karine Muotka, Kirsti Guvsám, Åge Nordkild, Miriam Paulsen: </em></p>
<p>Sámediggeráđi árvalusa sadjái: Davviguovllupolitihkka lea surggiidgaskasaš politihkalaš fáddá man sisdoallu lea olgoriikapolitihkka, resursahálddašeapmi, máhttodimenšuvdna, álgoálbmotdimenšuvdna, biras, ássan ja ealáhusovddideapmi.</p>
<p>Sámedikkis lea, álbmotválljejuvvon orgánan, geatnegasvuohta defineret iežas máhtolašvuođadárbbuid, strategiijaid máhtolašvuođaovddideapmái ja iešmearridanrievtti álgoálbmotdeklarašuvnna artihkal 3 ja 4 mielde, dan ektui ahte sihkkarastit vejolašvuođa, ja šiehtadallamiid ja konsultašuvnnaid bokte oažžut guovddáš rolla min servodagaid ovddideamis premissadahkkin min iežamet ovddideami várás.</p>
<p>Sámi servodagat leat dakkár dilis gos davviriikkaid sámedikkiid politihkalaš barggut galget sihkkarastit ávnnaslaš kulturvuođu sápmelaččaide álbmogin, dakkár áiggis gos industriijadoaimmat ja davviguovlluid ja daid ođasmuvakeahtes resurssaid čalmmustahttin mielddisbuktet vuorjašumiid árbevirolaš ealáhusaide ja areálaid ja resurssaid gilvvohallamii, ja don bokte maiddái min kulturdoaimmaheapmái. Seammás lea dehálaš muittuhit ahte davviguovllupolitihkka sáhttá maiddái fállat sámi servodagaide vejolašvuođa nannet ja ovddidit kultuvrra ja servodaga, ja sihkkarastit ássama min guovlluin. Davviguovllut lea min ruoktu ja dáppe lea min birgejupmi, nu mot lea leamaš dološáiggiid rájes. Danne oaivvilda Sámediggi ahte sámedikkit ja sámi servodagat fertejit čalmmustahttojuvvot eambbo, ja oažžut nannoseabbo saji das maid gohčodit davviguovllupolitihkka.</p>
<p>Sámediggi ii beassan doarvái bures mielde bargui ráđđehusa doaibmaplánain <span type="quote" xml:lang="nob">"Nye byggesteiner i nord"</span> (ođđa huksengeađggit davvin), iige davviguovllulávdegotti nammadeapmái. Go Sámediggi čujuhuvvo konsultašuvnnaide dakkár politihkkasuorgái mii nu garrasit guoská min eallineavttuide, iige baicca beasa mielde daid strategiijaid ovddidanbargui, de ii vástit dat Sámedikki rollii iešheanálaš aktevran mas lea fápmu ja dohkkehuvvon riekti ja geatnegasvuohta oassálastit dakkár politihkalaš proseassain. Dat iige vástit Davviguovlludieđáhussii (Meld. St. 7 2011-2012) politihkalaš ulbmiliidda gos čuožžu ahte ráđđehus oaivvilda ahte positiiva ovdáneapmi davvin galgá ipmirduvvot positiivan guoskevaš álgoálbmogiidda maiddái. Sámediggi háliida čujuhit ahte ráđđehus measta konsekveanta čállá norgga ja davvi-norgga beroštusat iežaset doaibmaplánas Nye byggesteiner i Nord (Ođđa huksengeađggit Davvin). Dat čiehká dan duohtavuođa ahte geográfalaš guovllut maidda áŋgiruššan lea oaivvilduvvon, maiddái leat sámi guovllut, ja dainna lágiin orrot sámi beroštusat dego unnit dehálaččat. Sámi guovllut leat njealji našuvnnas, ja dat lea viidábut go norgga davimus fylkkat oktii. Danne berre hábmet davviguovllupolitihka dan jurdaga vuođul.</p>
<p>Sámi guovlu manná badjel njeallje nášunálastáhta ja dasa gullet de eanet go dat golbma davimus fylkka norgga bealde. Davviguovlopolitihkka ferte danne hábmejuvvot dán vuođul.</p>
<p>Dat duohtavuohta ahte minerálaláhka ii vástit álbmotrievttálaš standárdaid dagaha stuora hástalusaid daid ulbmiliid ektui mat leat davviguovllupolitihkas buori ovddideami birra álgoálbmogiidda. Dat duođalaš váilevašvuohta dálá minerálalágas unnida Sámedikki vejolašvuođaid sihkkarastit sámi beroštusaid áigeguovdilis minerálaáššiin. Sámedikki minerálabagadusa áššemeannudeamis deattuhuvvui ahte lea dárbu sihkkarastit ehtalaš álgoálbmotstandárddaid, muhto dat ii konkretiserejuvvon lagabut Sámedikki mearrádusas minerálabagadusa birra. Sámediggi lea duhtavaš go oaidná ahte sámediggeráđđi lea máŋgii čuovvolan dan oaivila oassin davviguovllupolitihka barggus. Sámedikki mielas lea dárbu geahčadit oktii visot dakkár vejolaš standárddaid dakkár dievasčoahkkinášši oktavuođas go davviguovllupolitihkka.</p>
<p>Lea hui dehálaš ahte Sámediggi fátmmastuvvo ráđđehusa bargui ovddidit nationála strategiija minerálaealáhussii. Lea maiddái dehálaš garrasit vuoruhit barggu sihkkarastit dutkanehtalaš njuolggadusaid dutkamiidda álgoálbmogiid várás, álgoálbmogiin ja álgoálbmogiiguin, ovttas alit oahpuin.</p>
<p>Lea dárbu ahte Sámediggi fas geahčada davviguovllupolitihka, go dat suorgi ovdána čađat, ja dat váikkuha garrasit sámi servodagaide, ja lea vuoruhuvvon suorgi ráđđehusas ja Stuoradikkis. Sámediggi čujuha ahte davviguovllu álgoálbmotservodagat dárbbašit gielalaš, kultuvrralaš ja servodatlaš ođđasishuksema ja ahte davviguovllupolitihkas ferte fátmmastit daid hástalusaid oassin vejolaš áŋgiruššamii.</p>
<p>Davviguovllupolitihka máhttodimenšuvdna lea okta máŋgga guovddáš surggiin davviguovllupolitihkas. Sámediggi háliida ahte oassin davviguovlluáŋgiruššamis galgá čielgasit boahtit ovdan ahte sámi servodat galgá aktiivvalaččat oassálastit máhtto- ja kapasitehtahuksemis. Dat mearkkaša ahte sámi máhttobirrasiid gelbbolašvuohta árbedieđu, servodateallima, ealáhusaid, sosiála ja rievttálaš oktavuođaid birra ferte oažžut buorebut ovdánahttinvejolašvuođaid ja rámmaeavttuid. Dálá máhttu ja viidásit máhttoovddideapmi ferte vuoruhuvvot davviguovlluáŋgiruššama viidásit proseassain. Sihke Sámediggi ja eará orgánat galget sáhttit ávkkástallat dan gelbbolašvuođas iežaset barggus davviguovlluáššiiguin. Sámi máhtolašvuođabirrasat galget aktiivvalaččat searvat bargui vuoruhit áŋgiruššansurggiid dán politihkkasuorggi viidásit máhtolašvuođaovddideapmái.</p>
<p>Sámedikki mielas lea hui deaŧalaš ahte gudneáŋgirvuohta álggahit positiiva máhtto- ja kapasitehtahuksen sámi servodagas ja eará álgoálbmotservodagain dahkkojuvvo dainna lágiin ahte sihkkarastit dakkár davviguovlopolitihka mii ovddasta ovdáneami ja nanne álgoálbmotservodagaid. Sámedikki mielas lea áibbas deaŧalaš ahte álgoálbmogat ieža dutket iežaset diliid ja ieža oassálastet riikkaidgaskasaš máhttohuksemii davveguovlluin iežaset eavttuid vuođul.</p>
<p>Sámedikki resurssaid nannen dutkan- ja ovddidanbargui lea maid áibbas dárbbašlaš go galgá sihkkarastit iešmearridanvuoigatvuođa ja vejolašvuođaid álgoálbmogiid iehčanas oassálastimii davveguovlluid oahppoovddideamis. Álgoálbmogiid oahppo- ja dutkanásahusaid nannen lea maid áibbas deaŧalaš go galgá sihkkarastit álgoálbmotberoštusaid davviguovlopolitihka máhttodimenšuvnnas. Davviriikkalaš foandda ásaheapmi lea ain mihttomearrin Sámediggái.</p>
<p>Sámediggi oaivvilda ahte oppalaš máhttolonohallan, dutkiid ja studeanttaid lonohallan gaskal álgoálbmogiid davvin, lea deaŧalaš kapasitehta- ja gelbbolašvuođaovddideami vejolašvuhtii davviguovlopolitihkas.</p>
<p>Sámediggi háliida deattuhit Árbedieđu modeallan áŋgiruššamii rájáidrasttideaddji dutkanovttasbargguin álgoálbmogis álgoálbmogii. Fierpmádatvuđot ovttasbarggu viidáset ovddideapmi ja ásahusovttasbargu gaskal sámi máhttobirrasiid ja sullasaš álgoálbmotbirrasiid Árktisis oassin davveguovloáŋgiruššamis leat maid deaŧalaččat Sámedikki oainnu mielde. Das gullá álgoálbmotovttasbargu gaskal álgoálbmotbirrasiid sámi guovlluin, Alaskas, Kanadas, Ruonáeatnamis ja Ruoššas. The University of the Arctic ferte dorjojuvvot ovddideamis nannoset álgoálbmotdimenšuvnna barggus. Dasa gullá sihke doaimmaid heiveheapmi, oktiiordnen ja lonohallan gaskal álgoálbmogiid áŋgiruššansurggiin.</p>
<p>2006 rájes lea bargojuvvon dainna ahte oažžut oktasaš fierpmádaga davveguovloáššiide čohkkendihte gelbbolašvuođa ja ráhkadan dihtii oktasaš vuođu sámi máhttobirrasiidda. Barggu berre vuoruhit dainna lágiin ahte sihkkarastit buoret rámmaeavttuid fierpmádahkii.</p>
<p>Dakkár biras go boazodoalu riikkaidgaskasaš fága- ja gaskkustanguovddáža berre nannejuvvot viidáseappot oassin davveguovloáŋgiruššama máhttodimenšuvnnas. Lea deaŧalaš ahte davviguovlopolitihka máhttodimenšuvdna čalmmustahttá erenoamážit dakkár sámi ealáhusaid go boazodoalu, eanadoalu, guolásteami ja meahcceealáhusaid, dannego sámi kultuvrra ávnnaslaš kulturvuođus lea čadnojuvvon árbevirolaš ealáhusaide.</p>
<p>Sámedikki mielas leat earret eará čuovvovaš fáttát hui deaŧalaččat davviguovlopolitihka máhttodimenšuvnnas: -          Sámegiella -          Oahpaheaddjioahppu -          Árbediehtu -          Ealáhusovddideapmi -          Álbmotriekti -          Olmmošvuoigatvuođat -          Biras, dálkkádatrievdamat ja árktalaš dilit -          Álgoálbmotjulggaštus -          Davviriikkalaš sámekonvenšuvdna -          Vuoigatvuođat resurssaide ja guoddilis resursahálddašeapmái -          Reálafágat ja luonddudieđa -          Fágaoahppu ja heiveheapmi oahpposajiide -          Servodatdutkan ja stáhtadieđa, váldedilit ja politihkalaš oassálastin -          Sosiála dearvvašvuođadilit -          Ealáhushutkan ja ođđahutkan</p>
<p>Barents2020 ásaheamis ja dutkanráđi vuoruheamit leat oassin dan oppalaš ja viiddis vuoruheamis mii guoská davviguovllu dutkamiidda. Dán vuoruheami ferte nannet ja ovddidit.</p>
<p>Viidásat bargui lea dehálaš kártet man láhkai ja dutkat mo hálddašanorgánat ja eará eiseválddit váldet vuhtii álgoálbmot rivttiid internašunála konvenšuvnnaid ja julggaštusaid ektui.</p>
<p>Sámediggi oaivvilda ahte lea dárbu nannet máhttu álgoálbmotrivttiid ja sámi kultuvrra birra guovddáš ja regionála eiseválddiin ja maiddái ásahusain geat galget davviguovllu resurssaid ávkkástallat. Dát sáhttá dáhpáhuvvat oassin ásahemiin álgoálbmotstandárddaid mat leat harmoniserejuvvon vástevaš internašunála standárddaiguin.  Lassi- ja joatkkaoahppofálaldagaid ealáhusaktevrraide ja fágaolbmuide,mat leat guovddážis dán oktavuođas, fertejit maid vuoruhuvvot.</p>
<p>Oassin máhttodimenšuvnnas davviguovlopolitihkas ja álgoálbmotdimenšuvnnas lea guovddážis dat ahte politihkalaš strategiijat leat mielde ovddideamen regionála gilvofámu gievrras sámi máhttobirrasiin. Sihkkarastin dihte ahte sámi máŋggabealatvuohta ja sámi beroštumit váldojit vuhtii, de lea dehálaš deattuhit ahte ferte leat sáhka máŋga iešguđege máhttobirrasiin. Sámediggi háliida maid deattuhit ahte lea guovddážis dat ahte ovddiduvvojit gánnáhahtti sámi ásahusat, nu ahte sáhttá sihkkarastit ahte árbediehtu ja min oktasaš muitu gozihuvvo. Sámedikki politihkalaš mihttomearri lea ahte sámi álbmot sihke olles álmmot ja okta olmmoš sáhttá leat mielde ođđaáigásaš servvodatovdáneamis nu ahte ii láhpe sámi árbevieruid ja kultuvrra.</p>
<p>Sámediggi oaivvilda ahte go Butenschøn-lávdegotti raporta gárvána, de galgá dát raporta meannuduvvot Sámedikki dievasčoahkkimis. Sámedikki ja eará sámi berošteddjiid rolla máhttodárbbuid defineremis sámi servvodagas ferte nannejuvvot.</p>
<p>Sámediggi deattuha ahte máhtto- ja kapasitehtahuksen lea guovddážis go lea sáhka strategiijain mat sihkkarastet álgoálbmot rievtti oasálastit mearrádusproseassaiguin, ja beassat čalmmustahttit ja ahte árvvusatno álgoálbmogiid eallineavttut.</p>
<p>Evttohus 4 <em type="italic">Evttohus Ovddádusbellodagas, Hans Eriksen: </em></p>
<p>Sámediggeráđi árvalusa sadjái:</p>
<p>Maŋimuš 20 jagi lea leamaš johtilis ovdáneapmi davvin. Liikká sáhttá historjá čájehit ahte 2011 lei vuolggasadji davviguovlluid 10 jagi áigodahkii. Sámediggi oaivvilda ahte davviguovlluid ovdáneamis lea stuora potensiála nannet guhkit áigge bargodilálašvuođa ja árvoháhkama, ii dušše davimus guovlluin riikkas, muhto olles Norggas ja norgga beroštumiin.</p>
<p>Bajit mihttomearri lea láhčit dili davviguovllu árvoháhkamii. Dát ferte dáhpáhuvvat dan láhkai ahte biras, dálkkádat ja álbmot váldo vuhtii. Danin ferte láhčit dili nu ahte iešguđege ealáhusat ja eará berošteaddjit leat siskkobealde rámmaid mat leat gánnáhahtti birrasii.</p>
<p>Dása gáibiduvvo máhttu, gelbbolašvuohta ja maiddái buorre dialoga.  Politihkalaš álggaheapmi daid maŋimuš logi jagiid lea leamaš mielde sihkkarastimin ráfi ja stáđisvuođa, čielggadeamen ja duođašteamen davviguovllu juridihkalaš našunála rámmaid ja doaimmaid,  ovddideamen buori politihkalaš bargovugiid ja stuora olbmo-olbmuid ovttasbarggu. Sámediggi oaivvilda go dát lea bures sajis, de lea bidjon vuođđu mii dahká ahte sáhttá ja lea lunddolaš eanet oaidnigoahtit dehálažžan dan oasi ovttasbarggus mii dagaha eanet árvoháhkama guvlui ja mii buorida guovllu álbmoga eallineavttuid. Vai dán olaha de lea dárbbašlaš ahte máhttu mobiliserejuvvo, ahte leat čeahpes eaŋkil aktevrrat ja resursabirrasat, ja maiddái ruhta. Mii fertet oažžut buriid searvevuođaid almmolaš ja priváhta aktevrraid gaska.</p>
<p>Ovttasbargu gaskal stáhta, regionála ja báikkálaš eiseválddiid ferte ovddiduvvot. Ja mii fertet ovddidit fierpmádagaid gaskal Norgga ja olgoriikka oassálastiid.</p>
<p>Máhttu lea davviguovlopolitihka váimmus. Olbmuid máhttu ja beaivválaš bargu dat dagaha vejolažžan geavahit ja ovddidit vejolašvuođaid davvin guoddilis láhkai ja guhkesáiggi oainnu vuođul buoremussan servodahkii. Sámediggi oaidná ahte Stuorradiggi lea váldán konkrehta lávkkiid váikkuhit systemáhtalaš máhtto- ja máhttoinfrastruktuvrra systemáhtalaš huksema, universitehtain, allaskuvllain ja eará máhttobirrasiin, earret eará jahkásaš doarjagiid bokte Olgoriikkadepartemeanttas Barents 2020ortnega bokte. Sámedikki mielas lea deaŧalaš nannet ja ovddidit dáid ja ođđa birrasiid viidáseappot. Bargojuohku, ovttasbargu, kritihkalaš mássa ja kvalitehta leat čoavddasánit. Sámediggi oaivvilda ahte lea deaŧalaš oažžut mielde hui čeahpes máhttobirrasiid eará riikkain ja láhčit persovdnaovdáneapmái hutkás fitnodagaiguin ja máhttoásahusaiguin guovdilis surggiin.</p>
<p>Sámediggi oaidná seamma láhkai go Stuorradiggi ge davviguovlluid buolvaperspektiivvas. Konkrehta doaibmabijut hábmejuvvojit dađistaga ođđa plánaid ja jahkásaš bušeahtaid bokte. Muhto mii dárbbašit maiddái viidáset horisontta mii válddaha háltti ja min bajimus áigumušaid - sihke dan maid mii navdit boahtteáiggi ovdánansodjun, ja maid mii háliidit ollašuhttit.</p>
<p>Sámediggi doarju dan čieža ovddidanlinnjá maid Stuorradiggi lea mearridan galget hábmet Norgga áŋgiruššamiid ja vuoruheami davviguovlopolitihkas, ja eaktuda ahte sámi giella, servodat ja kultuvra fuolahuvvo ulbmillaččat dán barggus.</p>
<p>Ođđa energiijaregiovdna Eurohpás   Ođđa industriijaáigodat davvin   Ovddasmanni guovlu ollisalaš mearrahálddašeapmái   Polameara lassáneaddji geasuheapmi   Máilmmiviidosaš máhttobáŋku birrasa, dálkkádaga ja servodaga várás   Nana ja hutkkálaš ovttasbargu davvin   Ođđa geopolitihkalaš guovddáš davvin</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi/dievasčoahkkinjođihangotti árvalusevttohusa.</p>
<p>Mearkkašupmi, NSR:a sámediggejoavku áirras Silje Karine Muotka bokte</p>
<p xml:lang="nob">DAVVIGUOVLLUID POLITIHKA MÁHTTODIMENŠUVDNA</p>
<p>Davviguovlopolitihkka lea surggiidgaskasaš politihkalaš fáddá man sisdoallu lea olgoriikapolitihkka, resursahálddašeapmi, máhttodimenšuvdna, álgoálbmotdimenšuvdna, biras, ássan ja ealáhusovddideapmi.</p>
<p>Sámedikkis lea, álbmotválljejuvvon orgánan, geatnegasvuohta defineret iežas máhtolašvuođadárbbuid, strategiijaid máhtolašvuođaovddideapmái ja iešmearridanrievtti álgoálbmotdeklarašuvnna artihkal 3 ja 4 mielde, dan ektui ahte sihkkarastit vejolašvuođa, ja šiehtadallamiid ja konsultašuvnnaid bokte oažžut guovddáš rolla min servodagaid ovddideamis premissadahkkin min iežamet ovddideami várás.</p>
<p>Sámi servodagat leat dakkár dilis gos davviriikkaid sámedikkiid politihkalaš barggut galget sihkkarastit ávnnaslaš kulturvuođu sápmelaččaide álbmogin, dakkár áiggis gos industriijadoaimmat ja davviguovlluid ja daid ođasmuvakeahtes resurssaid čalmmustahttin mielddisbuktet vuorjašumiid árbevirolaš ealáhusaide ja areálaid ja resurssaid gilvvohallamii, ja don bokte maiddái min kulturdoaimmaheapmái. Seammás lea dehálaš muittuhit ahte davviguovlopolitihkka sáhttá maiddái fállat sámi servodagaide vejolašvuođa nannet ja ovddidit kultuvrra ja servodaga, ja sihkkarastit ássama min guovlluin. Davviguovllut lea min ruoktu ja dáppe lea min birgejupmi, nu mot lea leamaš dološáiggiid rájes. Danne oaivvilda Sámediggi ahte sámedikkit ja sámi servodagat fertejit čalmmustahttojuvvot eambbo, ja oažžut nannoseabbo saji das maid gohčodit davviguovlopolitihkka. Sámedikkis lea iehčanas oassálastin lobálaš vuoigatvuohta ja geatnegasvuohta oassálastit dáidda politihkalaš proseassaide.</p>
<p>Dattetge lea hui deaŧalaš ahte viidáset politihkalaš barggus mii fátmmasta davviguovlopolitihka máhttodimenšuvnna, ii galgga dušše leat Sámedikki rolla iešguđet proseassain áŋgiruššansuorgin. Váldohástalussan sámi servodagaide lea kapasitehtahuksen, sihke ovttaskasaid vejolašvuođaide ja oassálastimii, sámi servodagat, ealáhusdoaimmaheaddjit ja máhttoásahusat. Sámedikki fokus ferte leat nannet dáid ulbmiljoavkkuid vejolašvuođaid ja eavttuid árjjalaš oassálastimii davviguovlopolitihka iešguđet váikkuhusaid oktavuođas. Sámedikki fokus ferte leat mo buoremusat sáhttá oažžut siviila servodaga fárrui máhttoovddideapmái davveguovloperspektiivvas.</p>
<p>Sámi guovlu fátmmasta njealji nationálastáhta ja ollá gitta Hedmárkku rádjai máddin Norggas ja Ruoŧas ja fátmmasta nu badjel golmma fylkka Norggas. Danne berre davviguovlopolitihkka hábmejuvvot dan jurdaga vuođul.</p>
<p>Dat duohtavuohta ahte minerálaláhka ii vástit álbmotrievttálaš standárddaid dagaha stuora hástalusaid daid ulbmiliid ektui mat leat davviguovlopolitihkas buori ovddideami birra álgoálbmogiidda. Dat duođalaš váilevašvuohta dálá minerálalágas unnida Sámedikki vejolašvuođaid sihkkarastit sámi beroštusaid áigeguovdilis minerálaáššiin. Sámedikki minerálabagadusa áššemeannudeamis deattuhuvvui ahte lea dárbu sihkkarastit ehtalaš álgoálbmotstandárddaid, muhto dat ii konkretiserejuvvon lagabut Sámedikki mearrádusas minerálabagadusa birra. Sámediggi lea duhtavaš go oaidná ahte sámediggeráđđi lea máŋgii čuovvolan dan oaivila oassin davviguovlopolitihka barggus. Sámedikki mielas lea dárbu geahčadit oktii visot dakkár vejolaš standárddaid dakkár dievasčoahkkinášši oktavuođas go davviguovlopolitihkka. Dakkár standárddaid guorahallan dakkár ášši oktavuođas go davviguovlopolitihkka dievasčoahkkimii lea Sámedikki mielas dárbbašlaš.</p>
<p>Lea hui dehálaš ahte Sámediggi váldo mielde ráđđehusa bargui ovddidit nationála strategiija minerálaealáhussii. Lea maiddái dehálaš garrasit vuoruhit barggu sihkkarastit dutkanehtalaš njuolggadusaid dutkamiidda álgoálbmogiid várás, álgoálbmogiin ja álgoálbmogiiguin, ovttas alit oahpuin.</p>
<p>Lea dárbu ahte Sámediggi fas geahčada davviguovlopolitihka, go dat suorgi ovdána čađat, ja dat váikkuha garrasit sámi servodagaide, ja lea vuoruhuvvon suorgi ráđđehusas ja Stuoradikkis. Sámediggi čujuha ahte davviguovllu álgoálbmotservodagat dárbbašit gielalaš, kultuvrralaš ja servodatlaš ođđasishuksema ja ahte davviguovlopolitihkas ferte fátmmastit daid hástalusaid oassin vejolaš áŋgiruššamii.</p>
<p>Davviguovlopolitihka máhttodimenšuvdna lea okta máŋgga guovddáš surggiin davviguovlopolitihkas. Sámediggi háliida ahte oassin davviguovlluáŋgiruššamis galgá čielgasit boahtit ovdan ahte sámi servodat galgá aktiivvalaččat oassálastit máhtto- ja kapasitehtahuksemis. Dat mearkkaša ahte sámi máhttobirrasiid gelbbolašvuohta árbedieđu, servodateallima, ealáhusaid, sosiála ja rievttálaš oktavuođaid birra ferte oažžut buorebut ovdánahttinvejolašvuođaid ja rámmaeavttuid. Dálá máhttu ja viidásit máhttoovddideapmi ferte vuoruhuvvot davviguovlluáŋgiruššama viidásit proseassain. Sihke Sámediggi ja eará orgánat galget sáhttit ávkkástallat dan gelbbolašvuođas iežaset barggus davviguovlluáššiiguin. Sámi máhtolašvuođabirrasat galget aktiivvalaččat searvat bargui vuoruhit áŋgiruššansurggiid dán politihkkasuorggi viidásit máhtolašvuođaovddideapmái.</p>
<p>Sámedikki mielas lea hui deaŧalaš ahte gudneáŋgirvuohta álggahit positiiva máhtto- ja kapasitehtahuksen sámi servodagas ja eará álgoálbmotservodagain dahkkojuvvo dainna lágiin ahte sihkkarastit dakkár davviguovlopolitihka mii ovddasta ovdáneami ja nanne álgoálbmotservodagaid. Sámedikki mielas lea áibbas deaŧalaš ahte álgoálbmogat ieža dutket iežaset diliid ja ieža oassálastet riikkaidgaskasaš máhttohuksemii davveguovlluin iežaset eavttuid vuođul.</p>
<p>Sámedikki resurssaid nannen dutkan- ja ovddidanbargui lea maid áibbas dárbbašlaš go galgá sihkkarastit iešmearridanvuoigatvuođa ja vejolašvuođaid álgoálbmogiid iehčanas oassálastimii davveguovlluid oahppoovddideamis. Álgoálbmogiid oahppo- ja dutkanásahusaid nannen lea maid áibbas deaŧalaš go galgá sihkkarastit álgoálbmotberoštusaid davviguovlopolitihka máhttodimenšuvnnas. Davviriikkalaš foandda ásaheapmi lea ain mihttomearrin Sámediggái.</p>
<p>Sámediggi oaivvilda ahte oppalaš máhttolonohallan, dutkiid ja studeanttaid lonohallan gaskal álgoálbmogiid davvin, lea deaŧalaš kapasitehta- ja gelbbolašvuođaovddideami vejolašvuhtii davviguovlopolitihkas.</p>
<p>Sámediggi háliida deattuhit Árbedieđu modeallan áŋgiruššamii rájáidrasttideaddji dutkanovttasbargguin álgoálbmogis álgoálbmogii. Fierpmádatvuđot ovttasbarggu viidáset ovddideapmi ja ásahusovttasbargu gaskal sámi máhttobirrasiid ja sullasaš álgoálbmotbirrasiid Árktisis oassin davveguovloáŋgiruššamis leat maid deaŧalaččat Sámedikki oainnu mielde. Das gullá álgoálbmotovttasbargu gaskal álgoálbmotbirrasiid sámi guovlluin, Alaskas, Kanadas, Ruonáeatnamis ja Ruoššas. The University of the Arctic ferte dorjojuvvot ovddideamis nannoset álgoálbmotdimenšuvnna barggus. Dasa gullá sihke doaimmaid heiveheapmi, oktiiordnen ja lonohallan gaskal álgoálbmogiid áŋgiruššansurggiin.</p>
<p>2006 rájes lea bargojuvvon dainna ahte oažžut oktasaš fierpmádaga davveguovloáššiide čohkkendihte gelbbolašvuođa ja ráhkadan dihtii oktasaš vuođu sámi máhttobirrasiidda. Barggu berre vuoruhit dainna lágiin ahte sihkkarastit buoret rámmaeavttuid fierpmádahkii. prošeakta SamiNorth lea ohcan ruđaid Sámedikki dasa, geahča raportta 2011 ja ohcama 2012, juoga maid Sámediggi berre árvvoštallat doarjut.</p>
<p>Dakkár biras go boazodoalu riikkaidgaskasaš fága- ja gaskkustanguovddáža berre nannejuvvot viidáseappot oassin davveguovloáŋgiruššama máhttodimenšuvnnas. Lea deaŧalaš ahte davviguovlopolitihka máhttodimenšuvdna čalmmustahttá erenoamážit dakkár sámi ealáhusaid go boazodoalu, eanadoalu, guolásteami ja meahcceealáhusaid, dannego sámi kultuvrra ávnnaslaš kulturvuođus lea čadnojuvvon árbevirolaš ealáhusaide.</p>
<p>Sámedikki mielas leat earret eará čuovvovaš fáttát hui deaŧalaččat davviguovlopolitihka máhttodimenšuvnnas: -          Sámegiella -          Oahpaheaddjioahppu -          Árbediehtu -          Ealáhusovddideapmi -          Álbmotriekti -          Olmmošvuoigatvuođat -          Biras, dálkkádatrievdamat ja árktalaš dilit -          Álgoálbmotjulggaštus -          Davviriikkalaš sámekonvenšuvdna -          Vuoigatvuođat resurssaide ja guoddilis resursahálddašeapmái -          Reálafágat ja luonddudieđa -          Fágaoahppu ja heiveheapmi oahpposajiide -          Servodatdutkan ja stáhtadieđa, váldedilit ja politihkalaš oassálastin -          Sosiála dearvvašvuođadilit -          Ealáhushutkan ja ođđahutkan</p>
<p>Barents2020 ásaheamis ja dutkanráđi vuoruheamit leat oassin dan oppalaš ja viiddis vuoruheamis mii guoská davviguovllu dutkamiidda. Dán vuoruheami ferte nannet ja ovddidit.</p>
<p>Viidásat bargui lea dehálaš kártet man láhkai ja dutkat mo hálddašanorgánat ja eará eiseválddit váldet vuhtii álgoálbmot rivttiid internašunála konvenšuvnnaid ja julggaštusaid ektui.</p>
<p>Sámediggi oaivvilda ahte lea dárbu nannet máhttu álgoálbmotrivttiid ja sámi kultuvrra birra guovddáš ja regionála eiseválddiin ja maiddái ásahusain geat galget davviguovllu resurssaid ávkkástallat. Dát sáhttá dáhpáhuvvat oassin ásahemiin álgoálbmotstandárddaid mat leat harmoniserejuvvon vástevaš internašunála standárddaiguin.  Lassi- ja joatkkaoahppofálaldagaid ealáhusaktevrraide ja fágaolbmuide,mat leat guovddážis dán oktavuođas, fertejit maid vuoruhuvvot.</p>
<p>Oassin máhttodimenšuvnnas davviguovlopolitihkas ja álgoálbmotdimenšuvnnas lea guovddážis dat ahte politihkalaš strategiijat leat mielde ovddideamen regionála gilvofámu gievrras sámi máhttobirrasiin. Sihkkarastin dihte ahte sámi máŋggabealatvuohta ja sámi beroštumit váldojit vuhtii, de lea dehálaš deattuhit ahte ferte leat sáhka máŋga iešguđege máhttobirrasiin. Sámediggi háliida maid deattuhit ahte lea guovddážis dat ahte ovddiduvvojit gánnáhahtti sámi ásahusat, nu ahte sáhttá sihkkarastit ahte árbediehtu ja min oktasaš muitu gozihuvvo. Sámedikki politihkalaš mihttomearri lea ahte sámi álbmot sihke olles álmmot ja okta olmmoš sáhttá leat mielde ođđaáigásaš servvodatovdáneamis nu ahte ii láhpe sámi árbevieruid ja kultuvrra.</p>
<p>Sámediggi oaivvilda ahte go Butenschøn-lávdegotti raporta gárvána, de galgá dát raporta meannuduvvot Sámedikki dievasčoahkkimis. Sámedikki ja eará sámi berošteddjiid rolla máhttodárbbuid defineremis sámi servvodagas ferte nannejuvvot.</p>
<p>Sámediggi deattuha ahte máhtto- ja kapasitehtahuksen lea guovddážis go lea sáhka strategiijain mat sihkkarastet álgoálbmot rievtti oasálastit mearrádusproseassaiguin, ja beassat čalmmustahttit ja ahte árvvusatno álgoálbmogiid eallineavttut.</p>
<p>Evttohus 5, áirras Silje Karine Muotka, NSR:a sámediggejoavku</p>
<p>Biddjo sámediggeráđi árvalusa sadjái</p>
<p>DAVVIGUOVLLUID POLITIHKA MÁHTTODIMENŠUVDNA  Davviguovlopolitihkka lea surggiidgaskasaš politihkalaš fáddá man sisdoallu lea olgoriikapolitihkka, resursahálddašeapmi, máhttodimenšuvdna, álgoálbmotdimenšuvdna, biras, ássan ja ealáhusovddideapmi.</p>
<p>Sámedikkis lea, álbmotválljejuvvon orgánan, geatnegasvuohta defineret iežas máhtolašvuođadárbbuid, strategiijaid máhtolašvuođaovddideapmái ja iešmearridanrievtti álgoálbmotdeklarašuvnna artihkal 3 ja 4 mielde, dan ektui ahte sihkkarastit vejolašvuođa, ja šiehtadallamiid ja konsultašuvnnaid bokte oažžut guovddáš rolla min servodagaid ovddideamis premissadahkkin min iežamet ovddideami várás.</p>
<p>Sámi servodagat leat dakkár dilis gos davviriikkaid sámedikkiid politihkalaš barggut galget sihkkarastit ávnnaslaš kulturvuođu sápmelaččaide álbmogin, dakkár áiggis gos industriijadoaimmat ja davviguovlluid ja daid ođasmuvakeahtes resurssaid čalmmustahttin mielddisbuktet vuorjašumiid árbevirolaš ealáhusaide ja areálaid ja resurssaid gilvvohallamii, ja don bokte maiddái min kulturdoaimmaheapmái. Seammás lea dehálaš muittuhit ahte davviguovlopolitihkka sáhttá maiddái fállat sámi servodagaide vejolašvuođa nannet ja ovddidit kultuvrra ja servodaga, ja sihkkarastit ássama min guovlluin. Davviguovllut lea min ruoktu ja dáppe lea min birgejupmi, nu mot lea leamaš dološáiggiid rájes. Danne oaivvilda Sámediggi ahte sámedikkit ja sámi servodagat fertejit čalmmustahttojuvvot eambbo, ja oažžut nannoseabbo saji das maid gohčodit davviguovlopolitihkka. Sámedikkis lea iehčanas oassálastin lobálaš vuoigatvuohta ja geatnegasvuohta oassálastit dáidda politihkalaš proseassaide.</p>
<p>Dattetge lea hui deaŧalaš ahte viidáset politihkalaš barggus mii fátmmasta davviguovlopolitihka máhttodimenšuvnna, ii galgga dušše leat Sámedikki rolla iešguđet proseassain áŋgiruššansuorgin. Váldohástalussan sámi servodagaide lea kapasitehtahuksen, sihke ovttaskasaid vejolašvuođaide ja oassálastimii, sámi servodagat, ealáhusdoaimmaheaddjit ja máhttoásahusat. Sámedikki fokus ferte leat nannet dáid ulbmiljoavkkuid vejolašvuođaid ja eavttuid árjjalaš oassálastimii davviguovlopolitihka iešguđet váikkuhusaid oktavuođas. Sámedikki fokus ferte leat mo buoremusat sáhttá oažžut siviila servodaga fárrui máhttoovddideapmái davveguovloperspektiivvas.</p>
<p>Sámi guovlu fátmmasta njealji nationálastáhta ja ollá gitta Hedmárkku rádjai máddin Norggas ja Ruoŧas ja fátmmasta nu badjel golmma fylkka Norggas. Danne berre davviguovlopolitihkka hábmejuvvot dan jurdaga vuođul.</p>
<p>Dat duohtavuohta ahte minerálaláhka ii vástit álbmotrievttálaš standárddaid dagaha stuora hástalusaid daid ulbmiliid ektui mat leat davviguovlopolitihkas buori ovddideami birra álgoálbmogiidda. Dat duođalaš váilevašvuohta dálá minerálalágas unnida Sámedikki vejolašvuođaid sihkkarastit sámi beroštusaid áigeguovdilis minerálaáššiin. Sámedikki minerálabagadusa áššemeannudeamis deattuhuvvui ahte lea dárbu sihkkarastit ehtalaš álgoálbmotstandárddaid, muhto dat ii konkretiserejuvvon lagabut Sámedikki mearrádusas minerálabagadusa birra. Sámediggi lea duhtavaš go oaidná ahte sámediggeráđđi lea máŋgii čuovvolan dan oaivila oassin davviguovlopolitihka barggus. Sámedikki mielas lea dárbu geahčadit oktii visot dakkár vejolaš standárddaid dakkár dievasčoahkkinášši oktavuođas go davviguovlopolitihkka. Dakkár standárddaid guorahallan dakkár ášši oktavuođas go davviguovlopolitihkka dievasčoahkkimii lea Sámedikki mielas dárbbašlaš.</p>
<p>Lea hui dehálaš ahte Sámediggi váldo mielde ráđđehusa bargui ovddidit nationála strategiija minerálaealáhussii. Lea maiddái dehálaš garrasit vuoruhit barggu sihkkarastit dutkanehtalaš njuolggadusaid dutkamiidda álgoálbmogiid várás, álgoálbmogiin ja álgoálbmogiiguin, ovttas alit oahpuin.</p>
<p>Lea dárbu ahte Sámediggi fas geahčada davviguovlopolitihka, go dat suorgi ovdána čađat, ja dat váikkuha garrasit sámi servodagaide, ja lea vuoruhuvvon suorgi ráđđehusas ja Stuoradikkis. Sámediggi čujuha ahte davviguovllu álgoálbmotservodagat dárbbašit gielalaš, kultuvrralaš ja servodatlaš ođđasishuksema ja ahte davviguovlopolitihkas ferte fátmmastit daid hástalusaid oassin vejolaš áŋgiruššamii.</p>
<p>Davviguovlopolitihka máhttodimenšuvdna lea okta máŋgga guovddáš surggiin davviguovlopolitihkas. Sámediggi háliida ahte oassin davviguovlluáŋgiruššamis galgá čielgasit boahtit ovdan ahte sámi servodat galgá aktiivvalaččat oassálastit máhtto- ja kapasitehtahuksemis. Dat mearkkaša ahte sámi máhttobirrasiid gelbbolašvuohta árbedieđu, servodateallima, ealáhusaid, sosiála ja rievttálaš oktavuođaid birra ferte oažžut buorebut ovdánahttinvejolašvuođaid ja rámmaeavttuid. Dálá máhttu ja viidásit máhttoovddideapmi ferte vuoruhuvvot davviguovlluáŋgiruššama viidásit proseassain. Sihke Sámediggi ja eará orgánat galget sáhttit ávkkástallat dan gelbbolašvuođas iežaset barggus davviguovlluáššiiguin. Sámi máhtolašvuođabirrasat galget aktiivvalaččat searvat bargui vuoruhit áŋgiruššansurggiid dán politihkkasuorggi viidásit máhtolašvuođaovddideapmái.</p>
<p>Sámedikki mielas lea hui deaŧalaš ahte gudneáŋgirvuohta álggahit positiiva máhtto- ja kapasitehtahuksen sámi servodagas ja eará álgoálbmotservodagain dahkkojuvvo dainna lágiin ahte sihkkarastit dakkár davviguovlopolitihka mii ovddasta ovdáneami ja nanne álgoálbmotservodagaid. Sámedikki mielas lea áibbas deaŧalaš ahte álgoálbmogat ieža dutket iežaset diliid ja ieža oassálastet riikkaidgaskasaš máhttohuksemii davveguovlluin iežaset eavttuid vuođul.</p>
<p>Sámedikki resurssaid nannen dutkan- ja ovddidanbargui lea maid áibbas dárbbašlaš go galgá sihkkarastit iešmearridanvuoigatvuođa ja vejolašvuođaid álgoálbmogiid iehčanas oassálastimii davveguovlluid oahppoovddideamis. Álgoálbmogiid oahppo- ja dutkanásahusaid nannen lea maid áibbas deaŧalaš go galgá sihkkarastit álgoálbmotberoštusaid davviguovlopolitihka máhttodimenšuvnnas. Davviriikkalaš foandda ásaheapmi lea ain mihttomearrin Sámediggái.</p>
<p>Sámediggi oaivvilda ahte oppalaš máhttolonohallan, dutkiid ja studeanttaid lonohallan gaskal álgoálbmogiid davvin, lea deaŧalaš kapasitehta- ja gelbbolašvuođaovddideami vejolašvuhtii davviguovlopolitihkas.</p>
<p>Sámediggi háliida deattuhit Árbedieđu modeallan áŋgiruššamii rájáidrasttideaddji dutkanovttasbargguin álgoálbmogis álgoálbmogii. Fierpmádatvuđot ovttasbarggu viidáset ovddideapmi ja ásahusovttasbargu gaskal sámi máhttobirrasiid ja sullasaš álgoálbmotbirrasiid Árktisis oassin davveguovloáŋgiruššamis leat maid deaŧalaččat Sámedikki oainnu mielde. Das gullá álgoálbmotovttasbargu gaskal álgoálbmotbirrasiid sámi guovlluin, Alaskas, Kanadas, Ruonáeatnamis ja Ruoššas. The University of the Arctic ferte dorjojuvvot ovddideamis nannoset álgoálbmotdimenšuvnna barggus. Dasa gullá sihke doaimmaid heiveheapmi, oktiiordnen ja lonohallan gaskal álgoálbmogiid áŋgiruššansurggiin.</p>
<p>2006 rájes lea bargojuvvon dainna ahte oažžut oktasaš fierpmádaga davveguovloáššiide čohkkendihte gelbbolašvuođa ja ráhkadan dihtii oktasaš vuođu sámi máhttobirrasiidda. Barggu berre vuoruhit dainna lágiin ahte sihkkarastit buoret rámmaeavttuid fierpmádahkii. prošeakta SamiNorth lea ohcan ruđaid Sámedikki dasa, geahča raportta 2011 ja ohcama 2012, juoga maid Sámediggi berre árvvoštallat doarjut.</p>
<p>Dakkár biras go boazodoalu riikkaidgaskasaš fága- ja gaskkustanguovddáža berre nannejuvvot viidáseappot oassin davveguovloáŋgiruššama máhttodimenšuvnnas. Lea deaŧalaš ahte davviguovlopolitihka máhttodimenšuvdna čalmmustahttá erenoamážit dakkár sámi ealáhusaid go boazodoalu, eanadoalu, guolásteami ja meahcceealáhusaid, dannego sámi kultuvrra ávnnaslaš kulturvuođus lea čadnojuvvon árbevirolaš ealáhusaide.</p>
<p>Sámedikki mielas leat earret eará čuovvovaš fáttát hui deaŧalaččat davviguovlopolitihka máhttodimenšuvnnas: -          Sámegiella -          Oahpaheaddjioahppu -          Árbediehtu -          Ealáhusovddideapmi</p>
<p>-          Álbmotriekti -          Olmmošvuoigatvuođat -          Biras, dálkkádatrievdamat ja árktalaš dilit -          Álgoálbmotjulggaštus -          Davviriikkalaš sámekonvenšuvdna -          Vuoigatvuođat resurssaide ja guoddilis resursahálddašeapmái -          Reálafágat ja luonddudieđa -          Fágaoahppu ja heiveheapmi oahpposajiide -          Servodatdutkan ja stáhtadieđa, váldedilit ja politihkalaš oassálastin -          Sosiála dearvvašvuođadilit -          Ealáhushutkan ja ođđahutkan</p>
<p>Barents2020 ásaheamis ja dutkanráđi vuoruheamit leat oassin dan oppalaš ja viiddis vuoruheamis mii guoská davviguovllu dutkamiidda. Dán vuoruheami ferte nannet ja ovddidit.</p>
<p>Viidásat bargui lea dehálaš kártet man láhkai ja dutkat mo hálddašanorgánat ja eará eiseválddit váldet vuhtii álgoálbmot rivttiid internašunála konvenšuvnnaid ja julggaštusaid ektui.</p>
<p>Sámediggi oaivvilda ahte lea dárbu nannet máhttu álgoálbmotrivttiid ja sámi kultuvrra birra guovddáš ja regionála eiseválddiin ja maiddái ásahusain geat galget davviguovllu resurssaid ávkkástallat. Dát sáhttá dáhpáhuvvat oassin ásahemiin álgoálbmotstandárddaid mat leat harmoniserejuvvon vástevaš internašunála standárddaiguin.  Lassi- ja joatkkaoahppofálaldagaid ealáhusaktevrraide ja fágaolbmuide,mat leat guovddážis dán oktavuođas, fertejit maid vuoruhuvvot.</p>
<p>Oassin máhttodimenšuvnnas davviguovlopolitihkas ja álgoálbmotdimenšuvnnas lea guovddážis dat ahte politihkalaš strategiijat leat mielde ovddideamen regionála gilvofámu gievrras sámi máhttobirrasiin. Sihkkarastin dihte ahte sámi máŋggabealatvuohta ja sámi beroštumit váldojit vuhtii, de lea dehálaš deattuhit ahte ferte leat sáhka máŋga iešguđege máhttobirrasiin. Sámediggi háliida maid deattuhit ahte lea guovddážis dat ahte ovddiduvvojit gánnáhahtti sámi ásahusat, nu ahte sáhttá sihkkarastit ahte árbediehtu ja min oktasaš muitu gozihuvvo. Sámedikki politihkalaš mihttomearri lea ahte sámi álbmot sihke olles álmmot ja okta olmmoš sáhttá leat mielde ođđaáigásaš servvodatovdáneamis nu ahte ii láhpe sámi árbevieruid ja kultuvrra.</p>
<p>Sámediggi oaivvilda ahte go Butenschøn-lávdegotti raporta gárvána, de galgá dát raporta meannuduvvot Sámedikki dievasčoahkkimis. Sámedikki ja eará sámi berošteddjiid rolla máhttodárbbuid defineremis sámi servvodagas ferte nannejuvvot.</p>
<p>Sámediggi deattuha ahte máhtto- ja kapasitehtahuksen lea guovddážis go lea sáhka strategiijain mat sihkkarastet álgoálbmot rievtti oasálastit mearrádusproseassaiguin, ja beassat čalmmustahttit ja ahte árvvusatno álgoálbmogiid eallineavttut.</p>
<p>III Jienasteapmi</p>
<p>39 áirasis ledje 29 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 4 hilgojuvvui 26 jienain. 3 jienastedje beali.   Evttohus 5, mii boahtá lávdegotti evttohusa 3 sadjái, hilgojuvvui 18 jienain. 11 jienastedje beali.   Evttohus 1 mearriduvvui 26 jienain 3 jiena vuostá.   Evttohus 2 mearriduvvui 26 jienain 3 jiena vuostá.   Bajásšaddan- fuolahus- ja oahppolávdegotti ráva mearriduvvui 17 jienain 12 jiena vuostá.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Silje Karine Muotka, áššejođiheaddji   2  Miriam Paulsen Olaf Eliassen  Miriam Paulsen    3  Hans Eriksen Kirsti Guvsám   Silje Karine Muotka   Geir Johnsen  Hans Eriksen   4  Geir Johnsen Silje Karine Muotka   Olaf Eliassen   5  Anders Somby jr.    6  Kirsti Guvsám    7  Anne Helene Moeng Saari    8  Aili Keskitalo Anders Somby jr.  Aili Keskitalo    9  Olaf Eliassen  10  Silje Karine Muotka   Silje Karine Muotka</p>
<p>VI Sámedikki mearrádus</p>
<p>Sámediggi čujuha riikkaidgaskasaš mearrádusaide mat eaktudit ahte álgoálbmogiin galgá leat deaŧalaš rolla iežaset servodagaid ovddideamis ja ahte sii ieža galget bidjat eavttuid iežaset ovdáneapmái. Sámediggi čujuha erenoamážit ON jagi 2007 Álgoálbmotjulggaštussii, mas leat riikkaidgaskasaš standárddat mat maiddái leat guoskevaččat máhttopolitihkkii Norggas ja miehtá sámi guovllu. Čujuhuvvo erenoamážit Álgoálbmotjulggaštusa 3. Ja 4. Artihkkaliidda, mat eaktudit ahte álgoálbmogiin lea iešmearridanvuoigatvuohta, ja ahte stáhta eiseválddit leat geatnegahttojuvvon sihkkarastit ahte dát vuoigatvuohta váldojuvvo mielde riikka láhkii šiehtadallamiid ja konsultašuvnnaid bokte guoskevaš álgoálbmogiin. Sápmelaččaid iešmearridanvuoigatvuohta mearkkaša maiddái ahte sápmelaččat ieža galget beassat mearridit iežaset máhttodárbbu, iežaset máhttoovddideami strategiijaid ja friddja vuođul beassat hukset ja viidáseappot ovddidit iežaset máhttoásahusaid.</p>
<p>Davviriikkaid sámedikkiin lea deaŧalaš rolla sámi servodaga ovddideamis ja ovttasdoaibmamis eará eiseválddiiguin. Sámi servodat lea johtilit ovdáneamen, ja stuorra gáibádusat biddjojuvvojit sámi orgánaide, sihke politihkalaš orgánaide ja máhttoásahusaide, go guoská árbedieđuid áimmahuššamii ja seammás go ođđa máhttu galgá ovddiduvvot.</p>
<p>Sámediggi oaivvilda ahte lea hui deaŧalaš ahte sámi máhttobirrasat, sihke dat mat leat ásahushámis ja dat mat eai leat ásahushámis fertejit oažžut dárbbašlaš rámmaeavttuid vai sáhttet ovdánit iežaset eavttuid vuođul. Álgoálbmogiid ja sámi máhttobirrasiid mihtilmasvuohtan lea ahte dat leat smávvát ja rašit, ja dat sáhttet álkit vuoittahallat jus vuođđun biddjojuvvo gilvvohallanprinsihppa máhttoásahusaid gaskkas riikkalaččat, davviriikkalaččat ja riikkaidgaskasaččat.</p>
<p>Sámediggi dovddaha ahte sámi máhttobirrasiin lea vuođđo máhttu servodateallima, árbevirolaš ja ođđa ealáhusaid, sosiála ja rievttálaš diliid birra mat leat deaŧalaččat davviguovlluid viidáset áŋgiruššamiin. Sihke Sámediggi ja eará orgánat berrejit sáhttit ávkkástallat ođđa gelbbolašvuođain buorebut go dál dahkkojuvvo.</p>
<p>Guovddáš eiseválddiin ja dutkanbirrasiin lea eará lahkonanvuohki davviguovlluid ja eará vuolggasadji davviguovlopolitihkkii go Sámedikkis. Davi álgoálbmogiidda davviguovllut leat ja leat leamaš min ruoktun ja min birgenláhkin. Guovlluin leat oahpes ekovuogádagat ja leat vuođđun erenoamážit ovddiduvvon giellaterminologiijii, eallinvuohkái ja máhttui. Guovllut leat min álbmoga eatnašiid ruoktun ja doppe leat gorálaččat stuorra álgoálbmotservodagat. Davviguovllut galget hálddašuvvot buoremussan midjiide ja boahttevaš buolvvaide, ja álgoálbmotservodagat dárbbašit gielalaš, kultuvrralaš ja servodatlaš ođđasishuksema.</p>
<p>Sámediggi čujuha Nordområdemeldingen (St.dieđ.7 2011-2012) maid Stuorradiggi dohkkehii cuoŋománus 2012. Dieđáhusas boahtá ovdan ahte ráđđehusa mielas lea hui deaŧalaš ahte dat positiiva ovdáneapmi davvin maiddái vásihuvvo positiivan guoskevaš álgoálbmogiidda. Sámediggi lea árjjalaččat oassálastán bargui davviguovlodieđáhusain ja háliida čielggaduvvon ja guovddáš rolla viidáset davviguovloáŋgiruššamis. Davviguovlopolitihka oktiiordnenforum lea buorre doaibmabidju dan dáfus.</p>
<p>Sámediggi oaidná ahte dárbbašuvvo álggahit positiiva máhtto- ja kapasitehtaloktema doaibmabijuid sámi servodagas ja eará álgoálbmotservodagain fuolahit álgoálbmotperspektiivva davviguovlopolitihkas. Sámedikki mielas dárbbašuvvo ollislaš lahkoneapmi daidda doaibmabijuide mat leat namuhuvvon davviguovlodieđáhusas.</p>
<p>Sámediggi doarju ráđđehusa doaibmabijuid etihkalaš njuolggadusaid ovddideami várás mat fuolahit álgoálbmogiid doaimmaid ekonomalaš doaimmaid oktavuođas davvin, ja doaibmabijuid njuolggadusaid ovddideami várás ja vejolaš standárdašiehtadusaid várás oktavuođas gaskal industriija ja álgoálbmotealáhusaid davvin. Sámediggi oaivvilda ahte dáid doaibmabijuid berrešii geahččat ovttas ja ahte daid sáhtášii čatnat Árktalaš ráđđái. Sámediggi lea ovttamielas ráđđehusain dasa ahte sámi ásahusat ja álgoálbmotásahusat fertejit nannejuvvot, ja deattuha ahte dát guoská maiddái daidda ásahusaide mat leat mielde addimin sápmelaččaid ja eará álgoálbmogiid vuoigatvuođa eaiggádiidda ja ealáhusberošteddjiide vejolašvuođaid fuolahit iežaset beroštusaid, ja ahte dat lea oassi čovdosis go ođđa industriija plánejuvvo sin geavahanguovlluin.</p>
<p>Máhttu lea Davveguovlopolitihka geađgejuolgi, máhttolokten lea deaŧalaš sámi servodahkii. Sámediggi doarju ráđđehusa go vuoruha rádjerastásaš máhttoprográmma sámi árbedieđuid várás davviriikkain ja Ruoššas. Dan ferte viidáseappot ovddidit dan málles ja daid vásáhusaid vuođul mat leat ovddiduvvon Sámi allaskuvlla nationála prográmmas. Sámediggi oaidná man mávssolaš lea joatkit dán vuoruheami dan perspektiivvas ahte álgoálbmogat hálddašit kulturárvvuid ja ahte sis lea máhttu ealáhusaid birra subárktalaš guovllu gáibideaddji diliin.</p>
<p>Sámediggi oaidná man deaŧalaš lea nannet álgoálbmotdutkama sihke fáttálaččat ja ásahuslaččat. Jus dan galgá ollašuhttit, de ferte ovddidit nana fágabirrasiid main lea vejolašvuohta ovttasbargat ja mat sáhttet váikkuhit máŋggabeallásaš fágalaš buvttadeapmái. Sámediggi oaidná ahte sámi dutkanásahusaid viidáset nannen lea hui deaŧalaš go galgá ollašuhttit rádjerasttideaddji dutkanovttasbarggu álgoálbmogiid gaskkas, ja ovttasbarggu álgoálbmotfáttáiguin eará dutkanásahusaiguin riikkalaččat ja riikkaidgaskasaččat.</p>
<p>Sámediggi oaivvilda ahte nana sámi dutkanásahusat leat hui deaŧalaš eaktun dasa ahte leat oahppanvejolašvuođat dakkár áibbas deaŧalaš surggiin go sámi gielas, oahpaheaddjioahpus ja árbevirolaš kulturvuđot ealáhusovddideamis. Vejolašvuohta oažžut dakkár oahpu mearkkaša ollu ássamii, kultursuodjaleapmái ja ealáhusovddideapmái davvin.</p>
<p>Sámediggi áigu bargat dainna ulbmiliin ahte máhttoásahusat davvin ožžot nationála ovddasvástádusa máhttogaskkusteamis olmmošvuoigatvuođaid birra, álbmotrievtti njuolggadusaid birra álgoálbmogiid ja minoritehtaid birra, álgoálbmotjulggaštusa birra ja máhttoloktema birra árktalaš diliin.</p>
<p>Sámediggi háliida oažžut stuorát rolla sámi servodaga oahppodárbbuid mearrideamis, dás maiddái dakkár dárbbuid oktavuođas sámi alit oahpus, ja strategiijaid ovddideamis dán suorggis, geahča ILOkonvenšuvnna nr. 169, 27. artihkkala.</p>
<p>Sámediggi háliida čielgaset rolla sámi servodaga dutkandárbbuid mearrideamis. Sámediggi oaidná earret eará dárbbu eanet máhttui sosiála ja dearvvašvuođa váikkuhusaid birra báikegottiide ja olbmuide davviguovloáŋgiruššama geažil ja eanet čalmmustuhttima dasa. Dárbbašuvvo ollu eanet dutkanvuđot máhttu minerálaávkkástallama váikkuhusaid birra davvin, erenoamážit vuoigatvuođaid fuolaheami dáfus ja árbevirolaš ealáhusaid birgenlági dáfus davvin.</p>
<p>Sámediggi háliida ahte galgá earenoamážit deattuhit sámi ealáhusaid nugo boazodoalu, eanandoalu, guolásteami ja meahcásteami. Dan oktavuođas ferte kártet ja dutkat buorebut mo hálddašanorgánat iežaset doaimmas fuolahit álgoálbmogiid vuoigatvuođaid mat leat dohkkehuvvon nationála lágain ja riikkaidgaskasaš konvenšuvnnain ja julggaštusain, dárbbašlaš gealbolokten ferte čađahuvvot dan ektui mo hálddašeapmi fuolaha álgoálbmotvuoigatvuođaid.</p>
<p>Sámediggi gáibida ahte dat stuorra fitnodagat, mat áigot doaibmat álgoálbmotguovlluin, duođaštit ahte sis lea gelbbolašvuohta álgoálbmotvuoigatvuođaid já sámi árbedieđu birra. Sámediggi čuovvola departemeantta ektui geasa galgá addojuvvot bargun fállat dakkár oahpu ja guđe duođaštangáibádusat biddjojuvvojit.</p>
<p>Sámediggi čujuha Davviguovlodieđáhusa višuvnnaide ja doaibmabijuide ja deattuha erenoamážit ahte Sámediggi ja sámi servodat, dan ovttasbargojurddašeami vuođul mii lea vuođđun dieđáhussii, galget oažžut deaŧalet rolla viidáset čuovvolanbarggus ja iešguđet doaibmabijuid álggaheamis davviguovlopolitihkas. Ahte sámi servodat dan álbmotválljen orgána Sámedikki bokte, galgá searvvahuvvot davveguovlopolitihka máhttostrategiijaid dievaslaš vuogi mielde, lea eaktun dasa ahte sámi álbmot galgá dovdat eaiggátvuođa davviguovloáŋgiruššamii.</p>
<p>Sápmelaččat ja eará álgoálbmogat leat nu guhkás go mii muitit leamaš guovddážis min guovlluin. Danne ii leat davviguovllu deattuheapmi ođas sámi oktavuođas.</p>
<p>Sámediggi háliida mearkkašahttit ahte Sámedikki ipmárdus davviguovllu- doahpagiin ii soaitte vástidit ráđđehusa Davviguovllu- definišuvdnii. Sámi guovlu lea njealji našuvnnas. Norggas lea sámi guovlu Hedemárkku rájes davás.</p>
<p>Ášši meannudeapmi loahpahuvvui 07.06.12 dii. 16.30.</p>
<p>Vuođđogiella: Dárogiella</p>
<p xml:lang="nob">Ášši/Sak  DC 029/12</p>
<p>Bearráigeahččanlávdegotti jahkedieđáhus</p>
<p>Arkiivaáššenr.. 12/212006 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Samedikki dievasčoahkkin 06. – 08.06.12 DC 29/12</p>
<p>Ášši meannudeapmi álggahuvvui 07.06.12 dii. 08.30.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>06.02.12 Sámedikki bearráigeahččanlávdegoddi  Gilvovuođđu – rámmašiehtadus Sámedikki bearráigeahččanlávdegotti áššemeannudanbálvalusaid várás</p>
<p>II  Evttohusat ja mearkkašumit</p>
<p>Bearráigeahččanlávdegotti evttohus:</p>
<p>Sámediggi lea guorahallan bearráigeahččanlávdegotti jahkedieđáhusa áigodagas ođđajagimánnu 2011 – juovlamánnu 2011. Jahkedieđáhus čuovvu mielde čoahkkingirjji.</p>
<p>Sámedikki bearráigeahččanlávdegoddi – dieđáhus áigodagas ođđajagimánnu 2011 – juovlamánnu 2011</p>
<p xml:lang="nob">1. ÁLGGAHUS</p>
<p>Sámedikki bearráigeahččanlávdegotti (kontrolkomite) oaččui dievasčoahkkin áššis 09/10 ođđa nama. Ođđa namma lea <span type="quote" xml:lang="nob">“Sametingets kontrollutvalg”</span> dárogillii muhto sámegillii lea ain Sámedikki bearráigeahččanlávdegoddi. Gustovaš njuolggadusain gohčoduvvo bearráigeahččanlávdegoddi ain namain Sámedikki bearráigeahččanlávdegoddi.</p>
<p>Sierra njuolggadusaid mielde Bearráigeahččanlávdegotti várás lea dan ovddasvástádus ja bargosuorgi § 2 mielde “..fágalaš vuođuin doaimmahit parlamentáralaš bearráigeahču ja stivrenbearráigeahču iskamiin mii lea dáhpáhuvvan, veardidemiin ásahuvvon eavttuiguin ja ortnegiiguin, ja leat mielde njulgemin vejolaš boasttuvuođaid ja meattáhusaid. Hálddahusat, duopmostuolut ja áittardanortnegat dábálaččat gozihit ovttaskas olbmuid beroštumiid.</p>
<p>Bearráigeahččanlávdegotti lahtuin lea viiddiduvvon vuoigatvuohta oaidnit Sámedikki dokumeanttaid, rapporttaid ja sullasaččaid.”</p>
<p>Bearráigeahččanlávdegotti doaimmat ovdan bohtet Sámedikki čoahkkinortnega § 15. Bearráigeahččanlávdegotti bargun lea: doaimmahit parlamentáralaš bearráigeahču doaimmas mii ruhtaduvvo Sámedikki bušeahtas,  ja bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda.</p>
<p>Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit.</p>
<p>Lávdegoddi sáhttá ovddidit árvalusa Sámedikki dievasčoahkkimii áššiin maid meannuda.</p>
<p>Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái.</p>
<p>Sámedikki bearráigeahččanlávdegoddi galgá sierra njuolggadusaid mielde, Bearráigeahččanlávdegotti ovddasvástádusa ja bargosuorggi ektui § 4 mielde, addit jahkedieđáhusa. Jahkedieđáhusas galgá leat bearráigeahččanlávdegotti ovddit jagi doaibma.</p>
<p xml:lang="nob">2. BEARRÁIGEAHČČANLÁVDEGOTTI LAHTUT</p>
<p>Sámediggi válljii 14.10.09 áššis 34/09 čuovvovaččaid lahttun bearráigeahččanlávdegoddái áigodahkii 2009 - 2013: Randi A. Skum, jođiheaddji Åge Nordkild,  nubbijođiheaddji Silje Karine Muotka, lahttu Jørn Are Gaski, lahttu Mariann W. Magga, lahttu</p>
<p xml:lang="nob">3. BEARRÁIGEAHČČANLÁVDEGOTTI ČOAHKKIMAT / KONFERÁNSSAT</p>
<p>Siskkáldas čoahkkimat:  Bearráigeahččanlávdegoddi lea doallan čoahkkimiid doaibmaáigodagas ná:  Romssas:  20.01.11 Romssas:  13.04.11 Kárášjogas :  27.05.11 Romssas:   30.06.11 Romssas:   16.09.11 Romssas   18.11.11</p>
<p>Čoahkkimat olggobealde: Bearráigeahččanlávdegoddi doalai čoahkkima suoidnemánu 30. b. Sámedikki presideanttain Egil Olliin ja Sámedikki direktevrrain, Rune Fjellheimain. Čoahkkima fáddán lei bearráigeahččanlávdegotti resursa- ja bargodilli, gos lávdegoddi ovddidii váttisvuođaid gáržžes ekonomalaš- ja hálddahuslaš resurssaid ektui.</p>
<p>Presideanta ja direktevra oaččuiga dieđuid dan birra ahte Bearráigeahččanlávdegoddi áigu álggahit proseassa man ulbmilin lea oažžut áššemeannudan- ja áššečielggadandoaimma fálaldatvuoru bokte. Bearráigeahččanlávdegoddi oaččui positiivvalaš signálaid dán prosessii.</p>
<p>Bearráigeahččanlávdegoddi oaččui maiddái positiivvalaš signálaid das ahte Bearráigeahččanlávdegoddi galggai nannejuvvot.</p>
<p>Konferánssat ja eará: Bearráigeahččanlávdegoddi doalai seminára Sámedikki dievasčoahkkima oktavuođas geassemánus. Fáddán ledje bearráigeahččandoaimmat parlamentáralaš vuogádagain. Geahča válddahusa boahtte čuoggás.</p>
<p xml:lang="nob">4. BEARRÁIGEAHČČANLÁVDEGOTTI DOAIBMA</p>
<p>Seminára: Bearráigeahččanlávdegoddi doalai seminára Sámedikki áirasiidda geassemánus man fáddán ledje bearráigeahččandoaimmat parlamentáralaš vuogádagain. Seminára ulbmilin lei oažžut stuorát dihtomielalašvuođa bearráigeahččanlávdegotti doaimmaid birra Sámedikkis ja seammás guorahallat movt bearráigeahččandoaimma sáhtášii nannet.</p>
<p>Seminára rabai bearráigeahččanlávdegotti jođiheaddji, Randi A. Skum.</p>
<p>Čuovvovaččat ledje bovdejuvvon doallat sáhkavuoru semináras:</p>
<p>Hans Brattestå, Stuorradikki direktevra. Fáddá: Stuorradikki bearráigeahččan doaibma oppalaččat, ja Stuorradikki iežas ekonomiijahálddašeami revišuvdna ja bearráigeahččan.</p>
<p>Bente Willumsen, Oarje-Finnmárkku gieldarevišuvdna. Fáddá: Bearráigeahččan, dárkkisteapmi, revišuvdna ja gielddaid ja fylkkagielddaid hálddašanrevišuvdna.</p>
<p>Jørgen Kosmo, Riikarevisora.  Fáddá: Riikarevišuvnna ja dan barggu birra, movt váikkuhit dan ahte oktasaš ruđat ja árvvut geavahuvvojit nugo Stuorradiggi lea mearridan.</p>
<p>Seminára loahpas lei várrejuvvon áigi ságastallat logaldallamiid fáttáid birra.</p>
<p>Meannuduvvon áššit:</p>
<p>Bearráigeahččanlávdegoddi lea meannudan áššiid 2011:s mat leat ovdagihtii iskkaduvvon. Dát áššit leat čuovvovaččat:</p>
<p>Ášši 04/11 – Sámedikki jienastuslogu geavaheapmi</p>
<p>Ášši duogáš:  Sámedikki jienastuslohku lea ásahuvvon jienastuslohkun sámediggeválgga várás. Ođđa válgaortnega atnui váldima oktavuođas ja sámelága ja láhkaásahusa reviderema oktavuođas lea doaba <span type="quote">“sámi jienastuslohku”</span> rievdaduvvon <span type="quote">“Sámedikki jienastuslohkun”</span> juste deattuhan dihte dan ahte dat lea válgajienastuslohku.</p>
<p>Sámedikki dievasčoahkkinjođihangoddi háliida ahte Sámedikki jienastuslohku vuolggasajis galgá geavahuvvot dušše dakkár jienastuslohkun man várás dat lea ásahuvvon – politihkalaš ulbmilii sámediggeválgga oktavuođas. Vejolaš miehtama oktavuođas addit earáide vejolašvuođa geavahit jienastuslogu láhkaásahusa § 81 (1) b mielde, fertejit leat hui nana servodatlaš sivat.</p>
<p>Maiddái sin ektui geat válljejit registreret iežaset Sámedikki jienastuslohkui lea riekta dulkot čavgadit jienastuslogu hálddašeami. Sámediggi lea ožžon dieđuid olbmuin geat leat váldán oktavuođa sierralágan iskkademiid oktavuođas ahte sii vásihit dan luohttámuša rihkkumin. Sii leat dieđihan jienastuslohkui sámediggeválgii searvama dihte eaige dan dihte ahte searvat iskkademiide.</p>
<p>Bearráigeahččanlávdegotti meannudeapmi: Bearráigeahččanlávdegoddi áigu ovddidit dán áššin dievasčoahkkimii 2012:s. Lea addojuvvon ovdagihtii vejolašvuohta iskkadit ášši njuolggadusaid <span type="quote">“Sierra njuolggadusat bearráigeahččanlávdegotti ovddasvástádusa ja bargosuorggi ektui”</span> čuoggá 5.1 mielde.</p>
<p>Bearráigeahččanlávdegoddi lea čálalaš oktavuođa váldima bokte sámediggeráđđái ožžon dieđuid earret eará oktavuođa birra Sámediggeráđi ja olggobeale ohcciid gaskka Sámedikki jienastuslogu geavaheamis (NRK Sápmi ja Statistihkalaš guovddášdoaimmahat).</p>
<p>Bearráigeahččanlávdegotti čoahkkáigeassu: Bearráigeahččanlávdegoddi áigu meannudit ášši 2012:s. Bearráigeahččanlávdegoddi áigu meannudeami oktavuođas mearridit ahte galgá go ášši ovddiduvvot dievasčoahkkimii.</p>
<p>Ášši 18/11 Joavkoruđat</p>
<p>Ášši duogáš: Sámediggi várre jahkásaččat dihto supmi Sámedikki politihkalaš joavkkuide. Dát ruhta galgá juogaduvvot politihkalaš joavkkuid gaskka dan áirraslogu vuođul mat iešguđege joavkkuin leat. Dasto vuođđuduvvo doarjja maid dasa ahte gullá go bellodat posišuvdnii vai opposišuvdnii.</p>
<p>Čoahkkinjođihangoddi lea dieđihan ahte joavkoruđat galget geahčaduvvot, earret eará dan ektui ahte geavahuvvojit go dat njuolggadusaid mielde.</p>
<p>Bearráigeahččanlávdegotti meannudeapmi: Bearráigeahččanlávdegoddi lea geahčadan ášši mii guoská politihkalaš joavkoruđaide 2010:s. Bearráigeahččanlávdegoddi oaidná ahte lea dárbu geahčadit juolludaneavttuid ja movt dat leat geavahuvvon.</p>
<p>Bearráigeahččanlávdegoddi áigu sierra njuolggadusaid bearráigeahččanlávdegotti ovddasvástádusa ja bargosuorggi ektui § 5, čuoggá 1, mielde ovdagihtii iskkadit ášši mii guoská joavkoruđaide maŋŋá go čoahkkinjođihangoddi lea meannudan ášši.</p>
<p>Ášši 19/11 Válljejuvvon ráđđečoahkkingirjjiid geahčadeapmi</p>
<p>Ášši duogáš: Njuolggadusaid bearráigeahččanlávdegotti ovddasvástádusa ja bargosuorggi ektui § 4, čuoggá 4, mielde galgá bearráigeahččanlávdegoddi geahčadit sámediggeráđi čoahkkingirjjiid.</p>
<p>Bearráigeahččanlávdegotti meannudeapmi: Bearráigeahččanlávdegoddi guorahalai maid sii galget dahkat ráđđečoahkkingirjjiid geahčadanvejolašvuođa ektui. Dat ahte mainna lágiin iskkadit sáhttá leat čuovvovaš:</p>
<p>Geahččat leat go formalitehtat čoahkkingirjjiin čuvvojuvvon. Dan oktavuođas sáhttá ovdamearkka dihte leat sáhka makkár ráiddus dáhton ja áššinummir leat.  Geahččat lea go sámediggeráđđi rihkkon iežas fápmudusa njuolggadusaid ja dievasčoahkkinmearrádusa ektui.  Molssaektosaččat sáhttá leat sáhka hálddašanrevišuvnna birra gaskaoapmin oppalaččat, ja ahte geahččat mii sáhttá leat áigeguovdil maid bearráigeahččanlávdegoddi galggašii bargat čoahkkingirjjiiguin.</p>
<p>Čuovvovaš čoahkkingirjjit leat leamaš vuođđun meannudeapmái:  Čoahkkingirji 03/10 Čoahkkingirji 11/10 Čoahkkingirji 01/11 Čoahkkingirji 02/11 Dáid čoahkkingirjjiid geahčadeami oktavuođas čielggai ahte bearráigeahččanlávdegoddi ferte ráhkadit buriid dagaldumiid čoahkkingirjjiid geahčadeami várás, earret eará metodihka ektui.</p>
<p>Bearráigeahččanlávdegotti bargodili geažil lea váttis eanet vuogádatlaččat geahčadit ráđđečoahkkingirjjiid, danne go dat gáibida hálddahuslaš resurssaid ráhkkanahttit dán lágan áššiid bearráigeahččanlávdegoddái. Dát guoská maiddái eará revišuvdnafealttaide mat leat namuhuvvon njuolggadusain § 4 vuolde.</p>
<p>Bearráigeahččanlávdegotti čoahkkáigeassu: Bearráigeahččanlávdegoddi maŋida čoahkkingirjegeahčadeami dassážii go lávdegoddi oažžu čállibálvalusa.</p>
<p xml:lang="nob">5. ISKKADEAMIT MAT ČAĐAHUVVOJIT BOAHTTEVAŠ JAGIIN</p>
<p>Bearráigeahččanlávdegotti bargodilli: Bearráigeahččanlávdegotti bargu sorjá ollu ekonomalaš rámmain mat mearriduvvojit Sámedikki bušeahta bokte. Bearráigeahččanlávdegoddi lea ollu gerddiid čujuhan ahte bearráigeahččanlávdegotti barggu várás ferte leat mealgat stuorát ekonomalaš rámma jos lávdegoddi galggaš sáhttit čađahit daid doaimmaid mat eaktuduvvojit ahte bearráigeahččanlávdegoddi galgá čađahit, earret eará njuolggadusaid bearráigeahččanlávdegotti ovddasvástádusa ja bargosuorggi ektui § 4 mielde.</p>
<p>Bearráigeahččanlávdegoddi lea álggahan proseassa ahte oažžut áššemeannudeaddji- ja áššečielggadandoaimma olggobealde. Dál gávdno rámmašiehtadusevttohus mii almmuhuvvo earret eará Doffinis álgogeahčen jagi 2012, gč. mildosa 1. Dalle go dát doaibma lea ortnegis, de ferte bearráigeahččanlávdegoddi oažžut mealgat stuorát ekonomalaš rámmaid.</p>
<p>Bearráigeahččanlávdegoddi ii leat sáhttán čađahit stuorát revišuvnnaid váttis bargodili geažil. Danne lea vealtameahttun deaŧalaš oažžut áššemeannudeaddji- ja áššečielggadandoaimma jos bearráigeahččanlávdegoddi galggaš sáhttit čađahit buot daid doaimmaid maid lea geatnegahttojuvvon dahkat njuolggadusaid mielde ja eará áššiid vuođul mat bohtet lávdegoddái ja maid ferte lagabuidda geahčadit.</p>
<p>Plánejuvvon bearráigeahččamat čuovvovaš jagi:  Dainna eavttuin ahte bearráigeahččanlávdegotti bargodilli buoriduvvo 2012:s, áigu bearráigeahččanlávdegoddi vuoruhut daid doaimmaid maid galgá dahkat njuolggadusaid § 4 mielde. Deaŧalaš revišuvdnasuorgin gártá leat sámediggeráđi doarjjameannudeapmi.</p>
<p>Bearráigeahččanlávdegoddi áigu vuoruhit barggu dagaldumiid mearridemiin Sámedikki bearráigeahččanbarggu várás, mas álgoulbmilin lea oažžut sadjái <span type="quote">“iešheanalis vuogádaga”</span> vai boahttevaš bearráigeahččanlávdegottit eai dárbbaš vihkkedallat juohke njealját jagi ođđasis bargguset.</p>
<p>Dalle go čállidoaibma lea sajis, lea dárbu lagabuidda geahčadit njuolggadusaid revišuvdnabarggu ektui ja dasto bargonjuolggadusaid bearráigeahččanlávdegotti barggu várás.</p>
<p>Bearráigeahččanlávdegoddi áigu vuoruhit iežas ovddideami bearráigeahččanbarggu ektui. Man geažil áigu ge searvat sihke kurssaide ja konferánssaide.</p>
<p xml:lang="nob">6. HÁSTALUSAT</p>
<p>Nugo boahtá ovdan jahkedieđáhusa čuoggá 5 vuolde, de lea bearráigeahččanlávdegotti váldohástalussan resursadilli. Dilli lea nu ahte bearráigeahččanlávdegottis ii leat čállingoddi mas livčče relevánta čielggadangelbbolašvuohta, ja vejolašvuohta veahkehit fágalaš juridihkalaš ja ekonomalaš árvvoštallamiiguin, ja dát dilli ii leat dohkálaš.</p>
<p>Bargu olggobeale hálddahuslaš resurssaid oččodemiin lea álggahuvvon nugo lea namuhuvvon, ja dat gáibida mealgat stuorát ekonomalaš rámmaid Bearráigeahččanlávdegoddái. Jagi 2012 bušeahtas eai leat bearráigeahččanlávdegotti rámmat nannejuvvon, vaikko sámediggeráđđi bures diehtá bušeahttadárbbu birra.</p>
<p>Bearráigeahččanlávdegoddi deattuha ahte Sámedikkis lea ollislaš parlamentarisma, ja dat ferte vuhttot maiddái resurssaid dáfus bearráigeahččandoibmii Sámedikkis.</p>
<p>Evttohus 1, áirras Aud Marthinsen, Ovddádusbellodat</p>
<p>Bearráigeahččanlávdegotti jahkedieđáhus</p>
<p>Sámediggi bivdá ráđi 2013 bušeahta oktavuođas fuolahit dohkálaš čielggadannávccaid ja čállingoddedoaimma daid dárbbuid vuođul, mat bohtet ovdan dieđáhusas.</p>
<p>Rievdaduvvon dánin:</p>
<p>Bearráigeahččanlávdegotti jahkedieđáhus</p>
<p>Sámediggi bivdá ráđi 2013 bušeahttabarggu oktavuođas fuolahit dohkálaš juolludemiid daid dárbbuid vuođul, mat bohtet ovdan dieđáhusas.</p>
<p>III Jienasteapmi</p>
<p>39 áirasis ledje 34 čoahkis. Jienasteapmi dahkkojuvvui čuovvovaš vuogi mielde:</p>
<p>Sámedikki dievasčoahkkin mearridii ovttajienalaččat ahte Ovddadusbellodaga (Frp) evttohus oažžu rievdaduvvot.   Ovddádusbellodaga (Frp) evttohus mearriduvvui ovttajienalaččat.   Bearráigeahččanlávdegotti evttohus mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka  Aud Marthinsen, čoahkkinortnegii   1  Åge Nordkild, áššejođiheaddji Mariann Wollmann Magga   Jørn Are Gaski   Silje Karine Muotka  Åge Nordkild    2  Aud Marthinsen Silje Karine Muotka  Aud Marthinsen    3  Aili Keskitalo Jørn Are Gaski  Aili Keskitalo    4  Sten Erling Jønsson Rolf Johansen  Sten Erling Jønsson    5  Jarle Jonassen    6  Jørn Are Gaski Silje Karine Muotka   Jarle Jonassen   Ann-Mari Thomassen  Jørn Are Gaski    7  Anders Somby jr. Silje Karine Muotka  Anders Somby jr.    8  Egil Olli    9  Silje Karine Muotka Sten Erling Jønsson  Silje Karine Muotka  10  Jarle Jonassen Silje Karine Muotka 11  Vibeke Larsen Aili Keskitalo  Vibeke Larsen  12  Aud Marthinsen   Willy Ørnebakk, čoahkkinortnegii  Åge Nordkild   Willy Ørnebakk, čoahkkinortnegii</p>
<p>VI Sámedikki mearrádus</p>
<p>Sámediggi lea guorahallan bearráigeahččanlávdegotti jahkedieđáhusa áigodagas ođđajagimánnu 2011 – juovlamánnu 2011. Jahkedieđáhus čuovvu mielde čoahkkingirjji.</p>
<p>Sámediggi bivdá ráđi 2013 bušeahttabarggu oktavuođas fuolahit dohkálaš juolludemiid daid dárbbuid vuođul, mat bohtet ovdan dieđáhusas.</p>
<p><em type="bold">Sámedikki bearráigeahččanlávdegoddi – dieđáhus áigodagas ođđajagimánnu 2011 – juovlamánnu 2011 </em></p>
<p xml:lang="nob">1. ÁLGGAHUS</p>
<p>Sámedikki bearráigeahččanlávdegotti (kontrolkomite) oaččui dievasčoahkkin áššis 09/10 ođđa nama. Ođđa namma lea <span type="quote" xml:lang="nob">“Sametingets kontrollutvalg”</span> dárogillii muhto sámegillii lea ain Sámedikki bearráigeahččanlávdegoddi. Gustovaš njuolggadusain gohčoduvvo bearráigeahččanlávdegoddi ain namain Sámedikki bearráigeahččanlávdegoddi.</p>
<p>Sierra njuolggadusaid mielde Bearráigeahččanlávdegotti várás lea dan ovddasvástádus ja bargosuorgi § 2 mielde “..fágalaš vuođuin doaimmahit parlamentáralaš bearráigeahču ja stivrenbearráigeahču iskamiin mii lea dáhpáhuvvan, veardidemiin ásahuvvon eavttuiguin ja ortnegiiguin, ja leat mielde njulgemin vejolaš boasttuvuođaid ja meattáhusaid. Hálddahusat, duopmostuolut ja áittardanortnegat dábálaččat gozihit ovttaskas olbmuid beroštumiid.</p>
<p>Bearráigeahččanlávdegotti lahtuin lea viiddiduvvon vuoigatvuohta oaidnit Sámedikki dokumeanttaid, rapporttaid ja sullasaččaid.”</p>
<p>Bearráigeahččanlávdegotti doaimmat ovdan bohtet Sámedikki čoahkkinortnega § 15. Bearráigeahččanlávdegotti bargun lea:</p>
<p>a) doaimmahit parlamentáralaš bearráigeahču doaimmas mii ruhtaduvvo Sámedikki bušeahtas,      ja  b) bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea       buktán dáidda.</p>
<p>Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit.</p>
<p>Lávdegoddi sáhttá ovddidit árvalusa Sámedikki dievasčoahkkimii áššiin maid meannuda.</p>
<p>Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái.</p>
<p>Sámedikki bearráigeahččanlávdegoddi galgá sierra njuolggadusaid mielde, Bearráigeahččanlávdegotti ovddasvástádusa ja bargosuorggi ektui § 4 mielde, addit jahkedieđáhusa. Jahkedieđáhusas galgá leat bearráigeahččanlávdegotti ovddit jagi doaibma.</p>
<p xml:lang="nob">2. BEARRÁIGEAHČČANLÁVDEGOTTI LAHTUT</p>
<p>Sámediggi válljii 14.10.09 áššis 34/09 čuovvovaččaid lahttun bearráigeahččanlávdegoddái áigodahkii 2009 - 2013: Randi A. Skum, jođiheaddji Åge Nordkild, nubbijođiheaddji Silje Karine Muotka, lahttu Jørn Are Gaski, lahttu Mariann W. Magga, lahttu</p>
<p xml:lang="nob">3. BEARRÁIGEAHČČANLÁVDEGOTTI ČOAHKKIMAT / KONFERÁNSSAT</p>
<p>Siskkáldas čoahkkimat:  Bearráigeahččanlávdegoddi lea doallan čoahkkimiid doaibmaáigodagas ná:  Romssas:  20.01.11 Romssas:  13.04.11 Kárášjogas:  27.05.11 Romssas:   30.06.11 Romssas:   16.09.11 Romssas   18.11.11</p>
<p>Čoahkkimat olggobealde: Bearráigeahččanlávdegoddi doalai čoahkkima suoidnemánu 30. b. Sámedikki presideanttain Egil Olliin ja Sámedikki direktevrrain, Rune Fjellheimain. Čoahkkima fáddán lei bearráigeahččanlávdegotti resursa- ja bargodilli, gos lávdegoddi ovddidii váttisvuođaid gáržžes ekonomalaš- ja hálddahuslaš resurssaid ektui.</p>
<p>Presideanta ja direktevra oaččuiga dieđuid dan birra ahte Bearráigeahččanlávdegoddi áigu álggahit proseassa man ulbmilin lea oažžut áššemeannudan- ja áššečielggadandoaimma fálaldatvuoru bokte. Bearráigeahččanlávdegoddi oaččui positiivvalaš signálaid dán prosessii.</p>
<p>Bearráigeahččanlávdegoddi oaččui maiddái positiivvalaš signálaid das ahte Bearráigeahččanlávdegoddi galggai nannejuvvot.</p>
<p>Konferánssat ja eará: Bearráigeahččanlávdegoddi doalai seminára Sámedikki dievasčoahkkima oktavuođas geassemánus. Fáddán ledje bearráigeahččandoaimmat parlamentáralaš vuogádagain. Geahča válddahusa boahtte čuoggás.</p>
<p xml:lang="nob">4. BEARRÁIGEAHČČANLÁVDEGOTTI DOAIBMA</p>
<p>Seminára: Bearráigeahččanlávdegoddi doalai seminára Sámedikki áirasiidda geassemánus man fáddán ledje bearráigeahččandoaimmat parlamentáralaš vuogádagain. Seminára ulbmilin lei oažžut stuorát dihtomielalašvuođa bearráigeahččanlávdegotti doaimmaid birra Sámedikkis ja seammás guorahallat movt bearráigeahččandoaimma sáhtášii nannet.</p>
<p>Seminára rabai bearráigeahččanlávdegotti jođiheaddji, Randi A. Skum.</p>
<p>Čuovvovaččat ledje bovdejuvvon doallat sáhkavuoru semináras:</p>
<p>Hans Brattestå, Stuorradikki direktevra. Fáddá: Stuorradikki bearráigeahččan doaibma oppalaččat, ja Stuorradikki iežas ekonomiijahálddašeami revišuvdna ja bearráigeahččan.</p>
<p>Bente Willumsen, Oarje-Finnmárkku gieldarevišuvdna. Fáddá: Bearráigeahččan, dárkkisteapmi, revišuvdna ja gielddaid ja fylkkagielddaid hálddašanrevišuvdna.</p>
<p>Jørgen Kosmo, Riikarevisora.  Fáddá: Riikarevišuvnna ja dan barggu birra, movt váikkuhit dan ahte oktasaš ruđat ja árvvut geavahuvvojit nugo Stuorradiggi lea mearridan.</p>
<p>Seminára loahpas lei várrejuvvon áigi ságastallat logaldallamiid fáttáid birra.</p>
<p>Meannuduvvon áššit:</p>
<p>Bearráigeahččanlávdegoddi lea meannudan áššiid 2011:s mat leat ovdagihtii iskkaduvvon. Dát áššit leat čuovvovaččat:</p>
<p>Ášši 04/11 – Sámedikki jienastuslogu geavaheapmi</p>
<p>Ášši duogáš:  Sámedikki jienastuslohku lea ásahuvvon jienastuslohkun sámediggeválgga várás. Ođđa válgaortnega atnui váldima oktavuođas ja sámelága ja láhkaásahusa reviderema oktavuođas lea doaba <span type="quote">“sámi jienastuslohku”</span> rievdaduvvon <span type="quote">“Sámedikki jienastuslohkun”</span> juste deattuhan dihte dan ahte dat lea válgajienastuslohku.</p>
<p>Sámedikki dievasčoahkkinjođihangoddi háliida ahte Sámedikki jienastuslohku vuolggasajis galgá geavahuvvot dušše dakkár jienastuslohkun man várás dat lea ásahuvvon – politihkalaš ulbmilii sámediggeválgga oktavuođas. Vejolaš miehtama oktavuođas addit earáide vejolašvuođa geavahit jienastuslogu láhkaásahusa § 81 (1) b mielde, fertejit leat hui nana servodatlaš sivat.</p>
<p>Maiddái sin ektui geat válljejit registreret iežaset Sámedikki jienastuslohkui lea riekta dulkot čavgadit jienastuslogu hálddašeami. Sámediggi lea ožžon dieđuid olbmuin geat leat váldán oktavuođa sierralágan iskkademiid oktavuođas ahte sii vásihit dan luohttámuša rihkkumin. Sii leat dieđihan jienastuslohkui sámediggeválgii searvama dihte eaige dan dihte ahte searvat iskkademiide.</p>
<p>Bearráigeahččanlávdegotti meannudeapmi: Bearráigeahččanlávdegoddi áigu ovddidit dán áššin dievasčoahkkimii 2012:s. Lea addojuvvon ovdagihtii vejolašvuohta iskkadit ášši njuolggadusaid <span type="quote">“Sierra njuolggadusat bearráigeahččanlávdegotti ovddasvástádusa ja bargosuorggi ektui”</span> čuoggá 5.1 mielde.</p>
<p>Bearráigeahččanlávdegoddi lea čálalaš oktavuođa váldima bokte sámediggeráđđái ožžon dieđuid earret eará oktavuođa birra Sámediggeráđi ja olggobeale ohcciid gaskka Sámedikki jienastuslogu geavaheamis (NRK Sápmi ja Statistihkalaš guovddášdoaimmahat).</p>
<p>Bearráigeahččanlávdegotti čoahkkáigeassu: Bearráigeahččanlávdegoddi áigu meannudit ášši 2012:s. Bearráigeahččanlávdegoddi áigu meannudeami oktavuođas mearridit ahte galgá go ášši ovddiduvvot dievasčoahkkimii.</p>
<p>Ášši 18/11 Joavkoruđat</p>
<p>Ášši duogáš: Sámediggi várre jahkásaččat dihto supmi Sámedikki politihkalaš joavkkuide. Dát ruhta galgá juogaduvvot politihkalaš joavkkuid gaskka dan áirraslogu vuođul mat iešguđege joavkkuin leat. Dasto vuođđuduvvo doarjja maid dasa ahte gullá go bellodat posišuvdnii vai opposišuvdnii.</p>
<p>Čoahkkinjođihangoddi lea dieđihan ahte joavkoruđat galget geahčaduvvot, earret eará dan ektui ahte geavahuvvojit go dat njuolggadusaid mielde.</p>
<p>Bearráigeahččanlávdegotti meannudeapmi: Bearráigeahččanlávdegoddi lea geahčadan ášši mii guoská politihkalaš joavkoruđaide 2010:s. Bearráigeahččanlávdegoddi oaidná ahte lea dárbu geahčadit juolludaneavttuid ja movt dat leat geavahuvvon.</p>
<p>Bearráigeahččanlávdegoddi áigu sierra njuolggadusaid bearráigeahččanlávdegotti ovddasvástádusa ja bargosuorggi ektui § 5, čuoggá 1, mielde ovdagihtii iskkadit ášši mii guoská joavkoruđaide maŋŋá go čoahkkinjođihangoddi lea meannudan ášši.</p>
<p>Ášši 19/11 Válljejuvvon ráđđečoahkkingirjjiid geahčadeapmi</p>
<p>Ášši duogáš: Njuolggadusaid bearráigeahččanlávdegotti ovddasvástádusa ja bargosuorggi ektui § 4, čuoggá 4, mielde galgá bearráigeahččanlávdegoddi geahčadit sámediggeráđi čoahkkingirjjiid.</p>
<p>Bearráigeahččanlávdegotti meannudeapmi: Bearráigeahččanlávdegoddi guorahalai maid sii galget dahkat ráđđečoahkkingirjjiid geahčadanvejolašvuođa ektui. Dat ahte mainna lágiin iskkadit sáhttá leat čuovvovaš:</p>
<p>Geahččat leat go formalitehtat čoahkkingirjjiin čuvvojuvvon. Dan oktavuođas sáhttá ovdamearkka dihte leat sáhka makkár ráiddus dáhton ja áššinummir leat.  Geahččat lea go sámediggeráđđi rihkkon iežas fápmudusa njuolggadusaid ja dievasčoahkkinmearrádusa ektui.  Molssaektosaččat sáhttá leat sáhka hálddašanrevišuvnna birra gaskaoapmin oppalaččat, ja ahte geahččat mii sáhttá leat áigeguovdil maid bearráigeahččanlávdegoddi galggašii bargat čoahkkingirjjiiguin.</p>
<p>Čuovvovaš čoahkkingirjjit leat leamaš vuođđun meannudeapmái:  Čoahkkingirji 03/10 Čoahkkingirji 11/10 Čoahkkingirji 01/11 Čoahkkingirji 02/11</p>
<p>Dáid čoahkkingirjjiid geahčadeami oktavuođas čielggai ahte bearráigeahččanlávdegoddi ferte ráhkadit buriid dagaldumiid čoahkkingirjjiid geahčadeami várás, earret eará metodihka ektui.</p>
<p>Bearráigeahččanlávdegotti bargodili geažil lea váttis eanet vuogádatlaččat geahčadit ráđđečoahkkingirjjiid, danne go dat gáibida hálddahuslaš resurssaid ráhkkanahttit dán lágan áššiid bearráigeahččanlávdegoddái. Dát guoská maiddái eará revišuvdnafealttaide mat leat namuhuvvon njuolggadusain § 4 vuolde.</p>
<p>Bearráigeahččanlávdegotti čoahkkáigeassu: Bearráigeahččanlávdegoddi maŋida čoahkkingirjegeahčadeami dassážii go lávdegoddi oažžu čállibálvalusa.</p>
<p xml:lang="nob">5. ISKKADEAMIT MAT ČAĐAHUVVOJIT BOAHTTEVAŠ JAGIIN</p>
<p>Bearráigeahččanlávdegotti bargodilli: Bearráigeahččanlávdegotti bargu sorjá ollu ekonomalaš rámmain mat mearriduvvojit Sámedikki bušeahta bokte. Bearráigeahččanlávdegoddi lea ollu gerddiid čujuhan ahte bearráigeahččanlávdegotti barggu várás ferte leat mealgat stuorát ekonomalaš rámma jos lávdegoddi galggaš sáhttit čađahit daid doaimmaid mat eaktuduvvojit ahte bearráigeahččanlávdegoddi galgá čađahit, earret eará njuolggadusaid bearráigeahččanlávdegotti ovddasvástádusa ja bargosuorggi ektui § 4 mielde.</p>
<p>Bearráigeahččanlávdegoddi lea álggahan proseassa ahte oažžut áššemeannudeaddji- ja áššečielggadandoaimma olggobealde. Dál gávdno rámmašiehtadusevttohus mii almmuhuvvo earret eará Doffinis álgogeahčen jagi 2012, gč. mildosa 1. Dalle go dát doaibma lea ortnegis, de ferte bearráigeahččanlávdegoddi oažžut mealgat stuorát ekonomalaš rámmaid.</p>
<p>Bearráigeahččanlávdegoddi ii leat sáhttán čađahit stuorát revišuvnnaid váttis bargodili geažil. Danne lea vealtameahttun deaŧalaš oažžut áššemeannudeaddji- ja áššečielggadandoaimma jos bearráigeahččanlávdegoddi galggaš sáhttit čađahit buot daid doaimmaid maid lea geatnegahttojuvvon dahkat njuolggadusaid mielde ja eará áššiid vuođul mat bohtet lávdegoddái ja maid ferte lagabuidda geahčadit.</p>
<p>Plánejuvvon bearráigeahččamat čuovvovaš jagi:  Dainna eavttuin ahte bearráigeahččanlávdegotti bargodilli buoriduvvo 2012:s, áigu bearráigeahččanlávdegoddi vuoruhut daid doaimmaid maid galgá dahkat njuolggadusaid § 4 mielde. Deaŧalaš revišuvdnasuorgin gártá leat sámediggeráđi doarjjameannudeapmi.</p>
<p>Bearráigeahččanlávdegoddi áigu vuoruhit barggu dagaldumiid mearridemiin Sámedikki bearráigeahččanbarggu várás, mas álgoulbmilin lea oažžut sadjái <span type="quote">“iešheanalis vuogádaga”</span> vai boahttevaš bearráigeahččanlávdegottit eai dárbbaš vihkkedallat juohke njealját jagi ođđasis bargguset.</p>
<p>Dalle go čállidoaibma lea sajis, lea dárbu lagabuidda geahčadit njuolggadusaid revišuvdnabarggu ektui ja dasto bargonjuolggadusaid bearráigeahččanlávdegotti barggu várás.</p>
<p>Bearráigeahččanlávdegoddi áigu vuoruhit iežas ovddideami bearráigeahččanbarggu ektui. Man geažil áigu ge searvat sihke kurssaide ja konferánssaide.</p>
<p xml:lang="nob">6. HÁSTALUSAT</p>
<p>Nugo boahtá ovdan jahkedieđáhusa čuoggá 5 vuolde, de lea bearráigeahččanlávdegotti váldohástalussan resursadilli. Dilli lea nu ahte bearráigeahččanlávdegottis ii leat čállingoddi mas livčče relevánta čielggadangelbbolašvuohta, ja vejolašvuohta veahkehit fágalaš juridihkalaš ja ekonomalaš árvvoštallamiiguin, ja dát dilli ii leat dohkálaš.</p>
<p>Bargu olggobeale hálddahuslaš resurssaid oččodemiin lea álggahuvvon nugo lea namuhuvvon, ja dat gáibida mealgat stuorát ekonomalaš rámmaid Bearráigeahččanlávdegoddái. Jagi 2012 bušeahtas eai leat bearráigeahččanlávdegotti rámmat nannejuvvon, vaikko sámediggeráđđi bures diehtá bušeahttadárbbu birra.</p>
<p>Bearráigeahččanlávdegoddi deattuha ahte Sámedikkis lea ollislaš parlamentarisma, ja dat ferte vuhttot maiddái resurssaid dáfus bearráigeahččandoibmii Sámedikkis.</p>
<p>Ášši meannudeapmi loahpahuvvui 07.06.12 dii. 10.35.</p>
<p>Vuođđogiella: Dárogiella</p>
<p>Ášši/Sak  EKL  003/12 Ášši/Sak  DC 030/12</p>
<p>Eanageavahanpolitihkalaš hástalusat</p>
<p>Arkiivaáššenr.. 12/259906 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 24.04.12 SR 065/12 Ealáhus- ja kulturlávdegoddi 04. – 05.06.12 EKL Sámedikki dievasčoahkkin 06. – 08.06.12 DC 30/12</p>
<p>Ášši meannudeapmi álggahuvvui 08.06.12 dii. 08.30</p>
<p>I  Mildosat</p>
<p>Nr.  Beaivi Geas/Geasa Namahus</p>
<p xml:lang="nob">24.04.12 Sámediggeráđđi/Sametingsrådet Ášši/Sak 065/12 Eanageavahanpolitihkalaš hástalusat/Landbrukspolitiske utfordringer   02.12.11 Landbruks- og matdepartementet Meld St. nr. 9 (2011 – 2012) Landbruks- og matpolitikken Velkommen til bords</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Gánnáhahttivuohta eanadoalus</p>
<p>Árktalaš eanageavaheapmi</p>
<p>Stuorradiggedieđáhusas lea árktalaš eanageavaheapmi váldojuvvon atnui doaban eanageavaheamis davvin. Árktalaš eanageavaheapmi lea namuhuvvon maiddái davviguovlodieđáhusas mii bođii 2011:s. Davvi Norgga eanageavahanráđđi lea ráddjen árktalaš eanageavaheami Davvi-Norgii nu mo Árktalaš ráđđi lea maiddái defineren Norgga beale oasi árktalaš guovlun.</p>
<p>Go lea sáhka árktalaš eanageavahanbuktagiid birra, de ii leat dušše sáhka eanadoalu buktagiid birra, muhto maiddái borramušbuktagiid birra bohccos ja meahcis. Dáid lassin lea leamaš dábálaš geavahit sierralágan urtasiid ja murjjiid sámi biebmokultuvrras.</p>
<p>Árktalaš eanageavahanbuktagat leat geavahedjiid bealis gehččon buhtes buktagiin. Buktagiin eai leat geavahuvvon seamma ollu cirkkuhanávdnasat dávddaid ja divrriid vuostá. Árktalaš guovlluin buvttaduvvon buktagiin lea erenoamáš kvalitehta. Danne go oasis šaddoáiggis lea vuollegis temperatuvra ja čuovga lea birra jándora. Dasto leat árktalaš buktagat erenoamážat danne go dat leat buvttaduvvon árktalaš dálkkádagas, davábealde polárgierddu ja erenoamáš kultureanadagas. Dáid ovdamuniid sáhttá geavahit árktalaš buktagiid vuovdaleamis. Dán doarju maiddái eanageavahandieđáhus mas čuožžu ahte várreeanageavaheapmi ja árktis leat ovdamearkan dasa ahte eanageavaheapmi erenoamášvuođainis sáhttá geavahuvvot regionála mearkagálvohuksemis ja vuovdaleamis.</p>
<p>Dál lea vejolaš registreret suodjaluvvon namahusaid borramušgálvvuide. Davvi eanageavaheami buktagiid dáinna lágiin profileren nugo árktalaš buktagiin sáhtášii leat márkana dáfus ovdamunni ja buoridit hatti. Árktalaš buktagiid profileren mat leat divraset go eará gálvvut hástala dattetge hui buori kvalitehta. Dát maiddái eaktuda ahte borramušbuvttadeddjiin davvin lea oktasašprofileren arktalaš borramušaid ektui ja ahte vuovdaleapmi lea oktiiordnejuvvon. Suodjaluvvon namahusaid registrerema sáhttá geavahit sámi erenoamáš borramušaide. Dákkár suodjaleapmi sáhtášii buoridit sámi borramušgálvvuid stáhtusa ja dieinna lágiin buoridit árvoháhkama sámi guovlluin.</p>
<p>Jos galgá lihkostuvvat oažžut stuorát árvoháhkama árktalaš eanageavaheamis, de fertejit davvi norgga eanageavahanbirrasat oktasaččat áŋgiruššat dan ovdii. Eanageavahandieđáhus maid doarju ahte jos árktalaš eanageavaheapmi galgá addit ahtanuššanfámu, de lea dárbu báikkálaččat bargat báikkálaš máhtu ja gelbbolašvuođa vuođul ja ovttas eará ealáhusbirrasiiguin, dutkamiin ja hálddašemiin. Sámediggái lea riekta vuoruhit vejolaš báikkálaš álgagiid maid mihttomearrin lea buoridit árvoháhkama árktalaš eanageavaheamis.</p>
<p>Sámiid bealis lea deaŧalaš ahte álgoálbmotperspektiivva váldojuvvo mielde áŋgiruššamii árktalaš eanageavaheami ektui sámi guovlluin. Eanadoallu sámi guovlluin addá barggu ollugiidda ja dat lea deaŧalaš sámi giela ja kultuvrra gaskkusteamis viidáseappot. Vásihusat eará álgoálbmotguovlluin sáhttet addit impulssaid ja ođđa jurdagiid áŋgiruššama ektui árktalaš eanageavahemiin Norggas. Dáin guovlluin leat hástalusat čađat bargosajiid, urbaniserema ja eretfárrema ektui.</p>
<p>Sámediggi oaivvilda ahte árktalaš eanageavahemiin áŋgiruššan lea deaŧalaš boahtteáigái. Eanageavahaneiseválddit fertejit láhčit dan maid dát erenoamáš árktalaš buktagat ovddastit, ja fertejit ásahit oktasaš mihttomeari dasa movt árktalaš eanageavaheami galgá sáhttit ovddidit ja movt buoredit árvoháhkama dán guovllus.</p>
<p>Mielkebuvttadeapmi ja sávzadoallu</p>
<p>Mielkebuvttadeapmi lea okta mii guottiha eanadoalu sámi guovlluin. Dat doalut mat leat geargan loanaiguin birgejit bures, muhto sis geain lea huksenloatna leat hástalusat gánnáhahttivuođain. Eanageavahanpolitihkka Norggas lea láhčán suoidnebuvttadeami davvin.  Dieđáhusas lea evttohuvvon joatkit dáinna politihkain. Vaikko leage dán lágan kanaliseren politihkka, de liikká geahppánit mielkebuvttadandoalut. Buvttadanhivvodat lea bisson sullii seamma dásis Finnmárkkus, muhto Romssas gal leat geahppánan. Čájeha dattetge ahte dan geažil go mielkebuvttadeddjiid ahki loktana, de buktá dat stuorra hástalusaid rekrutterema dáfus boahtteáiggis. Dasa lassin fárrejit nuorat eret báikegottiin gávpogiidda mii maiddái buktá hástalusaid sámi eanadollui. Go eanadolliin ii leat oktage gii sáhtášii váldit badjelasas doalu, de soaitá dat dagahit dan ahte doaibmavisttit eai bajásdollojuvvo.</p>
<p>Sávzaealáhus dárbbaša stuorra areálaid man oktavuođas mehciid geavaheapmi guohtoneanan lea leamaš vealtameahttun deaŧalaš ekonomalaččat. Gáibádus gánnáhahttivuođa ektui lea buvttihan stuorát doaluid ja seammás lea doaluid lohku njiedjan miehtá riikka. Guovlluin gos areálat gáržudahttet buvttadeami, sáhttá sávzzabierggu viidáseappot nállašuhttin buoridit doaluid dietnasa. Seammás sáhtášii dát addit barggu eambbosiidda bearrašis ja dieinna lágiin nannet bearašeanadoalu. Báikkálaččat buvttaduvvon borramuša jearahišgohtet eambbo maiddái sámi guovlluin. Gulahallan biebmobearráigeahčuin ja borramušbuhtisvuođa vuhtii váldin leat mearrideaddji deaŧalaš bealit oadjebas borramušbuvttadeapmái.</p>
<p>Sámediggi oaivvilda ahte eanageavahanpolitihkka Norggas ain galgá láhčit mielke- ja biergobuvttadusa miehtá riikka. Sámediggi áigu ain buktit cealkámuša jahkásaš eanadoallošiehtadallamiidda dainna áigumušain ahte buoridit vuođđobuvttadusa rámmaeavttuid.</p>
<p>Ruhtadeapmi</p>
<p>Gánnáhahttivuohta eanadoalus sorjá almmolaš doarjjaortnegiin. Innovašuvdna Norga ruhtada stuorra oasi huksenbargguin. Sámi guovlluin sáhttá Sámediggi addit doarjaga ovttas earáiguin. Struktuvrarašonaliseren lea dagahan ahte visttit leat šaddan stuorát ja nu divraset. Iskkadeamit leat čájehan ahte Romssas ja Finnmárkkus leat stuorát huksengolut go Mátta-Norggas. Dát buktá hástalusaid oažžut gánnáhahttivuođa maŋŋá huksema go loatna šaddá hui stuoris. Eanageavahandieđáhusas lea evttohuvvon regionaliseret dáid ortnegiid heivehan dihte daid regionála diliide. Dieđáhusas lohpiduvvo maiddái investerendoarjja doaibmavisttiide ja ahte miehtá riikka galgá leat árjjalaš eanadoallu. Dát áŋgiruššamat galget leat oassin regionála giliovddidanprográmmain. Sámediggái lea hui deaŧalaš searvat dáid regionála giliovddidanprográmmaide.</p>
<p>Sámediggi oaivvilda ahte dáláš ruhtadanortnet ii leat doarvái buorre. Eanageavahaneiseválddit fertejit láhčit dakkár ruhtadanortnegiid mat leat stuorát go dat rámmat mat gustojit odne earret eará Innovašuvdna Norggas.</p>
<p>Areálaressursat</p>
<p>Ráhkaduvvon eana ja meahcceguohtoneana lea  vuođđun suoidnevuđot eanadollui sámi guovlluin. Ferte árjjalaččat dikšut eatnamiid jos galgá sihkkarastit eanadoalu boahttevaš buolvvaide. Eanageavahandieđáhusas lea ulbmilin joatkit čavga eanadikšunpolitihkain. Gielddain gos leat ollu heaittihuvvon doalut, giktašuvvet gieldda politihkkárat geavahit ráhkaduvvon eatnama huksenulbmiliidda. Eat sáva dákkár ovdáneami ja dat lea unnán ovddideaddji. Čavga eanasuodjalanpolitihkain ferte joatkit sihkkarastin dihte doaibmavuođu sámi guovlluid eanadollui.</p>
<p>Dat go eanadoalut leat sturron ja go eanaareálat eai vuvdojuvvo sidjiide geat barget eanadoaluin, de šaddet ollu láigoeatnama geavahit. Láigoeatnamat geavahuvvojit ollu sámi guovlluin ja erenoamážit Romssa fylkkas. Go ollu geavahuvvo láigoeana de ferte doalu vuođđudit dasa ahte leat buorredáhtolaš ránnját ja eanaeaiggádat, man geažil šaddá eahpesihkkaris doaibmavuođđu. Eanageavahandieđáhusas lea dovddahuvvon ahte galgá šaddat álkit juohkit eatnamiid nu ahte eanadoalloareálaid sáhttá vuovdit sidjiide geat barget eanadoaluin.</p>
<p>Sámediggi oaivvilda ahte juohkingeavahusa rievdademiin sihkkarasttášii eatnamiid sidjiide geat barget árjjalaččat eanadoaluin.</p>
<p xml:lang="nob">Rekrutteren</p>
<p>Eanageavahandieđáhusa mielde lea nissonolbmuid oassi riikkas eaiggádin 25 %. Sámi guovlluin lea seamma lohku 20 %. Dilli lea veaháš earálágan go geahččat man ollu nissonolbmot leat ohccin eanageavahanealáhusaid oktavuođas. Dán lágan doaimmat sáhttet leat <span type="quote" xml:lang="nob">“Inn på tunet”</span>, grønt reiseliv” ja báikkálaš borramušbuvttadeapmi. Badjel 40 % Innovašuvnna Norgga doarjagis dán lágan ealáhusaide manná nissonolbmuide. Vaikko vel nissonolbmuid oassi geat ožžot doarjaga giliealáhusaide lea lassánan, de manná vel guhkes áigi ovdal go sáhttit dadjat ahte eanadoallu lea juksan dásseárvvu. Hástalussan lea oažžut eanet nissonolbmuid eaiggádin. Dan sáhttá dahkat earret eará dan bokte ahte heivehit doaluid nissonolbmuide.</p>
<p>Dál lea šaddan váddáseabbon álgit doaluin loana haga. Dán lágan hástalusat sáhttet fuonidit rekrutterema eanadollui. Go galgá sáhttit unnudit veaháš goluid álggaheami oktavuođas, de lea Sámediggi ásahan ortnega man bokte lea vejolaš ruhtadit mielkeeriid oastima. Ortnet lea ráddjejuvvon nuoraide geat áigot sihkkarastit boahtteáiggi eanadoalus. Sámedikki ortnet ii leat dattetge doarvái buorre oažžut nuoraid eanadollui. Hástalussan lea oažžut ekonomalaš váikkuhangaskaomiid eanadoallošiehtadusa bokte rekrutterema sihkkarastimii.</p>
<p>Eanadoallobirrasat sámi guovlluin leat šaddan fuonit maŋimuš logijagis. Muhtun gielddain leat stuorra eanadoalloareálat mat leat heaitán buvttadeami ja ollu doalut leat heaittihuvvon. Sámediggi lea ovttas eará almmolaš aktevrraiguin plánen álggahit eanadoalloáŋgiruššamiid golmma sámi gielddas sihkkarastin dihte doaimma joatkima dain doaluin mat leat doaimmas dál ja maiddái oččodit eambbogiid álggahit doalu. Hástalussan lea oažžut ruovttoluotta optimismma dáin gielddain ja oažžut dolliid áŋgiruššat eanadoaluin dego boahtteáiggi ealáhussan.</p>
<p>Sámediggi oaivvilda ahte dárbbašit árjjalaš rekrutterenpolitihka eanadoalu ovddideapmái. Sámediggi áigu ain bargat dan ala ahte fidnui beassan galggašii leat álkit, erenoamážit nissonolbmuide ja nuoraide.</p>
<p>Giliealáhusat</p>
<p>Doaba giliealáhusat lea meroštallojuvvon oassin eanageavaheamis. Dieđáhusas čuožžu ahte ráđđehus áigu viidáset ovddidit gánnáhahtti giliealáhusaid. Dat galgá dahkkojuvvot buoret ealáhusovddideami bokte eanageavahan resurssaid vuođul ja almmá ahte lea dárbu doarjagii eanet go mii lea oppalaš. Galget maiddái ásahuvvot regionála ealáhusprográmmat giliealáhusaid viidáseappot ovddideapmái. Sámedikki dieđáhus ealáhusaovddideami birra lea stuorra ávkin dán lágan prográmmaide.</p>
<p>Sámediggi vuoruha unnit ja gánnáhahtti fitnodagaid ásahemiid. Dat vuoruheamit mat bohtet ovdan dieđáhusas giliealáhusaid birra dávistit hui ollu dan áŋgiruššamii mii Sámedikkis lea ealáhusovddideami oktavuođas. Sámediggi áŋgiruššá sierra earret eará lotnolasealáhusaiguin ja sámi mátkeealáhusain árvoháhkanprográmma bokte. Dán rádjai leat váldoáššis mátkeealáhusdoaimmat mat leat vuoruhuvvon prográmmas buohtalaga vuođđoealáhusaiguin. Sámediggi lea vuoruhan sámi kulturvuđot vásihusturismma. Hástalussan smávva doaimmaid ja ásahemiid vuoruhemiid oktavuođas main sámi kultuvra lea vuođđun lea oažžut gánnáhahttivuođa.  Stuorra gaskkat márkaniidda (gávpogiidda ja čoahkkebáikkiide) leat muhtun daid stuorámus hástalusaid gaskkas go galggaš oažžut buori gánnáhahttivuođa.</p>
<p>Eambbosat eanadoalus válljejit álgit mátkeealáhusain ii dušše lasihan dihtii dálu tietnasa, muhto maiddái ávkkástallat vejolaš geavakeahtes bargonávccaid. Lea stuorra potensiála álgit mátkeealáhusain mas leat borramušvásihusat. Máŋgasii lea biepmu dehálaš oassi mátkeealáhusvásihusain. Dán oktavuođas lea sámi biepmuin ja sámi kultuvrras stuorra ovdamunni mátkeealáhusmárkanis. Borramušvásihusat leat Ráđđehusa mátkeealáhusstrategiijas. Sámi borramušvásihusaid áŋgiruššan dávista mátkeealáhusa našunála strategiijii.</p>
<p>Meahcceresurssaid geavaheapmi lea oassi Sámedikki árvoháhkanprográmmas. Ulbmilin lea oažžut buoret rámmaeavttuid meahcceealáhusaide ja buoridit árvoháhkama meahci ektui. Meahcceresurssat leat leamaš deaŧalaččat ássama bisuheapmái sámi guovlluin. Dát resurssat leat leamaš lassidienasin ja biebmolassin dállodoaluide main eai leat leamaš eará dienasvejolašvuođat. Dáid resurssaid geavaheapmi lea ollu geahppánan earret eará dan geažil go eará doaimmain leat buoret dienasvejolašvuođat. Maŋimuš jagiin leat eambbogat áŋgiruššan meahccevuđot turismmain dan sadjái go ávkkástallat dáid resurssaiguin ja viidáseappot nállašuhttit daid ieš. Váldoáššis lea sáhka sáivaguollebivddus ja doaimmain mat dasa čatnasit. Deaŧalaš lea sihkkarastit ahte dát geavaheapmi ii livčče hehttehussan sidjiide geat háliidit ávkkástallat meahcceresurssaiguin árbevirolaš vuogi mielde.</p>
<p>Eanageavahan- ja biebmodieđáhusas lea čujuhuvvon Sámedikki lotnolasealáhusaid árvoháhkanprográmmii ja sámi mátkeealáhusaide. Das čuožžu:</p>
<p xml:lang="nob">”Det vil være naturlig å dra nytte av de erfaringene Sametinget har gjort i sitt verdiskapingsprogram. Regjeringen vil invitere næringen og Sametinget til å vurdere tiltak og initiativ som kan styrke reiselivsbasert næringsvirksomhet i reindriften.”</p>
<p>Sámediggi registrere ahte jagi 2012 boazodoallošiehtadusas lea árvoháhkanprográmma bohccuid ektui viiddiduvvon guoskat mátkeealáhusdoaimmaide boazodoalu oktavuođas. Hástalussan lea Sámedikki árvoháhkanprográmma ja boazodoalu prográmma oktii ordnema bokte háhkat birgenvejolaš mátkeealáhusdoaimmaid. Sámediggi lea gearggus váldit stuorát rolla áŋgiruššamis boazodoallovuđot turismmain.</p>
<p>Sámediggi oaivvilda ahte giliealáhusaid viidáseappot ovdánahttin dat lea boahtteáigi mas leat guhkes árbevierut sámi servodagas. Sámediggi áigu joatkit áŋgiruššama árvoháhkamiin buohtalaga vuođđoealáhusaiguin.</p>
<p>Sámedikki rolla eanadoallopolitihka hálddašeamis</p>
<p>Dieđáhusas árvaluvvo regionaliseret eanadoallopolitihka. Dát galgá olahuvvot čielgaseappo guovloprofiila bokte nationála ortnegiin, ovddidan- ja investerenváikkuhangaskaomiid nannejuvvon regionaliserema bokte ja eanet guovloguovdilas áŋgiruššamiin. Sámedikkis lea leamaš regionaliseren okta áŋgiruššansuorgi 2007 eanadoalloplánas. Eanadoallopolitihka eanet regionaliseren attášii Sámediggái stuorát vejolašvuođaid árat beassat váikkuhit guovlopolitihkalaš hástalusaide eanadoalus. Regionála ovddidanprográmmat leat guovddáš gaskaoamit maiguin olahit báikkálaš háhkkiide. Sámedikki rolla dáin prográmmain lea fuolahit ahte eanageavahaneiseválddit váldet vuhtii sámi beliid ja sámi ealáhusovddideami go ráhkadit prográmmaid.</p>
<p>Sámedikkis lea lávga ovttasbargu eanadoalloorganisašuvnnaiguin regionála dásis, ja leat leamaš ávkkálaččat eanadoallošiehtadallamiid cealkámušaide. Dán ovttasbarggu sáhttá viiddidit guoskat eanadoalloorganisašuvnnaide riikadásis. Sámediggi sáhttá dáinna lágiin oažžut buoret áddejumi árktalaš eanadollui ja maid dat mearkkaša sámi álbmogii. Dát guoská erenoamážit oktasaš ulbmiliid oažžumii sámi guovlluid eanadoalu várás ovdal go ráhkkaneamit eanadoallošiehtadallamiidda álggahuvvojit.</p>
<p>Sámediggi lea ollu oktavuođain geahččalan oažžut stuorát váikkuhanfámu eanadoallopolitihka hálddašeapmái muhto ii leat lihkostuvvan. Jagi 2005 konsultašuvdnašiehtadus ráddje ahte bušeahtta doaibmabijut eai leat konsultašuvdnafáddán, muhto doaibmabijut mat njuolga gusket sámi álbmogii gullet šiehtadallamiidda. Hástalussan Sámediggái lea beassat searvat proseassaide mat gusket sámi eanadoalloberoštumiide nationála dásis. Deaŧalaš lea ahte Sámediggi váldojuvvo mielde árra dásis ja ovdal go rámmat dáid proseassaide mearriduvvojit.</p>
<p>Sámediggi oaivvilda ahte eanageavahaneiseválddit fertejit čájehit buoret dáhtu ovddidit eanadoalu sámi guovlluin. Sámediggi áigu ain nationála ja regionála dásis buoridit eanadoalu rámmaeavttuid.</p>
<p>Ealáhus- ja kulturlávdegotti evttohus</p>
<p>Álggahus</p>
<p>Sámediggi meannuda dán áššis eanageavahanpolitihkalaš hástalusaid. Váldofáddán lea árktalaš eanadoallu, borramušbuvttadeapmi, areálaresurssat, giliealáhusat ja rekrutteren.</p>
<p>Evttohus</p>
<p>Evttohus <em type="italic">Bargiidbellodatjoavkkus (Ap) Knut Store, Inga-Lill Sundset, Heidi Persdatter Greiner Haaker, Ann Solveig Eriksen, Inger Jørstad, Árja Olaf Eliassen</em> </p>
<p>Evttohus 1</p>
<p>Kapihtal mielkebuvttadeami ja sávzadoalu birra:</p>
<p>2. cealkka sihkkojuvvo.</p>
<p>Kapihtal areálaresurssaid birra:</p>
<p>Ođđa 1. cealkka: Ráhkaduvvon eana, gilvvehahtti eana ja meahcceguohtoneana leat vuođđun suoidnevuđot eanadollui sámi guovlluin.</p>
<p>Evttohus <em type="italic">Norgga sámiid riikkasearvvi (NSR) lahtuin Geir Tommy Pedersen ja Mathis Nilsen Eira, Norgga sámiid riikkasearvvi/Sámeálbmot bellodaga (NSR/Sáb) lahtus Gunn-Britt Retter, johttisápmelaččaid listtu lahtus Per A. Bæhr</em> </p>
<p>Evttohus 2</p>
<p>Sámediggeráđi evttohus sihkkojuvvo ja dan sadjái boahtá dát:</p>
<p>Sámediggi čujuha áššái 11/12 mas ovttajienalaš Sámediggi bivdá ahte: <span type="quote">« Sámediggi áigu meannudit stuorradiggedieđáhusa eanadoallo- ja biebmopolitihka birra, Dieđ. St. 9 (2011-2012), Velkommen til bords.»</span></p>
<p>Sámediggi šálloša go sámediggeráđđi ii leat čuvvon Sámedikki ovttajienalaš mearrádusa go ii leat ovddidan dán ášši Sámediggái. Sámediggi šálloša maiddái garrasit go sámediggeráđđi ii leat váldán oktavuođa Stuorradikkiin čilget ahte Sámediggi háliida meannudit stuorradiggedieđáhusa bajimus eanageavaheami- ja borramušpolitihka birra.</p>
<p>Sámediggi gávnnaha ahte Sámediggi ii beasa váikkuhit Stuorradikki meannudeapmái boahttevaš bajimus eanageavahanpolitihka birra.</p>
<p>Evttohus Johttisápmelaččaid listtus<em type="italic"> (FSL) Per A. Bæhr</em> </p>
<p>Evttohus 3</p>
<p>Kapihtal giliealáhusaid birra:</p>
<p>5., 6. ja 7. teakstaoasit sihkkojuvvojit</p>
<p>Ákkasteapmi:</p>
<p>Boazodoallovuđot turisma ii leat čielggaduvvon NBR:ain, danne dat ii sáhte váldojuvvot mielde eanadoallodieđáhussii.</p>
<p>Evttohus <em type="italic">Ovddádusbellodagas (FrP) Aud Marthinsen</em> </p>
<p>Evttohus 4</p>
<p>Sámediggeráđi evttohus sihkkojuvvo ja dan sadjái boahtá dát:</p>
<p>Norga lea luomus riika lávdaduvvon ealáhusstruktuvrrain. Stuorra oassi árvoháhkamis dáhpáhuvvá olggobealde guovddáš guovlluid. Oppalaš rámmaid bokte ferte láhččojuvvot dasa ahte árvoháhkan maiddái sáhttá dáhpáhuvvat báikegottiin, ja ahte árvvuid galgá buorebut sáhttit doalahit doppe gos dat buvttaduvvojit.</p>
<p>Gielddat mat árjjalaččat láhčet ealáhusovddideapmái, berrejit oažžut ruovttoluotta dan ovddas fitnodatvearu bokte. Dat berre dáhpáhuvvat dainna lágiin ahte eai buot fitnodatvearroruđat man dan gildii gos váldokantuvra lea, muhto ahte gorálaččat rivttes oassi manná daidda gielddaide gos árvoháhkan duođai dáhpáhuvvá.</p>
<p>Árvoháhkan báikegottiin hehttejuvvo dakko bokte ahte fitnodagat masset kapitála menddo garra vearuheami bokte. Berre láhččojuvvot dasa ahte fitnodagat sáhttet ovdánit miehtá riikka opmodatvearu oppalaš heaittiheami bokte ja bargoaddidivada ja dienasvearu vuolideami bokte, ja dakko bokte ahte garrasit vuolidit divatdási.</p>
<p>Okta deaŧaleamos hástalusain báikegottiid ealáhuseallimii čatnasa johtolahkii. Gálvvuid fievrrideapmi kundariidda ja márkaniidda lea mearkkašahtti stuorra hástalus mađi guhkkelebbui eret Norgga hápmaniid ja gávpogiid boahtá. Danne ferte lasihit infrastruktuvrra huksema miehtá riikka.</p>
<p>Danne bivdá Sámediggi Stuorradikki bargat dan ala ahte:</p>
<p type="listitem">• vuolit vearuid ja divadiid bokte fuolahit ahte ealáhusat sáhttet birget ruhtavehkiid haga</p>
<p type="listitem">• dahkat álkibun ovttaskasaide álggahit ja doaimmahit iežaset fitnodaga</p>
<p type="listitem">• uhcidit skovvehivvodaga ja álkidit almmolaš hálddašeami, lágaid ja njuolggadusaid</p>
<p type="listitem">• hehttet ahte almmolaš fitnodagat ožžot sierraovdduid mat botnjet gilvvohallama</p>
<p type="listitem">• ohcamat ja oktavuođaváldin almmolašvuhtii galgá vástiduvvot mearriduvvon áigemearis</p>
<p type="listitem">• diktit gielddaid doalahit oasi fitnodatvearus</p>
<p type="listitem">• buoridit infrastruktuvrra ja vuolidit vearuid ja divadiid sihkkarastin dihtii ovdáneami</p>
<p type="listitem">• áiggiid čađa johtolatlokten álggahuvvo</p>
<p type="listitem">• vearut ja divadat mat čatnasit luondduresurssaide nu guhkás go vejolaš doalahuvvojit báikkálaččat</p>
<p>Sámediggi háliida dakkár friija eanageavaheami, mii addá juohke bondii duohta vejolašvuođa válljet buvttadeami daid rámmaid siskkobealde maid márkan, iežasberoštus ja ekonomiija bidjá. Boanddat fertejit adnojuvvot iehčanas ealáhusdoallin seamma láhkai go eará ge ealáhusdoallit, ja mis lea stuorra luohttámuš Norgga boanddaid návccaide ja máhtolašvuhtii dasa ahte sii ieža sáhttet mearridit maid ja mo sii galget buvttadit vai sii ja sin olbmot oažžot buori dietnasa mainna sii sáhttet birget.</p>
<p>Dálá politihkka ollu muddemiiguin ja ruhtavehkiiguin ii leat doaibman. Go heaittiha ja álkida dáid lágaid mat dál gáržžidit boanddaid friijavuođa, de dat dagahivčče ahte eanageavaheamis birgešii seamma  bures go eará ealáhusain.</p>
<p>Eanageavahanopmodagaid eaiggádat fertejit beassat friija geavahit ja vuovdit dáid dárbbašmeahttun politihkalaš stivrejumi haga. Boahtteáiggediđolaš eanadoallopolitihkka ferte sihkkarastojuvvot dainna lágiin ahte nannet priváhta opmodatvuoigatvuođa. Dat dagahivččii earret eará ahte eanageavahanopmodagaid haddemudden heaittihuvvošii.</p>
<p>Geavaheddjiid dilli ferte nannejuvvot go guoská válljenfriijavuhtii ja eanageavahangálvvuide. Gávppašeapmi borramušgálvvuiguin ferte šaddat friijabun, earret eará dakko bokte ahte ovttasdoaibmanorganisašuvnnaid monopoladilli, sierraortnegat ja eará ortnegat mat hehttejit gilvvohallama, heaittihuvvojit. Dálá buvttadanearit ja muddeneksporta leat hehttehussan ja hehttejit friija ja gilvvohallanovddideaddji márkana. Ovttaskas buvttadeaddji ferte beassat friija lágidit gálvvuidis dasa gii fállá buoremus eavttuid. Buvttadeaddji ferte ieš beassat válljet galget go buktagat vuvdojuvvot njuolgga geavaheaddjái, gávpeovttastussii vai viidáset ráhkadeapmái. Berre maiddái láhččojuvvot dasa ahte báikkálaš buvttadeaddjit sáhttet buvttadit ja vuovdit iežaset buvttaduvvon alkohola gálvvuid nu go vuola, viinna ja sidera njuolgga kundarii.</p>
<p>Danne bivdá Sámediggi Stuorradikki bargat dan ala ahte:    sihkkut daid gáržžidemiid lágain ja njuolggadusain mat hehttejit eanageavahanopmodagaid beaktilis doaimmaheami   rievdadit lágaid vai boanddaide lea álkit vuovdit dahje láigohit eret eatnamiid  vuolidit dálá doarjja- ja ruhtaveakkeortnegiid, muhto atnit buhtadusortnegiid sin várás geaidda struktuvrarievdadusat čuhcet garrasepmosit   sihkkut hadde- ja buvttadangáržžidemiid  heaittihit konsešuvdna-, ássan- ja doaimmahangeatnegasvuođa, ja odelmuddemiid   luoitit friija riikkaidgaskasaš márkaniidda friijagávppašanšiehtadusaid bokte   ásahit várddus friija gilvvohallanvuogádaga eanageavaheami várás mas leat gaskadilleortnegat    heaittihit dakkár buvttadan- ja márkanmuddemiid mat hehttejit friija gilvvohallama</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi/dievasčoahkkinjođihangotti árvalusevttohusa.</p>
<p>Evttohus 5, áirras Olaf Eliassen, Árja sámediggejoavku</p>
<p>Rekrutteren  3 goalmmát teakstaoassái lasihuvvo čuovvovaš: Maŋábeallai…… golmma sámi gielddas, Kárášjogas, Porsáŋggus ja Guovdageainnus sihkkarastin dihte………jna.</p>
<p>Mielkebuvttadeapmi ja sávzadoallu. Ođđa nubbi cealkka. Dat doalut mat leat geargan loanaiguin gal birgejit, muhto sis geain lea huksenloatna leat stuorra hástalusat gánnáhahttivuođain.</p>
<p>Evttohus 6, áirras Geir Tommy Pedersen, NSR:a sámediggejoavku</p>
<p>Lasáhus sámediggeráđi mearrádusárvalussii</p>
<p>Gánnáhahttivuohta eanadoalus</p>
<p>Sámediggi čujuha dasa ahte Stuorradiggedieđáhusas nr.9 (2011-2012) eanageavaheami- ja borramušpolitihka birra, Velkommen til bords, lea biddjojuvvon stuorra deaddu dasa ahte dienas lea deaŧaleamos váikkuhangaskaoapmi go galgá juksat eanageavahanpolitihkalaš mihttomeriid. Sámediggi oaivvilda ahte vuođđo eaktun eanageavaheami leahkimii ja ovdáneapmái, lea ahte gánnáhahttivuohta eanadoalus lea buorre ja gilvalannávccalaš, eará fidnojoavkkuid ektui. Nu ii leat dál. Dan vuohttá ealáhusas, daid ollu doalloheaittihemiiguin ja váilevaš rekrutteremiin. Gánnáhahttivuohta lea hui deaŧalaš vai galgá leat miellagiddevaš áŋgiruššat boandafidnuin eará fidnuid ektui. Dađibahábut lea dienaserohus gaskal eanadoalu ja servodaga eará joavkkuid menddo stuoris. Vai galgá sáhttit juksat Stuorradiggedieđáhusa eanageavahanpolitihkalaš ulbmiliid, ja sihkkarastit rekrutterema fidnui, áiddostahttá Sámediggi ahte ealáhusa rámmaeavttut fertejit addit boanddaid vejolašvuođaid uhcidit dienaserohusaid, ja oažžut seamma sosiála eavttuid go eará joavkkut. Dienasvuođđu ferte sihkkarastojuvvot vai boandafidnu galgá leat vejolaš okto fidnun, dohkálaš dietnasiin.   Sámedikki mielas lea deaŧalaš oktilaččat árvvoštallat iešguđet oalgguhusaid movttiidahttin dihtii investeremiid ja buoridit doalu nu ollu go vejolaš vai gánnáhahttivuohta buorrána. Buorre elliidčálgu ja buorit dearvvašvuođa-, biras- ja sihkkarvuođadoaibmabijut addet sihkkarvuođa ja čálggu sihke elliide ja olbmuide. Dat ahte oččodit ođđaáigásaš ja gelddolaš bargobirrasa ođasmahttimiid ja investeremiid bokte, mearkkaša maiddái ollu rekrutteremii eanageavaheapmái.</p>
<p>III Jienasteapmi</p>
<p>39 áirasis ledje 32 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 4 hilgojuvvui 26 jienain. 6 jienastedje beali.   Evttohus 2 hilgojuvvui 19 jienain. 13 jienastedje beali.   Evttohus 3 mearriduvvui 29 jienain 3 jiena vuostá.   Evttohus 5 mearriduvvui 29 jienain 3 jiena vuostá.   Evttohus 6 mearriduvvui 29 jienain 3 jiena vuostá.   Evttohus 1 mearriduvvui 29 jienain 3 jiena vuostá.   Ealáhus- ja kulturlávdegotti ráva mearriduvvui 29 jienain 3 jiena vuostá.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Inga-Lill Sundset, áššejođiheaddji Geir Tommy Pedersen</p>
<p>Inga-Lill Sundset    2  Geir Tommy Pedersen Willy Ørnebakk   Heidi Persdatter Greiner Haaker  Geir Tommy Pedersen    3  Aud Marthinsen Inger Jørstad   Geir Tommy Pedersen  Aud Marthinsen   4  Olaf Eliassen Knut Inge Store   Inga-Lill Sundset   Geir Tommy Pedersen  Olaf Eliassen    5  Per Andersen Bæhr Mathis Nilsen Eira   Geir Tommy Pedersen   Inga-Lill Sundset  Per Andersen Bæhr    6  Marianne Balto Geir Tommy Pedersen   Per Andersen Bæhr   Anders Somby jr.  Marianne Balto   Åge Nordkild, čoahkkinortnegii      Aili Keskitalo, čoahkkinortnegii     7  Willy Ørnebakk   Alf Isaksen, čoahkkinortnegii    8  Knut Inge Store    9  Olaf Eliassen  10  Heidi Persdatter Greiner Haaker 11  Gunn-Britt Retter  12  Anne Helene Moeng Saari  13  Mathis Nilsen Eira  14  Geir Tommy Pedersen  15  Marianne Balto  16  Egil Olli   Inga-Lill Sundset   Geir Tommy Pedersen, čoahkkinortnegii</p>
<p>VI Sámedikki mearrádus</p>
<p>Gánnáhahttivuohta eanadoalus</p>
<p>Sámediggi čujuha dasa ahte Stuorradiggedieđáhusas nr.9 (2011-2012) eanageavaheami- ja borramušpolitihka birra, Velkommen til bords, lea biddjojuvvon stuorra deaddu dasa ahte dienas lea deaŧaleamos váikkuhangaskaoapmi go galgá juksat eanageavahanpolitihkalaš mihttomeriid. Sámediggi oaivvilda ahte vuođđo eaktun eanageavaheami leahkimii ja ovdáneapmái, lea ahte gánnáhahttivuohta eanadoalus lea buorre ja gilvalannávccalaš, eará fidnojoavkkuid ektui. Nu ii leat dál. Dan vuohttá ealáhusas, daid ollu doalloheaittihemiiguin ja váilevaš rekrutteremiin. Gánnáhahttivuohta lea hui deaŧalaš vai galgá leat miellagiddevaš áŋgiruššat boandafidnuin eará fidnuid ektui. Dađibahábut lea dienaserohus gaskal eanadoalu ja servodaga eará joavkkuid menddo stuoris. Vai galgá sáhttit juksat Stuorradiggedieđáhusa eanageavahanpolitihkalaš ulbmiliid, ja sihkkarastit rekrutterema fidnui, áiddostahttá Sámediggi ahte ealáhusa rámmaeavttut fertejit addit boanddaid vejolašvuođaid uhcidit dienaserohusaid, ja oažžut seamma sosiála eavttuid go eará joavkkut. Dienasvuođđu ferte sihkkarastojuvvot vai boandafidnu galgá leat vejolaš okto fidnun, dohkálaš dietnasiin.   Sámedikki mielas lea deaŧalaš oktilaččat árvvoštallat iešguđet oalgguhusaid movttiidahttin dihtii investeremiid ja buoridit doalu nu ollu go vejolaš vai gánnáhahttivuohta buorrána. Buorre elliidčálgu ja buorit dearvvašvuođa-, biras- ja sihkkarvuođadoaibmabijut addet sihkkarvuođa ja čálggu sihke elliide ja olbmuide. Dat ahte oččodit ođđaáigásaš ja gelddolaš bargobirrasa ođasmahttimiid ja investeremiid bokte, mearkkaša maiddái ollu rekrutteremii eanageavaheapmái.</p>
<p>Árktalaš eanageavaheapmi</p>
<p>Stuorradiggedieđáhusas lea árktalaš eanageavaheapmi váldojuvvon atnui doaban eanageavaheamis davvin. Árktalaš eanageavaheapmi lea namuhuvvon maiddái davviguovlodieđáhusas mii bođii 2011:s. Davvi Norgga eanageavahanráđđi lea ráddjen árktalaš eanageavaheami Davvi-Norgii nu mo Árktalaš ráđđi lea maiddái defineren Norgga beale oasi árktalaš guovlun.</p>
<p>Go lea sáhka árktalaš eanageavahanbuktagiid birra, de ii leat dušše sáhka eanadoalu buktagiid birra, muhto maiddái borramušbuktagiid birra bohccos ja meahcis. Dáid lassin lea leamaš dábálaš geavahit sierralágan urtasiid ja murjjiid sámi biebmokultuvrras.</p>
<p>Árktalaš eanageavahanbuktagat leat geavahedjiid bealis gehččon buhtes buktagiin. Buktagiin eai leat geavahuvvon seamma ollu cirkkuhanávdnasat dávddaid ja divrriid vuostá. Árktalaš guovlluin buvttaduvvon buktagiin lea erenoamáš kvalitehta. Danne go oasis šaddoáiggis lea vuollegis temperatuvra ja čuovga lea birra jándora. Dasto leat árktalaš buktagat erenoamážat danne go dat leat buvttaduvvon árktalaš dálkkádagas, davábealde polárgierddu ja erenoamáš kultureanadagas. Dáid ovdamuniid sáhttá geavahit árktalaš buktagiid vuovdaleamis. Dán doarju maiddái eanageavahandieđáhus mas čuožžu ahte várreeanageavaheapmi ja árktis leat ovdamearkan dasa ahte eanageavaheapmi erenoamášvuođainis sáhttá geavahuvvot regionála mearkagálvohuksemis ja vuovdaleamis.</p>
<p>Dál lea vejolaš registreret suodjaluvvon namahusaid borramušgálvvuide. Davvi eanageavaheami buktagiid dáinna lágiin profileren nugo árktalaš buktagiin sáhtášii leat márkana dáfus ovdamunni ja buoridit hatti. Árktalaš buktagiid profileren mat leat divraset go eará gálvvut hástala dattetge hui buori kvalitehta. Dát maiddái eaktuda ahte borramušbuvttadeddjiin davvin lea oktasašprofileren arktalaš borramušaid ektui ja ahte vuovdaleapmi lea oktiiordnejuvvon. Suodjaluvvon namahusaid registrerema sáhttá geavahit sámi erenoamáš borramušaide. Dákkár suodjaleapmi sáhtášii buoridit sámi borramušgálvvuid stáhtusa ja dieinna lágiin buoridit árvoháhkama sámi guovlluin.</p>
<p>Jos galgá lihkostuvvat oažžut stuorát árvoháhkama árktalaš eanageavaheamis, de fertejit davvi norgga eanageavahanbirrasat oktasaččat áŋgiruššat dan ovdii. Eanageavahandieđáhus maid doarju ahte jos árktalaš eanageavaheapmi galgá addit ahtanuššanfámu, de lea dárbu báikkálaččat bargat báikkálaš máhtu ja gelbbolašvuođa vuođul ja ovttas eará ealáhusbirrasiiguin, dutkamiin ja hálddašemiin. Sámediggái lea riekta vuoruhit vejolaš báikkálaš álgagiid maid mihttomearrin lea buoridit árvoháhkama árktalaš eanageavaheamis.</p>
<p>Sámiid bealis lea deaŧalaš ahte álgoálbmotperspektiivva váldojuvvo mielde áŋgiruššamii árktalaš eanageavaheami ektui sámi guovlluin. Eanadoallu sámi guovlluin addá barggu ollugiidda ja dat lea deaŧalaš sámi giela ja kultuvrra gaskkusteamis viidáseappot. Vásihusat eará álgoálbmotguovlluin sáhttet addit impulssaid ja ođđa jurdagiid áŋgiruššama ektui árktalaš eanageavahemiin Norggas. Dáin guovlluin leat hástalusat čađat bargosajiid, urbaniserema ja eretfárrema ektui.</p>
<p>Sámediggi oaivvilda ahte árktalaš eanageavahemiin áŋgiruššan lea deaŧalaš boahtteáigái. Eanageavahaneiseválddit fertejit láhčit dan maid dát erenoamáš árktalaš buktagat ovddastit, ja fertejit ásahit oktasaš mihttomeari dasa movt árktalaš eanageavaheami galgá sáhttit ovddidit ja movt buoredit árvoháhkama dán guovllus.</p>
<p>Mielkebuvttadeapmi ja sávzadoallu</p>
<p>Mielkebuvttadeapmi lea okta mii guottiha eanadoalu sámi guovlluin. Dat doalut mat leat geargan loanaiguin gal birgejit, muhto sis geain lea huksenloatna leat stuorra hástalusat gánnáhahttivuođain.  Eanageavahanpolitihkka Norggas lea láhčán suoidnebuvttadeami davvin.  Dieđáhusas lea evttohuvvon joatkit dáinna politihkain. Vaikko leage dán lágan kanaliseren politihkka, de liikká geahppánit mielkebuvttadandoalut. Buvttadanhivvodat lea bisson sullii seamma dásis Finnmárkkus, muhto Romssas gal leat geahppánan. Čájeha dattetge ahte dan geažil go mielkebuvttadeddjiid ahki loktana, de buktá dat stuorra hástalusaid rekrutterema dáfus boahtteáiggis. Dasa lassin fárrejit nuorat eret báikegottiin gávpogiidda mii maiddái buktá hástalusaid sámi eanadollui. Go eanadolliin ii leat oktage gii sáhtášii váldit badjelasas doalu, de soaitá dat dagahit dan ahte doaibmavisttit eai bajásdollojuvvo.</p>
<p>Sávzaealáhus dárbbaša stuorra areálaid man oktavuođas mehciid geavaheapmi guohtoneanan lea leamaš vealtameahttun deaŧalaš ekonomalaččat. Gáibádus gánnáhahttivuođa ektui lea buvttihan stuorát doaluid ja seammás lea doaluid lohku njiedjan miehtá riikka. Guovlluin gos areálat gáržudahttet buvttadeami, sáhttá sávzzabierggu viidáseappot nállašuhttin buoridit doaluid dietnasa. Seammás sáhtášii dát addit barggu eambbosiidda bearrašis ja dieinna lágiin nannet bearašeanadoalu. Báikkálaččat buvttaduvvon borramuša jearahišgohtet eambbo maiddái sámi guovlluin. Gulahallan biebmobearráigeahčuin ja borramušbuhtisvuođa vuhtii váldin leat mearrideaddji deaŧalaš bealit oadjebas borramušbuvttadeapmái.</p>
<p>Sámediggi oaivvilda ahte eanageavahanpolitihkka Norggas ain galgá láhčit mielke- ja biergobuvttadusa miehtá riikka. Sámediggi áigu ain buktit cealkámuša jahkásaš eanadoallošiehtadallamiidda dainna áigumušain ahte buoridit vuođđobuvttadusa rámmaeavttuid.</p>
<p>Ruhtadeapmi</p>
<p>Gánnáhahttivuohta eanadoalus sorjá almmolaš doarjjaortnegiin. Innovašuvdna Norga ruhtada stuorra oasi huksenbargguin. Sámi guovlluin sáhttá Sámediggi addit doarjaga ovttas earáiguin. Struktuvrarašonaliseren lea dagahan ahte visttit leat šaddan stuorát ja nu divraset. Iskkadeamit leat čájehan ahte Romssas ja Finnmárkkus leat stuorát huksengolut go Mátta-Norggas. Dát buktá hástalusaid oažžut gánnáhahttivuođa maŋŋá huksema go loatna šaddá hui stuoris. Eanageavahandieđáhusas lea evttohuvvon regionaliseret dáid ortnegiid heivehan dihte daid regionála diliide. Dieđáhusas lohpiduvvo maiddái investerendoarjja doaibmavisttiide ja ahte miehtá riikka galgá leat árjjalaš eanadoallu. Dát áŋgiruššamat galget leat oassin regionála giliovddidanprográmmain. Sámediggái lea hui deaŧalaš searvat dáid regionála giliovddidanprográmmaide.</p>
<p>Sámediggi oaivvilda ahte dáláš ruhtadanortnet ii leat doarvái buorre. Eanageavahaneiseválddit fertejit láhčit dakkár ruhtadanortnegiid mat leat stuorát go dat rámmat mat gustojit odne earret eará Innovašuvdna Norggas.</p>
<p>Areálaressursat</p>
<p>Ráhkaduvvon eana, gilvvehahtti eana ja meahcceguohtoneana leat vuođđun suoidnevuđot eanadollui sámi guovlluin. Ferte árjjalaččat dikšut eatnamiid jos galgá sihkkarastit eanadoalu boahttevaš buolvvaide. Eanageavahandieđáhusas lea ulbmilin joatkit čavga eanadikšunpolitihkain. Gielddain gos leat ollu heaittihuvvon doalut, giktašuvvet gieldda politihkkárat geavahit ráhkaduvvon eatnama huksenulbmiliidda. Eat sáva dákkár ovdáneami ja dat lea unnán ovddideaddji. Čavga eanasuodjalanpolitihkain ferte joatkit sihkkarastin dihte doaibmavuođu sámi guovlluid eanadollui.</p>
<p>Dat go eanadoalut leat sturron ja go eanaareálat eai vuvdojuvvo sidjiide geat barget eanadoaluin, de šaddet ollu láigoeatnama geavahit. Láigoeatnamat geavahuvvojit ollu sámi guovlluin ja erenoamážit Romssa fylkkas. Go ollu geavahuvvo láigoeana de ferte doalu vuođđudit dasa ahte leat buorredáhtolaš ránnját ja eanaeaiggádat, man geažil šaddá eahpesihkkaris doaibmavuođđu. Eanageavahandieđáhusas lea dovddahuvvon ahte galgá šaddat álkit juohkit eatnamiid nu ahte eanadoalloareálaid sáhttá vuovdit sidjiide geat barget eanadoaluin.</p>
<p>Sámediggi oaivvilda ahte juohkingeavahusa rievdademiin sihkkarasttášii eatnamiid sidjiide geat barget árjjalaččat eanadoaluin.</p>
<p xml:lang="nob">Rekrutteren</p>
<p>Eanageavahandieđáhusa mielde lea nissonolbmuid oassi riikkas eaiggádin 25 %. Sámi guovlluin lea seamma lohku 20 %. Dilli lea veaháš earálágan go geahččat man ollu nissonolbmot leat ohccin eanageavahanealáhusaid oktavuođas. Dán lágan doaimmat sáhttet leat <span type="quote" xml:lang="nob">“Inn på tunet”</span>, grønt reiseliv” ja báikkálaš borramušbuvttadeapmi. Badjel 40 % Innovašuvnna Norgga doarjagis dán lágan ealáhusaide manná nissonolbmuide. Vaikko vel nissonolbmuid oassi geat ožžot doarjaga giliealáhusaide lea lassánan, de manná vel guhkes áigi ovdal go sáhttit dadjat ahte eanadoallu lea juksan dásseárvvu. Hástalussan lea oažžut eanet nissonolbmuid eaiggádin. Dan sáhttá dahkat earret eará dan bokte ahte heivehit doaluid nissonolbmuide.</p>
<p>Dál lea šaddan váddáseabbon álgit doaluin loana haga. Dán lágan hástalusat sáhttet fuonidit rekrutterema eanadollui. Go galgá sáhttit unnudit veaháš goluid álggaheami oktavuođas, de lea Sámediggi ásahan ortnega man bokte lea vejolaš ruhtadit mielkeeriid oastima. Ortnet lea ráddjejuvvon nuoraide geat áigot sihkkarastit boahtteáiggi eanadoalus. Sámedikki ortnet ii leat dattetge doarvái buorre oažžut nuoraid eanadollui. Hástalussan lea oažžut ekonomalaš váikkuhangaskaomiid eanadoallošiehtadusa bokte rekrutterema sihkkarastimii.</p>
<p>Eanadoallobirrasat sámi guovlluin leat šaddan fuonit maŋimuš logijagis. Muhtun gielddain leat stuorra eanadoalloareálat mat leat heaitán buvttadeami ja ollu doalut leat heaittihuvvon. Sámediggi lea ovttas eará almmolaš aktevrraiguin plánen álggahit eanadoalloáŋgiruššamiid golmma sámi gielddas, Kárášjogas, Porsáŋggus ja Guovdageainnus sihkkarastin dihte doaimma joatkima dain doaluin mat leat doaimmas dál ja maiddái oččodit eambbogiid álggahit doalu. Hástalussan lea oažžut ruovttoluotta optimismma dáin gielddain ja oažžut dolliid áŋgiruššat eanadoaluin dego boahtteáiggi ealáhussan.</p>
<p>Sámediggi oaivvilda ahte dárbbašit árjjalaš rekrutterenpolitihka eanadoalu ovddideapmái. Sámediggi áigu ain bargat dan ala ahte fidnui beassan galggašii leat álkit, erenoamážit nissonolbmuide ja nuoraide.</p>
<p>Giliealáhusat</p>
<p>Doaba giliealáhusat lea meroštallojuvvon oassin eanageavaheamis. Dieđáhusas čuožžu ahte ráđđehus áigu viidáset ovddidit gánnáhahtti giliealáhusaid. Dat galgá dahkkojuvvot buoret ealáhusovddideami bokte eanageavahan resurssaid vuođul ja almmá ahte lea dárbu doarjagii eanet go mii lea oppalaš. Galget maiddái ásahuvvot regionála ealáhusprográmmat giliealáhusaid viidáseappot ovddideapmái. Sámedikki dieđáhus ealáhusaovddideami birra lea stuorra ávkin dán lágan prográmmaide.</p>
<p>Sámediggi vuoruha unnit ja gánnáhahtti fitnodagaid ásahemiid. Dat vuoruheamit mat bohtet ovdan dieđáhusas giliealáhusaid birra dávistit hui ollu dan áŋgiruššamii mii Sámedikkis lea ealáhusovddideami oktavuođas. Sámediggi áŋgiruššá sierra earret eará lotnolasealáhusaiguin ja sámi mátkeealáhusain árvoháhkanprográmma bokte. Dán rádjai leat váldoáššis mátkeealáhusdoaimmat mat leat vuoruhuvvon prográmmas buohtalaga vuođđoealáhusaiguin. Sámediggi lea vuoruhan sámi kulturvuđot vásihusturismma. Hástalussan smávva doaimmaid ja ásahemiid vuoruhemiid oktavuođas main sámi kultuvra lea vuođđun lea oažžut gánnáhahttivuođa.  Stuorra gaskkat márkaniidda (gávpogiidda ja čoahkkebáikkiide) leat muhtun daid stuorámus hástalusaid gaskkas go galggaš oažžut buori gánnáhahttivuođa.</p>
<p>Eambbosat eanadoalus válljejit álgit mátkeealáhusain ii dušše lasihan dihtii dálu tietnasa, muhto maiddái ávkkástallat vejolaš geavakeahtes bargonávccaid. Lea stuorra potensiála álgit mátkeealáhusain mas leat borramušvásihusat. Máŋgasii lea biepmu dehálaš oassi mátkeealáhusvásihusain. Dán oktavuođas lea sámi biepmuin ja sámi kultuvrras stuorra ovdamunni mátkeealáhusmárkanis. Borramušvásihusat leat Ráđđehusa mátkeealáhusstrategiijas. Sámi borramušvásihusaid áŋgiruššan dávista mátkeealáhusa našunála strategiijii.</p>
<p>Meahcceresurssaid geavaheapmi lea oassi Sámedikki árvoháhkanprográmmas. Ulbmilin lea oažžut buoret rámmaeavttuid meahcceealáhusaide ja buoridit árvoháhkama meahci ektui. Meahcceresurssat leat leamaš deaŧalaččat ássama bisuheapmái sámi guovlluin. Dát resurssat leat leamaš lassidienasin ja biebmolassin dállodoaluide main eai leat leamaš eará dienasvejolašvuođat. Dáid resurssaid geavaheapmi lea ollu geahppánan earret eará dan geažil go eará doaimmain leat buoret dienasvejolašvuođat. Maŋimuš jagiin leat eambbogat áŋgiruššan meahccevuđot turismmain dan sadjái go ávkkástallat dáid resurssaiguin ja viidáseappot nállašuhttit daid ieš. Váldoáššis lea sáhka sáivaguollebivddus ja doaimmain mat dasa čatnasit. Deaŧalaš lea sihkkarastit ahte dát geavaheapmi ii livčče hehttehussan sidjiide geat háliidit ávkkástallat meahcceresurssaiguin árbevirolaš vuogi mielde.</p>
<p>Sámediggi oaivvilda ahte giliealáhusaid viidáseappot ovdánahttin dat lea boahtteáigi mas leat guhkes árbevierut sámi servodagas. Sámediggi áigu joatkit áŋgiruššama árvoháhkamiin buohtalaga vuođđoealáhusaiguin.</p>
<p>Sámedikki rolla eanadoallopolitihka hálddašeamis</p>
<p>Dieđáhusas árvaluvvo regionaliseret eanadoallopolitihka. Dát galgá olahuvvot čielgaseappo guovloprofiila bokte nationála ortnegiin, ovddidan- ja investerenváikkuhangaskaomiid nannejuvvon regionaliserema bokte ja eanet guovloguovdilas áŋgiruššamiin. Sámedikkis lea leamaš regionaliseren okta áŋgiruššansuorgi 2007 eanadoalloplánas. Eanadoallopolitihka eanet regionaliseren attášii Sámediggái stuorát vejolašvuođaid árat beassat váikkuhit guovlopolitihkalaš hástalusaide eanadoalus. Regionála ovddidanprográmmat leat guovddáš gaskaoamit maiguin olahit báikkálaš háhkkiide. Sámedikki rolla dáin prográmmain lea fuolahit ahte eanageavahaneiseválddit váldet vuhtii sámi beliid ja sámi ealáhusovddideami go ráhkadit prográmmaid.</p>
<p>Sámedikkis lea lávga ovttasbargu eanadoalloorganisašuvnnaiguin regionála dásis, ja leat leamaš ávkkálaččat eanadoallošiehtadallamiid cealkámušaide. Dán ovttasbarggu sáhttá viiddidit guoskat eanadoalloorganisašuvnnaide riikadásis. Sámediggi sáhttá dáinna lágiin oažžut buoret áddejumi árktalaš eanadollui ja maid dat mearkkaša sámi álbmogii. Dát guoská erenoamážit oktasaš ulbmiliid oažžumii sámi guovlluid eanadoalu várás ovdal go ráhkkaneamit eanadoallošiehtadallamiidda álggahuvvojit.</p>
<p>Sámediggi lea ollu oktavuođain geahččalan oažžut stuorát váikkuhanfámu eanadoallopolitihka hálddašeapmái muhto ii leat lihkostuvvan. Jagi 2005 konsultašuvdnašiehtadus ráddje ahte bušeahtta doaibmabijut eai leat konsultašuvdnafáddán, muhto doaibmabijut mat njuolga gusket sámi álbmogii gullet šiehtadallamiidda. Hástalussan Sámediggái lea beassat searvat proseassaide mat gusket sámi eanadoalloberoštumiide nationála dásis. Deaŧalaš lea ahte Sámediggi váldojuvvo mielde árra dásis ja ovdal go rámmat dáid proseassaide mearriduvvojit.</p>
<p>Sámediggi oaivvilda ahte eanageavahaneiseválddit fertejit čájehit buoret dáhtu ovddidit eanadoalu sámi guovlluin. Sámediggi áigu ain nationála ja regionála dásis buoridit eanadoalu rámmaeavttuid.</p>
<p>Ášši meannudeapmi loahpahuvvui 08.06.12 dii. 11.10</p>
<p>Vuođđogiella: Dárogiella</p>
<p>Ášši/Sak  EKL  004/12 Ášši/Sak  DC 031/12</p>
<p>Anadromalaš luossaguliid bivddu hálddašeapmi</p>
<p>Arkiivaáššenr.. 10/598306 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 15.05.12 SR 071/12 Ealáhus- ja kulturlávdegoddi 04. – 05.06.12 EKL Sámedikki dievasčoahkkin 06. – 08.06.12 DC 31/12</p>
<p>Ášši meannudeapmi álggahuvvui 08.06.12 dii. 11.10.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p xml:lang="nob">15.05.12 Sametingsrådet Sak 071/12   24.11.10 Miljøverndepartementet Rammeavtale om gjennomføring av konsultasjoner knyttet til reguleringer i fisket etter anadrome laksefisk   26.05.11 Direktoratet for naturforvaltning Protokoll etter konsultasjon om fremdriftsplan 23.01.2011 og 02.02.2011   16.08.11 Sametinget Interessenotat    23.08.11 Direktoratet for naturforvaltning Protokoll etter konsultasjon om retningslinjer 17.08.11   18.11.11 Direktoratet for naturforvaltning Direktoratets retningslinjer   06.11.11 Sametinget/Direktoratet for naturforvaltning Arbeidsutvalget for fiskereguleringer i Nord-Troms og Finnmarks rapport   14.03.12 Sametinget Interessenotat    20.03.12 Direktoratet for naturforvaltning Protokoll etter konsultasjon om fiskereguleringer 2012 med Direktoratet for naturforvaltning 14.03.12   25.04.12 Sametinget Interessenotat   10.05.12 Miljøverndepartementet Protokoll etter konsultasjon 21.03.12   10.05.12 Miljøverndepartementet Møtereferat av 13.04.12   10.05.12 Miljøverndepartementet Protokoll etter konsultasjon 26.04.12   10.05.12 Miljøverndepartementet Sluttprotokoll  konsultasjon  07.05.12</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi nanne mearraluossabivdiid vuoigatvuođa bivdit luosa mearas. Go guoská historjjálaš vuoigatvuođaide, de Sámediggi nanne ahte dakkárat gávdnojit, ja leat álo gávdnon ássama ja geavaheami vuođul rittuin muitemeahttun áiggiid. Sápmelaččain ja earáin geat ásset rittuin, leat dákkár vuoigatvuođat dološ áiggi rájes geavaheami, báikkálaš vieruiduvvanvuoigatvuođaid ja álbmotrievtti vuođul. Dát lea vealtameahttun duohtavuohta.</p>
<p>Sámediggi gávnnaha ahte dálá luossamuddemat leat nu garrasat ahte mearraluossabivddu leahkin lea áitojuvvon. Ná lea dilli leamaš 2008 rájes. Dát rihkku álbmotrievtti. Sámediggi deattuha garrasit ahte dárbbašuvvojit dalán sierra doaibmabijut mearraluossabivddu várás.</p>
<p>Sámediggi čujuha dan dárbui ahte birashálddahus vuhtiiváldá riekteáddejumiid ja sohppojuvvon ovttamielalašvuođa 2012 muddemiid ja viidáset barggu oktavuođas, maid bargolávdegoddi dovddahii. Almmá vuoigatvuođaeaiggádiid ja Sámedikki mieđiheami haga eai leat muddemat lobálaččat ii ge dain leat báikkálaš čatnaseapmi.</p>
<p>Sámediggi deattuha mávssolašvuođa das ahte háhkat ja vuogádahttit árbedieđuid sihke joga ja meara birra vuođđun bivdomuddemiidda. Stáhta ovddasvástádus dat lea ahte čuovvolit luonddušláddjivuođalága mearrádusaid bearráigeahččan dihtii ahte dakkár iskkadeapmi čađahuvvo.</p>
<p>Sámediggi áigu váikkuhit ahte mearraluossabivdiid dilli dieđihuvvo ON:i.</p>
<p>Sámediggi čujuha dan dárbui ahte váldit álgoálbmotdeastta luossaovttasbarggu riikkaidgaskasaš njuolggadusaide (NASCO).</p>
<p>Sámediggi dán vuođul ii mieđit dán jagi bivdomuddemiidda. Sámediggi bivdá ráđđehusa rievdadit bivdomuddemiid nu fargga go vejolaš konsultašuvnnaid bokte Sámedikkiin ja guoskevaš vuoigatvuođaeaiggádiiguin. Sámediggi eaktuda ahte boahtte muddenproseassa álggahuvvo árrat, vai šaddá buorre proseassa ja áigi čađahit vuđolaš árvvoštallamiid.</p>
<p>Ealáhus- ja kulturlávdegotti evttohus</p>
<p>Álggahus</p>
<p>Sámediggi ja Birasgáhttendepartemeanta šiehtadedje skábmamánus 2011 rámmašiehtadusa mii galggai sihkkarastit ahte vuoigatvuođaeaiggádat galge beassat mielde muddet luossabivddu Davvi-Romssas ja Finnmárkkus. Šiehtadusa vuođul nammaduvvui guovvamánus 2011 govda čohkkejuvvon bargolávdgoddi mii galggaš bidjat oktasaš vuođu konsultašuvnnaide gaskal birasgáhtteneiseválddiid ja Sámedikki luossubivddu muddemiid birra Davvi-Romssas ja Finnmárkkus 2012 rájes.</p>
<p>Viidáset proseassas ja konsultašuvnnain ii juksojuvvon ovttamielalašvuohta gaskal Sámediggeráđi ja Birasgáhttendepartemaentta. Dan vuođul meannuda Ealáhus- ja kulturlávdegoddi ášši anadromalaš luossaguliid hálddašeami.</p>
<p>Evttohus</p>
<p>Evttohus <em type="italic">Norgga sámiid riikkasearvvi (NSR) lahtuin Geir Tommy Pedersen ja Mathis Nilsen Eira, Norgga sámiid riikkasearvvi/Sámeálbmot bellodaga (NSR/Sáb) lahtus Gunn-Britt Retter, johttisápmelaččaid listtu lahtus Per A. Bæhr</em> </p>
<p>Evttohus 1</p>
<p>Sámediggeráđi evttohus sihkkojuvvo ja dan sadjái boahtá dát:</p>
<p>Mearraluossabivdiin Norggas lea vuoigatvuohta bivdit luosa. Mearraluossabivdovuoigatvuohta adnojuvvo leat iehčanas riektevuođđu finnmárkkulága § 22 vuosttaš lađđasa bustáva b) bálddas. Sámi mearraluossabivdiide dát čuovvu SP artihkkalis 27 ja ILO 169 artihkkalis 15 nr. 1, gč. artihkkala 13 ja artihkkala 23. Mii guoská historjjálaš vuoigatvuođaid deattasta Sámediggeráđđi ahte dát gávdnojit, ja ahte dat leat álo gávdnon ássama ja geavaheami vuođul  rittus doloža rájes. Sápmelaččain ja earáin geat ásset rittus, leat dakkár vuoigatvuođat dološ áiggi rájes geavaheami, vieruiduvvanrivttiid ja álbmotrievtti vuođul.</p>
<p>Sámedikki ulbmil lea maid seailluhit ja fas oččodit luossamáddodagaid dakkár sturrodagas ja čoahkádusas mat sihkkarastet šlája šláddjivuođa ja ahte dainna buvttademiin sáhttá ávkkástallat.</p>
<p>Árbediehtu galgá leat vuođđun luossahálddašeapmái ovttas biologalaš máhtuin vai fidne buoremus vuođu hálddašeapmái, gč. Luonddušláddjivuođalága § 8. Dat mearkkaša ahte lea dárbu háhkat ja vuogádahttit árbedieđu sihke joga ja meara birra vuođđun guollemuddemiidda.</p>
<p>Mearraluossabivdu lea deaŧalaš oassi ollislaš resursavuođus mii lea birgenláhkin mearrasámi álbmogii. Golgadangielddus mearas ja mearraluossasajiid dramáhtalaš geahpádus rittus čájeha ahte mearraluossabivdu lea ferten váldit eahpegorálaš stuorra oasi ovddasvástádusas luossamáddodagaid guoddilis hálddašeamis. Sámediggeráđđi gávnnaha ahte luossamuddemat ollislaččat mearas leat nu garrasat ahte mearraluossabivddu birgenláhki lea áitojuvvon.</p>
<p>Sámediggeráđđi ja Birasgáhttendepartemeanta šiehtadedje skábmamánus 2010 rámmašiehtadusa mii galggai sihkkarastit ahte vuoigatvuođaeaiggádat besse mielde muddet luossabivddu Davvi-Romssas ja Finnmárkkus. Šiehtadusa vuođul nammaduvvui guovvamánus 2011 govda čohkkejuvvon bargolávdegoddi mii galggai bidjat oktasaš vuođu konsultašuvnnaide gaskal birasgáhtteneiseválddiid ja Sámediggeráđi luossabivdomuddemiid birra Davvi-Romssas ja Finnmárkkus 2012 rájes.</p>
<p>Bargolávdegotti raporta geigejuvvui skábmamánu 6. b. 2011. Bargolávdegoddi guolástanmuddemiid várás Davvi-Romssas ja Finnmárkkus evttohii guolástanmuddemiid jogain ja mearas 2012 várás, ja guhkesáigge strategiijaid muddemiidda. Čuovvolanbarggus gaskal Sámediggeráđi ja Luondduhálddašandirektoráhta lei ovttamielalašvuohta johkamuddemiid hárrái, muddemiid hárrái mearas 2012 várás Davvi-Romssa, muhto ii fal muddemiid hárrá mearas Finnmárkkus.</p>
<p>Rámmašiehtadusa vuođul, go ii juksojuvvon ovttamielalašvuohta, čađahii Sámediggeráđđi ja Birasgáhttendepartemeanta konsultašuvnnaid viidáset muddenbarggu birra. Birasgáhttendepartemeanta čuovui direktoráhta evttohusa ahte ii galgga fas viiddidit bivdidáiggiid Finnmárkkus čujuhettiin Luondduhálddašandirektoráhta evttohussii, bargolávdegotti rávvagiidda ja Ruošša vuhtiiváldimii, earret dan guovllu Porsáŋggus mii fas oaččui viiddideami.</p>
<p>Sámediggeráđi oaidnu lei ahte olles Bargolávdegotti muddenevttohus galggai gustot 2012 várás. Sámediggeráđđi bijai ovdan čoavddusevttohusa mas deattuhuvvui ahte bargolávdegotti muddenevttohus 2012 várás adnojuvvui leat guoddilis hálddašeapmi ja mii maiddái čujuhii čovdosa mii válddii vuhtii departemeantta dárbbu vuhtiiváldit Ruošša árvalusa. Ii juksojuvvon ovttamielalašvuohta gaska Sámediggeráđi ja Birasgáhttendepartemeantta. Dat mearkkašii ahte Sámediggeráđđi ii sáhttán miehtat departemeantta muddenevttohussii dahje loahppajurddaevttohussii.</p>
<p>Sámediggi deattuha ahte almmá Sámedikki ja vuoigatvuođaeaiggádiid mieđiheami haga, ii leat muddemis mihkkege lobálašvuođaid dahje čatnaseapmi guoskevaš geavaheddjiid gaskkas.</p>
<p>Sámediggi bivdá Sámediggeráđi váldit álgaga dasa ahte dát mearraluossabivdiid duođalaš dilli dieđihuvvo ON:ii.</p>
<p>Norge lea North Atlantic Salmon Conservation Organisation (NASCO) lahttu, mii earret eará ráhkada njuolggadusaid anadroma luossaguliid muddema várás. Sámediggi bivdá Sámediggeráđi čujuhit dan dárbbu ahte váldit mielde álgoálbmogiid dárbbu davviatlántalaš luossamuddema organisašuvnna, NASCO, njuolggadusain.</p>
<p>Mearraluossabivdiid vuoigatvuođaid váilevaš dohkkeheapmi ja dađis čavagset muddemat mearas áitet mearraluossabivdiid birgenlági. Go Sámediggi ii nagodan oažžut dohkkehuvvot iežas oainnuid luossabivddu muddemiid hábmemis ja hálddašeamis, de dat hedjonahttá dán soju. Sámediggi oaivvilda ahte prinsihppa historjjálaš vuoigatvuođaid dohkkeheami birra ja dan prinsihpa dohkkeheapmi ahte galgá beassat leat mielde hálddašeamis, lea nu deaŧalaš mearrasámi báikegottiide ja Sámediggái ahte dan ferte vuoruhit. Lávdegoddi oaivvilda ahte Sámediggi ferte ráhkkanahtti dakkár rievttálaš čielggadeami sihke nationála ja riikkaidgaskasaš riektevuogádagas. Sámediggi ferte vuoruhit resurssaid lihttohuksemiid vuoigatvuođaeaiggádiid ektui ja/dahje sin organisašuvnnaid ektui, čielggadit gii dat galgá gáibidit vuoigatvuođaid ja juridihkalaš, ekonomalaš ja geavatlaš veahki dassážiigo dat rievttálaš vejolašvuođat leat geahččaluvvon, mat gávdnojit mearraluossabivdiid vuoigatvuođaid sihkkarastimii.</p>
<p>Evttohus <em type="italic">Ovddádusbellodagas (FrP) Aud Marthinsen</em> </p>
<p>Evttohus 2</p>
<p>Sámediggeráđi evttohus sihkkojuvvo ja dan sadjái boahtá dát:</p>
<p>Eahpečielggaduvvon vuoigatvuođagažaldagat leat hehttehussan dakkár gilvvohallanvuđot ealáhussii go guolástusaide. Sámediggi oaivvilda ahte guolástanvuoigatvuođat leat nationála, ja danne daid galgá hálddašit nationála dásis. Lea deaŧalaš ágga ahte logemat jagiid leat háhkkojuvvon árvvut miehtá olles rittu iešguđet áigodatguolástusain. Dat ahte gáržžidit guolásteddjiid vejolašvuođa geavahit olles rittu, lea stuorra lávki maŋás guvlui, ja stuorra noađđin sihke bivdofatnasiidda ja guolleindustriija ollu bargosajiide.</p>
<p>Sámediggi oaivvilda ahte ii leat vuođđu juohkit sierra guolástanvuoigatvuođaid riddosámi álbmogii dan vuođul ahte čuoččuhuvvojit historjjálaš vuoigatvuođat. Sámediggi čujuha dasa ahte guolleresurssat leat nationála resurssat mat galget hálddašuvvot nationála vuhtiiváldima vuođul ja daiguin galgá ávkkástallojuvvot buoremus vuogi mielde. Ii sáhte leat nu ahte galgá juohkigoahtit sierravuoigatvuođaid čearddalaš ruohttasiid vuođul dahje dan vuođul leat go sii ássan dihto guovllus guhkit áiggi. Guolleresurssat mearriduvvojit mearraresursalága vuođul ja erenoamážit dan vuođul mo sáhttá buoremus lági mielde ávkkástallat ollislaš resurssaiguin, dás maiddái anadroma luossaguliiguin.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi/dievasčoahkkinjođihangotti árvalusevttohusa.</p>
<p>III Jienasteapmi</p>
<p>39 áirasis ledje 27 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 2 hilgojuvvui 24 jienain. 3 jienastedje beali.   Evttohus 1 hilgojuvvui 18 jienain. 9 jienastedje beali.   Ealáhus- ja kulturlávdegotti ráva mearriduvvui 16 jienain 11 jiena vuostá.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Gunn-Britt Retter, áššejođiheaddji  2  Aud Marthinsen Geir Tommy Pedersen   Willy Ørnebakk  Aud Marthinsen   3  Heidi Persdatter Greiner Haaker</p>
<p xml:lang="nob">Gunn-Britt Retter</p>
<p xml:lang="nob">Heidi Persdatter Greiner Haaker  4  Geir Tommy Pedersen Willy Ørnebakk</p>
<p>Heidi Persdatter Greiner Haaker  Geir Tommy Pedersen    5  Mathis Nilsen Eira    6  Egil Olli    7  Aili Keskitalo    8  Marianne Balto    9  Ronny Wilhelmsen Gunn-Britt Retter  Ronny Wilhelmsen  10  Willy Ørnebakk Geir Tommy Pedersen  Willy Ørnebakk  11  Alf Isaksen Geir Tommy Pedersen  Alf Isaksen  12  Marianne Balto  13  Ronny Wilhelmsen   Gunn-Britt Retter</p>
<p>VI Sámedikki mearrádus</p>
<p>Sámediggi nanne mearraluossabivdiid vuoigatvuođa bivdit luosa mearas. Go guoská historjjálaš vuoigatvuođaide, de Sámediggi nanne ahte dakkárat gávdnojit, ja leat álo gávdnon ássama ja geavaheami vuođul rittuin muitemeahttun áiggiid. Sápmelaččain ja earáin geat ásset rittuin, leat dákkár vuoigatvuođat dološ áiggi rájes geavaheami, báikkálaš vieruiduvvanvuoigatvuođaid ja álbmotrievtti vuođul. Dát lea vealtameahttun duohtavuohta.</p>
<p>Sámediggi gávnnaha ahte dálá luossamuddemat leat nu garrasat ahte mearraluossabivddu leahkin lea áitojuvvon. Ná lea dilli leamaš 2008 rájes. Dát rihkku álbmotrievtti. Sámediggi deattuha garrasit ahte dárbbašuvvojit dalán sierra doaibmabijut mearraluossabivddu várás.</p>
<p>Sámediggi čujuha dan dárbui ahte birashálddahus vuhtiiváldá riekteáddejumiid ja sohppojuvvon ovttamielalašvuođa 2012 muddemiid ja viidáset barggu oktavuođas, maid bargolávdegoddi dovddahii. Almmá vuoigatvuođaeaiggádiid ja Sámedikki mieđiheami haga eai leat muddemat lobálaččat ii ge dain leat báikkálaš čatnaseapmi.</p>
<p>Sámediggi deattuha mávssolašvuođa das ahte háhkat ja vuogádahttit árbedieđuid sihke joga ja meara birra vuođđun bivdomuddemiidda. Stáhta ovddasvástádus dat lea ahte čuovvolit luonddušláddjivuođalága mearrádusaid bearráigeahččan dihtii ahte dakkár iskkadeapmi čađahuvvo.</p>
<p>Sámediggi áigu váikkuhit ahte mearraluossabivdiid dilli dieđihuvvo ON:i.</p>
<p>Sámediggi čujuha dan dárbui ahte váldit álgoálbmotdeastta luossaovttasbarggu riikkaidgaskasaš njuolggadusaide (NASCO).</p>
<p>Sámediggi dán vuođul ii mieđit dán jagi bivdomuddemiidda. Sámediggi bivdá ráđđehusa rievdadit bivdomuddemiid nu fargga go vejolaš konsultašuvnnaid bokte Sámedikkiin ja guoskevaš vuoigatvuođaeaiggádiiguin. Sámediggi eaktuda ahte boahtte muddenproseassa álggahuvvo árrat, vai šaddá buorre proseassa ja áigi čađahit vuđolaš árvvoštallamiid.</p>
<p>Ášši meannudeapmi loahpahuvvui 08.06.12 dii. 12.20.</p>
<p>Vuođđogiella: Dárogiella</p>
<p>Ášši/Sak  DC 032/12 Ášši/Sak  VL 001/12</p>
<p>Sámedikki válganammagotti válljen – sámediggeválga 2013</p>
<p>Arkiivaáššenr.. 11/176006 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Válgalávdegoddi 06.06.12 01/12 Sámedikki dievasčoahkkin 06. - 08.06.12 32/12</p>
<p>Ášši meannudeapmi álggahuvvui 08.06.12 dii. 14.40.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p xml:lang="nob">Forskrift om valg til Sametinget     Sak 28/08 Valg av Sametingets valgnemnd</p>
<p>Áššečilgehus ja árvvoštallan</p>
<p>Láhkaásahusa mielde Sámediggeválgga birra § 18 galgá Sámediggi nammadit válganammagotti mas lea ovddasvástádus ráhkkanahttit ja čađahit sámediggeválgga. Sámedikki válganammagottis galget leat unnimustá vihtta lahtu ja várrelahtu. Lahtuin ja várrelahtuin galgá lea jienastanvuoigatvuohta sámediggeválggas.</p>
<p>II  Evttohusat ja mearkkašumit</p>
<p>Válgalávdegotti mearrádusárvalus:</p>
<p>Čuovvovaš olbmot nammaduvvojit lahttun ja persovnnalaš várrelahttun Sámedikki válganammagoddái 2013 sámediggeválggain:</p>
<p>Lahtut:       1. Geir Tommy Pedersen, jođiheaddji  Norgga Sámi Riikkasearvi 2. Eva Nordfjell, nubbijođiheaddji Bargiidbellodat    3. Miriam Anna S. Paulsen  Norgga Sámi Riikkasearvi 4. Per A. Bæhr     Johttisápmelaččaid listu 5. Tore Forsberg   Árja</p>
<p>Persovnnalaš várrelahtut: 1. Ole Mattis Hætta   Norgga Sámi Riikkasearvi 2. Magnhild Mathisen    Bargiidbellodat 3. Irja Kappfjell    Norgga Sámi Riikkasearvi 4. Rolf Wilhelmsen   Nordkalottfolket 5. Leif Elsvatn     Bargiidbellodat</p>
<p>III  Jienasteapmi</p>
<p>39 áirasis ledje 27 čoahkis. Jienasteapmi dahkkojuvvui čuovvovaš vuogi mielde:</p>
<p>Válgalávdegotti árvalus mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Hilde Anita Nyvoll, áššejođiheaddji Geir Johnsen</p>
<p>VI  Sámedikki mearrádus</p>
<p>Čuovvovaš olbmot nammaduvvojit lahttun ja persovnnalaš várrelahttun Sámedikki válganammagoddái 2013 sámediggeválggain:</p>
<p>Lahtut:       1. Geir Tommy Pedersen, jođiheaddji  Norgga Sámi Riikkasearvi 2. Eva Nordfjell, nubbijođiheaddji Bargiidbellodat    3. Miriam Anna S. Paulsen  Norgga Sámi Riikkasearvi 4. Per A. Bæhr     Johttisápmelaččaid listu 5. Tore Forsberg   Árja</p>
<p>Persovnnalaš várrelahtut: 1. Ole Mattis Hætta   Norgga Sámi Riikkasearvi 2. Magnhild Mathisen    Bargiidbellodat 3. Irja Kappfjell    Norgga Sámi Riikkasearvi 4. Rolf Wilhelmsen   Nordkalottfolket 5. Leif Elsvatn     Bargiidbellodat</p>
<p>Ášši meannudeapmi loahpahuvvui 08.06.12 dii. 14.45.</p>
<p>Čoahkkingirjji čállit: Marit Ellen Mienna  155 siidu 156 siiddus Vuolláičállit leat lohkat čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Kárášjohka 19.06.2012</p>
<p>Dievasčoahkkinjođihangoddi</p>
<p>Jarle Jonassen       Toril Bakken Kåven jođiheaddji</p>
<p>Jørn Are Gaski      Hilde Anita Nyvoll</p>
<p>Mathis Nilsen Eira</p>
</body></document>