<document xml:lang="sme" id="no_id"><header><title/><genre code="admin"/><author><unknown/></author><year>2007</year><wordcount>82092</wordcount><conversion_status type="standard"/><availability><free/></availability><multilingual/><origFileName>http://innsyn.e-kommune.no/innsyn_sametinget_samisk/wfdocument.ashx?journalpostid=2007005860&amp;dokid=103618&amp;versjon=1&amp;variant=A&amp;ct=RA-PDF</origFileName><parallel_text xml:lang="nob" location="sp2007-1.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Ávjovárgeaidnu 50, N-9730 Kárášjohka</p>
<p xml:lang="nno">Telefon +47 78 47 40 00</p>
<p>Telefaks +47 78 47 40 90 samediggi@samediggi.no www.samediggi.no</p>
<p>Sámedikki dievasčoahkkin</p>
<p>Čoahkkingirjji oassi 01/07</p>
<p>Ávjovárgeaidnu 50, N-9730 Kárášjohka</p>
<p xml:lang="nno">Telefon +47 78 47 40 00</p>
<p>Telefaks +47 78 47 40 90 samediggi@samediggi.no www.samediggi.no</p>
<p>Áigi: 27.02.07 – 02.03.07 Báiki: Kárášjogas</p>
<p>Áššelistu:</p>
<p>Áššenr.</p>
<p xml:lang="sms">Áššenamma 001/07</p>
<p>Vuođđudeapmi 002/07</p>
<p>Sámediggeráđi doaibmadieđáhus čoahkkinortnega § 20 vuođul 003/07</p>
<p>Gažaldagat Sámediggeráđđái čoahkkinortnega § 11 vuođul 004/07</p>
<p>Ođđa áššiid dieđiheapmi čoahkkinortnega § 4 vuođul 005/07</p>
<p>Sámedikki jahkedieđáhus 2006 006/07</p>
<p>Davvi Norlándda ja Romssa guovlluid sámi museadoaimma oassečielggadus 007/07</p>
<p>Njuolggadusat suodjalanplánabargui luonddusuodjalanlága mielde sámi guovlluin 008/07</p>
<p>Dieđáhus meahcceealáhusaid ovddideami birra - ságastallan 009/07</p>
<p>Gonagasreabbá, resursa vai váttisvuohta 010/07</p>
<p>Sámediggeráđi áigodaga 2006-2009 politihkalaš prográmma 011/07</p>
<p>Sámediggeráđi čilgehus guovllulaš ovttasbarggu birra 012/07</p>
<p>Ođđasisválljen - lávdegottiide, Sámi Parlamentáralaš Ráđđái, Doarjjastivrii</p>
<p>Čoahkkingirjji čállit: Liv Karin Klemetsen / Inga Margrethe Eira 3 siidu 216 siiddus</p>
<p>Čoahkkináiggit</p>
<p xml:lang="est">Tid</p>
<p xml:lang="nob">Sak</p>
<p xml:lang="nob">Side</p>
<p>Disdat 27.02.2007 dii. 09.00 – 09.35 01/07 4 dii. 09.35 – 16.05 02/07 8 dii. 16.05 – 16.25 03/07 21 dii. 16.25 – 17.45 04/07 25 dii. 17.45 – 18.10 11/07 204</p>
<p>Gaskavahkku 28.02.07 dii. 09.00 – 12.00 05/07 33</p>
<p>Duorastat 01.03.07 dii. 09.00 – 09.15 05/07 joatkka 33 dii. 09.15 – 10.00 06/07 104 dii. 10.00 – 11.45 07/07 110 dii. 13.30 – 15.45 08/07 114 dii. 15.45 - 16.40 09/07 131 dii. 16.40 - 18.40 11/07 joatkka 204 dii. 18.40 – 19.15 12/07 210</p>
<p>Bearjadaga 02.03.07 dii. 09.00 – 12.05 10/07 139</p>
<p>Čoahkkingirjji čállit: Liv Karin Klemetsen / Inga Margrethe Eira 4 siidu 216 siiddus</p>
<p>Vuođđogiella: Dárogiella</p>
<p>Ášši 01/07 Čoahkkima vuođđudeapmi</p>
<p>Ášši meannudeapmi álggahuvvui guovvamánu 27. b. 2007 dii. 09.00</p>
<p>Áirasat</p>
<p>Čuovvovaš áirasat ledje vuođđudeamis: 1. Magnhild Mathisen 23. Tor Mikalsen 2. Gunn-Britt Retter 24. Åge B. Pedersen <em type="italic">(Hilde Anita </em></p>
<p xml:lang="nob"><em type="italic">Nyvoll ovddas </em>) 3. Knut Store 25.Per-Bjørn Lakselvnes <em type="italic">(Randi A. </em></p>
<p><em type="italic">Skum ovddas) </em>4. Marianne Balto 26. Kjell Svein Skog <em type="italic">(Bjarne Store- </em></p>
<p><em type="italic">Jakobsen ovddas) </em>5. Jánoš Trosten 27. * Nils Djupen ( <em type="italic">Lene Hansen ovddas) </em>6. Per-Ivar Henriksen 28. Ann-Mari Thomassen 7. Egil Olli 29. <em type="italic">Ii várrelahttu Henrik Eriksen ovddas </em>8. Terje Tretnes 30.Nanna Thomassen <em type="italic">(Susanne </em></p>
<p><em type="italic">Amalie Andersen ovddas) </em>9. Synnøve Solbakken-Härkönen 31. Kjersti Myrnes Balto 10. Marie Therese N. Aslaksen 32. Vibeke Larsen 11. Aili Keskitalo 33. Roger Pedersen 12. Per Andersen Bæhr 34. Tone Finnesen 13. Isak Mathis O. Hætta 35. Anders Urheim 14. Klemet Erland Hætta 36. Miriam Paulsen 15 Josef Vedhugnes 37. ** <em type="italic">Jarle Jonassen </em>16. Olaf Eliassen 38. Sten Erling Jønsson 17. Agnar Mikkelsen <em type="italic">(Wiebke </em></p>
<p><em type="italic">Synnøve Slåtsveen ovddas) </em>39. Kirsten Appfjell-Eira 18. Per Edvind Varsi 40. Tor Dalseng <em type="italic">(Rita-Alise </em></p>
<p><em type="italic">Porsanger ovddas) </em>19.Berit Anna Gaup <em type="italic">(John </em></p>
<p><em type="italic">Harald Skum ovddas) </em>41. Jørn Are Gaski 20. ** <em type="italic">Toril Bakken </em>42. Johan Mikkel Sara 21. ** <em type="italic">Inger Jørstad </em>43. Kirsti Guvsám 22. Helene Thomassen <em type="italic">(Willy </em></p>
<p><em type="italic">Ørnebakk ovddas) </em>* Várrelahttu Nils Djupen bođii čoahkkimii 27.02.07 maŋŋel beaiveborrama. ** Ii lean sajis vuoææudeamis, gč permišuvnnat osiin dievasčoahkkimis. </p>
<p>Čoahkkingirjji čállit: Liv Karin Klemetsen / Inga Margrethe Eira 5 siidu 216 siiddus</p>
<p>Juolluduvvon permišuvnnat</p>
<p>Permišuvnnat olles dievasčoahkkimis</p>
<p>Áirras nr. 17 Wiebke Synnøve Slåtsveen Áirras nr. 19 John Harald Skum</p>
<p>Áirras nr. 22 Willy Ørnebakk</p>
<p>Áirras nr. 24 Hilde Anita Nyvoll</p>
<p xml:lang="isl">Áirras nr. 25 Randi A. Skum</p>
<p>Áirras nr. 26 Bjarne Store-Jakobsen</p>
<p xml:lang="nno">Áirras nr. 27 Lene Hansen</p>
<p>Áirras nr. 29 Henrik Eriksen</p>
<p xml:lang="nob">Áirras nr. 30 Susanne Amalie Andersen Áirras nr. 40 Rita-Alise Porsanger</p>
<p>Permišuvnnat osiin dievasčoahkkimis</p>
<p>Áirras nr. 6 Per-Ivar Henriksen – permišuvdna 27. – 28.02.07</p>
<p>Áirras nr. 37 Jarle Jonassen – permišuvdna 27.02.07</p>
<p>Áirras nr. 21 Inger Jørstad – permišuvdna 27.02.07</p>
<p>Áirras nr. 29 Toril bakken – permišuvdna 27.02.07 ja 01.03.07 dii. 15.00 rájes – 02.03.07</p>
<p>Áirras nr. 12 Per A. Bæhr – permišuvdna 28.02.07</p>
<p>Áirras nr. 43 Kirsti Guvsám – permišuvdna 01.03.07 dii. 10.00 rájes – 02.03.07</p>
<p>Áirras nr. 22 Helene Thomassen – permišuvdna 01.03.07 dii. 1300 rájes – 02.03.07</p>
<p>Áirras nr. 33 Roger Pedersen – permišuvdna 01.03.07 Áirras nr. 9 Synnøve Solbakken-Härkönen – permišuvdna 01.03.07</p>
<p>Áirras nr. 4 Marianne Balto – permišuvdna 28.02 - 02.03.07</p>
<p>Áirras nr. 10 Marie Therese N. Aslaksen – permišuvdna 01.03.07 – 02.03.07</p>
<p>Áirras nr. 39 Kirsten Appfjell-Eira – permišuvdna 01.03.07 dii. 13.30 rájes – 02.03.07</p>
<p>Áirras nr. 2 Gunn-Britt Retter – permišuvdna 01.03.07 dii. 17.00 rájes – 02.03.07</p>
<p>Áirras nr. 8 Terje Tretnes – permišuvdna 01.03.07 dii. 17.00 rájes</p>
<p>Áirras nr. 34 Tone Finnesen – permišuvdna 02.03.07 dii. 10.15 rájes</p>
<p>Áirras nr. 35 Anders Urheim – permišuvdna 02.03.07 dii. 10.00 rájes Várreáirras Agnar Mikkelsen – permišuvdna 02.03.07 dii. 11.00 rájes</p>
<p>Várrelahtut</p>
<p>Nanna Thomassen lei čoahkkimis áirasa nr. 30 Susanne Amalie Andersen ovddas Åge B. Pedersen lei čoahkkimis áirasa nr. 24 Hilde Anita Nyvoll ovddas</p>
<p>Per-Bjørn Lakselvnes lei čoahkkimis áirasa nr. 25 Randi A. Skum ovddas</p>
<p>Helene Thomassen lei čoahkkimis áirasa nr. 22 Willy Ørnebakk ovddas</p>
<p>Agnar Mikkelsen lei čoahkkimis áirasa nr. 17 Wiebke Synnøve Slåtsveen ovddas</p>
<p>Berit Anna Gaup lei čoahkkimis áirasa nr. 19 John Harald Skum ovddas</p>
<p>Kjell Svein Skog lei čoahkkimis áirasa nr. 26 Bjarne Store-Jakobsen ovddas</p>
<p>Tor Dalseng lei čoahkkimis áirasa nr. 40 Rita-Alise Porsanger ovddas</p>
<p>Nils Djupen lei čoahkkimis áirasa nr. 27 Lene Hansen ovddas Solfrid Pettersen lei čoahkkimis áirasa nr. 6 Per-Ivar Henriksen ovddas</p>
<p>Egil Utsi lei čoahkkimis áirasa nr. 9 Synnøve Solbakken-Härkönen ovddas</p>
<p>Solfrid Pettersen lei čoahkkimis áirasa nr. 4 Marianne Balto ovddas ovddas 01- 02.03.07</p>
<p>Jávkamat osiin dievasčoahkkimis</p>
<p>Isak Mathis O. Hætta ii lean čoahkkimis 28.02.07</p>
<p>Čoahkkingirjji čállit: Liv Karin Klemetsen / Inga Margrethe Eira 6 siidu 216 siiddus</p>
<p>I Áššebáhpirat</p>
<p>Ođđajagimánu 31. b. 2007 beaiváduvvon gohččun ja áššelistu</p>
<p>II Evttohusat ja mearkkašumit</p>
<p>Čoahkkinjođihangotti árvalus Sámediggái 31.01.07 beaiváduvvon gohččun ja áššelistu dohkkehuvvo. Čoahkkinjođihangoddi ovddastii oktasaševttohusa Bargiidbellodaga sámediggejoavkkus ja NSR sámediggejoavkkus: Ođđa lahtuid válljen Sámedikki lávdegottiide, doarjjastivrii ja Sámi parlamentáralaš ráđđái biddjo gieđahallamii maŋemus áššiin duorastaga njukčamánu 1. b. 2007.</p>
<p>III Jienasteapmi 43 áirasis ledje 38 čoahkis. Jienasteapmi čađahuvvui čuovvovaš vuoru mielde:  Čoahkkinjođihangotti evttohus mearriduvvui 36 jienain 2 jiena vuostá.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Josef Vedhugnes, áššeovddideaddji</p>
<p>Jánoš Trosten, čoahkkinortnegii</p>
<p xml:lang="deu">Anders Urheim</p>
<p>Isak Mathis O. Hætta, čoahkkinortnegii 2</p>
<p xml:lang="smj">Josef Vedhugnes 3</p>
<p xml:lang="nob">Roger Pedersen 4</p>
<p xml:lang="nob">Egil Olli</p>
<p>Jánoš Trosten, čoahkkinortnegii</p>
<p>Josef Vedhugnes, čoahkkinortnegii 5</p>
<p>Jánoš Trosten</p>
<p>Anders Urheim, čoahkkinortnegii</p>
<p>VI Sámedikki mearrádus 31.01.07 beaiváduvvon gohččun ja áššelistu dohkkehuvvo. Ođđa lahtuid válljen Sámedikki lávdegottiide, Sámedikki doarjjastivrii ja Sámi parlamentáralaš ráđđái biddjojuvvo gieđahallamii maŋemus áššiin duorastaga njukčamánu 1. b. 2007.</p>
<p>Čoahkkingirjji čállit: Liv Karin Klemetsen / Inga Margrethe Eira 7 siidu 216 siiddus</p>
<p>Ášši meannudeapmi loahpahuvvui guovvamánu 27. b. 2007 dii. 09.35</p>
<p>Čoahkkingirjji čállit: Liv Karin Klemetsen / Inga Margrethe Eira 8 siidu 216 siiddus</p>
<p>Vuođđogiella: Dárogiella</p>
<p>Ášši 02/07 Sámediggeráđi doaibmadieđáhus čoahkkinortnega § 20 vuođul</p>
<p>Arkiiva</p>
<p>Arkiiváššenr. 07/495</p>
<p>Ášši meannudeapmi álggahuvvui guovvamánu 27. b. 2007 dii. 09.35</p>
<p>I Mildosat</p>
<p xml:lang="deu">Nr</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit</p>
<p>Sámediggeráđi evttohus Sámediggái</p>
<p>Sámediggeráđi doaibmadieđáhus váldojuvvo diehtun. 1 Doaimma birra</p>
<p>Dieđáhus guoská Sámediggeráđi doaimmaide áigodagas 14.11.06 – 15.02.07.</p>
<p>Sámediggeráđđi lea áigodags doallan guokte čoahkkima ja lea meannudan 19 ášši.</p>
<p>Sámediggeráđđi áigu dán dieđáhusas válddahallat ollu áššiid maiguin ráđđi lea bargan áigodagas.</p>
<p>Nugo oidno mildosiin, de lea ráđđi lassin searvan ollu čoahkkimiidda ja ovddastemiide. 2 Áššesuorggit</p>
<p>Dásseárvu</p>
<p>Sámedikki presideanttas lea leamaš čoahkkin nissonorganisašuvnnain Sáráhkká:in. Presideanttas lea leamaš árabuš dán jagi čoahkkin nissonorganisašuvnnain Sámi NissonForum:in. Danne lea dál dollojuvvon dušše hálddahuslaš čoahkkin dáinna organisašuvnnain. Hálddahuslaš čoahkkin lea maid dollojuvvon dievdo-organisašuvnnain Dievddut:in. Čoahkkimiid ulbmilin lea leamaš digaštallat prošeavttaid birra maid</p>
<p>Čoahkkingirjji čállit: Liv Karin Klemetsen / Inga Margrethe Eira 9 siidu 216 siiddus organisašuvnnat áigot čađahit. Dan lassin háliidii Sámedikki presideanta oažžut ruovttoluottadieđuid organisašuvnnain Sámedikki dásseárvopolitihkkii. Čoahkkimat ledje maid vuođđun dásseárvoruhtajuolludusaide mat addojuvvojedje guovvamánus dán guovtti nissonorganisašuvdnii doaibmabijuid čađaheapmái. Sámediggeráđđi árvvoštallá doarjaga maiddá Dievddut organisašuvdnii doaibmabijuid čađaheapmái.</p>
<p>Sámedikki presideanttas lei maid čoahkkin mánáid- ja dásseárvoministtariin 12.12.06. Čoahkkimis čilgii</p>
<p>Sámedikki presideanta dan dásseárvobarggu birra maid Sámediggi lea dahkan 2007s. Dan lassin čilgejuvvui maiddái Davviriikkalaš sámi dásseárvokonferánssa birra. Presideanta ja stáhtaráđđi leaigga ovttaoaivilis das ahte galggai ráhkaduvvot oktasaš áigumušdokumeanta dásseárvokonferánssa oktavuođas. Dát dokumeanta ja konferánssa árvalusat galget leat vuođđun sámi dásseárvoáŋgiruššamiidda viidáseappot, sihke ráđđehusa ja Sámedikki beales.</p>
<p>Mánáidgárddit</p>
<p>Sámediggi lea Máhttodepartemeantta ávžžuhusa vuođul ráhkadan <span type="quote">”Fáddágihppaga sámi kultuvrra birra mánáidgárddis”</span>, mii lea sáddejuvvon buot riikka mánáidgárddiide. Fáddágihpa lea oassi ráiddus maid departemeanta lea almmuhan ođđa rámmaplána atnuiváldima oktavuođas.</p>
<p>Mánáidgárdeloktema oktavuođas galgá ráhkaduvvot gelbbolašvuođaplána mánáidgárdesektorii. Dien oktavuođas lea Máhttodepartemeanta kártegoahtán sektora gelbbolašvuođa. Vestfolda allaskuvla lea ožžon departemeanttas bargun kártet dihto mánáidgárddiid riikkas. Dan geažil go ledje unnán sámi mánáidgárddit mielde dan kártemis, de lea Sámediggi ožžon ruđaid departemeanttas čađahit kártema mánáidgárddiin main leat sámi mánát. Sámediggi lea addán dán barggu Sámi allaskuvlii.</p>
<p>Sámediggi lea almmuhan ovtta nummira mánáidgárdeáigečállagis <span type="quote" xml:lang="olo">”Stullan”</span>, mas fáddán leat leamaš matematihkkadoahpagat mánáidgárddis.</p>
<p>Sámediggi doalai fierpmádatčoahkkima daidda dievdduide, geat barget sámi mánáidgárddiin.</p>
<p>Fierpmádatčoahkkin galgá leat dakkár deaivvadanbáiki, dat dievddut gos geat barget sámi mánáiguin, besset lonuhallat vásihusaideaset ja buoridit gelbbolašvuođaset.</p>
<p>Sámediggi lea searvan Romssa fylkkamánni mánáidgárde- ja skuvlaseminárii Rámmaplána ja</p>
<p>Máhttoloktema sámi perspektiivva hárrái. Sámedikkis lei logaldalli semináras.</p>
<p>Oahpahus</p>
<p>Eanebuid oažžut váldit máttasámi oahpu</p>
<p>Sámediggeráđđi ráđđelahtu Jarle Jonassen bokte doalai 06.12.06 čoahkkima dan birra ahte oččodit eanebuid váldit máttasámi oahpu. Ollugat ledje boahtán čoahkkimii mas ledje oahppo- ja dutkanásahusaid ja máttasámi kulturásahusaid ovddasteaddjit. Čoahkkima fáddán lei guđe doaibmabijuid sáhtášii álggahit vai eanet máttasámi kandidáhtat váldigohtet alit oahpu máttasámi fágain, erenoamážit máttasámi oahpaheaddjioahpu.</p>
<p xml:lang="sma">Elgå giellamovttiidahttinprošeakta</p>
<p>Elgå giellamovttiidahttinprošeakta loahpahuvvui 2006 giđa. Prošeavttas leat buorit bohtosat, ja</p>
<p>Sámediggeráđđi háliida danne ahte dat jotkojuvvo. Skuvla lea ohcama vuođul ožžon ruđaid</p>
<p>Oahpahusdirektoráhtas, Bargo- ja searvadahttindepartemeanttas ja Gielda- ja guovlodepartemeanttas 2006/2007 skuvlajahkái. Ruđat leat jurddašuvvon geavahuvvot skuvlafálaldaga viidásetovddideapmái ja ovttasbarggu viiddideapmái Snoasa sámeskuvllain ja Brekken bajásšaddanguovddážiin. 2007 stáhtabušeahta meannudettiin juolluduvvui Elgå skuvlii 500 000 ru sihkkarastit máttasámi fálaldaga Elgås.</p>
<p>Čoahkkingirjji čállit: Liv Karin Klemetsen / Inga Margrethe Eira 10 siidu 216 siiddus</p>
<p>Dutkan</p>
<p>Konsultašuvnnat Sámi dutkanprográmma 2007-2017 hárrái</p>
<p>Konsultašuvdna lea čađahuvvon ja lea ovttamielalašvuohta Norgga dutkanráđiin sámi dutkanprográmma hárrái lea ollašahttojuvvon.</p>
<p>Konsultašuvnnaid geažil lea prográmmii biddjojuvvon ođđa čuokkis šláddjivuođa ja variašuvnna hárrái, ja mas erenoamážit deattuhuvvo dárbu nannet dutkama máttasámiid dilálašvuođaid birra. Prográmmii lea maid boahtán ođđa oassi árbevirolaš máhtolašvuođas. Muđui leat unnibuš muddemat máttaisámi ovdahistorjjás ja historjjás, eallinkvalitehtas ja dáruiduhttinpolitihka dearvvašvuođa váikkuhusain,</p>
<p>Sámedikki sajis ja posišuvnnas stivrenvuogádagas ja sámi vuoigatvuođaid guhkesáiggi kártema váikkuhusain.</p>
<p>Divišuvdnastivra áigu lagaš boahtteáiggis mearridit prográmma ja nammadit prográmmastivrra. Sámediggi lea konsultašuvdnaprotokollas deattuhan ahte eaktuduvvo ahte Norgga dutkanráđđi čielggadivččii</p>
<p>Sámedikkiin ahte sáhttá go Divišuvdnastivra dahkat stuorábuš rievdadusaid dan evttohusas, mas juo lea ovttamielalašvuohta. Go Norgga dutkanráđđi lea bovden, de searvá Sámediggi hálddahusa dásis áicin prográmmastivrii.</p>
<p xml:lang="smj">Giella</p>
<p>Sámeálbmotfoanda</p>
<p>Sámediggeráđđi doalai 13.02.07 rabas seminára man fáddán leai Sámeálbmotfoandda ruđaid geavaheapmi.</p>
<p>Seminára ulbmilin lei álggahit proseassaid dainna jurdagiin ahte čielggadit movt geavahit foandda ruđaid.</p>
<p>Ollu logaldallit ledje bovdejuvvon doallat sáhkavuoru fáttá birra. Dan lassin bohte ovdan máŋga buori ja konstruktiivva árvalusa seminára oasseváldiin.</p>
<p xml:lang="kal">Kulturmuittut</p>
<p>Máilmmeárbi Álttás</p>
<p>Dál lea álggahuvvon máilmmeárbbi (báktedáidaga) hálddašanplána ođasmahttin Álttás. Sámedikki hálddahusas lea lahttu plána ođasmahttima gulahallanjoavkkus. <span type="quote" xml:lang="nno">”Flybåren laserskanning i nord”</span> <span type="quote" xml:lang="nob">”Flybåren laserskanning”</span> lea hui vuogas vuohki, ollu miellagiddevaš vejolašvuođaiguin, movt logahallat ja birasbearráigeahččat kulturmuittuid. Riikaantikvára lea álggahan ovttasbargoprošeavtta NIKUin, Romssa fylkkasuohkaniin, Finnmárkku fylkkagielddain ja Sámedikkiin. Leat dollojuvvon guokte álgočoahkkima ja leat juolluduvvon ruđat skánnehit 2x5 km² mat vuosttažettiin juogaduvvojit dássedit Romssa ja</p>
<p>Finnmárkku gaskka. Sámediggi lea vuosttaš vuorus mielde dainna lágiin ahte lea mielde válljemin iskanguovlluid ja vejolaččat lea mielde muhtun gieddegeahčademiin.</p>
<p>Kultuvra</p>
<p xml:lang="smj">Kulturláhka</p>
<p>Sámediggeráđđi lea addán gulaskuddancealkámuša láhkaárvalussii almmolaš eiseválddiid ovddasvástádusa hárrái kulturdoaimmas. Ulbmil dákkár kulturlágain lea addit kultursuorgái nannoset deattu ja stáhtusa almmolaš ovddasvástádussuorgin. Ulbmilin lea čielggasmahttit dan ovddasvástádusa mii almmolaš eiseválddiin lea viiddis kulturdoaimmaid láhčimis, nu ahte buohkat ožžot vejolašvuođa searvat</p>
<p>Čoahkkingirjji čállit: Liv Karin Klemetsen / Inga Margrethe Eira 11 siidu 216 siiddus aktiivvalaččat kulturdoaimmaide ja vásihit kulturovdanbuktimiid girjáivuođa. Áigumuššan lea eaŋkalis láhka almmá detáljadási čanastusaid juolludusdássái, vuoruhemiide dahje kultursuorggi organiseremii guoskevaš hálddašandásiin. Sámediggi doarju láhkaevttohusa, muhto deattuha gulaskuddancealkámušas ahte stáhtas lea bajimuš ovddasvástádusa sámi kultuvrras. Dasto lea Sámediggeráđđi dovddahan ahte maiddái gielddaide ja fylkkagielddaide berre biddjojuvvot stuorát ovddasvástádus kulturdoaimmas oppalaččat, maiddái sámi kultuvrras. Cealkámušas čujuhuvvo dasa ahte fylkkagielddaid ovddasvástádus sámi kultuvrras lea oainnusin dahkkojuvvon ovttasbargošiehtadusain mat leat dahkkojuvvon Sámedikki ja máŋgga fylkkagieldda gaskka.</p>
<p>Sámi filbmaguovddáš</p>
<p>Sámediggeráđđi lea 16.01.07 ovttas Finnmárkku fylkkagielddain ja Guovdageainnu suohkaniin buktán oktasaš árvalusa sámi filmmaid hárrái. Áššeoasálaččat celke ahte sámi filmmaid ovddidanbarggus lea lunddolaš ásahit riikkaidgaskasaš filbmaguovddáža Guovdageidnui. Dát lea Guovdageainnu suohkana álgaga čuovvoleapmi čielggadussii ahte ásahuvvo sámi filbmaguovddáš Guovdageidnui, ja livččii lunddolaš oassi davveguovloáŋgiruššamiid čuovvoleamis kultuvrra ja filmmaid ektui.</p>
<p>Beaivváš Sámi Teáhter</p>
<p>Sámedikki presideanta Aili Keskitalo ja ráđđelahttu Terje Tretnes leaba 29.01.07 doallan čoahkkima</p>
<p>Beaivváš Sámi Teáhteriin. Beaivváš ovddidii ođđa teáhterviessoplána ja muitalii Sámediggái ođđaviesu, doaimma ja plánaid birra ovddosguvlui.</p>
<p>Valáštallan</p>
<p>Sámediggeráđđi doalai čoahkkima 09.02.07 Sámiid valáštallanlihtuin-Norga/Samenes idrettsforbund-</p>
<p>Norge (SVL-N). Ráđđelahttu Terje Tretnes lei čoahkkimis. Čoahkkima fáddán lei sámi valáštallama oppalaš dilli man oktavuođas deattuhuvvui speallanruhtajuohkima čuovvoleapmi ja strategiijat speallan-ruhtaohcamiidda boahtteáiggis. Dán čoahkkimis lei maid sáhka sámiid searvamis Arctic Winter Games nammasaš lágidemiide. 10. - 11.02.07 ledje sámi valáštallamat Romssas, nissoniid riikasbábbačiekčan Sámi ja Ålándda gaskka, valáštallangálla ja NM heargegilvovuodjin. Ráđđelahttu Terje Tretnes searvvai doaluide. Doaluid oktavuođas geigii Sámi spábbačiekčansearvi Sámediggái dan vuoitomearkka maid Sápmi vuittii Viva World cupas Frankriikkas čakčat diibmá. Vuoitomearkkas lea Nelson Mandela namma. Sámedikki ovddas lohpidii ráđđelahttu Terje Tretnes ahte dát vuoitomearka galgá biddjot sámediggevistái Kárášjogas oainnus sadjái.</p>
<p>Valáštallangállas gudnejahttojuvvojedje maid dat sámi valáštallit ja jođiheaddjit, geat leat leamaš čalbmosis valáštallamiiddiset oktavuođas.</p>
<p>Sámi kulturárbbi kárten ja máhcaheapmi</p>
<p>Várrepresideanta Johan Mikkel Sara searvvai konferánsii guovvamánus, mas lei sáhka kulturárbbi máhca-heamis Nuukas Ruonáeatnamis. Konferánssa ulbmilin lei oahppat guđet guimmiid vásáhusain mii guoská kulturárbbi máhcaheapmái. Sámediggeráđi searvamis konferánsii lei oktavuohta prošeavttain "Recalling</p>
<p>Ancestral Voices - Repatriation of Sami Cultural Artefacts", mas Sámediggi lea stivrenjoavkkus. Okta prošeavtta oassemihttomeriin lea álggahit digaštallamiid sámi dávviriid vuoigatvuođain.</p>
<p>Sámi girkoráđđi</p>
<p>Ráđđelahtus Terje Tretnesas lei 08.02.07 čoahkkin Sámi girkoráđiin. Sámi girkoráđđi čilgii Sámediggái doaimmas birra, ođđa ráđi čoahkádusa birra ja muhtun áššiid birra maid galget meannudit boahtteáiggis.</p>
<p>Áššeoasálaččat leat ovttaoaivilis ahte doallat oktavuođa áigeguovdilis áššiid birra ovdalgo dat meannuduvvojit.</p>
<p>Čoahkkingirjji čállit: Liv Karin Klemetsen / Inga Margrethe Eira 12 siidu 216 siiddus</p>
<p>Guovloovddideapmi</p>
<p>Hálddašanođastus</p>
<p>Dollojuvvui maŋimuš konsultašuvdnačoahkkin stáhtačálliin Dag Henrik Sandbakken:in hálddašanođastusa birra 17.11.06. Sámediggeráđđi lea maŋŋá konsultašuvnnaid, 28.11.06 beaiváduvvon reivves, cuiggodan ahte Sámediggeráđi mielas eai leat konsultašuvnnat mat leat čađahuvvon dán áššis duođalaččat. Dát vuođustuvvo dainna go konsultašuvdnaprosedyrat deattuhit dan ahte áššeoasálaččat galget šaddat ovttaoaivilii. Vejolaš sierramielalašvuohta galgá vuođustuvvot ja boahtit ovdan protokollain. Sámediggeráđi mielas lei proseassa gulaskuddan iige konsultašuvdna.</p>
<p>Ráđđehus ovddidii stuorradiggedieđáhusa nr 12 (2006/2007) <em type="italic">Regionale fortrinn – regional framtid </em>08.12.06. </p>
<p>Ráđđehus ja Sámediggeráđđi leat proseassas šaddan ovttaoaivilii ahte Sámedikki váldi ii galgga láivuduvvot ođastusa čađaheami geažil.</p>
<p>Rájiidrastideaddji bargu</p>
<p>Davveguovloáššit</p>
<p>Sámediggeráđđi doalai 14.11.06 rabas seminára Kárášjogas ođasmuvakeahtes resurssaid hálddašeami birra davvin. Seminára lei oaivvilduvvon vuolggaheapmin Sámediggeráđi riikkaidgaskasaš dieđáhusa <span type="quote">”Eamiálbmogiid boahtteáiggi ovddideapmi”</span> meannudeapmái. Sámi servodagat fertejit gulahallat nationála ja riikkaidgaskasaš servviiguin mat háliidit ávkkástallat luondduresurssaiguin nannámis ja olggobealde rittu.</p>
<p>Seminára fáddán lei buriid hálddašanregiimmaid ásaheapmi mat sihkkarastet ceavzilis resursageavaheami, nu ahte dat dávista sámi servodaga ovddidansávaldahkii. Logaldalliid searvvis ledje sihke nationála ja riikkaidgaskasaš minerála- ja oljofitnodagat, Báktedoaimmahat, okta sámi gielda ja Árktalaš Ráđi eamiálbmotčállingoddi.</p>
<p>Sámedikkis leat leamaš máŋga čoahkkima oljofitnodagain Eni:in viidáset proseassa ektui mii guoská Goliat-huksema váikkuhusčielggadusaide Barentsábis. Várrepresideanta lei ovtta dáin čoahkkimiin.</p>
<p>Čoahkkimiin šattai ovttamielalašvuohta das ahte gulahallat lávga sihkkarastin dihte ahte sámi beroštusat gozihuvvojit ulbmillaš vuogi mielde dađistaga go huksenplánat ovdánit.</p>
<p>Sámediggeráđi riikkaidgaskasaš áŋgiruššansurggiid dieđáhusa čuovvolanbarggu oassin lea dollojuvvon čoahkkin Romssas 08.01.07 hálddahusa dásis Sámi ásahusaid davveguovlofierpmádagain ja Sámi</p>
<p>Instituhtain. Čoahkkimis lei sáhka ovttasbarggus prošeavttaid hárrái mat gusket sámi árbevirolaš máhtuide, ja ahte Eni váikkuhančielggadanproseassa Goliat huksemis Barentsábis maiddái bargagoahtá raššivuođa- ja heivehananalysaiguin.</p>
<p>Okta dain jahkebeallásaš gulahallančoahkkimiin Sámedikki presideantta ja Olgoriikkadepartemeantta stáhtačálli Liv Monica Bargem Stubholt gaskkas dollojuvvui 22.11.06. Ovddidanáššiid stáhtačálli Anne</p>
<p>Margareth Fagertun Stenhammer lei maid mielde čoahkkimis. Áššelisttus ledje fáttát nugo Ráđđehusa davveguovlostrategiija, Sámedikki riikkaidgaskasaš bargu, dálkkádatpolitihkka, Davviriikkaid sámekonvenšuvdna, ON eamiálbmotjulggaštus, sámi prográmma EU guovllulaš ovttasbarggus, davvi dimenšuvdna, Barents ovttasbargu, Árktalaš Ráđđi ja diehtojuohkináššit.</p>
<p>Árktalaš ráđđi</p>
<p>Sámedikki presideanta lei ovddastuvvon <span type="quote" xml:lang="eng">”the Standing Committee of Parliamentarians of the Arctic Region”</span> (SCPAR) čoahkkimis Oslos 22.11.06. Lassin SCPAR barggu stáhtusraporttaid ja čuovvolanáššiid 7. Árktalaš parlamentarihkkariid konferánssas ja raporttaid Árktalaš ráđi čoahkkimis Salekhardas, ledje áššelisttus maiddái Riikkaidgaskasaš polárajahki 2007 - 2008 (IPY), davvi dimenšuvdna ja Norgga ovdagoddi Árktalaš ráđis.</p>
<p>Čoahkkingirjji čállit: Liv Karin Klemetsen / Inga Margrethe Eira 13 siidu 216 siiddus</p>
<p>Vuoigatvuođat</p>
<p>Bargu davviriikkalaš sámekonvenšuvnnain</p>
<p>Ministarat ja presideanttat šadde 18.10.06 ovttaoaivilii joatkit barggu davviriikkalaš sámekonvenšuvnnain, vuosttaš vuorus ain nationála barggu bokte gulaskuddančuovvolemiin ja vejolaš váikkuhananalysaiguin.</p>
<p>Norggas leat válljen čuovvolit mearrádusa dainna lágiin ahte lea biddjojuvvon hálddahuslaš bargojoavku mas leat lahtut Bargo- ja searvadahttindepartemeanttas, Justiisadepartemeanttas, Olgoriikadepartemeanttas ja Sámedikkis. Bargojoavkku bargun lea čuovvovaš: ”Áššedovdi raportta ja gulaskuddancealkámušaid vuođul galgá bargojoavku systemáhtalaččat geahčadit konvenšuvdnateavstta dainna áigumušain ahte identifiseret ja guorahallat vejolaš váttisvuođaid nationála rievtti ja álbmotrievtti ektui. Bargu galgá čađahuvvot lávga oktavuođain eará guoskevaš departemeanttai-guin. Bargojoavkku raporta lea vuođđun Norgga šiehtadanposišuvnna viidáset nannemis.”</p>
<p>Bargojoavku álggahii barggus 19.01.07 ja galgá geiget barggus miessemánus 2007.</p>
<p>Konsultašuvnnat plána- ja huksenlága plánaoasi ja minerálalága birra</p>
<p>Sámediggi lea álggahan konsultašuvnnaid Birasgáhttendeparteanttain ođđa plána- ja huksenlága birra ja</p>
<p>Ealáhusa- ja gávpedepartemeanttain ođđa minerálalága birra.</p>
<p>Golbma konsultašuvdnačoahkkima hálddahuslaš dásis leat dollojuvvn 31.11.06, 05.01.07 ja 31.01.07 plána- ja huksenlága birra. Dán rádjai lea leamaš positiiva ovdáneapmi konsultašuvnnain, main Sámediggi lea ožžon buriid dieđuid ja beassan oaidnit olles láhkateakstaevttohusa ja mearkkašumiid. Áigumuš lea doallat loahpalaš konsultašuvdnačoahkkima politihkalaš dásis. Birasgáhttendepartemeanta lea mielas ovddidit odeldiggeproposišuvnna 2007 giđa.</p>
<p>Okta konsultašuvdnačoahkkin hálddahuslaš dásis lea dollojuvvon ođđa minerálalága birra, nubbi konsultašuvdnačoahkkin galgá leat stáhtaráđi ja sámedikki presideantta gaskkas Kárášjogas 27.02.07. Lea ovttamielalašvuohta das ahte Sámediggi galgá konsultašuvnnain beassat oaidnit olles láhkateakstaevttohusa ja mearkkašumiid. Ealáhus- ja gávpedepartemeanta lea mielas ovddidit odeldiggeproposišuvnna 2007 giđa.</p>
<p>Sihke ođđa plána- ja huksenlága ja ođđa minerálalága oktavuođas leat áiggi dáfus hástalusat, Ráđđehussii áigemuttu dáfus goas ovddidit proposišuvnna ja Sámediggái áiggi dáfus goas doallat dievasčoahkkima, láhčit dilálašvuođaid vai Sámedikki dievasčoahkkin beassá meannudit loahpalaš konsultašuvnnaid oktan láhkaevttohusain. Ii ge leat čielggas guđelágan dokumeanttaid Ráđđehus sáhttá sáddet Sámediggái loahpalaš áššemeannudeapmái.</p>
<p>Ovttasdoaibman NVEin</p>
<p>Čoahkkin hálddahuslaš dásis lea dollojuvvon NVEin bieggamillohuksema birra sámi guovlluin. Galgá ráhkaduvvot visogovva daid váikkuhusain mat oktiibuot šaddet plánejuvvon bieggafápmoprošeavttain</p>
<p>Fosen-njárggas. Dát lea erenoamáš buorre guovllu sámi beroštusaide, dás maiddái boazodollui.</p>
<p>Viidáseappot lei ovttamielalašvuohta das ahte NVE ja Sámediggi ovttasráđiid galget ráhkadit njuolggadusaid/dagaldumiid energiijaáššiid meannudeapmái konsultašuvdnašiehtadusa vuođul. Dan oktavuođas galgá maid árvvoštallojuvvot galget go dollojuvvot bistevaš jahkebeallásaš čoahkkimat NVE ja</p>
<p>Sámedikki gaskkas. NVE áigu ain doallat sierra čoahkkimiid daid sámi berošteaddjiiguin, geaidda energiijaáššit sáhttet čuohcat.</p>
<p>Čoahkkimat Birasgáhttendepartemeanttain</p>
<p>Čoahkkingirjji čállit: Liv Karin Klemetsen / Inga Margrethe Eira 14 siidu 216 siiddus</p>
<p>Sámedikki presideanta ja stáhtaráđđi Helen Bjørnøy čáliiga 31.01.07 Oslos vuollái Sámedikki ja</p>
<p>Birasgáhttendepartemeantta gaskasaš šiehtadusa suodjalanplánbarggu njuolggadusaid birra luonddugáhttenlága vuođul sámi guovlluin. Seammás ságaškušaiga maiddái Sámedikki presideanta ja várrepresideanta giđđaloddema Guovdageainnus, ja maiddái Divttasvuona-/Oarjevuona-guovllu suodjalanplánaproseassa čuovvoleami. Giđđalodden čuovvoluvvui ođđa čoahkkimis 09.02.07</p>
<p>Birasgáhttendepartemeantta, Sámedikki, Guovdageainnu suohkana ja Sámi bivdo- ja meahcástansearvvi gaskkas. Čoahkkima loahppajurdda lei ahte Birasgáhttendepartemeanta hui fargga áigu mearridit sáhttá go giđđalodden jotkojuvvot, ja guđe hámis.</p>
<p>Sámedikki bealis leimmet čielgasat das ahte dát lea čielga konsultašuvdnaášši jus departemeanta árvvoštallá gáržžidit giđđaloddema Guovdageainnus. Suodjalanlánaproseassa oktavuođas Divttasvuona-/ Oarjevuona -guovllus sáhtii departemeanta muitalit ahte bargu lei bissánan ekonomalaš ja siskkáldas návccaid gáržuma geažil maŋimus jagi. Muhto orru leamen vejolašvuohta gávdnat čovdosa lagamus áiggis.</p>
<p>Eáláhus</p>
<p>Struktuvraváikkuhangaskaoamit bivdofatnasiidda</p>
<p>Sámediggi lea maŋimus áigodagas bargan árjjalaččat dokumeanttain NAČ 2006: 16, struktuvraváikkuhangaskaoamit bivdofatnasiidda. Bivdofatnasiid strukureren sáhttá čuohcat negatiivvalaččat sámi guolástemiide. Mii leat leamaš konsultašuvnnain Guolástus- ja riddodepartemeanttain stuorradiggedieđáhusa birra mii galgá leat válmmas beassážiidda. Sámediggi áigu dán proseassas bargat dan ala ahte sihkkarastit sámi guolástanvuoigatvuođaid, ja ahte dieđáhusa loahppajurdda ii galgga láivudit sámi vuoigatvuođaid ain eanet. Sámediggeráđđi čuovvu maiddái Finnmárkku riddoguolástuslávdegotti barggu dárkilit. Lea hui deaŧalaš ahte dat vuotgatvuođat mat ovdal gulle sámi guolásteaddjiide, fievrriduvvojit ruovttoluotta vai sámi guolástus sáhttá bisuhuvvot.</p>
<p>EUa julggaštus njuorjobuvttagávppašeami birra</p>
<p>EU lea buktán julggaštusa man ulbmil lea gieldit gávppašeami njuorjobuktagiiguin EU ja EES guovllus.</p>
<p>Sámediggiráđđi oaidná ahte dakkár gildosis sáhttet leat váikkuhusat sámi bivdimii ja guolásteapmái.</p>
<p>Gávppašangielddus mielddisbuktá ahte njuorjobivdu uhcco, mii fas mielddisbuktá ahte nálli stuorru</p>
<p>Norgga rittus. Stuorát njurjonálli ii leat buorre guolástusaide, erenoamážit mearrasámi vuotnaguovlluin.</p>
<p>Gielddus sáhttá maiddá guoskat árbevirolaš sámi njuorjobivdui. Danne lea Sámediggeráđis leamaš oktavuohta Ruonáeatnama ruovttustivrrain ja Norgga eiseválddiiguin vai cakkašii ahte julggaštus mearriduvvo láhkan. Bargu čuovvoluvvo jeavddalaččat.</p>
<p>Gonagasreabbá</p>
<p>Sámediggeráđđi lea bargan čuolbmačilgehusain gonagasreappá oktavuođas. Boađusin lea evttohus dievasčoahkkimii mas ovddiduvvo vuođđogažaldat gonagasreappá hálddašeami birra. Sámediggeráđđi áigu čuovvolit barggu ráđđehusa dieđihuvvon stuorradiggedieđáhusa ektui gonagasreapppá birra. Geahča muđui sierra dievasčoahkkinášši.</p>
<p>Čoahkkimat guolástusorganisašuvnnaiguin</p>
<p>Sámediggeráđđi háliida vuoruhit oktavuođa sámi guolástusberošteaddjiiguin, ja lea dán áigodagas doallan čoahkkimiid Bivdi - Mearrasámi bivdin- ja guolástanorganisašuvnnain ja Unjárgga guolásteaddjiservviin.</p>
<p>Čoahkkimiin ságaškuššojuvvojedje guovdilis guolástuspolitihakalaš áššit.</p>
<p>Boazodoallošiehtadus</p>
<p>Stáhta, Eanadoallo- ja biebmodepartemeantta bokte, ja Norgga Boazosámiid Riikkačoahkkin čálle vuollái 2007/2008 boazodoallošiehtadusa 13.02.07. Boazodoallošiehtadus 2007/2008 ii leat olus earalágan go</p>
<p>Čoahkkingirjji čállit: Liv Karin Klemetsen / Inga Margrethe Eira 15 siidu 216 siiddus gustojeaddji boazodoallošiehtadus. Ekonomalaš rámma lassána 4,5 miljon ruvnnuin gustoeaddji šiehtadusa ektui. Gažaldagat divahis boaldámušain ealáhusa doaibmafievrruide, beassat máksimis ATV jahkedivada ja beassat máksimis ovttageardásaš divada ealáhusa doallobiergasiid háhkama oktavuođas, eai čielgan dán jagáš šiehtadallamiin.</p>
<p>Eaktuduvvo ahte Stuorradiggi proposišuvnna meannudeamis addá Eanadoallo- ja biebmodepartementii fámu čađahit doaibmabijuid mat leat sohppojuvvon boazodoallošiehtadusa vuođul, ja mat leat čadnojuvvon 2008 juolludusaide.</p>
<p>Dearvvašvuohta</p>
<p>Čoahkkin mánáid- ja dásseárvoministtariin</p>
<p>Sámediggeráđis lei čoahkkin mánáid- ja dásseárvoministtariin 12.12.06. Das ságaškuššojuvvojedje bálvalusfálaldagaid hástalusat sámi mánáid ja nuoraid ektui. Sámediggeráđđi válddii erenoamážit ovdan sámi gelbbolašvuođa dárbbu máináidsuodjalusas, ja dákkár gelbbolašvuođa dárbbašit fágabargit buot dásiin mánáidsuodjalusbálvalusas. Ovddasvástádus bálvalusa kvalitehtasihkkarastimis gullá bajimus dássái, ja Sámediggeráđđi bivddii oažžut ruovttoluotta dieđu das mo <span type="quote" xml:lang="nob">“Bufetat – region Nord”</span>, mii lea ožžon ovddasvástádusa sámi mánáidsodjalusas, fuolaha ovddasvástádusas sámi mánáid ektui. Sámediggeráđđi válddii dasto ovdan Mánáidsuodjalusa ovddidanguovddáža barggu Davvi-Norggas. Guovddážis lea erenoamáš ovddasvástádus sámi mánáin mánáidsuodjalusas. Vai fágaovddideapmi sihkkarastojuvvo sámi mánáidsuodjalusas, de evttohii Sámediggeráđđi stáhtaráđđái ahte Davvi-Norgga mánáidsuodjalusa ovddidanguovddážii galget várrejuvvot sierra ruđat maiguin fuolaha metodihkkaovddideami sámi mánáidsuodjalusas.</p>
<p>Čoahkkimis fuomášahttojuvvui stáhtaráđđái ahte Mánáidáittardeaddji lea dovddahan ahte sin kantuvrras ii leat gelbbolašvuohta sámegielas ja sámi kultuvrras. Sámediggi lea ovdal váldán ovdan Mánáidáittardeaddji gelbbolašvuođadárbbu sámi mánáid ektui. Sámediggi bivddii departemeantta čuovvolit ášši viidáseappot.</p>
<p>Čoahkkimis váldojuvvui maiddái ovdan heahtedieđihanbálvalus sámegillii. Čujuhuvvui dasa ahte lea dárbu álggahit dakkár proseassa mii buvttiha bistevaš ja dohkálaš čovdosiid buot alárbmaguovddážiidda, ja ahte buot bealit dieđiheamis ja gearggusvuođas fuolahuvvojit dán barggus. Bargo- ja searvadahttindepartemeanta áigu čuovvolit dán ášši, ja Sámediggi áigu čuovvolit ášši viidáseappot. </p>
<p>Čoahkkin Guovdageainnu suohkaniin</p>
<p>Sámedikki presideanta doalai čoahkkima Guovdageainnu suohkaniin. Čoahkkimis čalmmustahttojuvvojedje fálaldagat mánáide ja nuoraide suohkanis, ja mo mii ovttasráđiid sáhttit dustet daid hástalusaid mat sámi mánáin ja nuorain leat. Suohkan válddii dan oktavuođas ovdan čuolbmačilgehusaid váilevaš gelbbolašvuođa geažil ja deattuhii sámi mánáid hástalusaid go deaivvadit ovddasvástideaddji eiseválddiid mánáidsuodjalusbálvalusain.</p>
<p>Čoahkkin dearvvašvuođa- ja fuolahusministariin</p>
<p>Sámediggeráđis lei konsultašuvdnačoahkkin 04.01.07 dearvvašvuođa- ja fuolahusministariin. Čoahkkimis ságaškuššojuvvojedje hástalusat dásseárvosaš dearvvašvuođa- ja sosiálabálvalusbarggus sámi álbmoga várás. Sámediggeráđđi deattuhii ahte dásseárvosaš bálvalusfálaldat sámi divššohasaide eaktuda ahte guovddáš dásis biddjojuvvojit čielga rámmat dasa mo dan galgá juksat. Sámediggeráđđi válddii maid ovdan barggu 2007-2010 nationála dearvvašvuođaplánain, ja Sámedikki 30.11.06 dievasčoahkkima mearrádusa.</p>
<p>Sámediggi vuordá ahte nationála dearvvašvuođaplána sihkkarastá dásseárvosaš dearvvašvuođa- ja sosiálabálvalusa sámi álbmogii. Sámediggeráđđi bivddii oažžut vuđolaš proseassaid dan oktavuođas ahte fuolahit sámi divššohasaid vuoigatvuođaid ja dárbbuid nationála dearvvašvuođaplána čuovvoleamis.</p>
<p>Stáhtaráđđi fuomášahttojuvvui maiddái ahte Stuorradiggedieđáhusas <em type="italic">nr. 7 (2006-2007) Sámedikki doaimma birra 2005:s, boahtá ovdan ahte Sámediggi lea konsulterejuvvon nationála dearvvašvuođaplánabarggus ja barggus stuorradiggedieđáhusain fuolahusbálvalusa birra. Sámediggeráđđi čilgii ahte Sámediggeráđđi ii ane proseassaid dáid bargguid </em></p>
<p>Čoahkkingirjji čállit: Liv Karin Klemetsen / Inga Margrethe Eira 16 siidu 216 siiddus <em type="italic">oktavuođas konsultašuvdnan. Juovlamánus 2006 dieđihuvvui Sámediggeráđđái dan birra ahte ráđđehus áiggui ovddidit stuorradiggedieđáhusa sosiála erohusaid birra dearvvašvuođas mas lea nationála strategiija mo galgá jevdet sosiála dearvvašvuođaerohusaid. Konsultašuvdnačoahkkimis oaččui Sámediggi dieđuid dán dieđáhusa birra. Sámediggi ii leat bovdejuvvon oassálastit dán bargui, ja danne háliidii departemeanta dollojuvvot čoahkkima mas čilge dán barggu lagabui. </em></p>
<p>Stuorradiggedieđáhus nationála strategiijaid birra jevdet sosiála dearvvašvuođaerohusaid09.02.07 bijai Ráđđehus ovdan stuorradiggedieđáhusa oktan nationála strategiijain jevdet sosiála dearvvašvuođaerohusaid. Dieđáhusas daddjojuvvo ahte gávdno uhccán máhttu das mo oktavuohta lea sosiála dilálašvuođaid ja dearvvašvuođa gaskkas sámi álbmogis, ja leat uhccán dutkosat mat buohtastahttet sámi ja dáru dilálašvuođaid. Dieđáhus čujuha dasa ahte lea deaŧalaš áŋgiruššat máŋggakultuvrralaš gelbbolašvuođa huksemiin dearvvašvuođa- ja sosiálabálvalusas ja dutkanbirrasis. Sámediggeráđđi áigu čuovvolit barggu viidáseappot.</p>
<p>Máttasámi ráđđeaddinbálvalus</p>
<p>Sámediggi lea dorjon<span type="quote">”Máttasámi ráđđeaddinbálvalus”</span>-prošeavtta. Ráđđeaddinbálvalus galgá leat máttasámi divššohasaid ja dearvvašvuođábálvalusa gaskalađas, ja veahkehit geavaheaddjiid láhččima, vuoigatvuođaid ja bálvalusaid oktavuođas. Prošeakta áigu maid oččodit ráđđeaddinbálvalusa bistevažžan. Sámediggeráđis lea leamaš čoahkkin prošeaktaorganisašuvnnain ja prošeaktaeaiggádiiguin ságaškuššat prošeavtta hástalusaid ja Sámediggeráđi vuordámušaid prošektii. Sámediggeráđđi áigu ain čuovvolit ášši. 3 Ođđa áššiid dieđiheapmi – čuovvoleapmi 3.1 Mo ráđđi lea čuovvolan daid áššiid mat dieđihuvvojedje dievasčoahkkimis áššis 45/06</p>
<p>Evttohus 1: Rekrutteren duodjái ja duodjeealáhussii Sámediggeráđđi lea ovttaoaivilis NSRa Ovttasbargojoavkkuin, Synnøve Solbakken Härköneniin, ahte duodji lea sámekultuvrra guovddáš ealáhus.</p>
<p>Nu go diehtit de leat Sámedikkis ja duodjeorganisašuvnnain Duojáriid Ealáhussearvvis ja Sámiid Duojis juohke jagi šiehtadusat duodjeealáhusa birra. Dássážii leat dahkan soahpamušaid 2006 ja 2007 várás.</p>
<p>Ekonomalaš rámmat leat leamaš dan guovtti jahkái 8,5 miljon ruvnnu ja 8,22 miljon ruvnnu. 2007 rámmat leat vuolleleabbot dannego doarjagat vuovdinorganisašuvnnaide ja Duojáriid Dállui juolluduvvojedje njuolgga Sámedikki bušeahtas. Go dáid rehkenastá de ledje ekonomalaš rámmat 2007 oktiibuot 8,67 miljon ruvnnu. Šiehtadallamiin duodjeorganisašuvnnaiguin lea duojáriid logu lassánahttin ain dávjá fáddá.</p>
<p>Ealáhusšiehtadusas várrejuvvojit ruđat earret eará oahpahussii/gealbudeapmái ja álggahanstipeanddaide, ja mat hevejit nuorra álggaheaddjiide. Sámediggi ja duodjeorganisašuvnnat digaštalle maiddái hástalusaid mat gusket duodjeealáhussii eanet duojáriid geasuheapmái, árvvoštallančoahkkimis ođđajagimánu 5. beaivvi 2007 – buohkat leat ovttamielas ahte dát lea duodjeealáhusa vuoruhuvvon suorgi.</p>
<p>Geasuhanpolitihka oassin lea Sámedikki oaivila mielde dehálaš ahte ekonomalaš eavttut váldit vuostá fidnooahppiid buoriduvvojit. Sámediggi lea juolludan 2,0 miljon ruvnnu ruhtadan dihtii 2-jagi fidnooahppiortnega. Plána mielde livččii ortnet galgan loahpahuvvot 2006, muhto oahpahuskontuvra lea dahkan ođđa šiehtadusaid mat lohppet easkka 2009. Ráđđi áigu doallat čoahkkima duodjeorganisašuvnnaiguin ja guovdilis fidnooahpahusnammagottiiguin (Finnmárkkus ja Romssas), guovdilis joatkkaskuvllaiguin ja boazodoalu oahpahuskontuvrrain ja nu beassá čuovvolit ášši duodjeealáhussii háhkama birra eanet duojáriid. Sámediggeráđđi atná dárbbašlažžan álggahit guorahallanbarggu man ulbmil lea čielggadit duojárlogu lassánahttima. Ráđđi atná dáid čuolbmačilgemiid oahpisin ja álkin go áigu mearridit iežas oaivila dan birra.</p>
<p>Čoahkkingirjji čállit: Liv Karin Klemetsen / Inga Margrethe Eira 17 siidu 216 siiddus</p>
<p>Evttohus 2: NAV-ođastus</p>
<p>Sámediggi lea NAV-ođastusa álggaheami oktavuođas fuomášuhttán Bargo- ja searvadahttindepartementii ahte lea dehálaš ođđa etáhtii maiddái nákcet láhčit sámi geavaheaddjiide dakkár fálaldaga mii lea vuodduduvvon sámi gillii, kultuvrii ja servodateallimii. Sámediggi lea ge danne reivves jearran mo ođđa</p>
<p>Bargo- ja čálgoetáhtas áigot vuhtiiváldit sámi bálvalusvuostáiváldiid vuoigatvuođa váldojuvvot vuostái sámegielain ja sámi kulturáddejumiin, ja máhtuin sámi servodatdiliid birra. Sámediggi celkkii maiddái ahte áigu čuovvolit ášši politihkalaččat.</p>
<p>Konsultašuvdnačoahkkimisttis Bargo- ja searvadahttinministariin geassemánu 30. beaivvi 2006, válddii</p>
<p>Sámediggi ovdan gažaldaga mo sámi geavaheaddjiid vuoigatvuođat galget vuhtiiváldojuvvot ođastusas.</p>
<p>Bargo- ja searvadahttinministtar muitalii ahte vuosttaš NAV-kantuvra rahppojuvvo sámi guvlui jagi 2007 mielde. Kantuvra ásahuvvo Guovdageidnui. Bargo- ja searvadahttinministtar attii maiddái reivvestis beaiváduvvon borgemánu 29. beaivvi 2006 dieđu ruovttoluotta ahte Bargo- ja čálgoetáhtii galget doaimmahuvvot Sámedikki oaivilat das mat gusket sámi geavaheaddjiid vuoigatvuođaid ja dárbbuid vuhtiiváldimii ođastusa barggu oktavuođas. Reivves čujuhuvvui erenoamážit viidáset bargui gelbbolašvuođa ovddidemiin.</p>
<p>Sámediggi válddii fas ášši ovdan konsultašuvdnačoahkkimisttis juovlamánu 12. beaivvi 2006. NAV lea jo doallan vuosttaš čoahkkima suohkaniin. Sámediggi ja departemeanta leat muđui ovttaoaivilis ahte berre dollojuvvot čoahkkin NAVain sámi oli ovddasvástádusa birra. Sámediggi oaivvilda muđui ahte dát lunddolaččat gullá departemeantta ovddasvástádussuorgái.</p>
<p>Evttohus 3: Lávdegotti nammadeapmi Prošeavtta <span type="quote">”Mohtorjohtalus ja servodat”</span> (MoSa) raporta lea Norgga instituhta gávpot- ja regiuvdnadutkama (NIBRa) vástádus bargamuššii maid Luondduhálddašandirektoráhta (LD) lei addán dasa. Dat vuođđuduvvo earret eará ráđđeaddi joavkku veahkkái. Dán joavkkus lei sámediggeáirras Toril</p>
<p>Bakken okta dain gii ovddastii almmolaš eiseválddiid. Norgga Boazosápmelaččaid Rikkasearvi (NBR) lei maiddái ovddastuvvon ealáhusorganisašuvnnaid oasis. Ovdasánis lea aiddostahttojuvvon ahte ráđđeaddi joavku lea oassálastán prosessii priváhta olmmožin čatnasemiid dahje geatnegasvuođaid haga dan organisašuvdnii mas olmmoš bargá dahje lea čatnasan eara láhkai. Ulbmil MoSa-prošeavttain lei ásahit buori mearridanvuođu vai boahtteáiggis sáhttá hábmet ja čađahit njuolggadusaid, váikkuhangaskaomiid ja doaibmabijuid mohtorjohtaleamis mehciin ja čázádagain. Prošeakta ii galgan addit konkrehta evttohusaid láhkateavsttaide ja dakkáraččaide, muhto dat galggai addit viiddis vuođu njuolggadusbargui.</p>
<p>NIBRa raporttat <span type="quote" xml:lang="nob">”Motorferdsel i utmark – omfang, erfaringer og effekter”</span> (mohtorjohtaleapmi mehciin – viidodat, vásáhusat ja váikkuhusat) ja <span type="quote" xml:lang="nob">”Revisjon av motorferdselloven – verdier, interesser og veivalg”</span> (mohtorjohtaluslága ođasmahttin – árvvut, beroštusat ja doaladeapmi viidáseappot) gárvánii golggotmánus/skábmamánus 2006. Raporta lea sáddejuvvon DNii, ja vástida bajábealde namuhuvvon ulbmilii MoSa:in. NIBR lea geargan iežas bargguin, ja raporttat eai leat gulaskuddamis. Raporttat leat biddjojuvvon DNa ruoktosiidui, ja dieđihuvvo ahte dat galget leat vuođđoávdnasiid oassin go dál leat ođasmahttimin mohtorjohtaleami njuolggadusaid. Dieđihuvvo maiddái ahte DN sádde ođđa njuolggadusevttohusa gulaskuddamii 2007 giđa mielde. Lea jáhkkimis ahte loahpalaš evttohus sáddejuvvo</p>
<p>Birasgáhttendepartementii 2007 nuppi jaghkebeali áiggis.</p>
<p>Sámediggi lea čállán reivve DNii ja Birasgáhttendepartementii (BDii) mas dieđiha ahte mohtorjohtalusnjuolggadusaid ođastus gáibida konsultašuvnnaid. Sámediggi lea evttohan ahte galgá vuordit dássážiigo láhkaásahus boahtá Birasgáhttendepartementii, ovdalgo konsultašuvnnat álggahuvvojit. Viidáseappot árvaluvvo ahte Sámediggi buktá gulaskuddancealkámuša DNii go ášši sáddejuvvo gulaskuddamii 2007 giđa mielde. Dalle lea konkrehta láhkaásahusteaksta maid árvvoštallat. Sámediggeráđđi áigu ásahit politihkalaš gulahallanjoavkku Sámedikki siskkobeallái, mas leat 4-5 olbmo, geat sáhttet</p>
<p>Čoahkkingirjji čállit: Liv Karin Klemetsen / Inga Margrethe Eira 18 siidu 216 siiddus ovddidit oaiviliid, árvaladdamiid ja dieđáhusaid ruovttoluotta ráđđái go leat bargamin gulaskuddancealkámušain DNii. Posišuvnnat Sámediggeráđi ja BDa gaskasaš konsultašuvnnaid olis láhkaásahusa birra sáhttet maiddái digaštallojuvvot gulahallanjoavkkuin proseassas.</p>
<p>Evttohus 4: Sámi oahpponeavvojahki – Sámi máhttolokten</p>
<p>Sámediggi lea álggahan oahpponeavvobuvttadusa árvvoštallama. Sámedikki olggobeallásaš fitnodat čađaha árvvoštallama, ja dan bohtosat ovddiduvvojit sierra áššin miessemánu dievasčoahkkimii. Sámediggeráđđi vuordá ahte dát árvvoštallan čujuha surggiide maiguin de sáhttá viidáseappot bargat. Ráđđi lea ovttaoaivilis ahte lea dárbu áŋgiruššat oahpponeavvobuvttadusain, ja áigu boahtteáiggi ge váikkuhit oahpponeavvodili buorideapmái. Sámediggeráđđi oaivvilda ahte evttohus mearridit oahpponeavvojagi lea ávkkálaš ja positiiva. Dattetge háliida vuordit dasságo árvvoštallanproseassa lea gárvvis ovdalgo plánegoahtá vejolaš oahpponeavvojagi.</p>
<p>Evttohus 5: Sámepolitihkalaš fora boarrásiid várás Sámediggeráđđi oaivvilda ahte lea dehálaš ahte Sámediggi guldala boarráset buolvva. Sámediggeráđđi deattuha ahte vuoras sápmelaččat leat min servodaga riggodat, erenoamážit kulturbisuheaddjin ja árbedieđu seailluheaddjin. Mii guoská dakkár fora ásaheapmái mas Sámedikki ja boarrásiid ovttasbargu formaliserejuvvo, de ii oanne Sámediggeráđđi dan vejolažžan duohtan dahkat dálá bušeahttadilis. </p>
<p>Sámediggeráđđi čujuha vuosttain ráđđehusa nammadan Stáhta seniorráđđái 2006-2009. Ráđđi čalmmustuhttá buot 50-jagi boarráseabbuid eallindilálašvuođaid ja oassálastima servodateallimii, ja dat lea ráđđeaddi orgána eiseválddiide ja ealáhuseallimii. Sámediggi lea reivvestis beaiváduvvon ođđajagimánu 17. beaivvi Bargo- ja searvadahttindepartementii čujuhan ahte Sámediggi ii bovdejuvvon searvat seniorráđi sámi ovddasteaddji nammadanprosessii. Departemeantta vástádusreivves beaiváduvvon cuoŋománu 6. beaivvi 2006 daddjojuvvo ahte ráđđehus lea fuolahan ahte ovttas ráđi lahtuin lea sámi duogáš. Muhto maŋŋelet nammademiid oktavuođas áigu departemeanta ovddalgihtii bivdit Sámedikki evttohit evttohasa.</p>
<p>Evttohus 6: Prošeakta <span type="quote">”Mánáid Viessu”</span> Konsultašuvdnačoahkkimis Mánáid- ja dásseárvoministariin juovlamánu 12. beaivvi 2006 válddii</p>
<p>Sámediggi ovdan <span type="quote">”Mánáid Viessu”</span>- prošeavtta mii lea dakkár mánáid ođđa jearahanmálle, geat leat gillán illasteami jna. Sámediggi čujuhii ahte sámi perspektiiva lea guđđojuvvon, ja ahte sámi mánáid vuoigatvuođat ja dárbbut eai leat fuolahuvvon. Danne dáhtui Sámediggi Mánáid- ja dásseárvodepartemeantta váikkuhit dasa ahte sámi mánáid vuoigatvuođat ja dárbbut vuhtiiváldojuvvojit</p>
<p>Mánáid viesu viidáset plánemis ja átnui váldimis, ja ahte biddjojit čielga rámmat dasa mo sámi mánáid, nuoraid ja bearrašiid galgá veahkehit dakkár váttis diliin.</p>
<p>Sámediggeráđđi áigu dáhttut čoahkkima Justiisa- ja politiijadepartemeanttain árvaladdan dihtii mo sámi mánáid riektesihkkarvuođa ja dárbbuid buoremusat sáhtášii vuhtiiváldit dán barggus.</p>
<p>III Jienasteapmi 43 áirasis ledje 38 čoahkis.  Dán áššis ii jienastuvvon</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>Čoahkkingirjji čállit: Liv Karin Klemetsen / Inga Margrethe Eira 19 siidu 216 siiddus</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Aili Keskitalo, áššeovddideaddji 2</p>
<p xml:lang="nob">Egil Olli</p>
<p xml:lang="nob">Ann-Mari Thomassen</p>
<p xml:lang="smn">Aili Keskitalo</p>
<p xml:lang="nno">Terje Tretnes</p>
<p xml:lang="nob">Egil Olli 3</p>
<p xml:lang="nob">Olaf Eliassen</p>
<p xml:lang="nob">Sten Erling Jønsson</p>
<p>Jánoš Trosten</p>
<p xml:lang="nob">Olaf Eliassen 4</p>
<p xml:lang="nob">Roger Pedersen</p>
<p xml:lang="deu">Anders Urheim</p>
<p xml:lang="nob">Sten Erling Jønsson</p>
<p xml:lang="nob">Ann-Mari Thomassen</p>
<p xml:lang="nob">Roger Pedersen 5</p>
<p xml:lang="deu">Anders Urheim</p>
<p xml:lang="nno">Terje Tretnes</p>
<p xml:lang="deu">Anders Urheim 6</p>
<p>Jánoš Trosten</p>
<p xml:lang="nob">Per Andersen Bæhr</p>
<p>Kirsti Guvsám</p>
<p>Johan Mikkel Sara</p>
<p>Jánoš Trosten 7</p>
<p xml:lang="nob">Per Andersen Bæhr</p>
<p>Johan Mikkel Sara</p>
<p xml:lang="nob">Sten Erling Jønsson</p>
<p xml:lang="smn">Aili Keskitalo 8</p>
<p xml:lang="smj">Isak Mathis O. Hætta</p>
<p>Jánoš Trosten</p>
<p>Johan Mikkel Sara</p>
<p xml:lang="nob">Roger Pedersen</p>
<p xml:lang="smj">Isak Mathis O. Hætta 9</p>
<p xml:lang="nob">Kirsten Appfjell Eira</p>
<p xml:lang="deu">Anders Urheim</p>
<p>Jánoš Trosten</p>
<p xml:lang="nob">Kirsten Appfjell Eira 10 Terje Tretnes 11 Marianne Balto</p>
<p>Johan Mikkel Sara</p>
<p xml:lang="nob">Marianne Balto 12 Tone Finnesen</p>
<p xml:lang="fkv">Klemet Erland Hætta</p>
<p>Jánoš Trosten</p>
<p>Johan Mikkel Sara</p>
<p xml:lang="nob">Tone Finnesen 13 Sten Erling Jønsson</p>
<p>Johan Mikkel Sara</p>
<p>Jánoš Trosten</p>
<p xml:lang="nob">Sten Erling Jønsson 14 Gunn-Britt Retter</p>
<p>Tor Mikalsen 15 Johan Mikkel Sara 16 Magnhild Mathisen 17 Aili Keskitalo 18 Tor Mikalsen 19 Josef Vedhugnes 20 Miriam Paulsen 21 Jørn Are Gaski 22 Aili Keskitalo 23 Berit Anne Gaup 24 Terje Tretnes</p>
<p>Čoahkkingirjji čállit: Liv Karin Klemetsen / Inga Margrethe Eira 20 siidu 216 siiddus 25 Marianne Balto 26 Synnøve Solbakken-Härkönen 27 Per Edvin Varsi 28 Kjersti Myrnes Balto 29 Vibeke Larsen 30 Kirsti Guvsám 31 Anders Urheim 32 Klemet Erland Hætta 33 Roger Pedersen 34 Johan Mikkel Sara 35 Terje Tretnes 36 Aili Keskitalo, áššeovddideaddji</p>
<p>VI Sámedikki mearrádus</p>
<p>Sámedikki doaibmadieđáhus váldojuvvo diehtun.</p>
<p>Ášši meannudeapmi loahpahuvvui guovvamánu 27. b. 2007 dii. 16.05</p>
<p>Čoahkkingirjji čállit: Liv Karin Klemetsen / Inga Margrethe Eira 21 siidu 216 siiddus</p>
<p>Vuođđogiella: Dárogiella</p>
<p>Ášši 03/07 Gažaldagat Sámedikkeráđđái čoahkkinortnega § 11 vuođul</p>
<p>Arkiiva</p>
<p>Arkiiváššenr. 07/496</p>
<p>Ášši meannudeapmi álggahuvvui guovvamánu 27. b. 2007 dii. 16.05</p>
<p>I Mildosat</p>
<p xml:lang="deu">Nr</p>
<p>Beaivi</p>
<p>Geas/Geasa</p>
<p>Namahus 1 20.02.07</p>
<p>Áirras Sten Jønsson, Bb sámediggejoavku</p>
<p>Sámediggeráđi politihkalaš prográmma 2 20.02.07</p>
<p>Áirras Per Edvin Varsi, Bb sámediggejoavku</p>
<p>Deanulávdegotti nammadeapmi</p>
<p>II Evttohusat ja mearkkašumit</p>
<p>Gažaldat 1, áirras Sten Erling Jønsson, Bargiidbellodaga sámediggejoavku</p>
<p>Sámediggeráđi politihkalaš prográmmas, áššis 10/07, leat 11 ulbmila evttohuvvon. Sámedikki 2007 bušeahtas lea okta bajimuš mihttomearri ja oktiibuot 43 oassemihttomeari iešguđet bušeahttakapihttaliin. 1) Vel go dát bušeahttamihttomearit leat fámus?</p>
<p>Sámedikki 2007 bušeahta kapihttalis 13 <span type="quote">”Dásseárvodoaibmabijut”</span> lea Sámediggi mearridan čuovvovaš mihttomeari: <span type="quote">“Dásseárvosaš sámi servodat”</span> 2) Maid oaivvilda Sámediggeráđđi dáinna mihttomeriin? 6. kapihttala <span type="quote">“Kultuvra”</span> mihttomearri lea <span type="quote">“Ovddidit máŋggabealát dáidda- ja kultureallima, ja sihkkarastit ahte sámit besset ieža váikkuhit sámi kulturovddideami.”</span> Dát mihttomearri lea bájuhuvvon cealkkaoasis <span type="quote">“Kultuvra”</span> 11. siiddus, sámediggeráđi politihkalaš prográmmas. 3) Maid oaivvilda Sámediggeráđđi dáinna mihttomeriin, ja mo dulko ráđđi doahpaga váikkuhit?</p>
<p>Sámediggeráđi politihkalaš prográmma kapihttala, <span type="quote">“Vuoigatvuođa vuođđu”</span>, ulbmil lea <span type="quote">“Iešmearrideapmi sámiid vuoigatvuođaid vuođul álbmogin ja álgoálbmogin”</span>. 4) Maid oaivvilda Sámediggeráđđi dáinna ulbmiliin, ja mo dulko ráđđi doahpaga iešmearrideapmi?</p>
<p>Čoahkkingirjji čállit: Liv Karin Klemetsen / Inga Margrethe Eira 22 siidu 216 siiddus 5) Manne lea doaba váikkuhus válljejuvvon sámi kultuvrra oktavuođas ja doaba iešmearrideapmi vuoigatvuođaid vuođu oktavuođas?</p>
<p>Sámediggeráđi vástádus gažaldahkii</p>
<p>Gažaldat 1. Politihkalaš prográmma ja bušeahtta leat guokte dokumeantta main lea sierralágan detáljadássi. Bušeahtta lea dokumeanta mas mihttomearit juohke doaibmabiju siskkobealde galget oainnusin dahkkojuvvot.</p>
<p>Politihkalaš prográmma mihttomearit leat eanet bajimuš dási bušeahta ektui. Sávaldat lea ahte mihttomearit bušeahtas galget leat basttálmahttojuvvon ja leat ulbmillaččat nu ahte dihto muddui sáhttá dadjat juoidá ulbmilolahusa birra go guoská ruđaid geavaheapmái.</p>
<p>Gažaldat 2. Go Sámediggeráđđi hállá dásseárvvu birra, de lea dat vuosttažettiin sohkabealdásseárvu. Dásseárvosaš sámi servodat lea servodat mas sámi nissonolbmuin ja almmáiolbmuin leat ovttalágan vejolašvuođat, vuoigatvuođat ja váikkuhanfápmu.</p>
<p>Gažaldat 3 Mihttomearri lea guovtteoasát. Vuosttaš oasis lea sáhka ahte Sámediggeráđđi háliida ovdánahttit šláddjás dáidda- ja kultureallima. Dát mearkkaša dan ahte Sámediggeráđđi galgá láhčit dilálašvuođaid nu ahte sámi álbmot galgá sáhttit doaimmahit viidát dáidda- ja kulturdoaimmaid ja searvat daidda. Vuosttamuš váikkuhangaskaoapmin dás leat sierralágan doarjjaortnegat. Sámediggeráđđi ovdánahttá sámi daidda- ja kultureallima maiddái gulahallama ja ovttasbarggu bokte eará eiseválddiiguin, nu ahte sii váldet ovddasvástádusa das mii sis lea, go guoská sámi kultuvrra ovddideapmái. Ovttasbargošiehtadusat fylkkagielddaiguin lea okta buorre ovdamearka dasa. Dasa lassin ovddida Sámediggeráđđi váikkuhanvejolašvuođa bokte ráđđehusa ektui, omd. konsultašuvdnašiehtadusa bokte, áššiid mat Sáme-diggeráđi mielas ovdánahttet šláddjás sámi dáidda- ja kultureallima. Dás lea maid oktavuohta mihttomeari nuppi oassái; sihkkarastit sámi váikkuhanfámu sámi kulturovddideames. Sámediggeráđđi háliida váikkuhanfámu ráđđehusa politihkkii dán suorggis. Ráđđehus lea lágaid ja šiehtadusaid bokte geatne-gahttojuvvon váldit ovddasvástádusa sámi kultuvrra sihkkarastimis ja viidásetovddideames Norggas.</p>
<p>Sámediggeráđđi oaivvilda ahte Ráđđehus ii sáhte dahkat dán barggu almmá ahte Sámedikkis lea váikkuhanfápmu movt dat dáhpáhuvvá. Dán sáhttá dahkat omd. konsultašuvnnaid bokte Sámedikkiin áššiin mat gusket sámi kulturovddideapmái.</p>
<p>Gažaldat 4 Dát lea dakkár gažaldat maid ii sáhte eaŋkilis vugiin vástidit, go doaba iešmearrideapmi lea váttis ja lea ovddiduvvomin. Idea álbmogiid iešmearridanvuoigatvuođas lea leamaš jurddadásis franskalaš ja amerihkálaš revolušuvnna rájes, ja lea vuolgán 1700-logu jurddašeames álbmotsorjjasmeahttunvuođa-prinsihpa hárrái. Idea lea dađistaga ovdánan álbmotrievttálaš prinsihppan mas dál lea viidát ovttamielalašvuohta, ja masa lea riikkaidgaskasaš doarjja viidát. Álbmogiid iešmearridanriekti lea dynamalaš norpma mii lea ovddiduvvomin, ja eamiálbmogiid gáibádusa iešmearrideames ferte geahččat dan olis.</p>
<p>Iešmearridanvuoigatvuohta adnojuvvo vuođđo oktasaš olmmošvuoigatvuohtan. Dát boahtá albmosii ON-lihtu ulbmilis, artihkkalis 1 nr 2. Dasa lassin boahtá prinsihppa albmosii seammalágan mearrádusain ON-konvenšuvnnas siviila ja politihkalaš vuoigatvuođaid hárrái (SP) artihkkalis 1 ja ON-konvenšuvnnas ekonomalaš, sosiálalaš ja kultuvrralaš vuoigatvuođaid hárrái (ESK) artihkkalis 1.</p>
<p>Sámediggeráđđi bidjá vuođđun ahte iešmearridanvuoigatvuohta guoská máiddái eamiálbmogiidda ásahuvvon stáhta siskkobealde. ON olmmošvuoigatvuođalávdegoddi lea ollu oktavuođain bidjan vuođđun ahte SP ja ESK artihkkalat 1 siskkildit maiddái eamiálbmogiid. Norgga ráđđehusa njealját áigodatraportta meannudettiin golggotmánus 1999, ávžžuhii Olmmošvuoigatvuođalávdegoddi Norgga ráđđehusa raporteret movt sámiid iešmearridanvuoigatvuohta SP ja ESK mielde sáhttá álggahuvvot.</p>
<p>Sisdoallu iešmearridanvuoigatvuođas ja man viidodagas dat galgá geavahuvvot demokráhtalaš stáhta</p>
<p>Čoahkkingirjji čállit: Liv Karin Klemetsen / Inga Margrethe Eira 23 siidu 216 siiddus siskkobealde, lea dattetge ain ovddiduvvomin.</p>
<p>ILO 169 artihkal 7 nanne ahte eamiálbmogiin lea vuoigatvuohta mearridit iežaset vuoruhemiid ja stivret sin ekonomalaš, sosialalaš ja kultuvrralaš ovddideami. ILO nr 169 artihkkala 7 hábmi čatnasa dan iešmearridanvuoigatvuhtii mii boahtá álbmosii oktasaš artihkkalis 1 nr 1 ON-konvenšuvnnain siviila ja politihkalaš vuoigatvuođaid, ja ekonomalaš, sosiálalaš ja kultuvrralaš vuoigatvuođaid hárrái. Vaikko ILOs nr 169 leat muhtun mearrádusat mat siskkildit osiid main lea mearkkašupmi sámi iešmearrideapmái, de ii leat riekta geavahit konvenšuvnna vuođđun sámi iešmearrideapmái álbmotrievttálaš áddejumiin. Danne go konvenšuvnnas lea sierra mearrádus artihkkalis 1 (3) mii gáržžida álbmogiid iešmearridanvuoigatvuođa.</p>
<p>Dakko ferte dattetge dárkilastit ahte ILO ieš cealká ahte ILO 169 ii movt ge oppalaččat gáržžit eamiálbmogiid iešmearridanvuoigatvuođa ja ahte dan danne sáhtášii čatnat makkár beare riikkaidgaskasaš instrumentii mii ásahivččii dahje meroštalašii dán lágan vuoigatvuođa eamiálbmogii.</p>
<p>Gažaldat 5 Doahpagis iešmearrideapmi lea oktavuohta dan juridihkalaš doahpagii mii lea čilgejuvvon vástádusas bajábealde. Dát mearkkaša ahte eamiálbmogiin alddineaset lea riekti vuoruhit ja stivret sin iežaset ovdáneami buot servodatsurggiin. Doaba váikkuhanfápmu čatnasa oktavuhtii eamiálbmoga ja stáhta gaskka ja makkár vejolašvuohta eamiálbmogiin lea váikkuhit rámmaeavttuid.</p>
<p>Gažaldat 2, áirras Per Edvind Varsi, Bargiidbellodaga sámediggejoavku</p>
<p>Deanulávdegotti nammadeapmi</p>
<p>Čuovvoleapmin finnmárkkulága kapihttalii 4 Deanu- ja Njávdánčázádaga birra lea</p>
<p>Birasgáhttendepartemeanta evttohan nammadit Deanulávdegotti, ja dán lávdegotti mandáhta. Sámediggi sáhttá ieš mearridit háliida go oassálastit dábálaš lahtuin dahje oassálastit áiciin lávdegottis. Mu mielas berre</p>
<p>Sámediggi ovddastuvvot dábálaš lahtuin dán lávdegottis.</p>
<p>Anán vuogasin ovddidit čuovvovaš gažaldaga Sámediggeráđđái:</p>
<p>Mii lea duogážin go lahtuid nammadeapmi lávdegoddái lea maŋŋonan?</p>
<p>Mo galgá Sámediggi ovddastuvvot Deanučázádatlávdegottis?</p>
<p>Sámediggeráđi vástádus gažaldahkii</p>
<p>Finnmárkkulága kapihtal 4 deattasta ahte báikegottiid olbmuin leat sierra vuoigatvuođat guollebivdui</p>
<p>Deanu- ja Njávdánčázádagas lága, dološ aiggi rájes geavaheami ja báikkálaš boares vieru vuođul.</p>
<p>Finnmárkkulága čuovvoleapmin galgá Birasgáhttendepartemeanta láhkaásahusain addit dárkilet njuolggadusaid bivddu hálddašeapmái ja čađaheapmái. Lágas boahtá ovdan ahte láhkaásahusbargu galgá dahkkojuvvot ráđđádaladettiin Sámedikkiin, guoskevaš gielddaiguin ja singuin geain leat sierra vuoigatvuođat dáid čázádagaid guolásteapmái.</p>
<p>Konsultašuvnnat leat álggahuvvon Sámedikki ja Birasgáhttendepartemeantta gaskkas dakkár lávdegotti nammadeami oktavuođas, mii galgá evttohit hálddašanortnega Deanučázádaga várás. Šattai ovttamielalašvuohta das ahte galget čađahuvvot gulaskuddamat departemeantta evtthussii ovdalgo konsultašuvnnat loahpahuvvojit. Gulaskuddanreivves lei mielddusin mandáhta- ja čoahkádusevttohus.</p>
<p>Dán evttohusas bohtá ovdan ahte Sámediggi ieš mearrida galgat go mii searvat dán lávdegoddebargui, jogo dábálaš lahtuin dahje áiciin. Sámediggi lea vuos dieđihan ruovttoluotta ahte mii dahkat oaivila oassálastimis go oaidnit mo lávdegotti čoahkádus muđui šaddá. Sámediggeráđđi navdá ahte lea jierpmálaš oassálastit lávdegoddái, eat ge mii hilggo dan vejolašvuođa ahte mii bivdit beassat searvat guvttiin áirasiin. Sámediggái aŋkke lea mearrideaddjin ahte lávdegoddi oažžu buoremus čoahkádusa ja ahte olles čázadat ovddastuvvo buoremusat.</p>
<p>Čoahkkingirjji čállit: Liv Karin Klemetsen / Inga Margrethe Eira 24 siidu 216 siiddus</p>
<p>III Jienasteapmi 43 áirasis ledje 38 čoahkis.  Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p xml:lang="nob">Replihkka 1 Sten Erling Jønsson</p>
<p xml:lang="smn">Aili Keskitalo</p>
<p xml:lang="nob">Sten Erling Jønsson</p>
<p xml:lang="smn">Aili Keskitalo 2</p>
<p xml:lang="nno">Per Edvin Varsi</p>
<p xml:lang="nno">Terje Tretnes</p>
<p xml:lang="nno">Per Edvin Varsi</p>
<p xml:lang="nno">Terje Tretnes</p>
<p>Ášši meannudeapmi loahpahuvvui guovvamánu 27. b. 2007 dii 16.25.</p>
<p>Čoahkkingirjji čállit: Liv Karin Klemetsen / Inga Margrethe Eira 25 siidu 216 siiddus</p>
<p>Vuođđogiella: Dárogiella</p>
<p>Ášši 04/07 Ođđa áššiid dieđiheapmi čoahkkinortnega § 4 vuođul</p>
<p>Arkiiva</p>
<p>Arkiiváššenr. 07/497</p>
<p>Ášši meannudeapmi álggahuvvui 27.02.07 dii. 16.25</p>
<p>I Mildosat</p>
<p xml:lang="deu">Nr</p>
<p>Beaivi</p>
<p>Geas/Geasa</p>
<p>Namahus 1 26.02.07</p>
<p>Áirras Kirsten Appfjell-Eira, Åarjel Læstoe, Sámit Mátta Norggas, Guovddášbellodat, Guovdageainnu johttisámiid lista, Sámeálbmot bellodat ja NSR` sámediggejoavku</p>
<p>Areáladuohtadeamit lullisámi boazoguohtonguovllus 2 26.02.07</p>
<p>Áirras Vibeke Larsen, BB:a sámediggejoavku</p>
<p>Sámedikki váikkuhus duodješiehtadussii 3 26.02.07</p>
<p>Áirras Vibeke Larsen, BB:a sámediggejoavku</p>
<p>Leairaskuvlafálaldaga ruhtadeapmi sámi ohppiide ferte čovdojuvvot 4 26.02.07</p>
<p>Áirras Nanna Thomassen, NSR:a sámediggejoavku</p>
<p>Sámeskuvla Loabáin 5 26.02.07</p>
<p>Áirras Miriam Paulsen NSR:a ovttasbargojoavku</p>
<p>Bohccot mat vuddjojit jámas Nordlándda- ja Rørosa ruovdemáđiin. 6 26.02.07</p>
<p>Áirras Anders Urheim, Sáme sosiálademokráhtalasj belludak</p>
<p>Luossa- ja dápmotkonsešuvnnat Moskkis, Oarjevuonas, Divttasvuona suohkanis 7 26.02.07</p>
<p>Áirras Anders Urheim, Sáme sosiálademokráhtalasj belludak</p>
<p>Sámi ovddidanfoanda – njuolggadusaid rievdadeapmi 8 26.02.07</p>
<p>Áirras Anders Urheim, Sáme sosiálademokráhtalasj belludak</p>
<p>Sámi vuoigatvuođalávdegoddi – ávžžuhus čuovvut ráhkaduvvon málle 9 26.02.07</p>
<p>Áirras Magnhild Mathisen, BB:a sámediggejoavku ja Finnmarkolistu</p>
<p>Nannet vuoigatvuođaid oahppat sámegiela ja oahppat sámegillii</p>
<p>Čoahkkingirjji čállit: Liv Karin Klemetsen / Inga Margrethe Eira 26 siidu 216 siiddus</p>
<p>II Evttohusat ja mearkkašumit</p>
<p>Evttohus 1, Åarjel Læstoe, áirras Kirsten Appfjell-Eira, Sámit Mátta Norggas, Guovddášbellodat, Guovdageainnu johttisámiid lista, Sámeálbmot bellodat ja NSR:a sámediggejoavku.</p>
<p>Areáladuohtadeamit lullisámi boazoguohtonguovllus</p>
<p>Boazodoallu lea vuođđuduvvon dasa ahte boazu guohtu váriin ja meahcis birra jagi. Boazodoallu sorjá nuppiiguin sániiguin daddjojuvvon das ahte birra jagi gávdno guohtun.</p>
<p>Dađi bahábut ii leat dilli nu Voengel Njarke boazoorohagas Norlánddas. Voengel Njarke boazoorohahkii leat maŋimuš 30 jagi čuohcan ollu duohtadeamit guohtoneatnamiin go leat leamaš elfápmohuksemat, meahccedoallu, geaidnohuksemat ja bartahuksemat. Dasa lassin rasttilda ruovdemáđi orohaga čakčaguohtoneatnamiid, ja juohke jagi šaddet stuorra vahágat go bohccot vuddjojit. Dát orohat lea</p>
<p>Norlándda orohagaid gaskkas dat mii lea eanemus massán bohccuid ruovdemáđi alde. 1976s huksejuvvui čáhcefápmorusttet geasseguohtoneatnamiid guovddáš guvlui. Dulvadeapmi dagahii dan ahte orohaga buoremus eatnamat gárte čázi vuollái. Åbjøra Kraft bealis árvvoštalle ahte dát huksen ii lean nu hirbmat vearrái, go orohagas ledje eará bievlaguohtoneatnamat nuortta bealde orohagas. 1991s rievdaduvvojedje guovlu- ja orohatrájit. Voengel Njarke orohat massii dán muddemis bievlaguohtoneatnamiid nuortta bealde. Orohat ii ožžon makkárge buhtadusa guohtoneatnamiid massima ovddas. Dát guovlu lei dat seamma guovlu maid Åbjøra Kraft geavahii huksema ággan 1976s.</p>
<p>Boazodoallofágalaš árvvoštallamat ođđa orohatrájiid oktavuođas ledje váilevaččat, man geažil šadde stuorra váikkuhusat orohaga ealáhussii. Vaikko guohtonguorahallamis 1987s garrasit ávžžuhuvvui ahte ii šat gáržžidit bievlaguohtoneatnamiid orohagas, de muddejuvvojedje guovlurájit. Váilevaš guohtoneatnamat dagahedje earret eará dan ahte bohccuide šadde parasihtat. Navdojuvvo ahte parasihtaid šaddan boahtá das go guoddeteatnamat ja geasseeatnamat leat latnjalassii.</p>
<p>Dál leat fas plánemin máŋga stuorra huksema orohagas. Dat leat; - Alpinrusttega huksen ja dasa bartaguovlu - Golleruvkedoaimmat - Bieggamillohuksen - Čáhcefápmohuksen (3 sierra huksema) - Elfámu fievrridanlinjá bieggamilloshuksemis - Ođđa elfápmo váldofievrridanlinjá Mo i Rana-Møre guovllus - Bartaguovlu</p>
<p>Dát huksemat leat plánejuvvon almmá ráđđádallama haga boazodoaluin. Huksemat gusket orohaga buot jahkeáiggiid guohtumiidda. Erenoamážit duohtaduvvo bievlaguohtun. Go orohagas dál jo váilu ollu bievlaguohtun, de dát čuohcá garrasit guovllu lullisámi boazodollui. Jus alpiidnarusttet oktan barttaiguin huksejuvvo, de dat mearkkaša ahte orohat massá ollu jahkeáiggi guohtoneatnamiin. Boađusin lea ahte boazodoallu ii ceavzze. Lea čielggas ahte dakkár boahtteáiggi geažil ballet guovllu boazodoallit mo dát čuohcá sin kultuvrii ja birgejupmái. Guohtumat váldojuvvojit dađistaga eret vaikko guovllu boazodoallu dasa ii movtge leat miehtan. Dát lea hui duođalaš, ja áibbas dohkketmeahttun. Boazodoallu vuosttalda garrasit stuorát sisabahkkemiid stáhta eatnamiidda go jo vuoigatvuođat eai leat vuos čielggaduvvon ja Sámi vuoigatvuođalávdegoddi 2 ii leat vel geargan čielggadeames sámi vuoigatvuođaid lulábealde Finnmárkku.</p>
<p>Viidáseappot muittuhit ahte dat boazodoallopolitihka ulbmilat, mat leat mearriduvvon St.dieđáhusas nr 28 <em type="italic"><span type="quote">”Nana, bissovaš boazodoallu”</span>, </em>mas čielgasit boahtá ovdan ahte ulbmil lea ovddidit ekologalaš ja ekonomalaš ceavzilis ealáhusa. Lea maiddái deattastuvvon ahte sihke ealáhusas ja eiseválddiin lea geatnegasvuohta sihkkarastit ahte resursavuođđu ii goariduvvo menddo sakka nu ahte luondu billašuvvá. Dieđáhusas lea muđui čujuhuvvon dasa man deaŧalaš boazodoallu lea ealli sámi servodaga bisuheapmái ja ovddideapmái </p>
<p>Čoahkkingirjji čállit: Liv Karin Klemetsen / Inga Margrethe Eira 27 siidu 216 siiddus sihke ekonomalaččat, sosiálalaččat ja kultuvrralaččat. Erenoamáš deaŧalaš lea dát lullisámi guovlluin gos giella ja kultuvra dál jo lea garrasit áitojuvvon.</p>
<p>Sámediggi berre farggamusat váldit ovdan dán ášši guoskevaš suohkaniiguin, Statskog:in, ja eará guovddáš eiseválddiiguin sihkkarastin dihtii boahtteáiggi boazodoalu guovllus.</p>
<p>Evttohus 2, áirras Vibeke Larsen, BB:a sámediggejoavku</p>
<p>Sámedikki váikkuhus duodješiehtadussii</p>
<p>Sámedikki ja duodjeorganisašuvnnaid ealáhusšiehtadus lea doaibman jagi ja ođđa šiehtadus lea sohppojuvvon 2007 várás. Dat lea leamaš hui ávkkálaš duojáriidda. Dattetge livččii buorre duodješiehtadusa sisdollui jus beasašii buktit evttohusaid šiehtadussii. Dan ii beasa dahkat nu mo dál dahkkojuvvo duodješiehtadus.</p>
<p>Bargiidbellodaga sámediggejoavku ávžžuha Sámediggeráđi váikkuhit dasa ahte Sámedikki dievasčoahkkin beassá ovddidit evttohusaid duodješiehtadussii, ovdalgo ođđa šiehtadusa soahpamušat álggahuvvojit</p>
<p>Evttohus 3, áirras Vibeke Larsen, BB:a sámediggejoavku</p>
<p>Leairaskuvlafálaldaga ruhtadeapmi sámi ohppiide ferte čovdojuvvot</p>
<p>Sámedikki mihttomearrin lea oainnusin dahkat ja ovdánahttit sámegiela. Okta oassi sámegiela ovdánahttimis lea fuolahit ahte rekrutteren lea buorre gielaid geavaheapmái, maiddái olggobealde sámegiela hálddašanguovllu. Ollu báikkiin riikkas leat vánhemat válljen oahpahusa sámegielas mánáidasaset, vaikko sii ieža eai hálage sámegiela dahje sis ii leat ealli sámegiella doarjjan beaivválaš eallimis.</p>
<p>Mánáide geat lahkonit nuoraidskuvlaceahki, lea šaddamin dat dáhpi ahte sii heitet váldimis oahpahusa sámegielas sierra sivaid geažil. Ii sáhte čiehkat ahte nuorat geain ii leat ealli giellabiras báikkálaš servodagas, álkidit sáhttet massit movtta joatkit oahpahusain sámegielas. Okta váikkuhangaskaoapmi proseassas sámegielagiid rekrutterema sihkkarastimiin, sáhttá leat ahte fuolahit dáid ohppiide dakkár sámi leairaskuvlafálaldaga, mii lea sámegielat birrasis. Ja dán lágan leairaskuvlafálaldagaid bokte sáhttá oainnusain dahkat ealli giela maiddái olggobealde skuvlla, ja dieinna lágiin movttidahttit nuoraid joatkit sámegiela oahpahusain.</p>
<p>Danne lea sávahahtti ahte Sámediggeráđđi geahčada dán lágan váikkuhangaskaoami ja gulahallamiin eiseválddiiguin gávdná čovdosa dán lágan fálaldaga ruhtadeapmái.</p>
<p>Evttohus 4, áirras Nanna Thomassen, NSR:a sámediggejoavku</p>
<p>Sámeskuvla Loabáin</p>
<p>Sámeskuvllas Loabáin leat maŋimuš jagiin geahppánan oahppit. Sivvan dasa lea earret eará dat go muhtun vánhemat leat válljen fárrehit mánáid eará skuvllaide. Lea ágga heađástuvvat sámeskuvlla boahtteáiggi hárrái, ja barggu hárrái suodjalit ja ealáskahttit sámegiela. Deaŧalaš lea ahte dán guovllu sámi ohppiide lea buorre fálaldat.</p>
<p>NSR sámediggejoavku bivdá danne Sámediggeráđi váikkuhit dan ahte gávdno dohkalaš čoavddus mainna gozihuvvo sámi ohppiid dárbu Loabáin.</p>
<p>Čoahkkingirjji čállit: Liv Karin Klemetsen / Inga Margrethe Eira 28 siidu 216 siiddus</p>
<p>Evttohus 5, áirras Miriam Paulsen, Norgga Sámiid Riikasearvi, Årjel læstoe, Sámit Mátta-Norggas, Johttisámiidlistu ja Guovddášbellodat</p>
<p>Bohccot mat vuddjojit jámas Nordlándda- ja Rørosa ruovdemáđiin.</p>
<p>NSRa ovttasbargojoavkku mielas lea šallošahtti go nu ollu bohccot vuddjojit jámas juohke jagi</p>
<p>Nordlándda- ja Rørosa ruovdemáđiin.</p>
<p>Ohpihii leat dán dálvve togat vuodján jámas sarváid ja bohccuid Nordlándda- ja Rørosa ruovdemáđiin. Máŋgii leat eallit báhcán bealleheggii, maŋŋá go toga lea mannan viiddáseappot. Dát dagaha ahte eallit gillájit máŋggaid diimmuid ovdalgo goddojuvvojit.</p>
<p>Ođđajagi rájes lea dát šaddan stuorát váttisvuohtan, maŋŋágo ii leat šat lohpi atnit vearjjuid toga fárus. Dás čujuhit dasa ahte ii leat lohpii vearjolága mielde fievrridit vearjjuid togas.</p>
<p>NSRa ovttasbargojoavku oaivvilda ahte lea dehálaš ahte NSB ja Jernbaneverket bargaba ovttas guovlluid boazosápmelaččaiguin, gávdnat čovdosiid mat dagahit ahte bohccot eai vuddjo jámas.</p>
<p>NSRa ovttasbargojoavku diehtá ahte lea leamaš dán dálvve gaskaboddasaš čoavddus mo goddit roasmmohuvvan bohccuid. Muhto dát ii leat dohkalaš čoavddus boazodollui.</p>
<p>NSRa ovttasbargojoavku bivdá sámediggeráđi loktet ášši stáhta eiseváldiide farggamusat, sihkkarastin dihte geahpedit daid bohccuid logu mat vuddjojit jámas Nordlándda- ja Rørosa ruovdemáđiid alde, ja gávdnat dohkalaš čovdosiid mo johtileamus lági mielde sáhttá goddit roasmmohuvvan bohccuid.</p>
<p>Evttohus 6, áirras Anders Urheim, Sáme sosiálademokráhtalasj belludak</p>
<p>Luossa- ja dápmotkonsešuvnnat Moskkis, Oarjevuonas, Divttasvuona suohkanis</p>
<p>Čujuhan dievasčoahkkináššái 51/05 ja mielddistuvvon ođđajagimánu 29. b. 2007 beaiváduvvon reivii</p>
<p>Guolástus- ja riddodepartemeanttas Oarjevuona siidda-/ássanráđđái, ja mielddistuvvon beavdegirjái álbmotčoahkkimis Moskkis guovvamánu 20. b. 2007. Sámediggeráđđi lea ávžžuhuvvon, gč. 31.10.05 beaiváduvvon reivve, veahkehit sámi báikegoddeálbmoga ja deaivvadit singuin dan oktavuođas go nuvttá addojuvvon luossa- ja dápmotbiepmankonsešuvnnaid konsešuvdnaeavttut Moskkis eai leat ollašuhttojuvvon. Dasa ii leat Sámediggi dán rádjái mieđihan.</p>
<p>Namuhuvvon dokumeanttas (álbmotčoahkkima beavdegirjjis) boahtá ovdan ahte dadjat jo olles sámi álbmot ávžžuha garrasit Sámedikki váikkuhit dasa ahte konsešuvdnaoažžu ollašuhttá daid lohpádusaid mat lea addojuvvon dáid biepmankonsešuvnnaid juolludeami oktavuođas. Dán guovtti konsešuvnna árvu lea meroštallojuvvon 10 miljon ruvdnosažžan.</p>
<p>Otná beaivvi rádjai diehtit ahte konsešuvdnaeaiggát lea dušše addán uvssa gili skuvlii, árvu 10 000 ru, ja dorjon skuvlamátkki, árvu 3 500 ru. Eanet go dan ii dieđe álbmot makkár doaibmabijut galggašedje leat álggahuvvon. Konsešuvdnaeaiggáda iežas lohpádusat biddjojuvvojit mielddusin áššái, mas geatnegasvuođat ja lohpádusat leat vižžojuvvon njuolgga konsešuvdnaeaiggáda iežas ohcamis, mas justa dát lohpádusat (ohcan) ledje vuođđun dasa ahte aiddo dát konsešuvnnat juolluduvvojedje dán konsešuvdnaeaiggádii.</p>
<p>Guolástus- ja riddodepartemeantta 29.01.07 beaiváduvvon reivves boahtá ovdan ahte eavttut leat ođđasis ja dárkilit árvvoštallojuvvon dán guovtti luossakonsešuvnnajuolludeami oktavuođas fitnodahkii Musken</p>
<p>Laks AS. Čuoččuhuvvo viidáseappot ahte dieđuid lea viežžan Guolástusdirektoráhtas ja Nordlándda guovllukantuvrras, ja ahte leat dollojuvvon čoahkkimat guovllukantuvrra ja Musken Laks AS gaskkas čielggadan dihtii guđiid doaimmaid fitnodat lea álggahan Moskkis.</p>
<p>Čoahkkingirjji čállit: Liv Karin Klemetsen / Inga Margrethe Eira 29 siidu 216 siiddus</p>
<p>Sámi báikegoddeálbmogii ii leat oahpis guđeláhkái dát galggašii leat dahkkojuvvon, ja váilevaš lohpádusollašuhttin vásihuvvo ollugiidda ahte dat leat Oarjevuonain ávkkástallan, mas konsešuvnnat juolluduvvojedje julevsápmelaččaid namas – aiddo danne vai oažžu dáid konsešuvnnaid.</p>
<p>Danne lea mearrideaddji deaŧalaš ahte Sámediggi ja almmolaš eiseválddit, Divttasvuona suohkan, ja sámi báikegoddeálbmot beassá diehtit man ala dat árvvoštallamat leat vuođđuduvvon, maidda GRD čujuha. Guđe árvvoštallamiid departemeanta bidjá vuođđun, ja guđe dokumeanttaide čujuhuvvo vuođđun departemeantta loahppajurdagiidda, ferte boahtit albmosii ja šaddat almmolažžan.</p>
<p>Čujuhuvvo sierra láhkaásahusaide maid Guolástusdepartemeanta lea mearridan geassemánu 21. b. 2002, mas daddjojuvvo § 1 ahte láhkaásahus galgá váikkuhit nannet julevsámi servodaga Moskkis Divttasvuona suohkanis. Láhkaásahusa mearrádusaid mearkkašumiin čujuhuvvo § 1 Ulbmilat ahte guovtti konsešuvnna juolludeami ulbmil Divttasvuona suohkanis, lea nannet julevsámi servodaga Moskkis. Juolludeami áigumuš lea váikkuhit dasa ahte vuođđuduvvojit bistevaš ja sihkkaris bargosajit Moskkiservodahkii. Seammás galgá vuođđudeapmi váikkuhit nannet ássama ja ovdáneami viidáseappot vái dán láhkai bisuhivččii ja ovddidivččii muđui rašis julevsámi kultuvrralaš ja gielalaš birrasa.</p>
<p>Sámediggi ávžžuhuvvo garraseamos lági mielde oažžut luvvejuvvot daid dokumeanttaid/raporttaid mat leat dollojuvvon eret almmolašvuođas dál, dahkat dáid almmolažžan, ja gozihit ahte dat lohpádusat mat addojuvvojedje dán guovtti konsešuvnna juolludeami oktavuođas, ollašuhttojuvvojit dalán.</p>
<p>Evttohus 7, áirras Anders Urheim, Sáme sosiálademokráhtalasj belludak</p>
<p>Sámi ovddidanfoanda – njuolggadusaid rievdadeapmi</p>
<p>Ávžžuhit ahte Sámediggi rievdada Sámi ovddidanfoandda (SOF) njuolggadusaid, nu ahte foanda šaddá eanet daid várás geat duođai berrejit leat oažžun: sámi álbmot Norgga bealde. Ávžžuhit ahte Sámediggi heaittiha eavttu <em type="italic">geografalaš doaibmaguovllut </em>ja sadjái bidjá <em type="italic">ulbmil, </em>ja ahte sámit galget vuoruhuvvot ruđaid juohkima oktavuođas foanddas </p>
<p>Evttohus 8, áirras Anders Urheim, Sáme sosiálademokráhtalasj belludak</p>
<p>Sámi vuoigatvuođalávdegoddi – ávžžuhus čuovvut ráhkaduvvon málle</p>
<p>Sámediggi ja Birasgáhttendepartemeanta leat ovddit jagiin bidjan bargolávdegotti buktit evttohusa movt julevsámi beroštusat galget sihkkarastojuvvot nu gohčoduvvon <span type="quote">”Divtasvuona-Hellemo guovllus”</span>.</p>
<p>Nationála lávdegoddi julevsámi guovllu geavaheami ja suodjaleami hárrái gárvvistii barggus juovlamánus 2005, mas ovdanbohtet ovttajienalaš rávvagat lávdegottis movt sámi beroštusat galget gozihuvvot ja sihkkarastojuvvot.</p>
<p>Nationála lávdegotti bargoraporta siskkilda evttohusa movt organiseret viidáset barggu, čielggadan-prográmma ja plána ovddosguvlui. Raportta lea ráhkadan bargojoavku mas ledje lahtut julevsámi birrasis, guoskevaš gielddain ja Norlándda fylkkas. Bargojoavku lea čohkkejuvvon Sámedikki ja Birasgáhtten-departemeantta ávžžuhusain.</p>
<p>Birasgáhttenministár ja várrepresideanta oaččuiga cuoŋománu 18. b. 2006 raportta dan birra movt bargu</p>
<p>Divtasvuona-Hellemobotn geavaheami ja suodjaleami sihkkarastimiin galggai ovdánit viidáseappot.</p>
<p>Raportta geigen symbolisere ahte dán deaŧalaš luondduguovllu sihkkarastinbarggus julevsámi ássamiin ja kulturárbevieruiguin lea nationála faggi, ja adnojuvvo deaŧalažžan sámi vuoigatvuođaid sihkkarastin-barggus, geahča 18.04.06 mannosas oktasaš preassadieđáhusa Sámedikkis ja Birasgáhttendepartemeanttas.</p>
<p>Lávdegotti konklušuvnnat leat earret eará geografalaš juohkin kategoriseremiin “kategoriija I ja kategoriija</p>
<p>II”-guovllut, mas sámit hálddašanorgánaid čoahkádusain leat nuppis eanetlogus ja nuppis fas unnitlogus.</p>
<p>Čoahkkingirjji čállit: Liv Karin Klemetsen / Inga Margrethe Eira 30 siidu 216 siiddus</p>
<p>Sámediggi ávžžuha ásahit gulahallama Sámi vuoigatvuođalávdegottiin, ja evttohit ahte dát málle lea heivvoleamos viidáset barggus, ovdalgo Sámi vuoigatvuođalávdegoddi II ovddida loahpalaš árvalusas.</p>
<p>Evttohus 9, áirras Magnhild Mathisen, BB:a sámediggejoavku ja Finnmarkolistu</p>
<p>Nannet vuoigatvuođaid oahppat sámegiela ja oahppat sámegillii</p>
<p>Duogáš:</p>
<p>Mánáide geain lea sámi duogáš sáhttá lága mielde gáibidit sámegieloahpahusa. Mii oaidnit ahte sámegiella lea jávkame issoras johtilit dain guovlluin mat eai leat guovddáš sámi guovllut. Lea čájehuvvon ahte dáruiduhttin lea leamaš erenoamáš garas dain guovlluin gos leat hállan sihke sámegiela ja suomagiela.</p>
<p>Ollu gielddain ii doaimma sámegieloahpahus dohkalaččat. Ferte viežžat mánáid eret eará dehálaš fágain vai sii ožžot sámegieloahpahusa. Lea juohke skuvlla iežaset dáhtu duohken makkár diimmuin ja fágain galget dasa váldit návccaid. Olluhat mis hálidivččiimet iežamet mánáid beassat oahppat sámegiela. Muhto doppe gos skuvla áigu váldit dasa omd matemathikkadiimmuin, doppe šaddet váhnemat hui eahpádussii go eai dieđe makkár fágaid sii galget vuoruhit. Jos mánná bártida matematihkain, de lea čielggas goabbá fága šaddá eret. Sámegiella diehttelasat vuoittahallá. Ollu váhnemat njulgestaga vuollánišgohtet go oidnet ahte moivi ja eahpečielggasvuohta lea sámegieloahpahusa váldosisdoallu.</p>
<p>Sámegielat fágan orrot duohtadilis leamen skuvlla árvvuheamos fágat. Dasa soaitá sivvan sihke diehtemeahttunvuohta dan vuoigatvuođa dáfus mii juohke oahppis lea oahpahuslága vuođul, ja man dehálaččat sámegielat leat sámi kultuvrii ja iešdovdui.</p>
<p>Sámediggi ferte danne leat čielgaset váikkuheaddji skuvlapolitihkas vai sámegielaid árvu norgga skuvllan bajiduvvošii, ea ea diehtojuohkimiin ja bargame dan badjelii vai sámi giellaguovddážat ja sámeskuvllat, maiddái hálddašanguovllu olggobealde, šattašedje ressuršaskuvlan ja gelbbolašvuođaguovddážin norgga oahpahusásahussii.</p>
<p>Šaddá stuora váttisvuohtan sámegielaide ja kultuvrii jos Sámediggi ii vuorut buorebut dan barggu mii ferte bargojuvvot vai juohkehačča vuoigatvuohta oažžut sámegieloahpu sihke vuođđoskuvllas ja joatkkaskuvllas, beroškeahttá das gos son orru.</p>
<p>Oahpahuslágas kapittalis 13.1 refererejuvvo:</p>
<p>Kapittel 13. Suohkaniid, fylkasuohkaniid ja stáda ovddasvástádus <em type="bold">§ 13-1 </em>. </p>
<p><em type="italic">Suohkanis lea geatnegasvuohta addit vuođđoskuvlaoahpu ja earenoamášpedagogogalaš veahki. </em></p>
<p>Suohkan galgá ollašuhttit vuoigatvuođa mii buot suohkana ássiin lea dán lága mielde oažžut vuođđoskuvlaoahpu ja earenoamášpedagogalaš veahki. Ovddasvástádus ii guoskka ohppiide ja earáide geaidda fylkasuohkanis lea ovddasvástádus § 13-2 ja 13-3 a mielde.</p>
<p>Ovttaskas dilálašvuođain sáhttá departementa ráhkadit ásahus dahje eaŋkil mearrádusain mearridit gean galgá rehkenastit suohkana fásta ássin, ja movt galgá buhtadit goluid mat eará suohkanii leat vuođđoskuvlaoahpaheapmái.</p>
<p>Almmolaš vuođđoskuvllat galget leat suohkana skuvllat. Earenoamáš oktavuođain sáhttá stáda dahje fylkasuohkan jođihit vuođđoskuvllaid. Departementa galgá dohkkehit fylkasuohkan skuvlla oamasteaddjin.</p>
<p>Suohkanhálddahusas galgá leat bajimus dási skuvlafágalaš gelbbolašvuohta.</p>
<p>Oahpahuslága láhkačállosis §1.1 čujuhuvvo: <em type="bold">§ 1-1. </em></p>
<p><em type="italic">Vuođđoskuvlla oahpahus </em></p>
<p>Vuođđoskuvllas galgá oahpahus heivehuvvot oahpahusráhkadusa Máhttoloktema mielde. Máhttoloktemis lea oahppoplána oppalaš oassi, oahpahusa prinsihpat, fágaid oahppoplánat ja fága- ja diibmojuohkin.</p>
<p>Vuosttaš čuoggás eai lohkko dát:</p>
<p>Čoahkkingirjji čállit: Liv Karin Klemetsen / Inga Margrethe Eira 31 siidu 216 siiddus b) Oahppit sámi ássanguovlluin,čuj. oahpahuslága § 6-1 mielde, galget oažžut oahpahusa oahpahusplánaráhkadusa Máhttoloktema mielde. Nu lea maiddái ohppiide geat ožžot sámegieloahpahusa sámi guovlluid olggobealde, čuj. oahpahuslága § 6-2 nuppi lađđásii. c) Oahppit geat ožžot sámegieloahpahusa sámi guovlluid olggobealde galget muđui oažžut oahpahusa</p>
<p>Kunnskapsløftet-plánaráhkadusa mielde, muhto galget čuovvut sámi plánaráhkadusa Máhttoloktema sámegiela oahpahusas.</p>
<p>Evttohus:</p>
<p>Sámediggeráđđi galgá váikkuhit dan guvlui ahte oahpahusláhka čuvvojuvvo vai oahppit ožžot dan oahpahusa masa sis lea vuoigatvuohta lága mielde.</p>
<p>Lea maiddái dehálaš nannet bearráigeahču vai váilevašvuođat fuomášuvvojit. Bearráigeahččit fertejit dávjjit oahppaladdat skuvllaid ja sin bargu galgá čavgejuvvot.</p>
<p>Skuvlaeaiggáda ovddasvástádus dat lea, nu go fylkkagielddaid, gielddaid ja stáhta, bearráigeahččat ahte oahppit geat válljejit oahpahusa sámegielas ja sámegillii ožžot dan fálaldaga mii galgá addot sidjiide oahpahuslága kap. 13.1. ja §1.b ja c láhkaásahusa mielde.</p>
<p>III Jienasteapmi 43 áirasis ledje 33 čoahkis. Jienasteapmi čađahuvvui čuovvovaš vuoru mielde:</p>
<p>Čoahkkinjođihangotti evttohus: Ođđa áššit 1-9 sáddejuvvojit Sámediggeráđđái meannudeapmái. Čoahkkinjođihangotti evttohus mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Kirsten Appfjell Eira 2 Vibeke Larsen 3 Johan Mikkel Sara 4 Vibeke Larsen 5 Nanna Thomassen 6 Miriam Paulsen 7 Anders Urheim</p>
<p xml:lang="nob">Ann-Mari Thomassen</p>
<p xml:lang="deu">Anders Urheim 8 Anders Urheim</p>
<p xml:lang="fkv">Klemet Erland Hætta</p>
<p xml:lang="nob">Ann-Mari Thomassen</p>
<p xml:lang="deu">Anders Urheim 9 Anders Urheim</p>
<p>Johan Mikkel Sara</p>
<p xml:lang="deu">Anders Urheim</p>
<p>Čoahkkingirjji čállit: Liv Karin Klemetsen / Inga Margrethe Eira 32 siidu 216 siiddus 10 Magnhild Mathisen</p>
<p xml:lang="smn">Aili Keskitalo</p>
<p xml:lang="fkv">Klemet Erland Hætta</p>
<p xml:lang="nno">Magnhild Mathisen</p>
<p>VI Sámedikki mearrádus</p>
<p>Ođđa áššit 1-9 sáddejuvvojit Sámediggeráđđái meannudeapmái.</p>
<p>Ášši meannudeapmi loahpahuvvui 27.02.07 dii. 17.45.</p>
<p>Čoahkkingirjji čállit: Liv Karin Klemetsen / Inga Margrethe Eira 33 siidu 216 siiddus</p>
<p>Vuođđogiella: Dárogiella</p>
<p>Ášši 05/07 Sámedikki jahkedieđáhus 2006</p>
<p>Arkiivaáššenr.. 06/420406 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 16.01.07</p>
<p xml:lang="est">R 004/07</p>
<p>Plána- finánsalávdegoddi 15.-16.02.07 001/07</p>
<p>Sámedikki dievasčoahkkin 27.02. - 2.03.07 05/07</p>
<p>Ášši meannudeapmi álggahuvvui 28.02.07 dii. 09.00</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1 16.01.07</p>
<p>Sámediggeráđđi</p>
<p xml:lang="est">R 004/07</p>
<p>II Evttohusat ja mearkašumit</p>
<p>Sámediggeráđi mearrádusárvalus lávdegoddái</p>
<p>Sámediggi dohkkeha Sámediggeráđi evttohusa 2006:a jahkedieđáhussii.</p>
<p>Sámediggi</p>
<p>Sámediggi lea sámiid álbmotválljen orgána Norggas ja dasa válljejit sámit sámiid. Sámedikkis lea dál viđát válgaáigodat. Dán áigodagas leat Sámedikkis ovtta mađe nissonolbmot ja almmáiolbmot. Sámi parlameantan galgá Sámediggi bargat oktasaš sámi identitehta suodjalemiin ja ovddidit ja hukset sámi servodaga.</p>
<p>Sámi álbmogii alccesis galgá addojuvvot vuoigatvuohta ja vejolašvuohta láhčit eavttuid ja meroštallat dárbbuid boahtteáiggis. Dát mearkkaša dan ahte stáhta Norga ollásit dohkkeha sámiid vuođđo iešmearridanvuoigatvuođa álbmogin ja eamiálbmogin Norggas.</p>
<p>Čoahkkingirjji čállit: Liv Karin Klemetsen / Inga Margrethe Eira 34 siidu 216 siiddus</p>
<p>Norgga stáhta lea vuođđuduvvon guovtti álbmoga eatnamiidda, sápmelaččaid ja norgalaččaid. Dát bidjá sámi álbmoga erenoamáš dillái Norgga eamiálbmogin. Min vuoigatvuođat go leat sápmelaččat, álbmot ja eamiálbmot mas lea sierra kultuvra, leat min bajimuš dási politihka ja min višuvnna guoddit sámi servodaga ektui.</p>
<p>Dásseárvu</p>
<p>Sámediggi lea 2006s bargan aktiivvalaččat dásseárvvuin. Sámediggeráđđi ovddidii guovvamánus 2006 dásseárvopolitihkalaš čilgehusa Sámediggái. Čilgehusas biddjojuvvojedje guovddážii muhtun áŋgiruššansuorggit dásseárvvu siskkobealde. Dat ledje earret eará suorggit nugo válgaovddastus, dárbu dutkat ja ráhkadit statistihkaid, nissonolbmuid searvadahttin resursahálddašeamis, iešmearridanvuoigat-vuohta maiddái iežas goruda badjel, veahkaválde- ja vearredahkoproblematihkka, ealáhusovddideapmi ja sohkabealit.</p>
<p>Sámediggi lea bargan aktiivvalaččat gulahallama buoridemiin sámi organisašuvnnaiguin ja lea doallan čoahkkimiid guvttiin nissonorganisašuvnnain ja dievdoservviin Dievddut. Čoahkkimiid ulbmilin lea leamaš oažžut árvalusaid organisašuvnnain hástalusaide mat leat dásseárvvu siskkobealde ja ovttas gávnnahit prošeavttaid mat sáhtášedje ovdánahttit dásseárvvu sámi servodagas.</p>
<p>Sámediggi lea 2006s šiehttan ovttasbarggu Sámi NissonForumiin davviriikkalaš sámi dásseárvokonferánssa čađahit. Konferánsa dollojuvvo cuoŋománus 2007. Stivrenjoavkkus leat Sámi NissonForuma, Sáráhká,</p>
<p>Dievddut searvvi, Sámedikki nuoraidpolitihkalaš lávdegotti ja Sámedikki ovddasteaddjit. Sámediggi bargá maid dán oktavuođas ovttas Mánáid- ja dásseárvodepartemeanttain vai ráhkaduvvo strategiijadokumeanta konferánsii. Danne vai buorebut sihkkarastojuvvošii konferánssa čuovvoleapmi.</p>
<p>Sámediggi lea 2006s álggahan barggu heivehit dásseárvvu áššemeannudeamis. Guokte seminára leat dollojuvvon fáttá birra.</p>
<p>Ovttasbargu</p>
<p>Sámedikki guovdilis bargun lea ovddidit eamiálbmotáššiid sihke našuvnnalaččat ja riikkaidgaskasaččat.</p>
<p>Báikkálaš, guovllulaš ja riikkaidgaskasaš aktiivvalaš ovttasbarggu bokte sáhttá Sámediggi leat mielde váikkuheamen ahte eamiálbmotdimenšuvdna gozihuvvo.</p>
<p>Báikkálaš dásis lágida Sámediggi juohke jagi gieldakonferánssa. Fáddán 2006 konferánssas gielddaiguin ja fylkkagielddaiguin lei dat dieđihuvvon hálddašanođastus. Dán konferánssas ledje guovddáš áššin dat vejolaš váikkuhusat mat ođastusas sáhttet šaddat Sámediggái, gielddaide ja fylkkagielddaide sámi guovlluin. Jos šaddet ođđa ja stuorra regiovnnat, de lea das deaŧalaš oktiiortnerolla gielddaid, stáhta ja ealáhusaid ektui. Dát eaktuda ahte sihke váldi, gelbbolašvuohta ja váikkuhangaskaoamit addojuvvojit geavahussii čoavdit daid suorgedoaimmaid mat galget sirdojuvvot.</p>
<p>Guovllulaš ovttasbargu</p>
<p>Sámedikki guovllupolitihka bajimuš mihttomearri lea doalahit ássanminstara váldodovdomearkkaid ja sihkkarastit dássásaš eallineavttuid sámi álbmogii. Go dán mihttomeari galgá juksat, de lea dárbu ahte gávdnojit stabiila ja einnostahtti rámmaeavttut sámi guovlluin. Ovttasbargošiehtadusat fylkkagielddaiguin leat gaskaoapmin sihkkarastit eanet stabiila ja einnostahtti rámmaeavttuid. 2006s lea Sámediggi bargan daid ovttasbargošiehtadusaid čuovvolemiin maid Sámediggi lea dahkan ovdal go jahki álggii. Dasto lea bargu gárvvistit ovttasbargošiehtadusa Norlándda fylkkagielddain leamaš guovddážis. Dát šiehtadus mearriduvvui Sámedikkis 2006 čakčamánus ja Norlándda fylkkadikkis 2006 golggotmánus. Buot fylkkagielddaiguin leat dollojuvvon čuovvolančoahkkimat 2006s ja oktilaččat bargojuvvo buot šiehtadusaid čuovvolemiin. Ovttasbargu Sámedikki ja fylkkagielddaid gaskka lea dađistaga ovddiduvvon ja Sámedikki oainnu mielde lea dát ovttasbargu hui deaŧalaš. Sámediggi lei 2006s ráddjen sierra ruđaid daid prošeavttaid čuovvoleapmái mat čatnasit ovttasbargošiehtadusaide.</p>
<p>Čoahkkingirjji čállit: Liv Karin Klemetsen / Inga Margrethe Eira 35 siidu 216 siiddus</p>
<p>Ovddidanprográmma sámiid diliid birra joatkkaskuvllain lea okta áŋgiruššansuorgi mas Sámedikkis leat buorit vásihusat. Prošeakta <span type="quote">”Sámi kulturmáhtolašvuohta Romssa joatkkaskuvllain”</span> lea ovttas-bargoprošeakta Sámedikki ja Romssa fylkkagieldda gaskka. Prošeakta ruhtaduvvui ovttasbargošiehtadusaid ruđaiguin ja loahpahuvvui 2006 guovvamánus. Prošeakta lea mielddisbuktán dan ahte eanet joatkkaskuvllat</p>
<p>Romssas barget máhtolašvuođa vuođul sámi ávdnasiiguin. Sámediggi attii 2006 golggotmánus ruđaid dakkár prošeavttaid joatkimii main maiddái fidnofágalaš skuvllat leat ulbmiljoavku.</p>
<p>Ráđđehus lea 2006s bargan stuorradiggedieđáhusain ođđa regiovnnaid doaimmaid birra, ja dat ovddiduvvui 2006 juovlamánus. Sámediggeráđđi lea hálddašanođastusa oktavuođas leamaš mielde proseassas ráđđehusain hálddašanođastusa sisdoalu birra. Sámediggi meannudii prinsihpalaš vuođuin hálddašanođastusa dievasčoahkkimis čakčamánus ja dan ovddabealde dollojuvvui miniseminára Sámedikki áirasiidda hálddašanođastusa birra. Mearrádus biddjojuvvui vuođđun vuosttaš konsultašuvnnain gieldaministtariin golggotmánus.</p>
<p>Sámediggi lea ádden nu ahte áššeoasálaččaid gaskka lea ovttaoaivilvuohta das ahte Sámedikki sajádat ii galgga láivuduvvot. Dat galgá sihkkarastojuvvot lága bokte dahje gonagaslaš resolušuvnna rievdadusa bokte vai dat váldi mii Sámedikkis dál lea konsultašuvdnašiehtadusa bokte guoská maid regiovnnaide. Go konkrehta doaibmasirdinevttohusat leat ovddiduvvon, de galget čađahuvvot duohta konsultašuvnnat.</p>
<p>Dasto galget sihke regiovnnat ja Sámediggi doaibmasirdimiin oažžut ollislaš buhtadusa doaimmaid ovddas maid váldet badjelasaset. Sámediggi vuordá ahte Stuorradiggi hálddašanođastusa čuovvoleamis váldá vuhtii daid mearkkašumiid mat ovdanbohtet bajábealde.</p>
<p>Sámediggi oaivvilda ahte konsultašuvdnaprosedyrat eai leat čuvvojuvvon proseassas nu mot lea čállon stuorradiggedieđáhusas. Danne go das eai leat čuvvojuvvon ollislaš diehtojuohkima ja prinsihpaid eavttut ahte konsultašuvnnaid áššeoasálaččat galget rahčat dan badjelii ahte boahtit ovttaoaivilii. Sámediggi ii leat ožžon duohta áddejumi áššiid sisdoalus ii ge leat ožžon vástádusa buot daid árvalusaide maid Sámediggi lea addán stáhtaráđđái.</p>
<p>Sámi ovttasbargu</p>
<p>Sápmelaččaide, njealji riikka álbmogin, lea ovttasbargu riikkarájiid rastá deaŧalaš. Sámi parlamentáralaš ráđđi (SPR) lea deaŧalaš gaskaoapmin ovddideamis ovttasdoaibmama Suoma, Ruoŧa ja Norgga sámedikkiid gaskka dakkár áššiin mat gusket sápmelaččaide máŋgga stáhtas dahje sápmelaččaide oktan álbmogin.</p>
<p>Ruošša beale sápmelaččat leat bistevaš oassálastin. Sámi parlamentáralaš ráđđi lea deaŧalaš orgánan davviriikkalaš ovttasbarggus, ja das lea deaŧalaš doaibma riikkaidgaskasaččat. Jagis 2006 lea Suoma beale</p>
<p>Sámedikkis leamaš presideantadoaibma, ja nu maiddái čállingoddedoaibma. 2007 guovvamánus váldá</p>
<p>Norgga beale sámediggepresideanta badjelasas presideantadoaimma. Norgga beale Sámedikkis lea dalle čállingoddedoaibma.</p>
<p>Sámi parlamentáralaš ráđđi lea 2006s earret eará bargan Davviriikkalaš sámekonvenšuvnnain, sohkabeliid gaskasaš dásseárvvuin, ONa eamiálbmotjulggaštusain, ja maiddái nannemin ovttasbarggu EUin.</p>
<p>Davviriikkalaš sámekonvenšuvdna Davviriikkalaš sámekonvenšuvnna evttohus geigejuvvui sámeministariidda ja sámediggepresideanttaide 2005 golggotmánus. Dan rájes lea evttohus seamma áiggis leamaš gulaskuddamis sihke Suomas, Norggas ja Ruoŧas. Gulaskuddancealkámušaid čoahkkáigeassu ovddiduvvui Davviriikkaid ámmátolbmoorgánii 2006 čakčamánus. Sámediggi lea meannudan ášši ja dohkkehan áššedovdijoavkku evttohusa. Sámeministarat ja sámediggepresideanttat leat dovddahan ovttamielalašvuođa das ahte joatkit Davviriikkalaš sámekonvenšuvnna barggu, álggos vuos gulaskuddančuovvolemiin našuvnnalaččat ja vejolaš váikkuhussuokkardemiiguin. Lotnolas raporteren, dieđuid lonohallan ja oktiiordnen dáhpáhuvvá sámeáššiid davviriikkalaš ovttasbarggu rámmaid siskkobealde. Ministariid ja presideanttaid áigumuš lea ahte riikkat boahtte oktasaš čoahkkimii 2007 čavčča galggaše čielggadan oainnuideaset.</p>
<p>Konvenšuvdna lea vuođđogaskaoapmi mii dohkkeha sápmelaččaid oktan álbmogin ja sápmelaččaid ovttadássásaš vuoigatvuođaid, davviriikkaid rájiid rastá. Danne lea deaŧalaš ahte buot golbma stáhta Norga,</p>
<p>Ruoŧa ja Suopma ratifiserejit konvenšuvnna, ja ahte dat dán láhkai leat mielde sihkkarastimin</p>
<p>Čoahkkingirjji čállit: Liv Karin Klemetsen / Inga Margrethe Eira 36 siidu 216 siiddus sápmelaččaide positiiva servodatovdáneami, mas birgenláhki suodjaluvvo ja mas iešmearrideapmi iežas ovdáneamis dohkkehuvvo.</p>
<p>Riikkaidgaskasaš ovttasbargu</p>
<p>Sámedikki prinsihpalaš oaivil ja beroštusat ovddiduvvojit ja bealuštuvvojit riikkaidgaskasaš arenas. Dan dahká Sámediggi okto, oassálastima bokte Norgga sáttagottiin ja ovttasbarggu bokte eará eamiálbmogiiguin. Norgga ja davviriikkalaš sámepolitihkka hábmejuvvo dakkár šiehtadusaiguin ja konvenšuvnnaiguin, mat geatnegahttet ovttaskas stáhtaid. Sámediggi galgá ain árjjalaččat váikkuhit eamiálbmogiid riikkaidgaskasaš riekteovddideami. Sámediggái lea riikkaidgaskasaš ovttasbargu hui deaŧalaš. Sámedikkis lea deaŧalaš máhttu ja gelbbolašvuohta mainna váikkuha sáme- ja eamiálbmotpolitihka hábmema našuvnnalaččat ja riikkaidgaskasaččat. Dattetge lea Sámediggái stuorra hástalussan háhkat ekonomalaš resurssaid dán bargui, mii dagaha min barggu einnostuvvameahttumin. Sámedikki mielaš livččii vuogas jus juolludeamit dán áššesuorgái boađášedje stáhtabušeahta bokte, seamma láhkai go eará juolludeamit ge. 2006s lea Sámediggeráđđi čállán dieđáhusa riikkaidgaskasaš áŋgiruššansurggiid birra; Eamiálbmogiid boahtteáiggi ovddideapmi. Go sámedikki riikkaidgaskasaš áŋgiruššansuorggit galget hábmejuvvot, de dat dahkkojuvvo árvvoštaladettiin mo dat váikkuhivččii Norgga beale sápmelaččaide, sápmelaččaide eamiálbmogin, dahje eamiálbmogin oppalaččat. Sámediggi áigu uhccán resurssaid geažil vuoruhit daid surggiid main lea buoremus beaktu. Sámedikki rolla iehčanas aktevran ovttas earáiguin lea okta dan golmma bajimus strategiijas, mat deattuhuvvojit riikkaidgaskasaš áŋgiruššansurggiid ektui. Dat eará bajimus strategiijat čatnasit doahpagiidda gulahallan ja ruhtadeapmi. Sámediggeráđi mielas leat vel golbma áibbas deaŧalaš váldoáŋgiruššansuorggi riikkaidgaskasaš barggustis. Dát leat: eamiálbmogiid olmmošvuoigatvuođaid nannen, dakkár ceavzilis ovddideapmi mii sihkkarastá sámi ja eará eamiálbmogiid kultuvrra ávnnaslaš vuđđosa, ja dakkár davviguovlluid ovddideapmi mii nanne sámi ja eará eamiálbmogiid kulturvrra ja servodaga.</p>
<p>Davviguovllut Politihkalaš beroštupmi davviguovlluide lea lassánan mealgadit. Sivvan lea vuosttažettiin Snøhvit-guovllu gássabohkan, oljo- ja gássaohcan davvin, ja ahte davvi mearraguovllut leat stuorra guollemáddodagaide gođđo- ja bajásšaddanguovlun. Dattetge váikkuhit stuorraválddiid beroštumit ollu dasa mii dáhpáhuvvá davvin, ja maiddái ovttaskasstáhtaid ja stuorra riikkaidgaskasaš fitnodagaid oktavuođat. Dakkár dilis lea váttis Sámediggái ja Árktisa eamiálbmogiidda čuoččuhit beroštusaideaset ja vuoigatvuođaideaset.</p>
<p>Sámediggi oaidná iežas bargun ovddastit sámi álbmoga ja ovddidit sámi álbmoga beroštusaid ja vuoigatvuođaid, ja maiddái váikkuhit dasa ahte Árktisa eamiálbmogiid dárbbut ja beroštusat fuolahuvvojit industriálalaš ovddideamis ja davviguovlluid resurssaid bohkamis ja fievrrideamis boahtteáiggis.</p>
<p>Sámediggi lea 2006s oassálastán máŋgga čoahkkimii main davviguovlopolitihkka lea leamaš guovddážis; jahkebeallásaš gulahallančoahkkimiidda Olgoriikadepartemeantta ja Sámedikki gaskkas,</p>
<p>Olgoriikadepartemeantta ja davvinorgalaš eiseválddiid gaskasaš gulahallanForumi, Norgga sáttágoddái</p>
<p>Árktalaš ráđi ministtarčoahkkimiin. Deaŧalaš áššin leat leamaš Sámediggeráđi riikkaidgaskasaš áŋgiruššansuorggit, Barentsovttasbargu, Davviriikkalaš Sámekonvenšuvdna, Norgga ovdagoddi Árktalaš ráđis, dálkkádatrievdamat, EU ja ONa eamiálbmotjulggaštus.</p>
<p>Norga lea váldán badjelasas Árktalaš ráđi ovdagoddedoaimma 2008 rádjái. Gaskaboddasaš čállingoddi galgá ásahuvvot Romsii Árktalaš ráđi várás davviriikkalaš ovdagoddeáigodahkii 2006-2012. Sámediggái lea hui deaŧalaš ahte eamiálbmotgelbbolašvuohta, dás maiddái erenoamáš gelbbolašvuohta sámi diliid birra, lea nanus ja oidnosis čállingottis. Dát guorrasa maiddái St.dieđáhussii 30(2004-2005) ja Stuorradiggedieđáhusa evttohussii.</p>
<p>Árktalaš ovttasbargui gullá maiddái árktalaš stáhtaid parlamentáralaš čoahkkanemiid ovttasbargu. Juohke nuppi jagi lágiduvvo árktalaš parlamentarihkarkonferánsa, mas maiddái Sámi Parlamentáralaš Ráđi áirasat oassálastet. 7. Árktalaš parlamentarihkarkonferánsa lágiduvvui Gironis 2006 borgemánus. Sámi parlamentáralaš ráđđi ja Norgga, Ruoŧa ja Suoma beale sámedikkit raporterejedje konferánsii earret eará</p>
<p>Davviriikkalaš sámekonvešuvdnaevttohusa, ONa eamiálbmotjulggaštusevttohusa, Norgga eiseválddiid ja</p>
<p>Čoahkkingirjji čállit: Liv Karin Klemetsen / Inga Margrethe Eira 37 siidu 216 siiddus</p>
<p>Norgga beale Sámedikki gaskasaš konsultašuvdnašiehtadusa, ja maiddái Finnmárkkulága. Konferánsa mearridii 50 čuoggásaš Conference statement, julggaštus mas eamiálbmotdimenšuvdna lea oidnosis. Sámi parlamentáralaš ráđđi oassálastá bistevaš oassálastin Árktalaš parlamentáralaš lávdegottis, the Standing</p>
<p xml:lang="eng">Committee of Parliamentarians of the Arctic Region (SCPAR), mii lea parlamentarihkkariid ovttasbargoorgána árktalaš parlamentarihkarkonferánssaid gaskkas.</p>
<p>Barentsovttasbargu lágiduvvo Barentsráđis (ministtardásis), regiovdnaráđis ja regiovdnalávdegottis (13 regiovnna ja oktasaš eamiálbmotáirras), ja Eamiálbmogiid bargojoavkkus mii lea regiovdnaráđi ja</p>
<p>Barentsráđi ráđđeaddi orgána. Barentsguovllu eamiálbmogiid regiovnnalaš bargojoavkku lea Regiovdna-ráđđi nammadan. Bargojoavkku Sámediggelahttu lea eamiálbmogiid bargojoavkku jođiheaddji ođđajagimánu 2006 rájes. Jođiheaddji oassálastá Barentsráđi čoahkkimiidda. Dollojuvvo maiddái čoahkkin oktii jahkái ámmátolbmolávdegotti (CSO) ja Bargojoavkku gaskkas.</p>
<p>Eamiálbmogiid bargojoavku lea ráhkadan Eamiálbmogiid doaibmaplána áigodahkii 2005-2008. Doaibmaplána doaibmabijut leat vuosttažettiin njenecalaš, vepsalaš ja sámi guovlluid várás Barentsguovllu</p>
<p>Ruošša bealde áŋgiruššansurggiin dearvvašvuohta, biras ja luonddudoallu, oahpahus ja gelbbolašvuođaovddideapmi, árbevirolaš ealáhusat ja gávppašandoaimmat, kultuvra, vuođđostruktuvra ja diehtojuohkin ja mediadoaimmat. Sámediggi šálloša go eai leat ráddjejuvvon sierra ekonomalaš resurssat doaibmabijuid čuovvoleapmái.</p>
<p>Barents Youth Conference 2006 lágiduvvui Romssas. Bajimus fáddán lei <span type="quote" xml:lang="eng">”Youth in the High North and identity to the area”</span>. Barents Regiovnnalaš Nuoraidráđđi, mas Sámedikki nuoraidpolitihkalaš lávdegoddi lei eamiálbmogiid ovddasteaddjin 2006s, lea leamaš mielde plánemin konferánssa.</p>
<p>Ođđa regiovnnalaš Barents nuoraidprográmma doaibmá áigodahkii 2007-2010. Sámedikki nuoraid-politihkalaš lávdegoddi lea buktán evttohusaid ođđa prográmmii. Barents regiovdnaráđđi dohkkehii prográmma 2006a skábmamánus.</p>
<p>Sámediggi juolluda jahkásaččat doarjaga Barents eamiálbmotkantuvrra doibmii Murmánskkas. Doarjja juolluduvvo Barentsčállingoddái, mas ovttas eamiálbmogiid bargojovkkuin lea ovddasvástádus kantuvrra doaimmahit. Sámediggi oaivvilda ahte kantuvra nanne eamiálbmogiid oassálastima Barentsregiovdnii.</p>
<p>Danne lea šállošahtti go Norgga Sámediggi okto ruhtada kantuvrra doaimma.</p>
<p>Sámediggeráđđi lea dorjon jurdaga ásahit riikkaidgaskasaš Barentsčállingotti. Ráđđi lea čujuhan ahte eamiálbmotdimenšuvdna ferte leat čielgasit mearriduvvon dakkár čállingottis, ja ferte sihkkarastojuvvot viidáset proseassas.</p>
<p>EU Sámedikki bargu eurohpapolitihkalaš gažaldagaiguin dahkko SPRa bokte, ja Sámedikki oktavuođa bokte</p>
<p>Norgga guovddáš, regiovnnalaš eiseválddiiguin. Sámediggi lea mielde <span type="quote">”Guovddáš, regiovnnalaš ja báikkálaš eiseválddiid eurohpapolitihkalaš Forumis”</span>. Sámediggi lea maid mielde hálddahuslaš gulahallanjoavkkus.</p>
<p>Sámediggi lea oassálastán EUa rádjeregiovnnalaš ovttasbargoprográmmii Interreg III A (2000-2006) guovtti prográmmas Interreg Sápmi ja Interreg Åarjelsamien dajve. Oassálastima ulbmil lea leamaš rádjeregiovnnaid ealáhusekonomalaš ja sosiála ovddideami eavttuid buoridit, áŋgiruššansurggiid bokte mat čatnasit sámi servodatovddideapmái, máhttui ja gelbbolašvuođaloktemii. Prográmmaáigodagas lea</p>
<p>Sámediggi oassálastán 30 prošeavtta doarjumiin. Prošeavttat leat buvttihan mávssolaš oktavuođaid, fierpmádagaid ja gelbbolašvuođa. Ollu prošeavttat loahpalaš prográmmaáigodagas jotkojuvvojit 2007 lohppii.</p>
<p>ON ONa eamiálbmotáššiid Bistevaš Forum</p>
<p>ONa eamiálbmotáššiid Bistevaš Forum doalai viđát sešuvnnas New Yorkas. Sámediggi oassálastii Norgga sáttagoddái, ja guovddáš beroštus lei daidda eamiálbmothástalusaide mat čatnasit ONa duhátjagiulbmilii ja</p>
<p>Davviriikkalaš sámekonvenšuvdnaevttohussii. Sámedikki mielas lea ONa Bistevaš Foruma bargu hui deaŧalaš, ja danne lea Sámediggi moadde jagi dorjon jođiheaddji ekonomalaččat.</p>
<p>Čoahkkingirjji čállit: Liv Karin Klemetsen / Inga Margrethe Eira 38 siidu 216 siiddus 2006s lea Sámediggi oassálastán riikkaidgaskasaš bargui biologalaš šláddjiivuođa konvenšuvnnnain, sihke gávccát osolaščoahkkimis Curitibas, Brasiillas, ja bargojoavkočoahkkimis mii gieđahalai artihkkala 8 (j) eamiálbmotáššiid. Sámediggi lei mielde Norgga sáttagottis dáin čoahkkimiin. Sámedikki ja Norgga sáttagotti gaskasaš ovttasbargu lei buorre. Osolaškonferánssas maiddái Ruoŧa sáttagottis ja Sámiráđis ledje sápmelaččaid ovddasteaddjit. Sámi áirasat čuovvoledje erenoamážit eamiálbmotáššiid, ovdduid oažžun ja juogadeapmi genaresurssaid geavaheami oktavuođas, suodjalanguovlluid, vieris sisaboahtán šlájaid, biošláddjiivuođa ja dálkkádatrievdamiid, ja mariidna- ja rittuid biošláddjiivuođa. Sámediggi oassálasttii maiddái árjjalaččat nissoniid ja biošláddjiivuođa fierpmádahkii, ja bijai ovdan Árktisa dálkkádatrievdamiid.</p>
<p>ON-julggaštus eamiálbmotvuoigatvuođaid birra</p>
<p>Sámedikkis lea ovddastus Norgga sáttagottis Olmmošvuoigatvuođakomišuvnna bargojoavkku čoahkkimiin</p>
<p>ON-julggaštusa eamiálbmotvuoigatvuođaid evttohusa oktavuođas. Julggaštusteakstaevttohus dohkkeha eamiálbmogiid iešmearridanvuoigatvuođa ja eanavuoigatvuođaid.</p>
<p>Sámediggi registrere ahte ollu stáhtat eai leat vel dohkkehan eamiálbmogiid vuoigatvuođaid. Amerihká</p>
<p>Ovttastuvvan Stáhtat, Austrália, Ođđa Selánda, Kanada ja Ruošša leat dovddahan vuostemiela julggaštustekstii. Kanada ja Ruošša jienasteigga goappašagat julggaštusresolušuvnna vuostá ONa olmmošvuoigatvuođaráđis.</p>
<p>ONa Váldočoahkkima goalmmátlávdegoddi mearridii juovlamánus 2006 maŋidit eamiálbmotjulggaštusa meannudeami 2007 čakčii. Mearrádus dahkkui Namibia, Botswána ja Nigeria evttohusaid vuođul, gos eamiálbmotvuoigatvuođat leat garrasit deddojuvvon idustriálalaš ávkkástallamii ovdun, erenoamážit minerálaberoštusaid ja turismaindustriija bealis. Váldočoahkkima mearrádus sáhttá vuolggahit ođđa šiehtadallamiid sisdoalu dáfus, muhto dán vuoru nu ahte eamiálbmogat eai beasa searvat prosessii. Mii ballat boađusin sáhttit šaddat ahte eanet eamiálbmogat eai lohkkojuvvo šat eamiálbmogin, ahte bajimus rievttálaš prinsihpat nu go iešmearridanvuoigatvuohta ja mielváikkuheapmi massojuvvo ja ahte eamiálbmogiid vuoigatvuođat resurssaide sin árbevirolaš guovlluin duoguštuvvojit sahte nášuvnnalaš lágaiguin.</p>
<p>Sámediggi bargá árjjalaččat dan julggaštusteavstta bealuštemiin, maid Olmmošvuoigatvuođaráđđi dohkkehii, ja ávžžuha ovttas eará eamiálbmotorganisašuvnnaiguin ja -ásahusaiguin oažžut doarjaga erenoamážit davviriikkain ja eará stáhtain mat buorebut árvvusatnet olmmošvuoigatvuođaid ja atnet daid vuoiggalaččabun, vai máŋgga čuohte jahkásaš ja seavdnjadis eamiálbmogiid vuđolaš vuoigatvuođaid deaddin ja biehttaleapmi loahpahuvvošii positiivvalaččat.</p>
<p>Sámediggi bivdá Norgga ain bargat árjjalaččat dan ala ahte ON-julggaštus eamiálbmotvuoigatvuođaid birra fargga dohkkehuvvošii.</p>
<p>Vuoigatvuođat</p>
<p>Sámedikki bajimus dási doaimmas lea sáhka vuoigatvuođain buot politihkkasurggiin. Sámiin leat vuoigatvuođat individan, sierra álbmogin, sierra kultuvran ja eamiálbmogin. Sámiin lea vuoigatvuohta eatnamiidda ja čáziide ja vuoigatvuohta daidda resurssaide mat leat vuođđun oktasaš ávnnaslaš kultuvrii.</p>
<p>Vuoigatvuođat leat maid čadnon ollu eará surggiide nu go ovdamearkka dihtii gillii, kultuvrii, ohppui, dearvvašvuhtii ja kulturmuittuide. Riektevuođđu boahtá ovdan riikkaidgaskasaš álbmotrievttálaččat geatnegahtti konvenšuvnnain ja nášuvnnalaš rievttis. Sámiid álbmotválljen orgánan Norggas lea Sámedikki ulbmil oažžut sámiid vuoigatvuođa dohkkehuvvot vuođđun sámi kultuvrra, giela ja servodateallima áimmahuššamii ja nannemii.</p>
<p>Konsultašuvnnat</p>
<p>Eamiálbmogin lea sámiin vuoigatvuohta konsultašuvnnaide dain áššiin, main sáhttá leat njuolgga mearkkašupmi sidjiide. Dát vuoigatvuohta boahtá ovdan ILO-konvenšuvnnas nr. 169 eamiálbmogiid ja čearddalaš álbmogiid hárrái iešmearrideaddji riikkain, guđát kapihttalis. Geassemánu 1. b. 2005 dohkkehii</p>
<p>Čoahkkingirjji čállit: Liv Karin Klemetsen / Inga Margrethe Eira 39 siidu 216 siiddus</p>
<p>Sámediggi prosedyraid stáhta eiseválddiid ja Sámedikki gaskasaš konsultašuvnnaid várás (konsultašuvdnašiehtadus) ja stáhtaráđđi mearridii daid suoidnemánu 1. b. 2005. Konsultašuvdnašiehtadus lea deaŧalaš lávki čalmmustuhttimis Sámedikki saji riikka stivrenvuogádagas. Konsultašuvdna-geatnegasvuohta čalmmustuhttá ahte stáhta eiseválddit duođaid galget oččodit ovttamielalašvuođa</p>
<p>Sámedikkiin. Šiehtadus lea deaŧalaš reaidu mii lea mielde sihkkarastimin ahte mearrádusain lea lobálašvuohta sámi álbmogis dan álbmotválljen orgána bokte.</p>
<p>Sámediggi lea 2006 čađahan konsultašuvnnaid stáhtaeiseváldiiguin ollu áššiin. Konsultašuvdnašiehtadus lea vuođđuduvvon Sámedikki ja stáhta eiseválddiid gaskasaš searvevuođaperspektiivii. Jus Sámediggi duođaid galgá doaibmat dássásaš guoibmin konsultašuvnnain, de dat ferte oažžut eanet resurssaid. Sámedikki resurssat eai leat nannejuvvon konsultašuvdnašiehtadusa geažil, juoga mii ferte dáhpáhuvvat guhkit áiggi vuollái.</p>
<p>Sámedikki sajádat lea oppalaččat nannejuvvon dakko bokte ahte máŋga departemeantta leat šaddan dihtomielaleabbun searvadahttit Sámedikki deaŧalaš proseassaide. Sámedikkis leat leamaš máŋga buori konsultašuvdnaproseassa ja máŋga departemeantta leat maŋŋá konsultašuvdnašiehtadusa dovddastan ahte ferte konsultašuvnnaid bokte Sámedikkiin juksat ovttamielalašvuođa. Dattetge dát ii leat ollásit čađahuvvon ja Sámediggi lea mannan jagi vásihan máŋgii ahte stáhta eiseválddit leat rihkkon sihke konsultašuvdnašiehtadusa ja konsultašuvdnageatnegasvuođa ILO bokte. Sámediggi mihttii maiddái ahte eai dollojuvvon konsultašuvnnat earret eará nášuvnnalaš dearvvašvuođaplána ja Barentsábi hálddašanplána birra. Viidáseappot lea dáhpáhuvvan ahte ráđđehus ovttabeallásaččat lea rievdadan juoidá mas lea leamaš ovttamielalašvuohta, ja máŋgii leat stáhta bealis gohčodan čielga diehtojuohkinčoahkkimiid konsultašuvdnan.</p>
<p>Konsultašuvdnaprosedyraide ii gula bušeahttamearrideapmi. Ráđđehusas ja Sámedikkis lea dat oktasaš áddejupmi ahte bušeahttamearrideapmi Sámediggái galgá čielggaduvvot sierra proseassas. 2006 nammaduvvui departemeanttaid gaskasaš bargojoavku mas leat máŋga sámedikkelahtu mii galgá árvvoštallat Sámedikki formálalaš rolla ja buktit bušeahttaprosedyraevttohusa. Bargojoavku galgá buktit evttohusas njukčamánus 2008. Konsultašuvdnašiehtadus lea Sámedikki mielas lunddolaš vuođđun</p>
<p>Sámedikki ja stáhta eiseválddiid gaskasaš bušeahttaprosedyraid ráhkadealpmái.</p>
<p>Resursalágat/vuoigatvuođat</p>
<p>Sámediggi lea 2006 ain bargan oččodit ođđa lágaid mat sihkkarastet luondduresurssaid. Sámediggi oaivvilda ahte resursalágaid bajimus prinsihpat galget dávistit daid álbmotrievttálaš geatnegasvuođaide mat</p>
<p>Norggas leat sámiide eamiálbmogin. Sámedikki oaidnu lea ahte Norga ferte ollašuhttit dáid geatnegasvuođaid dakko bokte ahte ovttastahttit njuolggadusaid mat sihkkarastet ahte sámit besset ávkkástallat resurssaiguin, njuolggadusaid mat sihkkaraset duohta oassálastima ja mielmearrideami resursahálddašeamis, ja áššemeannudannjuolggadusaid mat sihkkarastet ahte sámi doahttalusat fuolahuvvojit ja deattuhuvvojit lágaid mearridanproseassas. Dasa lassin ferte resursahálddašeapmi vuođđuduvvot lagašvuođa- ja sorjjasvuođaprinsihppii nu ahte dat sihkkarastá sámi ávnnaslaš kulturvuđđosa.</p>
<p>Go vuoigatvuođaid sáhttá oastit ja vuovdit gávpemárkanis, dat daguha váttisvuođaid sámi ealáhusaide ja servodateallimii. Dakkár vuoigatvuođat leat ovdamearkka dihtii mielkeeriid vuovdin, bivdofatnasiid vuovdin oktan eriiguin ja geavahanvuoigatvuođaid vuovdin guohtuneatnamiin ovdamearkka dihtii bieggomillopárkkaide. Sámediggi bivdá ahte vuhtiiválddidettiin boahtteáiggi servodatovddideami, čielggaduvvojit vejolašvuođat gáržžidit dán vuoigatvuođamárkana nu ahte sihkkarastá ekonomalaččat ja kultuvrralaččat dohkálaš ovddideami sámi servodagain.</p>
<p>Finnmárkkuláhka</p>
<p>Finnmárkkulága stuorra oasit bohte fápmui 2006. Historjjálaččat dát buvttii stuorra earu Finnmárkku eatnamiid ja resurssaid oamastanvuoigatvuođas ja hálddašeamis. Finnmárkkulága vuođđooaidnu lea ahte</p>
<p>Finnmárkku eatnamiid ja resurssaid hálddašeapmi galgá erenoamážit sihkkarastit sámi kultuvrra,</p>
<p>Čoahkkingirjji čállit: Liv Karin Klemetsen / Inga Margrethe Eira 40 siidu 216 siiddus boazodoalu, meahcásteami, ealáhusdoaibmama ja servodateallima. Dát sámi vuoigatvuođaid vuođđo-oaidnu ja prinsihpalaš dohkkeheapmi lea Finnmárkkulága geađgejuolgin.</p>
<p>Ráđđehus lea nammadan lávdegotti mii galgá čielggadit sámiid ja earáid guolástanvuoigatvuođaid mearas</p>
<p>Finnmárkku olggobealde. Čielggadus galgá leat gárvvis ovdal 2007 loahpa. Sámediggi lea hui duhtavaš dainna ahte sámi vuoigatvuođat merrii Finnmmárkku olggobealde dál galget sihkkarastojuvvot boahtteáigái. Seammás lea deaŧalaš deattuhit ahte Sámediggi ii háliit hálddašeami mii lea vuođđuduvvon čearddalašvuhtii, muhto hálddašeami mii lea vuođđuduvvon guovlluide ja ássamii.</p>
<p>Ráđđehusa Finnmárkkukommišuvnna nammadeapmi lea maŋiduvvon 2007 giđđii. Sámediggi galgá searvat konsultašuvnnaide komišuvnna mandáhta ja čoahkádusa birra. Bargu Meahcceduopmostuoluin álggahuvvo go Finnmárkkukommišuvdna álggaha barggus. Sámediggi mearridii juovlamánus 2005 evttohit</p>
<p>Deanu Finnmárkkukommišuvnna ja Meahcceduopmostuolu hálddahusbáikin.</p>
<p>Sámedikkis leat leamaš konsultašuvnnat Birasgáhttendepartemeanttain dan lávdegotti mandáhta ja čoahkádusa birra, mii galgá evttohit mo čuovvolit Finnmárkkulága 4. kapihttala Deanu- ja</p>
<p>Njávdánčázádagaid birra. Áššis ii leat ovttamielalašvuohta ja dat lea sáddejuvvon gulaskuddamii.</p>
<p>Konsultašuvnnat jotkojuvvojit go gulaskuddanáigemearri loahppá.</p>
<p>Finnmárkkulága 4. paragráfa vuođul lea Sámediggi 2006s mearridan gaskaboddasaš njuolggadusaid das mo galgá árvvoštallat rievdaduvvon meahccegeavaheami váikkuhusaid sámi kultuvrii, boazodollui, meahcásteapmái, ealáhusdoaibmamii ja servodateallimii. Njuolggadusaid galget almmolaš eiseválddit ja Finnmárkkuopmodat geavahit go sii dahket mearrádusaid. Njuolggadusat gustojit dassážiigo loahpalaš njuolggadusat mearriduvvojit, dattetge ii fal guhkkelii go suoidnemánu 1. b. 2007 rádjái. Njuolggadusat leat sáddejuvvon gulaskuddamii, ja Sámediggeráđđi čađaha viiddes gulaskuddanproseassa. Earret eará leat lágiduvvon álbmotčoahkkimat loahpalaš njuolggadusaid hábmema oktavuođas.</p>
<p>Finnmárkkuopmodat</p>
<p>Sámediggi nammadii juovlamánus 2005 lahtuid Finnmárkkuopmodaga stivrii ja Finnmárkkuopmodaga bearráigeahččanlávdegoddái. Sámediggi evttohii seammás Porsáŋggu Finnmárkkuopmodaga váldohálddáhusbáikin.</p>
<p>Sámediggi háliida buori gulahallama Finnmárkkuopmodagain ja jeavddalaš čoahkkimat dollojuvvojit Finnmárkkuopmodaga stivrrain.</p>
<p>Olju ja gássa</p>
<p>Oljo- ja gássadoaimmat davvin lei okta váldofáttáin Oljo- ja energiijadepartemeantta ja Sámediggeráđi gaskasaš čoahkkimis borgemánus. Sámiid eamiálbmotvuoigatvuođat fertejit boahtit ovdan go Barentsábi oljo- ja gássaresurssaiguin plánejuvvo ávkkástallat, go doaimmat čađahuvvojit ja go riggodagat juogaduvvojit. Dán oktavuođas čujuha Sámediggi dasa ahte árbevirolaš riddoássan lea deaŧaleamos ággan sorjjasmeahttunvuhtii ja mearraresursavuoigatvuođaide – dát gusto dieđusge maiddái sámiide sierra álbmogin. Álbmotrievtti vuođul lea sámiin eamiálbmogin maiddái vuoigatvuođat oljui ja gássii iežaset árbevirolaš resursaguovlluin. Dás deattuhuvvo ahte Sámediggi ii čuoččut ahte dát vuoigatvuođat gullet dušše sámiide. Ráđđehus biehttala ahte livčče álbmotrievttálaš geatnegasvuođat sámiid ektui oljo- ja gássaresursavuoigatvuođaid oktavuođas. Dáid ruovttoluottadieđuid vuođul áigu Sámediggi álggahit proseassaid nu ahte dát gažaldagat árvvoštallojuvvojit sorjjasmeahttumit álbmotrievttálaččat.</p>
<p>Boazodoallolága ođasmahttin</p>
<p>Sámediggái lea boazodoalloláhka leamaš okta deaŧaleamos áššiin jagis 2006 ja dan čuovvoleapmi vuoruhuvvo hui bajás. Dan rájes go Boazodoallolávdegoddi jagis 2002 geigii evttohusas (NAČ 2001:35</p>
<p>Boazodoalloláhkalávdegotti evttohus), lea Sámediggi máŋgga oktavuođas ávžžuhan Eanadoallo- ja biebmodepartemeantta vuoruhit boazodoalloláhkabarggu. Sámedikki mielas lea hui buorre go Eanadoallo- ja biebmodepartemeanta álggaha konsultašuvnnaid boazodoalu birra 2005 čavčča.</p>
<p>Čoahkkingirjji čállit: Liv Karin Klemetsen / Inga Margrethe Eira 41 siidu 216 siiddus</p>
<p>Sámediggi lea meannudan Eanadoallo- ja biebmodepartemeantta boazodoalloláhkaevttohusa 2006 čakčamánu dievasčoahkkimis. Láhkaevttohusa vuođđun leat eanaš NAČ 2001:35, ja Eanadoallo- ja biebmodepartemeantta, Norgga Boazosápmelaččaid Riikkasearvvi ja Sámedikki gaskasaš konsultašuvnnat.</p>
<p>Konsultašuvdnabeliid gaskkas lei árrat proseassas ovttamielalašvuohta das ahte dán ođasmahttimii ii galgga boazodoalu hálddašanmodealla gullat. Sámediggi eaktuda ahte álggahuvvo proseassa mii geahčada boazodoallohálddašeami organiserema boahtteáiggi ja ahte odeldiggeproposišuvnnas geatnegahttojuvvo dakkár čuovvoleapmi. Ulbmil ferte leat dakkár hálddašeapmi mii čielgasit guorrasa álbmotrievtti gáibádusaide earret eará ieš- ja mielmearrideami hárrái.</p>
<p>Láhkaevttohusa meannudettiin ii leat Sámediggi beassan geahčadit buot mearkkašumiid láhkaevttohussii.</p>
<p>Go láhkaáddejupmi dávjá lea áibbas sorjavaš mearkkašumiin, de ii leat vejolaš Sámediggái oaidnit oppalaččat Eanadoallo- ja biebmodepartemeantta láhkaevttohusa váikkuhusaid. Sámediggi oaivvilda ahte go ii beasa geahčadit buot dokumeanttaid sisdoalu, de dat ii dávis ILO-konvenšuvdnii ja konsultašuvdnašiehtadussii. Sámediggi lea nuppát gearddi bivdán alccesis sáddejuvvot láhkaevttohusa mearkkašumiid.</p>
<p>Mearrádusastis Sámediggi ballá ahte Eanadoallo- ja biebmodepartemeantta láhkaevttohus hedjonahttá dan riektesuodjalusa mii boazodoalus lea riikkaidgaskasaš lágaid bokte, erenoamážit ILO-konvenšuvnna nr. 169 bokte. Danne lea áibbas čielga eaktu Sámedikki bealis ahte čuovvovaš hámuheapmi ferte váldojuvvot mielde § 1 vuosttaš lađđasii vai sihkkarastojuvvo ahte álbmotrievttálaš bealli ii hedjonahttojuvvo</p>
<p>Finnmárkkulága sisdoalu ektui: ” Láhka gusto daid ráddjehusaiguin mat čuvvot ILO-konvenšuvnnas nr. 169 eamiálbmogiid ja čearddaid birra iehčanas stáhtain. Láhka galgá adnojuvvot álbmotrievtti njuolggadusaid mielde álgoálbmogiid ja veahádagaid birra.”</p>
<p>Sámediggi vuordá ahte bajábealde eavttut čuovvoluvvojit, ja dat eará eavttut ja mearkkašumit Sámedikki mearrádusas boazodoallolága ođasmahttima oktavuođas.</p>
<p>Sámi servodagain leat hástalusat mat gáibidit dakkár máškidis ja sektoriidrasttideaddji politihka ja hálddašeami, mii sihkkarastá min kultuvrra luondduvuđđosa. Dás ferte eamiálbmovuoigatvuođaid, kultursuodjaleami ja luondduhálddašeami geahčadit oktan. Dát lea deaŧalaš danne go sámi kultuvrras lea lagaš oktavuohta lundui ja danne go riikkaidgaskasaš biraskonvenšuvnnaid ferte geahčadit oktan eamiálbmotvuoigatvuođaiguin. Riikkaidgaskasaš birasbargu lea maid áidna vuohki mo dustet daid hástalusaid maid dálkkádatrievdamat ja guhkesgaskkaid nuoskkideapmi mielddisbuktá.</p>
<p>Areálasuodjaleapmi ja suodjalanplánat</p>
<p>Sámediggi lea 2006s čađahan konsultašuvnnaid Birasgáhttendepartemeanttain suodjalannjuolggadusaid birra sámi guovlluin. Buot áššit eai leat vel čielgas, gč. Sámedikki jagi 2005 suodjalannjuolggadusaid evttohusa, muhto konsultašuvdnabeliin lea áigumuš loahpahit ášši maŋŋá ođđajagi 2007. Bealit leat maid ovttamielalaččat das ahte ođđa suodjalanproseassat luonddulága vuođul sámi guovlluin eai galgga álggahuvvot ovdalgo konsultašuvnnaid njuolggadusat leat válbmejuvvon.</p>
<p>Sámediggi lea 2006 loahpageahčen álggahan konsultašuvnnaid ođđa plána- ja huksenlága birra</p>
<p>Birasgáhttendepartemeanttain. Sámedikkis lea doaivva ahte ođđa láhka galgá sáhttit fuolahit sámi beroštusaid sakka buorebut. Dálá plána- ja huksenláhka ii leat doarvái ahte sihkkarastit sámi beroštusaid jus gievrras huksejeaddjit gáibidit ahte eará deaŧalaš servodatberoštusaid ferte vuhtiiváldit.</p>
<p>Boazodoallolágas, nu mo dat lea dál ja nu mo departemeanta lea evttohan ođasmahttojuvvot, váilu boazodoalu várás duohta ja sektoriidrasttideaddji areálasuodjalus. Dása gullá maiddái ahte ollu guovlluin eai leat sámi vuoigatvuođat identifiserejuvvon, mii maiddái ferte čielggaduvvot ovdalgo duohtadeamit sáhttet čađahuvvot. Finnmárkku hárrái leat kommišuvdna ja sierraduopmostuollu mat áigot identifiseret geavahan- ja oamastanvuoigatvuođaid. Daid guovlluid dáfus mat leat Finnmárkku máddelis vuordá</p>
<p>Čoahkkingirjji čállit: Liv Karin Klemetsen / Inga Margrethe Eira 42 siidu 216 siiddus</p>
<p>Sámediggi Sámi vuoigatvuođalávdegotti cealkámuša. Danne vuordá ge Sámediggi ahte eai čađahuvvoše stuorra duohtadeamit dain sámi guovlluin, gos sámi vuoigatvuođat leat čielggaduvvomin.</p>
<p>Leat maid čađahuvvon konsultašuvnnat Sievjju ja Várnjárgga álbmotmehciid evttohusaid birra</p>
<p>Finnmárkku fylkkas. Sámediggi deattuha ahte konsultašuvnnat Birasgáhttendepartemeanttain leat veahkehan juksat ovttamielalašvuođa. Meannudeapmi lea leamaš viehka čorgat ja konstruktiiva ja beliin lea leamaš dáhttu gávdnat čovdosiid buot konsultašuvdnačoahkkimiin, ja eará gulahallamiin proseassas.</p>
<p>Sámediggi lea sihke áššiid proseassa ja sisdoalu vuođul miehtan Sievjju ja Várnjárgga álbmotmehciid suodjaleapmái. Sámediggi eaktuda dattetge ahte galget čađahuvvot ođđa proseassat jus, maŋŋá dálá geavahan- ja oamastanvuoigatvuođaid kárten gávnnahuvvo ahte leat earát go Finnmárkkuopmodat geat oamastit eanaš oasi dain eatnamiin gosa suodjalanguovllut leat ásahuvvon. Viidáseappot eaktuduvvo ahte</p>
<p>Luondduhálddašandirektoráhta konsultašuvnnain Sámedikkiin mearrida suodjalanguovlluid hálddašaneiseválddi, ja ahte sámi beroštusat sihkkarastojuvvojit dan hálddašanortnegis mii ásahuvvo.</p>
<p>Sámediggi deattuha viidáseappot ahte dat čovdosat maid konsultašuvdnabealit gávnnahit maŋit áiggis heivehuvvojit ja dahkkojit oassin Sievjju ja Várnjárgga álbmotmehciid viidáset hálddašanmodealla- ja hálddašanplánabarggus.</p>
<p>Sámediggi ja Suodjalusdepartemeanta leat jagis 2006 čađahan konsultašuvnnaid Meavkki ja Arvenjárgga báhčinšiljuid ovttastahttima oktavuođas Romssa fylkkas. Oktanaga konsultašuvnnaiguin lea oččoduvvon eaktodáhtolaš šiehtadus Meavkki boazoorohaga Oskal Siidda bokte, Forsvarsbygg ja Hærens styrker gaskka ásahit molssaeaktosaš guji mii ovttastahttá Meavkki ja Arvenjárgga báhčin- ja hárjehallanšiljuid.</p>
<p>Dáid beliid gaskasaš šiehtadus dahkkui 2006 čavčča.</p>
<p>Konsultašuvnnat leat buvttihan Sámedikki ja Suodjalusdepartemeantta gaskkasaš ovttamielalašvuođa das ahte jus Suodjalusa dárbu dien guvlui nohká, de galgá guovlu fas váldot sámi geavaheapmái. Nappo eaktuda ge dát ahte Suodjalus ii sáhte hálddašit guovllu dakkár vugiin mii dagaha dakkár ruovttoluottafievrrideami geavatlaččat dahje formálalaččat váttisin dahje veadjemeahttumin.</p>
<p>Sámediggi diehtá ahte dál leat máŋga bieggafápmohuksenplána sámi guovlluin, ja ahte sihke eaŋkil huksenáššit ja buot dieđihuvvon duohtademiid lohku oktiibuot mielddisetbuktet issoras stuorra areáladuohtademiid main leat stuorra váikkuhusat sámi ealáhusaide ja kultuvrii. Sámediggi lea fuolastuvvan dán ovdáneami geažil ja ballá ahte sámi beroštusat buohkanassii eai fuolahuvvo doarvái bures jus buot plánejuvvon huksemat čađahuvvojit. Dát guoská sihke sámi ealáhusaide ja sámi kulturmuittuide ja kulturbirrasiidda. Daid váikkuhusaid maid buot bieggafápmohuksemat mielddisetbuktet guoskevaš guvlui ferte ollislaččat čielggadit beroškeahttá das galle huksejeaddji leat dan guovllus. Regiovnnalaš bieggafápmoplánaid ráhkadeapmi sáhtášii maiddái leat mielde stivremin huksemiid buori ja einnosteaddji vugiin. Sámediggi vuordá konsulterejuvvot ovdalgo stuorra huksenplánat čađahuvvojit. Sámediggi lea jagis 2006 váldán ovdan bieggafápmohuksemiid čoahkkimiin sihke Oljo- ja energiijadepartemeantta stáhtaráđiin ja Birasgáhttendepartemeantta stáhtaráđiin.</p>
<p>Sámediggi dovddaha maiddái ahte lea fuolastuvvan daid šiehtadusaid dáfus maid energiijafitno-dagat/doaibmaeaiggádat dahket guoskevaš boazodoallojoavkkuiguin. Duogáš manne boazodoallu dahká dákkár šiehtadusaid lea ahte sis dávjá eai leat eará vejolašvuođat. Jus ášši mearriduvvo árvvoštallama vuođul, de sáhttá boazodoallu massit eanet go jus eai dagaše dakkár šiehtadusa, ovdamearkka dihtii jus áitojuvvet bággolonistemiin. Sáhttá jearrat sáhttá go boazodoallu šiehtadit eret dakkár guohtuneatnamiid maid sii hálddašit oktasaš sámi rievtti vuođul. Dása gullá maiddái boahttevaš buolvvaid vuoigatvuohta doaimmahit boazodoalu ja dat vieruiduvvan vuoigatvuohta mii maiddái eará orohagain/siidaosiin lea.</p>
<p>Dilálašvuođat fertejit láhččojuvvot nu ahte boazodoallu ain sáhttá šiehtadallat vejolaš doaibmabijuid eavttuid. Seammás ferte láhčit dilálašvuođaid nu ahte sámiid álbmotválljenorgána galgá konsulterejuvvot dakkár proseassain.</p>
<p>Boraspiret</p>
<p>Sámediggi lea doallan boraspireseminára guovllulaš boraspirelávdegottiid Sámedikki ovddasteaddjiide.</p>
<p>Čoahkkingirjji čállit: Liv Karin Klemetsen / Inga Margrethe Eira 43 siidu 216 siiddus</p>
<p>Boazodoalu buhtadusmihtidemiin leat stuorra erohusat iešguđet fylkkain. Finmárkkus buhtaduvvo vuollel 1% duođaštuvvon vahágiin, go fas Davvi-Trøndelágas buhtaduvvojit badjel golmma gearddi eanet.</p>
<p>Hástalussan lea buoridit duođaštanvuođu ja gávdnat ortnegiid maid lea vejolaš geavahit almmá diekkáraš erohusaid bohciideami.</p>
<p>Sámediggi ferte oažžut duohta váikkuhanfámu bajimuš dási boraspirepolitihkkii sámi guovlluin. Nugo ortnet lea dál, de dat ii dávis stáhta geatnegasvuođaide ráđđádallat eamiálbmogiiguin sidjiide guoskevaš áššiin, geahča ILO-konvenšuvnna 169 eamiálbmogiid ja čearddalaš álbmogiid hárrái iešmearrideaddji riikkain, iige dat dávis konsultašuvdnašiehtadussii.</p>
<p>Kulturmuitosuodjaleapmi</p>
<p>Sámi kulturmuittut leat sámi historjjá ja ovdahistorjjá deaŧalaš duođaštusávdnasat. Kulturmuittut duođaštit movt olbmot leat bargan eatnadaga ja luonddu ektui ja movt daid leat geavahan áiggiid čađa, ja maid sihke eatnadat ja luondu leat mearkkašan ekonomalaš, sosiálalaš ja oskkoldat beliide. Dáinna lágiin leat kulturmuittut mielde maiddái sámi dálá áiggis nu ahte dat lassin dasa go addet hisjorjjálaš máhtolašvuođa maiddái váikkuhit kultuvrralaš gullevašvuođa ja dihtomielalašvuođa vásiheami dan dáfus movt galgá geavahit luonddu ja movt doppe johtit dán áigge.</p>
<p>Kulturmuittuid ja kulturmuitošlájaid sáhttá máŋgga láhkái meroštallat leat go dat sámi. Daid sáhttá gohčodit sámi kulturmuitun dalle go ealli dahje čállojuvvon sámi árbevierru čatnasa daidda ja go báikkálaš sámi máhtolašvuohta čatnasa daidda sámi kulturoktavuođas. Sámi kulturmuittuid lea maid vejolaš identifiseret jos dutkanbohtosa vuođul lea vejolaš čájehit ahte dat duođaštit sámi historjjá ja ovdahistorjjá.</p>
<p>Kulturmuitošlájaid sáhttá maid meroštallat ahte dain lea oktavuohta sámi ovdahistorjái; jos dat leat proseassaid fysálaš manifestašuvnnat mat láidejit historjálaččat dovddus sámi kulturdovdomearkkaid ásaheapmái. Dás lea maid dat dovddastus ahte kulturmuitošlájat ovddit ovdahistorjjás sáhttet áddejuvvot eaktun sihke sámi ja ii-sámi kultuvrii. Doppe gos dat leat oassin sámi kultureatnadagas, lea dattetge lunddolaš meannudit daid dego dat gulašedje sámi kulturárbái.</p>
<p>Sámediggái lea fápmuduvvon váldi kulturmuitolága mielde hálddašit sámi kulturmuittuid. Sámedikkis lea ovddasvástádus stuorra geográfalaš guovllus masa gullet guhtta fylkkagieldda ja oasit guovlluin Oppland ja</p>
<p xml:lang="nno">Møre og Romsdal.</p>
<p>Dat váldi mii Sámediggái lea fápmuduvvon kulturmuitolága mielde, lea gaskaboddosaš ja maid Biras-gáhttendepartemeanta lea 2004s guhkedan doaisttážii. Oažžun dihte sadjái bissovaš hálddašanortnega, ásahuvvui 2005s bargojoavku mii galgá čielggadit boahtteáiggi organiserema ja váldejuohkima sámi kulturmuitohálddašeami siskkobealde. Joavkkus leat mielde Sámediggi, Birasgáhttendepartemeanta (BD),</p>
<p>Bargo- ja searvadahttindepartemeanta (BSD) ja Riikaantikvára. Sámediggi háliida dakkár hálddašanmálle man bokte hui guhkás sáhttá lojálalaččat čuovvolit riikkaidgaskasaš konvenšuvnnaid, gozihit Sámedikki iešheanalisvuođa ja integritehta prinsihpa, sihkkarastit mekanismmaid ollislaš ja čoahkes kulturmuitopolitihka goziheami váste (mihttomeriid ja bušeahtaid bokte), sihkkarastit mekanismmaid movt soabahit mearrideami go lea sierramielalašvuohta ja/dahje eahpečielggasvuohta ovddasvástádussuorggi oktavuođas ja vai ovttaskas olbmuid riektesihkarvuohta gozihuvvošii. Vuordit ahte bargojoavkku raporta gárvvistuvvo oanehis áiggis.</p>
<p>Sámediggi lea 2006s ain bargan čuovvolit Stuorradiggedieđáhusa nr. 16 (2004-2005)</p>
<p xml:lang="nob"><em type="italic">Leve med kulturminner. </em></p>
<p>Dieđáhusas meannuduvvojit earret eará fáttát nugo báktedáidda, sámi huksensuodjalus ja árvobuvttadanprográmma kulturmuitosuorggi váste. Vel ge eai leat juogaduvvon dat ruđat sámi huksen-suodjalussii mat leat lohpiduvvon dieđáhusas, muhto Riikaantikvára vehkiin lea Sámedikkis liikká leamaš vejolašvuohta álggahit huksensuodjalusprošeavtta Deanu gielddas. Guovddáš eiseválddit leat garrasit bargan árvobuvttadeami láhčimin kulturmuitosuorggis. Sámi prošeavttat eai dattetge leat ožžon pilohtta-prošeavttaid juolludusa dán suorggis. Sámedikkis lea leamaš ságastallan Riikaantikvárain stuorradigge-dieđáhusa čuovvoleami hárrái ja áigu ain bargat guovddáš eiseválddiid ektui oažžun dihte johtui daid doaibmabijuid mat dieđáhusas leat positiivvalaččat sámi kulturmuitosuodjalussii.</p>
<p>Cuoŋománu 1. b. 2005 mearriduvvon ođđa láhkaásahus váikkuhančielggadusaid váste lea bidjan muhtun čanastusaid areálaplánemii. Dás gáibiduvvo earret eará ahte guovllulaš kulturmuitohálddašeapmi bargá</p>
<p>Čoahkkingirjji čállit: Liv Karin Klemetsen / Inga Margrethe Eira 44 siidu 216 siiddus árjjalaččabut gielddaiguin gieldaplánaid areálaoasi reviderema oktavuođas. 2006s lea Sámediggi meannudan guokte gieldaplána, Evenášši ja Hemnes, láhkaásahusa mielde, mas viiddis guovlluin leat čilgejuvvon sámi kulturmuittut. Mihttomearrin go bidjat stuorát resurssaid dán muttus plánaproseassas lea oččodit obbalašvuođa hálddašanbargui ja vai áiggi mielde šattašedje unnánot eaŋkiláššit meannudeapmái.</p>
<p>Sámediggi lea 2006s buktán árvalusaid sihke Romssa musea guhkesáigeplánii mii guoská báktedáidaga seailluheapmái ja sihkkarastimii 2006s ja jagiin ovddosguvlui, ja dasto Nordlándda Báktedáiddaplánii. Váldokonklušuvdna lea ahte Sámediggi vuosttáš vuorus sávvá lagat formaliserejuvvon ovttasbarggu sihke</p>
<p>Romssa museain ja Norlándda fylkkagielddain báktedáidaga láhčima, seailluheami ja gaskkusteami hárrái.</p>
<p>Dasto lea Sámediggi hábmen seailluhanprošeavtta báktesárgumiidda Aldonis Unjárgga gielddas. Lea hui sakka vejolaš ahte dát leat ođđaset áiggi sárgumat maid sáhttá čatnat gálduide mat muitalit oaffaruššama birra dán várrečohkas. Sáhttá maid leat áigeguovdil čađahit eará seailluhandoaibmabijuid, ja dasto dárkut fealtta ovdáneami. Prošeakta geahččaluvvo čađahuvvot 2007s.</p>
<p>Sámediggi lea evttohan Ceavccageađggi/Mortensnes máilbmeárbeguovlun. Dát evttohus lea beassan listui mas leat dat prošeavttat mat galget čielggaduvvot viidáseappot. 2006s leat geavahišgoahtán GIS-reaiddu (geografalaš diehtojuohkinvuogádaga) áššemeannudeami ja gieddebarggu oktavuođas. Dát bargu jotkojuvvo ain 2007s. Sámedikki bargit kulturmuitosuodjaleamis leat 2006s čađahan GIS-kuršša mii addá 10 oahppočuoggá, Finnmárkku fylkagieldda ovttasbargošiehtadusa mielde.</p>
<p>Kultuvra</p>
<p>Kultuvra lea árvvut, norpmat, kodat ja symbolat maid olbmot váldet atnui ja gaskkustit viidáseappot buolvvas bulvii. Danne bidjá sámi kultuvra vuođu eanaš bargguide maiguin Sámediggi bargá. Kultuvra buktojuvvo čielgasepmosit albmosii iešguđet dáiddahámiid bokte nugo girjjálašvuođa, lávdedáidaga, govvadáidaga/duoji ja musihka bokte. Kultuvra lea maid dat arenat ja deaivvadanbáikkit gos dáidda gaskkustuvvo, nugo kulturviesut ja festiválat. Kultuvra siskkilda dasa lassin viidáset áddejumis valáštallama, museaid, mediaid ja girku.</p>
<p>Sámi kultuvrra johtui bidjan ja ovddideapmi viidáset lea nášuvnnalaš ovddasvástádus. Norgga stáhta lea iešguđet lágaid, láhkaásahusaid ja konvenšuvnnaid bokte geatnegahttojuvvon váldit ovddasvástádusa sámi gielas, kultuvrras, historjjás ja servodateallimis. Dán ovddasvástádusa ferte Norgga stáhta hálddašit gulahallama bokte Sámedikkiin, ja Sámedikki čanastusat dat fertejit biddjojuvvot vuođđun barggus.</p>
<p>Sámediggi addá doarjaga Sámi kulturfoanddas hálddahusmearrádusaiguin ja Doarjjastivrra mearrádusaiguin. Maŋimuš jagiid leat registreren hui ollu doarjjaohcamiid Sámi kulturfoanddas, ja doarjjaohcamiid earenoamážit girjjálašvuhtii ja musihkkii. Stáhta ekonomalaš juolludusaid sámi kultuvrii ja otnáš sámi servodaga duohta dárbbuid gaskavuohta lea hui skužil.</p>
<p xml:lang="est">Kulturovdanbuktimat</p>
<p>Okta doaibmabijuin máŋgga ovttasbargošiehtadusas Sámedikki ja guoskevaš fylkkagielddaid gaskka lea láhčit sámi musihkkagaskkusteami. Finnmárkui lea Norgga kulturráđđi juolludan 1,5 miljon ruvnno prošektii Musikk i Finnmark, ja Sámediggi ja fylkkagielda addet guovllulaš oasi. Sámediggeráđi ja guoskevaš sámi dáiddárorganisašuvnnaid ovddasteaddjiid gaskka leat dollojuvvon čoahkkimat geahčadan dihte movt sámi dáiddárorganisašuvnnat buoremus lági mielde sáhttet searvat bargui prošeavttain.</p>
<p>Sámediggi háliida nannet sámi musihka gaskkusteami vel eanet ja áigu bargat dan badjelii ahte ásahuvvošii etnomusihkkaguovddáš.</p>
<p>Sámediggi lea registreren ahte sámi filbmadoaimmat leat lassánan oalle ollu maŋimuš jagiid, man oktavuođas earenoamážit nuorra sámi filbmadahkkit leat beaggigoahtán sihke nášuvnnalaš ja riikkaid-gaskasaš dásis. Lagašvuohta birrasii ja sámi giela, kultuvrra ja servodaga dovdan váikkuha positiivvalaččat filbmaprošeavttaid sisdollui ja hápmái. Sámediggi registrere ahte sámi filmmaid lassánan aktivitehta ii leat čuovvoluvvon dohkálaččat rámmaeavttuid láhčimiin sámi filmmaid buvttadeami várás. Sámedikkis lea</p>
<p>Čoahkkingirjji čállit: Liv Karin Klemetsen / Inga Margrethe Eira 45 siidu 216 siiddus beroštupmi buoridit dán dili, ja dien oktavuođas áigu Sámediggi geahčadit livččii go vejolašvuohta ásahit sierra davviriikkalaš sámi filbmaguovddáža.</p>
<p>Ollu jagiid lea leamaš nu ahte rámmaeavttut sámi čáppagirjjálašvuođa almmuheapmái eai leat leamaš nu dohkálaččat. Sámediggi lea duhtavaš go 2006s lea leamaš vejolaš loktet juolludusaid mealgat čáppa-girjjálašvuođa buvttadeapmái ja lasihit doaibmadoarjaga sámi girjelágádusaide. Liikká lea dárbu ain vuoruhit veahkkeváriid dán suorgái ovdal go sáhttá dadjat ahte dat leat dohkálaččat.</p>
<p>Sámi teáhterat leat deaŧalaččat sámi dáiddá- ja kulturovdanbuktimiid vásiheapmái ja sámegiela geava-heapmái. Sámedikkis lea leamaš mihttomearrin sihkkarastit ahte sámi teáhterdoaimmas lea dohkálaš ekonomalaš vuođđu doaimma várás, maiddái ahte Beaivváš Sámi Teáhterii sihkkarastojuvvo dohkálaš ekonomalaš vuođđu doibmii sámi nášuvnnalaš teáhterin. Danne lea Sámediggi 2006s vuoruhan lasihit doaibmadoarjaga teáhterii. Sámediggi lea maid čoahkkimis Girko- ja kulturdeparemeanttain váldán ovdan ášši ahte huksejuvvošii ođđa teáhterviessu Beaivváš Sámi Teáhterii.</p>
<p>Åarjelhsaemien Teatere/Lullisámi teáhter lea deaŧalaš lullisámi kultuvrra, giela, identitehta ja iešdovddu nanosmahttimii. Teáhter lea 2006 rájes ožžon fásta doaibmadoarjaga Sámedikki bušeahtas.</p>
<p>Geahččalit maid sihkkarastit teáhtera doibmii eanet doarjaga ovttasbargošiehtadusa bokte mii Sámedikkis lea lullisámi guovllu fylkkagielddaiguin.</p>
<p>Teáhteroktavuođas lea Sámediggi deattuhan addit doarjaga mánáid ja nuoraid amatorateáhterdoibmii Sámi kulturfoandda bokte.</p>
<p>Dáiddáršiehtadus</p>
<p>Dáiddáršiehtadusa mielde leat Sámediggi ja Sámi dáiddárráđđi dahkan šiehtadua jahkái 2007. Čuovvovaš vihtta sámi dáiddársearvvi leat lahttun Sámi Dáiddárrádis (SDR): Sámi Girječálliid Searvi (SGS), Sámi Dáiddačehpiid Searvi (SDS), Juoigiid Searvi (JS), Sámi Teáhtersearvi (STS), Foreningen Samiske Komponister (FSK).</p>
<p>Sámi dáiddárráđđi juohká ekonomalaš rámma ovttaskas organisašuvdnii ja SDRii. Sámi dáiddárráđđi dat 2007s ollásit administrere dáiddárstipeandda. Sámediggeráđđi dohkkeha njuolggadusaid dáiddafoandda ruđaid geavaheapmái dan maŋŋá go bealit leat ráđđádallan gaskaneaset.</p>
<p>Sámediggi lea miessemánus dán jagi šiehtadallan šiehtadusa mii gusto jagi 2007 ja rámma dan ulbmilii lea 4 350 000 ruvnno. Dása lea lasihuvvon 350 000 ruvnno šiehtadusa ektui 2006s. Sámediggi áigu dáinna buoridit sámi dáiddáriid bargoeavttuid, ja dieinna lágiin ovdánahttit sámi dáidaga.</p>
<p>Kultuvrralaš arenat ja deaivvadanbáikkit</p>
<p>Kulturviesut Sámi kulturviesut leat sámi servodaga deaŧalaš ovddidanarenat. Dat doibmet sámi kulturbarggu arenan, ja dat leat deaivvadanbáikkit main lea stuorra mearkkašupmi sámi giela ja kultuvrra suodjaleapmái.</p>
<p>Sámediggi juolluda doaibmadoarjaga sámi kulturviesuide bušeahtas bokte. Eanet sámi kulturviesuin lea dattetge dárbu maiddái hukset go galget sáhttit gozihit doaimmaset. Sámediggi lea duhtavaš go Nuortasámi musea ruhtadeapmi dál lea sihkkarastojuvvon, ja go lea geažádallon midjiide ahte Ája sámi guovddáš,</p>
<p>Saemien Sijte ja Sámi dáiddamusea leat vuoruhuvvon maiddái Ráđđehusa ja Stuorradikki beales.</p>
<p>Sámediggi deattuha ahte sámi servodagas lea dárbu eanet kulturviesuide. Várdobáiki sámi guovddáš</p>
<p>Evenáššis/Skániin lea bures boahtán johtui ođđavistti plánemiin. Dán prošeavtta háliida Sámediggi čuovvolit ovddosguvlui.</p>
<p>Čoahkkingirjji čállit: Liv Karin Klemetsen / Inga Margrethe Eira 46 siidu 216 siiddus</p>
<p>Festiválat Sámi festiválain lea deaŧalaš rolla sámi identitehta, giela ja kultuvrra suodjaleames ja ovddideames. Dat leat deaivvadanbáikkit gos sohkabuolvvat deaivvadit rastá riikkarájáid, ja dat leat sámi musihka, dáidaga ja kultuvrra gaskkustanarenat.</p>
<p>Sámediggi addá bissovaš vuođđodoarjaga máŋgga sámi festiválii. Daid gaskkas lea Sámi Musihkkafestivála</p>
<p>Guovdageainnus, mii lea šaddan oktan dain deháleamos kulturinstitušuvnnain Sámis. Sámediggi lea ovttasráđiid Romssa ja Norlándda fylkkagielddaiguin veahkehan ahte Márkomeannu dál lea ožžon lávdehuksehusa.</p>
<p>Sámediggeráđđi lea árvalan Kultur- ja Girkodepartementii ahte Riddu Riđđu festivála Gáivuonas šattašii guovddášásahussan. Dát lea Sámedikki 2005 jahkedieđáhusa čuovvoleapmi. Stáhtus guovddášfestiválan mearkkašivččii dan ahte festivála oažžugoađášii fásta doaibmadoarjaga stáhtabušeahtas. Festivála ii ožžon stáhtusa guovddášfestiválan 2007 stáhtabušeahtas. Sámediggi šállosa dán ja vuordá dan boahtit stáhtabušehttii 2008s.</p>
<p>Mediat</p>
<p>Mediaid rolla servodagas lea buktit dieđuid ja oččodit álbmotdigaštallama. Lassin dasa lea mediaid rolla ovddidit ja oidnosii buktit sámegiela sihke njálmmálaččat ja čálalaččat, ja dainna lágiin doaibmat giellamállen.</p>
<p>Dárbu lea oažžut beaivválaš ođđasiid sámegillii maiddái áviisahámis vai sihkkarastojuvvošii govdadet ođas-gaskkusteapmi ja buoret vuođđu sámi ja sámegielat servodatdigáštallamii. Dasto oaidná Sámediggi ahte lea stuorra dárbu ovddidit ja ásahit sierra fálaladagaid julev- ja máttasámegillii, ja oažžut buori ja dohkálaš tv-fálaldaga sámi mánáide ja nuoraide.</p>
<p>Riikkaviidosaš dárogielalaš mediat leat konsešuvdnaeavttuideaset geažil geatnegasat addit fálaldaga sámi veahkadahkii, sihke sámegielalaš prográmmaid ja dahje prográmmaid main lea sámi sisdoallu. Sámediggi lea 2006s registreren ahte máŋga konsešuvdnaeavttu leat rihkkojuvvon, ja oaivvilda ahte dákkár rihkkosiid berre moaitit garrasit.</p>
<p>Valáštallan</p>
<p>Sámi valáštallamis lea nana identitehtahábmejeaddji beaktu ja das lea deaŧalaš atnit fuola ja ovddidit viidáseappot. Ferte vuoruhit rámmaeavttuid heiveheami ja válbmema vai sámi valáštallanjođiheaddjit ja valáštallit sáhtáše bargat valáštallamiin sihke amatora- ja njunušvaláštallandásis. Dán geažil dárbbašuvvojit mealgat eanet speallanruđat sámi valáštallamii.</p>
<p>Sámiid Valáštallanlihttu/Samenes idrettsforbund (SVL) ja Sámi Spábbačiekčanlihttu/Samisk fotballforbund (SSL) organiserejit valáštallandoaimmaid sámi álbmoga váste dain guovlluin gos sámit ásset, rájárasttildeaddji perspektiivvain. Go dát searvvit organiserejit sámi meašttirgilvvuid ja sámi riikka-joavkkuid, de leat dat mielde nannemin ja ovddideamen gullevašvuođa mii lea sámiid gaskka riikkarájáid rastá. Dát lea Sámedikki oainnu mielde hui mávssolaš sámi álbmogii, ja lea deaŧalaš láhčit diliid nu ahte dán doaimma sáhtášii bisuhit ja ovddidit. Deatalaš lea oažžut sámi valáštallamii einnostahtti davviriikkalaš ruhtadeami.</p>
<p>Sápmi searvvai valáštalliiguin ja kulturbargiiguin Arctic Winter Games (AWG) nammasaš doaluide mat lágiduvvojedje Alaskas njukčamánus dán jagi. AWG lea valáštallandoalut ja kulturdoalut árktalaš guovlluid nuoraid váste ja dat lágiduvvojit juohke nuppi jagi. Sámediggi ruhtadii mealgat Sámi searvama AWGs.</p>
<p>Sámi oasseváldit, sihke valáštallit ja kulturbargit ovddastedje sámi álbmoga dakkár vugiin maid Sámediggi atná árvvus. Sámedikki mihttomearrin lea láhčit diliid nu ahte sámi nuorat maiddái boahtteáiggis ožžot vejolašvuođa leat mielde dáin árktalaš dálvevalaštallamiin. Valáštallandoaimmat leat buorrin ovdamearkan ovttasbargui ii dušše sámiid gaskka, muhto maiddái eará eamiálbmogiid gaskka, ja dat lea geavatlaš davveguovlopolitihkka.</p>
<p>Čoahkkingirjji čállit: Liv Karin Klemetsen / Inga Margrethe Eira 47 siidu 216 siiddus</p>
<p>Sápmi searvvai ja vuittii 2006 VIVA World Cupa, mii lágiduvvui Occitanias Frankriikkas. Dát leat máilmmemeašttirgilvvut spábbačiekčamis daid guovlluid ja nášuvnnaid váste mat eai leat beassan FIFA miellahttun. Searvan ruhtaduvvui earret eará Bargo- ja searvadahttindepartemeantta, Sámedikki ja soames fylkkagieldda doarjagiin. Sámedikki mielas dát lea positiivvalaš doaibmabidju, vaikko meašttirgilvvuide serve ge unnán joavkkut.</p>
<p>Sámediggi doarju Romssa ohcama lágidit dálve-OG 2018s. Sámediggi oaivvilda ahte dálve-OG davvin sáhtášii mearkkašit ollu sámi servodat- ja identitehtahuksemii. Jos Romsa čujuhuvvo ohcangávpogin, de áigu Sámediggi searvat riikkaidgaskasaš kampánjii vai Romsa vuoittášii gilvvu beassat lágidit dálve-OG 2018s. Sámediggái lea mearrideaddji deaŧalaš ahte OG-prošeakta goziha sámi beroštumiid. Sámediggi oaivvilda ahte dán sáhttá gozihit dainna lágiin go ohccisearvvi hálddahusas ja iešguđet mearrádusjoavkkuin lea áššáiguoski sámi gelbbolašvuohta, ja ahte dasa vuoruhuvvojit siskkáldas resurssat prošeavtta buot muttuin.</p>
<p>Girku</p>
<p>Girkoeallimis lea ja lea leamaš guovddáš sadji ollu sámiid gaskkas. Dasa lassin go girku lea oskuservodat, de leat dat maiddái kultuvrralaš ja oskkotdatlaš árbevieruid deaŧalaš guoddi, mii lea čohkken olbmuid iešguđet eallinmuttuin. Stuorra oassi sámi álbmogis gullá Norgga girkui, ja gažaldagat nugo stáhtagirkoortnega boahtteáigi ja eará guovddáš girkoáššit leat danne deaŧalaččat sámi servodahkii. Dalle go</p>
<p>Sámediggi meannudii NOU 2006:2 Staten og Den norske kirke, de doarjjui stuorra eanetlohku Sámedikkis dan ahte stáhtagirkoortnet galgá bisuhuvvot.</p>
<p>Beroškeahttá das makkár oktiigullevašvuohta stáhtas ja girkus galgá leat boahtteáiggis, de lea Sámedikkis beroštupmi fuolahit ahte sámi dimenšuvdna gozihuvvošii. Sámi dimenšuvnna goziheapmái fertejit ovddiduvvot earret eará girkolaš ávdnasat, ovdamearkka dihte sálbmágirjjit ja biibbalat, buot golmma sámegillii Norggas, ja fertet oažžut eanet sámegielat báhpaid ja earáid geat barget girkolaš áššiiguin.</p>
<p>Museat</p>
<p>Sámediggi lea dan rájes go válddii badjelasas sámi museaid hálddašanovddasvástádusa ja go museaođastus álggahuvvui, álggahan sámi museaid gaskkas stuorát nannenproseassa. 2006s lea dát bargu čájehan bohtosiid, earret eará go leat ásahuvvon vuođđudusat Saemien Sijte lullisámi guovllus ja Davveoarjesámi museasiida davvesámi guovllus. Davveoarjesámi museasiida lea maiddái ožžon ovddasvástádusa nášuvnnalaš sámi museafierpmádaga fierpmádatoktiiordnejeaddjin. Ođđasis organiserema geažil lea</p>
<p>Sámediggi nannen doaibmadoarjaga dien guovtti museasiidii.</p>
<p>Romssa ja Davvi-Norlándda sámi museadoaimma oassečielggadus lea maid museaođastusa oassi.</p>
<p>Čielggadus galgá maid guorahallat beliid čielggadusguovllus ja evttohit strategiijaid museadoaimma huksemii ja fierpmádatásaheapmái. Sámediggi lea bargan dainna 2006s lávga ovttasbargguin fágalaš referánsajoavkkuin maid Sámediggi, Romssa fylkkasuohkan ja Norlándda fylkkasuohkan leat nammadan.</p>
<p>Čielggadus galgá meannuduvvot Sámedikki dievasčoahkkimis guovvamánus 2007.</p>
<p>Boahtteáiggi sámi museapolitihka vuođđun lea ahte sámi museaid ekonomalaš dilli nannejuvvo mealgat dálá dili ektui, ja ahte sámi museat searvadahttojuvvojit nášuvnnalaš museaođastussii. Sámediggi lea 2006s bargan hui ollu sámi museaid organisatuvralaš hástalusaiguin. Fágalaš hástalusat leat ollu, muhto lea váttis álggahit doaibmabijuid mat eaktudit čuovvoleami ekonomalaččat. Dát orru leamen hástalussan maiddái 2007s. Sámedikkis leat leamaš 12 483 000 ruvnno juolludusat sámi museaide 2006s. Sámediggi lea ođastusa álggaheami rájes cealkán ahte ovdal go ođastus loahpahuvvo, de berre ollislaš stáhtadoarjja sámi museaide leat unnimusat 20 miljon ruvnno. Nugo 2006 doarjja čájeha, de lea guhkki dassážii go dát mihttomearri juksojuvvo. 2006 stáhtabušeahta bokte juolluduvvui 1 miljon ruvnno Sámediggái ásahit rádjaofelaččaid dutkan- ja duođaštandoaimma Divdasvuonas. Ášši meannuduvvui Sámedikki čakčamánu 2006 dievasčoahkkimis.</p>
<p>Dán oktavuođas lea Árran julesámij guovdasj ožžon ovddasvástádusa ásaheamis, mii galgá dáhpáhuvvat</p>
<p>Sámedikkiin gulahallamiin. Vuolggasadji galgá váldojuvvot rádjaofelaččaid barggus Divdasvuonas ja</p>
<p>Čoahkkingirjji čállit: Liv Karin Klemetsen / Inga Margrethe Eira 48 siidu 216 siiddus guovlluin dan birra, dasto galgá viidáset leat fokusis oppalaš rádjaofelašbargu eai ge ovttaskas olbmot galgga seaguhuvvot dasa.</p>
<p>Sámediggi lea bargan Recalling Ancestral Voices - Repatriation of Sámi Cultural Heritage Interreg-prošeavtta ollásit ruhtademiin. Prošeavtta ulbmilin lea kártet sámi kulturárbbi mii gávdno ásahusain Davvi-riikkain ja Eurohpas. Dát lea ovttasbargoprošeakta Várjjaga Sámi museain, Anára Siida-museain Suoma bealde ja Ájttein Ruoŧa bealde, ja mii álggahuvvui giđđat 2006. Sámediggi lea prošeavtta stivrenjoavkkus, go dat lea deaŧalaš prošeakta mii guoská gažaldahkii mainna Sámediggi lea bargamin. Buot riikkat leat ollásit ruhtadan prošeavtta, ja Norgga bealde dan leat dorjon ABM-utvikling, Norgga kulturráđđi,</p>
<p>Sámediggi ja EU-ruđat.</p>
<p>Sámediggi sávvá fásta jahkásaš čoahkkimiid ABM-utvikling nammasaš ásahusain, sihke ovttasbarggu, dieđuidlonohallama oktavuođas ja vai oččošeimmet buoret áddejumi daid erenoamáš dárbbuide mat gávdnojit sámi servodagas. Ovttasbargu galgá bidjat vuođu dasa ahte sámi museat searvadahttojuvvojit eanet nášuvnnalaš museaođastusas. Dien oktavuođas dollojuvvui čoahkkin hálddahusa dásis Sámedikki ja</p>
<p>ABM-utvikling gaskka juovlamánus 2006. ABM-utvikling lea maid bovdejuvvon Sámediggái guovvamánu 2007 dievasčoahkkima oktavuođas.</p>
<p xml:lang="smj">Giella</p>
<p>Ealli giella eaktuda ahte dat lea aktiivvalaččat geavahusas, sihke priváhta ja almmolaš oktavuođain.</p>
<p>Maŋimuš jagiin lea sámegiela geavaheapmi almmolaččat ovdánan eanet positiivvalaččat. Sámegielas leat viehka nana rámmaeavttut almmolaččat lágaid ja láhkaásahusaid bokte. Sámediggái lea deaŧalaš ahte sámegiela geavaheapmi siviila sámi servodagas nannejuvvo. Deaŧalaš lea ahte sámegiella gullo, oidno ja geavahuvvo beaivválaš oktavuođain ja priváhta arenain.</p>
<p>Sámediggi lea loahpahan viđajagáš giellamovttidahttinprošeavtta máttasámegielas Elgå bajásšaddan-guovddážis. Dán prošeavttas leat ožžon buriid bohtosiid ja dat lea mielddisbuktán dan ahte sámegiella fas lea ealáskan dien guovllus. Prošeavtta joatkima oktavuođas lea deaŧalaš ahte Elgå bajásšaddanguovddáš sáhttá joatkit bargguinis, ja ahte prošeakta ovddiduvvo bissovaš ortnegin. Sámediggi lea ságastallan</p>
<p>Máhttodepartemeanttain ja Hedmárkku fylkkagielddain dan birra ahte doibmii sihkkarastojuvvošii ain ruhtadeapmi. Deaŧalaš lea ahte máhtolašvuohta mii boahtá dán prošeavttas, fievrriduvvo eará sámi guovlluide.</p>
<p>Sámediggi lei 2006s várren badjel 3,7 miljon ruvnno giellaprošeavttaide giellahálddašanguovllu siskko-bealde ja olggobealde. Prošeaktaruđaid juolludemiid oktavuođas lea Sámediggi vuoruhan dakkár doaibmabijuid mat váikkuhit tearpmaid čohkkema, ovddideami ja registrerema lassáneami, sámi báikenamaid čohkkema, sámegielat arenaid ovddideami mánáide ja nuoraide ja sámegiela geavaheami eanet njálmmálaččat.</p>
<p>Sámegiela hálddašanguovlu</p>
<p>Norggas lea Sámelága giellanjuolggadusaid bokte sihkkarastojuvvon sámegielagiid vuođđo vuoigatvuohta geavahit sámegiela. 2006s laktojuvvui Divdasvuona suohkan ja Norlándda fylkkasuohkan sámegiela hálddašanguvlui. Dalle gullet ge čieža gieldda ja golbma fylkkagieldda dán hálddašanguvlui. Divdasvuona suohkana laktin hálddašanguvlui lea mielddisbuktán ahte julevsámegiela geavaheaddjiide leat sihkkarastojuvvon vuođđo vuoigatvuođat Sámelága giellanjuolggadusaid ektui. Dainna lea Sámediggi duhtavaš. Sámediggi oaivvilda ahte gielddat mat leat hálddašanguovllus, fertejit leat dihtomielalaččat ovddasvástádusaset ektui Sámelága giellanjuolggadusaid ulbmila ollašuhttima oktavuođas.</p>
<p>Sámedikkis lea mihttomearrin oažžut eanet gielddaid sámegiela hálddašanguvlui. Sámediggi lea doallan čoahkkimiid Storfjord, Álttá ja Snåase suohkaniiguin dainna áigumušain ahte laktit daid maid áiggi mielde hálddašanguvlui. Boahtteáiggis lea erenoamáš deaŧalaš ahte gielddat maid lullisámi guovllus laktojuvvojit</p>
<p>Čoahkkingirjji čállit: Liv Karin Klemetsen / Inga Margrethe Eira 49 siidu 216 siiddus sámegiela hálddašanguvlui. Dát sáhttá leat mielde nannemin ja ovddideamen lullisámegiela geavaheami.</p>
<p>Danne lea hui buorre go Snåase suohkan juovlamánus 2006 lea mearridan ahte ohcet laktojuvvot hálddašanguvlui. Sámedikkis leat leamaš diehtojuohkinčoahkkimat máŋggain gielddain dan birra makkár vuoigatvuođat ja geatnegasvuođat álbmogis ja gielddain leat dalle go gielda gullá hálddašanguvlui.</p>
<p>Sámediggái lea deaŧalaš doallat lávga oktavuođa daid gielddaiguin ja fylkkagielddaiguin mat gullet sámegiela hálddašanguvlui ja čilget makkár oktasaš hástalusat dain leat go guoská sámegiela geavaheami ovdánahttimii. Dien oktavuođas dollojuvvui čoahkkin ođđajagimánus masa Sámediggi lei bovden sámegiela hálddašanguovllu gielddaid ja fylkkagielddaid. Dasto lei Snåase suohkan ja Davvi-Trøndelága fylkkasuohkan bovdejuvvon čoahkkimii. Čoahkkimis ovddidedje gielddat ja fylkkagielddat plánaideaset ja áigumušaid ja hástalusaid mat leat ovddabealde sámegiela geavaheami ektui. Sámediggi čilgii čoahkkimis guovttegielalašvuođa ruđaid geavaheami raporterema, njuolggadusaid evaluerema ja vejolaš geahččoortnega ásaheami birra sámegiela váste.</p>
<p>Sámi giellaguovddážat</p>
<p>Sámi giellaguovddážat dahket hui buori barggu sámegiela ovdánahttimiin ja suodjalemiin, ja Sámediggi sávvá ahte eanet giellaguovddážat ásahuvvojit. 2006s ásahuvvui sámi giellaguovddáš Áltái, ja lea mielde ortnegis mas Sámediggi addá bissovaš doarjaga sámi giellaguovddážiidda. Dál ožžot ovcci giellaguovddáža bissovaš doarjaga Sámedikkis, daid gaskkas leat njeallje giellaguovddáža olggobealde sámegiela hálddašanguovllu.</p>
<p>Sámedikki giellastivra</p>
<p>Sámediggi lea 2006s nammadan ođđa giellastivrra. Sámediggeráđis lea leamaš čoahkkin giellastivrrain ja dat lea ságastallan stivrra boahtteáiggi strategiijaid birra.</p>
<p xml:lang="vep">Terminologiijabargu</p>
<p>Bargu sámegiela terminologiijain lea lassánan mealgat danne go eanet ásahusat ja earát leat aktiivvalaččat geavahišgoahtán sámegiela. Sámedikki sátnevuorkkás Risten.no leat muhtun dihtorteknihkalaš hástalusat maiguin leat bargamin, vuorká lea sámi álbmogii veahkkin go geavahit sámegiela. Dan geažil vai oččo-šeimmet oktasaš terminologiija iešguđet sámegielaid váste riikkarájiid rastá, lea Sámediggi 2006s searvan oktasaš davviriikkalaš tearbmajoavkkuid nammadeapmái. Tearbmajoavkkut čoahkkanit dárbbu mielde geahčadit tearbmalisttuid maid iešguđet oasálaččat mat geavahit sámegiela iežaset doaimmas ráhkadit. Tearbmalisttut maid joavkkut dohkkehit almmuhuvvojit ja biddjojuvvojit sátnevuorkái Risten.no.</p>
<p>Sámi báikenamat</p>
<p>Bargu sámi báikenamaiguin Sámedikki nammanevvohagas báikenammalága ektui lea almmolašvuođa ja earáid várás geat dárbbašit rávvagiid movt čállit báikenamaid. Dát ráđđeaddin lassána juohke jagi, mii čájeha ahte sámegiella dađistaga váldojuvvo eanet ja eanet almmolaš geavahussii. Ráđđeaddima várás adnošii maid sámi báikenammaarkiiva vuođđun nammahámiid duogášdieđuide, čilgehussan movt namat daddjojuvvojit jna., muhto bargu báikenammaarkiivvain ii leat biddjojuvvon johtui resursa váilivuođa geažil. 2006s lea leamaš hui viiddis bargu báikenammalága láhkaásahusaiguin ja dát bargu ii leat vel loahpahuvvon.</p>
<p>Mánát ja nuorat</p>
<p>Sámediggi lea geahččaleamen ásahahttit sámi mánáide ja nuoraide buriid ja stáđis bajásšaddaneavttuid. Sámi mánát ja nuorat leat deatalaš resurssat sámi servodaga ovdánahttimii, ja sii han dovdet iežaset árgabeaivvi buoremusat. Jus galgat nagodit oažžut nuoraid mielde servodatáŋgiruššamii, de fertejit sii oažžut dakkár dovddu ahte sii sáhttet váikkuhit ja ahte leat mielde mearrideamen. Sámediggái lea hui deatalaš ovddidit dáláš ja ođđa kanálaid mánáid ja nuoraid gulahallamii.</p>
<p>Čoahkkingirjji čállit: Liv Karin Klemetsen / Inga Margrethe Eira 50 siidu 216 siiddus</p>
<p>Sámediggi vuoruha doarjagiid mánáide ja nuoraide. Earret eará ožžo sámi festiválat main mánát ja nuorat ledje mielde, dahje main ledje oasit oaivvilduvvon mánáide ja nuoraide, doarjaga Sámi kulturfoanddas.</p>
<p>Maiddái teáhterdoaimmat mánáide ja nuoraide ožžo doarjaga kulturfoanddas, ja sámi nuoraid diehtojuohkinkantuvra – Infonuorra.</p>
<p>Dál eai gávdno makkárge njuolggadusat sámi kulturskuvllaide. Sámediggi oaivvilda ahte lea dárbu formaliseret dahje struktureret barggu kulturskuvllaiguin nu ahte dat sáhttet leat kultuvrralaš arenan sámi mánáide ja nuoraide.</p>
<p>Sámediggi lea maiddái juolludan ollu ruđa prošeavttaide mat geahččalit eastadit veahkaválddálašvuođa ja seksuálalaš vearredaguid. Earret eará lea Guovdageainnu Dievdduid searvi ožžon doarjaga čađahit prošeavtta guottuidduddjonbarggu birra. Dievddut barget deatalaš barggu go oččodit dievdoolbmuid váldit ovddasvástádusa vearredaguid eastadanbarggus.</p>
<p>Sámediggeráđi dásseárvopolitihkalaš čielggadusas deattuhuvvo man deatalaččat dievdoovdagovat leat bártnážiidda. Sámediggi lea geahččalan váikkuhit eanet dievdoolbmuid váldit bargguid mánáidgárddiin.</p>
<p>Sámedikki nuoraidpolitihkalaš lávdegoddi</p>
<p>Sámediggeráđđi lea nammadan ođđa lahtuid ja várrelahtuid Sámedikki nuoraidpolitihkalaš lávdegoddái (SNPL) 2006-2007 áigodahkii. SNPL lea deatalaš oassi Sámedikki barggus oččodit nuoraid sáme-politihkalaš bargui, ja lávdegotti doaibma lea deatalaš Sámedikki bargui iešguđetlágan áššiiguin mat</p>
<p>Sámedikkis leat. Sámediggeráđđi háliida lagáš oktavuođa nuoraidpolitihkalaš lávdegottiin ja doallá jeavddalaččat čoahkkimiid lávdegottiin.</p>
<p>Sámedikki viđát nuoraidkonferánsa <span type="quote">”Funky business. Sámi ealáhusat boares ja ođđa gávttis”</span> lágiduvvui Svanhovd birasguovddážis lahka Girkonjárgga golggotmánus 2006. Konferánsa fáddá lei sámi ealáhusat ja fitnodeapmi. Nuoraidkonferánsa ovddidii guokte cealkámuša, nubbi guoskkahii dan ahte movt láhčit dili sámi nuoraide geat háliidit bargagoahtit sámi árbevirolaš ealáhusas, ja nubbi lei fas foandda/doarjagiid birra sámi nuoraid váste. Goappašat cealkámušat leat čuovvoluvvon Sámedikki 2007 bušeahtas.</p>
<p>Mánáidáittardeaddji</p>
<p>Sámedikkis lea leamaš jahkásaš čoahkkin mánáidáittardeddjiin Reidar Hjermann Guovdageainnus, masa maiddái Sámedikki nuoraidpolitihkalaš lávdegoddi (SNPL) searvvai. Fáddán ledje sámi mánáid bajás-šaddaneavttut. Sámediggi muitalii ahte buot dásit mánáidsuodjalanbálvalusas dárbbašit máhtolašvuođa ja gelbbolašvođa sámegiela ja kultuvrra birra, ja ahte sámi mánáin ja nuorain lea vuoigatvuohta ja dárbu fálaldagaide main sin giella ja kultuvra lea vuolggasadjin. Áššit maid birra maiddái digáštallojuvvui ledje sámi mánáid dilli mánáidgárddis ja skuvllas, oahpponeavvodilli ja ovttasbargu davviriikkalaš mánáidáittardeddjiid gaskkas sámi áššid birra. Sámediggi ohcalii maiddái sámi giella- kulturgelbbolašvuođa</p>
<p>Mánáidáittardeaddjis, ja dainna leat dál ovttaoaivilis ahte bargat viidáseabbo. SNPL ovddidii maiddái áššiid sámi nuoraidovddasteaddji birra Mánáidáittardeaddji nuoraidráđis, ja Sámedikki nuoraidkonferánsa 2005 cealkámušat sámegiela birra válljenfágan buot ohppiide Norggas, ja Oahpahuslága § 6-2, sámegiel oahpahus vuođđoskuvllas, rievdadeami birra.</p>
<p>Mánáidgárddit</p>
<p>Ráđđehusa mánáidgárdelokten guoská maid sámi mánáide. Reviderejuvvon mánáidgárddiid rámmaplána gustogođii 2006s. Sámediggi lea mihtten ahte ollu mánát dattetge eai oažžo mánáidgárdefálaldaga mii livččii heivehuvvon sin duogážii, gillii ja kultuvrii, vaikko ođđa mánáidgárdeláhka bidjá čanastusaid dasa.</p>
<p>Reviderejuvvon rámmaplána ii bija detáljadási čanastusaid bargui sámi mánáidgárddiiguin. Danne lea Sámedikkis leamaš oktavuohta Máhttodepartemeanttain go guoská muhtun prinsihpalaš áššiid dárkilastimii rámmaplánas, maid Sámediggi bivdá departemeantta čilget dárkilet. Sámediggi lea ráhkadan guokte dain fáddágihppagiin maid Máhttodepartemeanta juohká reviderejuvvon rámmaplána oktavuođas.</p>
<p>Čoahkkingirjji čállit: Liv Karin Klemetsen / Inga Margrethe Eira 51 siidu 216 siiddus</p>
<p>Sámediggi lea almmuhan guokte <span type="quote">”Stullán”</span> mánáidgárdeáigečállaga dan jagi. Áigečála lea fágaáigečála mánáidgárddiid váste gos leat sámi mánát, dat lea nuvttá ja dat sáddejuvvo mánáidgárddiide gos leat sámi mánát, ja eará berošteddjiide. Sámediggi lea doallan jahkásaš sámi mánáidgárdekonferánssa ja fierpádatčoahkkimiid sámi mánáidgárddiid bargiide. 2006s leat maid juolluduvvon sihke prošeaktaruđat ja ruđat sámi mánáidgárddiid oahpponeavvoprošeavttaide.</p>
<p>Oahpahus</p>
<p>Skuvla lea okta dain deataleamos arenain mánáide ja nuoraide, ja jus mánát galget oažžut buori bajásšaddama ja oadjebas identitehta, de ferte skuvla doaibmat bures. Sámediggi oaivvilda ahte ieš beassat mearridit oahpahusa sisdoalu ja hámi buot oahppodásiin, lea vuođđu sámi servodaga hábmemii.</p>
<p>Sámediggi lea ovttas skuvlaeaiggádiiguin ja skuvlaeiseváldiiguin geahččalan juohkit dieđuid sámi oahpahusa birra oahpahuslága mielde, geavaheddjiide. Sámediggi lea maiddái máŋgga geardde lokten oahpahuslága rievdadanášši eiseváldiide, vai oahppit oččošedje individuála rievtti sámegieloahpahussii, vaikko gos orošet.</p>
<p>Dat bargu ii leat dássážii lihkostuvvan, ja Sámediggi vuordá ahte áššii čovdojuvvošii fargga.</p>
<p>Máhttolokten - Sámi</p>
<p>Máhttolokten lea ođđa ođastus olles vuođđooahpahusa várás. Ođastus mielddisbuktá olu rievdadusaid skuvlla sisdoalus, hámis ja organiseremis vuosttaš ceahkis vuođđoskuvllas gitta maŋemus ceahkkái joatkkaoahpahusas. Ođastus álggahuvvui borgemánus 2006 1.-9. ceahki ohppiide vuođđoskuvllas, ja vuosttaš ceahki ohppiide joatkkaoahpahusas.</p>
<p>Máhttolokten – Sámi lea leamaš hirbmat viiddis bargu Sámedikkis. Dát lea stuorámus oahpahusođastus maid Sámediggi lea hábmen ovttas guovddáš eiseváldiiguin nugo Oahpahusdirektoráhtain ja</p>
<p>Máhttodepartemeanttain. Sámedikki rolla ja ovddasvástádusa ovddideapmi ja digaštallan skuvlaođastusa ovddideami ja johtuibidjama oktavuođas, lea leamaš hástaleaddji bargu sihke Sámediggái ja guovddáš eiseváldiide. 2006s barggai Sámediggi ovttas Máhttodepartemeanttain eanaš gulaskuddamiiguin ja oahppoplánabuktosa iešguđet osiid gárvvistemiin.</p>
<p>Sámi sisdoallu dábálaš oahppoplánain Máhttoloktema Oahppoplánabuktosis</p>
<p>Oahpahusdirektoráhtta ráhkada nášuvnnalaš oahppoplánaid, ja Máhttodepartemeantta dohkkeha daid, muhto oktasaš prográmmafágaid ja válljenprográmmafágaid dohkkeha Oahpahusdirektoráhtta.</p>
<p>Oahpahuslága § 6-4 mielde galget oahppoplánat geatnegahttit ahte juohke fágasuorggi oktavuođas oahpahuvvo sámi álbmoga birra, sin giela, kultuvrra ja servodaga birra. Departemeanttat sáhttet maiddái buktit láhkaásahusaid eará earenoamáš oahppoplánaide oahpahusa várás mii lea sámi báikkiin ja ohppiide olggobealde sámi báikkiid geat ožžot sámegieloahpahusa. Dat oahppoplánat gohčoduvvojit dasto nášuvnnalaš oahppoplánan ja paralealla ovttaárvosaš sámi oahppoplánan.</p>
<p>Sámediggeráđđi lea dohkkehan nášuvnnalaš oahppoplánaid sámi sisdoalu. Sámi sisdoallu lea lasihuvvon buot oahppoplánaide ovttasbargguin direktoráhtain.</p>
<p>Máhttolokten – Sámi ođđa Oahppoplánabuktosa ovddideapmi</p>
<p>Sámedikki bargu Máhttolokten – Sámi Oahppoplánabuktosiin lea 2006s guoskkahan buot osiid oahppoplánabuktosis earret Oppalaš oasi. Oppalaš oasis deattuhit árvovuođu ja álbmotoainnu mii lea oahpahusa vuođđun. O97S oppalaš oassi fievrriduvvo viidásit Sámi Máhttoloktemii.</p>
<p>Čoahkkingirjji čállit: Liv Karin Klemetsen / Inga Margrethe Eira 52 siidu 216 siiddus</p>
<p>Oahpahusa prinsihpat Sámediggi mearridii áššis 19/06 sámi oahppoplakáhtta, ahte galgá ráhkaduvvot sierra sámi prinsihppaoassi.</p>
<p>Prinsihppaoassi, Oahpahusa prinsihpat ja rámmat sámi skuvllas ja oahppofitnodagas (Prinsipper og rammer for opplæringen i samisk skole og lærebedrift), lea oassi Máhttolokten – Sámi Oahppoplána-buktosis. Prinsihpat galget čielggadit skuvlaeaiggáda ovddasvástádusa ollislaš oahpahussii njuolggadusaid vuođul, ja galget leat heivehuvvon báikkálaš ja individuála eavttuide ja dárbbuide.</p>
<p>Oahppoplakáhtta lea oassi prinsihpain ja čoahkkáigeassá skuvlla ja oahppobáikki vuođđogeatnegasvuođaid. Sámi oahppoplakáhtas leat 12 čuoggá; daid gaskkas lea sierra sámi čuokkis mas čuožžu:</p>
<p><em type="italic">Sámi skuvla ja oahppofitnodat galgá láhčit dili nu ahte oahppit ja fidnooahppit ožžot kvalitehtalaš buori oahpahusa mas vuođđun lea sámegiella, sámi kultuvra ja servodateallin. </em></p>
<p>Muđui leat dat eará 11 čuoggá seamma go Máhttoloktema Oahppoplánabuktosa nášuvnnalaš oahppo-plakáhtas.</p>
<p>Sámediggi álggahii barggu sámi oahpahusa prinsihpaiguin Máhttolokten – Sámi Oahppoplánabuktosii čakčat 2006, ja dalle sáddejuvvui maiddái gulaskuddamii. Sámedikki dievasčoahkkin galgá meannudit prinsihpaid 2007 giđa mielde, ovdalgo Máhttodepartemeanta mearrida Sámi oahpahusa prinsihpaid.</p>
<p>Fága- ja diibmojuohku Ohppiide geain lea sámegieloahpahus lea mearriduvvon sierra fága- ja diibmojuohku, ja dat guoská buot ohppiide Norggas geain lea sámegieloahpahus juogo vuosttaš- dahje nubbingiellan vuođđoskuvllas, dahje joatkkaoahpahusas. Deataleamos ášši dás lea ahte vuosttašgiela (sámegielas/dárogielas) ja nuppigiela diibmolohku lea lassánan O97S ektui.</p>
<p>Oahppit geain lea sámegielaoahpahus eai dárbbaš váldit bákkolaš oahpahusa amasgielas dahje gielalaš čiekŋudeami. Dat lea danne go dain ohppiin lea juo oahpahus golmma gielas vuođđoskuvllas. Muhto sis lea vuoigatvuohta oažžut oahpahusa amasgielas/gielalaš čiekŋudeamis jus dan háliidit.</p>
<p>Goalmmát váldoášši lea ahte ohppiin geain lea sámegieloahpahus leat eanet diimmut oktiibuot go ohppiin geat čuvvot dábálaš fága- ja diibmojuogu. Nu leat šaddan dahkat vai vuosttašgiela ja nuppigiela oahpahus nannejuvvošii, ja vai eará fágaid oahpahus ii fuoniduvvošii. Dat lea spiehkastatmearrádus mii guoská ohppiide geain lea sámegieloahpahus ja geat orrot olggobealde sámegielguovllu oahpahuslága mielde.</p>
<p>Muhto dat oahppit sáhttet dattetge beassat eará fága oahpahusas gitta 76 diibmui mánáidskuvladásis, vai diibmolohku ii šatta nu hirbmat olu stuorát go eará ohppiin geain ii leat sámegieloahpahus. Lea hirbmat deatalaš organiseret sámegieloahpahusa nu ahte doarju ja nanne oahppi movtta válljet sámegiela.</p>
<p>Fágaoahppoplánat Oassin Máhttoloktema – Sámi Oahppoplánabuktosis leat mearriduvvon ođđa oahppoplánat eanaš fágaide vuođđoskuvllas, ja vuođđoskuvlla ja joatkkaoahpahusa čađamanni fágaide.</p>
<p>Sámediggi lea dohkkehan sámegiela vuosttašgiela ja nuppigiela oahppoplánaid. Dat leat čađamanni oahppoplánat sámegieloahpahusa várás vuođđoskuvlii ja joatkkaoahpahussii. Oahppoplánat leat davvisámegillii ja dárogillii, ja leat dál jorgaluvvome julevsámegillii ja lullisámegillii. Oahppoplánat addet ollislaš ja čađamanni oahpahusgearddi sámegielas olles vuođđooahpahussii, ja dat nanne sámegiela.</p>
<p>Sámegiela nuppigiela oahppoplánas lea earenoamáš hápmi eará oahppoplánaid ektui Máhttolokten –</p>
<p>Sámis. Plánas leat iešguđetlágan dásit, ja das leat guokte ovdánanvuogi vai lea buorebut heivehuvvon ohppiide geain lea, ja geain ii leat ovdamáhttu sámegiela birra, ja das lea ulbmil movttiidahttit ohppiid oahppat sámegiela.</p>
<p>Máhttodepartemeanta lea dohkkehan vuođđoskuvlla paralealla ovttaárvosaš sámi oahppoplánaid čuovvovaš fágain: biebmu ja dearvvašvuohta, musihkka, servodatfága, duodji, ja risttalašvuođa-, osku- ja eallinoainnumáhttu. Departemeanta lea maiddái dohkkehan čađamanni paralealla ovttaárvosaš oahppoplánaid vuođđo- ja joatkkaoahpahussii luonddufágas ja dárogielas ohppiide geain lea sámegiella</p>
<p>Čoahkkingirjji čállit: Liv Karin Klemetsen / Inga Margrethe Eira 53 siidu 216 siiddus vuosttašgiellan. Ovdal go dat plánat dohkkehuvvojedje, de čađahii Sámediggi 2006s gulaskuddama dain oahppoplánain.</p>
<p>Sámediggi lea álggahan barggu ráhkadit oahppoplána sámegiela čiekŋudeamis vuođđoskuvlla nuoraidceahki váste. Sámediggi ráhkadii ovttas Oahpahusdirektoráhtain evttohusa paralealla sámi oahppoplánaide joatkkaoahpahusa čuovvovaš oktasašfágaide; servodatfága, historjá, osku ja etihkka, ja geografiija. Sámediggi lea dasto ráhkadan oahppoplánaevttohusaid studerenráhkkanahtti prográmmafágaid váste čuovvovaš sámi fágain: Sámi historjá ja servodat, sámi musihkka ja lávdi ja sámi visuála kultuvra.</p>
<p>Buot dát leat oassin Máhttolokten – Sámi Oahppoplánabuktosis ja gárvejuvvojit 2007 giđa mielde.</p>
<p>Diehtojuohkinbargu Máhttolokten – Sámi johtuibidjama oktavuođas</p>
<p>Sámediggi čađahii 2006:s vuđolaš diehtojuohkinbarggu Máhttoloktema birra, ja deattuhii earenoamážit</p>
<p>Máhttolokten – Sámi Oahppoplánabuktosa.</p>
<p>Sámediggi lea doallan diehtojuohkinčoahkkimiid Máhttolokten – Sámi birra čuovvovaš suohkaniid vuođđoskuvllaide: Guovdageainnu, Divdasvuona, Porsáŋggu, Deanu ja Unjárgga. Sámediggi lea maiddái searvan máŋgga čoahkkimii ja konferánsii ja juohkán dieđuid skuvlaođastusa birra, earret eará skuvlakonferánsas Kárášjogas, Finnmárkku joatkkaoahpahusa sámegiel- ja suomagielfágaid ovttas-bargoForumis, 7-suohkana ja ravdasuohkaniid čoahkkimiin ja Oahppolihtuin. Diehtojuohkin Máhtto-lokten – Sámi birra biddjui maiddái Sámedikki neahttasiidduide ja Sámi oahpponehttii.</p>
<p>Lassin lea Sámediggi ovttas Finnmárkku ja Romssa fylkamánniiguin ráhkadan diehtojuohkingihppaga sámi oahpahusa birra mii lea jurddašuvvon váhnemiidda olggobealde sámi hálddašanguovllu.</p>
<p>Vuođđoskuvla ja joatkkaoahpahus</p>
<p>Ulbmilin lea ahte galget gávdnot doarvái sámi oahpponeavvut vai sámi oahppit besset oažžut oahpahusa gustovaš lágaid ja plánaid mielde. Máhttolokten – Sámi ođđa oahppoplánaid vuođul lea Sámediggi juolludan ruđaid sámi dábálaš- ja digitála oahpponeavvuid ráhkadeapmái ja buvttadeapmái, sihke lulli-, julev- ja davvisámegillii. Maiddái earenoamáš heivehuvvon oahpponeavvuide leat juolluduvvon doarjagat, dan dárbbu vuođul maid fágabirrasat ieža leat dieđihan.</p>
<p>Sámediggi lea ollislaččat geahčadeamen sámi oahpponeavvuid doarjjaortnega, buvttadeami ja Sámedikki ovddasvástádusa, rolla ja válddi. Ulbmil dainna lea kártet sámi oahpponeavvoráhkadeami beavttu, leat go olahan sámi oahpponeavvobuvttadeami mihttomeriid strategalaš plánas ja lea go dárbu rievdadit doarjjaortnega. Dasto lea dárbbašlaš ahte evaluerenraporta ovdanbuktá evttohusaid movt viidásit galggašii bargat oahpponeavvuiguin, ja rávve movt sáhtášii nannet oahpponeavvobuvttadeami.</p>
<p>Sámi mánáin geain leat earenoamáš dárbbut, galgá buorre earenoamášpedagogalaš fálaldat, dat lea mihttomearri. Mánáid, ja doarjjaolbmuid fálaldat ferte buoriduvvot, earenoamážit lulli- ja julevsámi guovlluin. Doarjjaolbmot geaiguin váhnemat deaivvadit váttis dilálašvuođas, fertejit vuhtiiváldit sámi mánáid ja sin duogáža ja dárbbu. Dain ferte doarvái ja buorre gelbbolašvuohta go galget deaivvadit sámi mánáiguin ja váhnemiiguin.</p>
<p>Sámediggi hálddaša ruđa dutkan- ja ovddidanprošeavttaide ja stipendii dan fágasuorggis. Prošeavttaid vuoruhuvvon suorggit leat leamaš čuolmmat sámi mánáid čállingielalaš váttisvuođaid ektui, sámi mánáid giellaovddideapmi ja máŋggagielat mánáid giella- ja gulahallanváttisvuođat máŋggakultuvrralaš dilálašvuođas. Stipeanddaid vuoruhansuorggit leat leamaš audiopedagogihkka, oaidnopedagogihkka, logopediija, láhttenváttisvuođat, giella ja gulahallan.</p>
<p>Julev- ja lullisámi guovllut, ja lulli-Romsa ja davit Nordlánda leat leamaš vuoruhuvvon báikkit, nugo čuožžu Sámedikki earenoamášpedogihkalaš gelbbolašvuođaloktenplánas 2004-2006. <span type="quote">”Astta lohkat”</span> lea doaibma- ja strategiijaplána mii galgá movttiidahttit mánáid ja nuoraid lohkanmovtta ja lohkanmáhtu. Finnmárkku fylkkamánii, Sámi allaskuvla ja Sámediggi leat ovttas ráhkadan sierra sámi</p>
<p>Čoahkkingirjji čállit: Liv Karin Klemetsen / Inga Margrethe Eira 54 siidu 216 siiddus doaibmaplána <span type="quote">”Astta lohkat”</span>, mii leat vuolgán <span type="quote" xml:lang="nno">”Gi rom for lesing”</span>doaimmas. Okta doaibma mii čađahuvvui 2006:s lei sámi lohkanleaira nuoraide mii lágiduvvui Badje-Sohpparis Ruoŧas. Maiddái ovdánahttinprošektii <span type="quote">”Lohkanhállu ja lohkanmokta”</span> leat almmuhuvvon ja juolluduvvon ruđat skuvllaide gos leat sámi oahppit.</p>
<p>Sámediggi ovttasbargá Finnmárkku fylkkamánniin máŋgga suorggis. <span type="quote" xml:lang="nob">”Gutter i Finnmark”</span> (Finnmárkku bártnit) lea 3- jagi prošeakta, ja Finnmárkku fylkkamánnis lea bajit prošeaktaovddasvástádus. Prošeavtta váldoulbmil lea geahččalit loktet Finnmárkku bártnážiid skuvlamovtta ja bohtosiid, ja oččodit systemáhtalaš barggu skuvlii vai oahpahus šaddá seammalágan bártnážiidda ja nieiddažiidda sin eavttuid vuođul.</p>
<p>Sámegiela hálddašanguovllu olggobealde váilot oahpaheaddjit geat oahpahit sámegillii ja sámegielas. Danne lea gáiddusoahpahus šaddan molssaeaktun miehtá riikka. Dakkár oahpahusvuohki lea ođas ja gáibida olu resurssaid, ja dasa dárbbašuvvojit ođđa oahpahusávdnasat ja buorit teknihkalaš čovdosat ja reaiddut.</p>
<p>Oahpahusdirektoráhtta lea addán muhtun bargojovkui barggu ráhkadit raporterenplána sámi gáiddusoahpahussii bistevaš ortnegin. Sámediggi searvá dan bargojovkui.</p>
<p>Sámi oahpponeahtta lea Sámedikki neahttasiidu skuvllaid ja mánáidgárddiid váste. Dat lea oassin</p>
<p>Skolenettetis, ja ovttasbargu Oahpahusdirektoráhtain. Neahttasiidu válddii 2006s atnui ođđa almmuhanreaiddu ja oaččui ođđa hámi.</p>
<p>Sámediggi lea ovttasbargan vuođđoskuvlla vánhenlávdegottiin ja sámi váhnenfierpmádagain. Earret eará lei</p>
<p>Sámediggi mielde lágideame sámi váhnenfierpmádatkonferánsa dan jagi.</p>
<p>Alit oahppu ja dutkan</p>
<p>Stipeanda alit ohppui Movttiidahttindihte gelbbolašvuođaloktemii dakkár surggiin gos lea dárbu, lea Sámediggi juolludan stipeandda alit ohppui. Vuoruhuvvon suorgi lea leamaš sámegiella, earenoamážit lulli- ja julevsámegiella.</p>
<p>Alit oahpu kvalitehtaođastus mielddisbuvttii ahte alit oahpu ruhtadanvuogádat rievddai eanet boađusvuođđudeaddjin. Allaskuvllat ja universitehtat ožžot doarjagiid ee. kandidáhttabuvttadeami vuođul.</p>
<p>Sámediggi ballá ahte allaskuvllat ja universitehtat válljejit eret sámegiel oahppofálaldagaid, danne go dain lea dávjá vuollegis rekruterenvuođđu, dahje gáibidit eanet iešruhtadeami studeanttain. Dat lea ovdamearkka dihte dáhpáhuvvan lullisámegiela fálaldagain. Sámediggi deattuha ahte</p>
<p>Máhttodepartemeanttas lea ovddasvástádus sihkkarastit dakkár bargovuogi ja ovddasvástádusvuogádaga alit oahpus mii sihkkarastá maiddái smávit sámi fágain fálaldaga ja fágalaš ovdáneami.</p>
<p>Sámediggi lea duhtavaš go Sámi dieđaviesu huksen Guovdageainnus dál lea álggahuvvon. Dieđavissui galget máŋga máhttoásahusa fárret, ja dat galgá čohkket sámi ja sámegielat fágabirrasa. Sámediggi sávvá ahte dat fysalaš oktiibidjan šaddá doarjjan Sámi allaskuvlla ja Sámi Instituhta áigumušaide ovdánahttit dieđalaš allaskuvlla ja sámi universitehta.</p>
<p>Dutkan ja máhttoovdánahttin Sámi servodaga máhtolašvuođa dárbu lea stuoris. Dasa gullet olu servodatsuorggit, nugo riekte-dilálašvuođat, resursahálddašeapmi ja ealáhusovdáneapmi, giella, historjá ja kulturdoaimmat, dearvvašvuohta, sosiála oktavuođat ja skuvlaoktavuohta/pedagogihkka. Seammás go sámi dutkan ráhkada mávssolaš máhttovuođu politihkkaovddideapmái ja hálddašanmearrádusaide, de lea dat maid vuolggasadjin dutkanvuođđuduvvon oahpahussii universietehtain ja allaskuvllain, ja sámegiela ovdáneapmái dieđagiellan.</p>
<p>Sámediggeráđđi lea bures gulahallan Norgga dutkanráđiin (NFR). Sámediggi ja dutkanráđđi leat šiehttan doallat čoahkkimiid juohke jahkebeale dahje jagi. Sámediggeráđđi lea duhtavaš go profesora Ole Henrik</p>
<p>Magga lea nammaduvvon dutkanráđi váldostivrii, ja vuordá ahte dát čuovvoluvvo nu ahte maiddái divišun-ja prográmmastivrii nammaduvvo sámi ovddasteaddji.</p>
<p>Čoahkkingirjji čállit: Liv Karin Klemetsen / Inga Margrethe Eira 55 siidu 216 siiddus</p>
<p>Sámedikkis lea leamaš áirras ođđa sámi dutkanprográmma prográmmaplánalávdegottis. Lassin deatalaš máhtolašvuođadárbbuide maid dat prográmma deattuha, lea dárbu ahte maiddái eará Norgga dutkanráđi prográmmat fátmmastit sámi váttisvuođaid ja máhtolašvuođahástalusaid.</p>
<p>Sámediggi jáhkká ahte Norgga dutkanráđi birasdutkanprográmma čuovvola Ráđđehusa davviguovlo-strategiija ja Norgga dutkanráđi davviguovlovuoruheami máhtolašvuođamihttomeriid. Birashástalusat lea dakkárat go dálkkádatrievdamat ja dat váikkuhusat maid dat sáhttet dagahit eamiálbmogiid resursaávkkástallamii, ođđa industriála ovdáneami biras- ja servodatváikkuhusat Barentsábi lassánan doaimmaid geažil, boazodoalloeatnamiid gáržžideapmi, ja mátkkoštusealáhusa ovdáneami váikkuhusat luonddubirrasii ja kulturmuittuide.</p>
<p>Sámediggi lea bidjan johtui prošeavtta Sámi Instituhtas sámi statistihka birra Norggas. Prošeakta čađahuvvo ovttasbargguin gaskal Instituhta ja Statistisk sentralbyrå. Sámi dálá servodatdilálašvuođa birra váilot ollu lohkodieđut, ja lea deatalaš ahte statistihkkaprošeakta ovdánahttojuvvo ain viidásit ja ahte dasa sihkkarastojuvvo ruhtadeapmi.</p>
<p>Julev- ja lullisámiguovlluin leat sámi dutkanásahusat smávvát. Sámediggi áigu garraseabbo vuoruhit julev- ja lullisámi dutkama, ja strategalaš ásahushuksema dain guovlluin. Lea leamaš oktavuohta Árran julevsámi guovddážiin julev- ja lullisámi dutkanfierpmádaga birra ásahandihte ovttasdoaibmabeavttuid, ja ášši lea maiddái ovddiduvvon Máhttoministarii.</p>
<p>Sámediggi oaivvilda ahte lea eambbo dárbu máhtolašvuhtii dearvvašvuođafálaldagaid ja dearvvašvuođa-veahki birra. Lea hirbmat deatalaš ahte dearvvašvuođabálvalusas lea nu buorre máhttovuođđu go vejolaš ovdal go doaimmat biddjojit johtui. Muhtun gulaskuddancealkámušas norgga pasieantaregistara birra lea</p>
<p>Sámediggi mearkkašan ahte okta váldovuođustus ráhkadit dakkár pasieantaregisttara mas sáhttá identifiseret olbmuid, lea ahte dat addá nu buriid vejolašvuođaid dearvvašvuođapolitihka dutkamii, plánemii ja hábmemii. Sámediggi čatná dán daidda vejolašvuođaide maid dat sáhttá mielddisbuktit sámi pasieanttaide.</p>
<p>Dutkanprošeavttaid lassin lea dárbu duođaštusprošeavttaide, nugo kulturárbbi ja árbevirolaš máhtu birra.</p>
<p>Sámediggi lea máŋgga oktavuođas cuiggodan ahte biologalaš šláddjivuođa Konvenšuvnna, Artihkal 8j, geatnegasvuođaid árbevirolaš máhtu seailluheami birra, ferte čuovvolit duođaštusprošeavttain.</p>
<p>Ealáhusat</p>
<p>Sámediggi lea 2006s bargan sámi ealáhusaid rámmaeavttuid buoridemiin. Dat ii leat dáhpáhuvvan dušše váikkuhangaskaomiid geavaheami bokte, muhto maiddái njuolga oktavuođa bokte guovddáš eiseválddiiguin main lea ovddasvástádus ealáhuspolitihkalaš mearrádusain. Dát maŋimuš guoská earenoamážit boazodollui ja vuotnabivdui. Rámmaeavttuid buorideapmi ealáhusovddideapmái lea ollu oktavuođain seamma deaŧalaš go doarjaga addin ealáhusásahemiide. Dát lea mávssolaš boahtteáiggi buvttadanvuođu buorideapmái.</p>
<p>Sámi ovddidanfoandda ruđaide lea stuorra jearaldat. Dás ii leat oktavuohta dušše doaibmaguovllu viiddideapmái 2004s, muhto maiddái dan beallái ahte Sámediggi vuoruha smávvaásahemiid. Dát mielddisbuktá ahte Sámediggi ferte meannudit maiddái ollu unnibuš áššiid. Bajimuš doarjjamearri loktejuvvui 2004s, muhto ii mearriduvvon vuolimuš doarjjarádji. Vuolimušráji bajidemiin 10 000 ruvdnui unniduvvošii ohcamiid lohku.</p>
<p>Sámediggi lea ealáhusovddidan áŋgiruššamiinnis vuoruhan gelbbolašvuođa bajideami 2006s. Dađistaga lea dárbu bajidit gelbbolašvuođa ásaheaddjiid gaskkas – dát guoská erenoamážit sámi ásaheaddjiide. Deanu joatkkaskuvlla olis lea čađahuvvon fitnodatvuođđudanoahppu. Lassin fitnodatvuođđudanohppui lea stuorra dárbu earret eará ekonomiija, rehketdoalu, vuovdima ja márkanfievrrideami, fierpmádathuksema ja oppalaš suorgemáhtolašvuođa siskkobealde.</p>
<p>Sámediggi lea vuoruhan barggu ahte ásahuvvojit máhtolašvuhtii vuođđuduvvon fitnodagat. Earret eará lea</p>
<p>Sis-Finnmárkku ovddidansearvi ožžon 1,5 miljon ruvnno doarjjan ovddidankapitálan golmma jagi</p>
<p>Čoahkkingirjji čállit: Liv Karin Klemetsen / Inga Margrethe Eira 56 siidu 216 siiddus áigodagas, ja jahki 2006 lei maŋimuš jahki goas searvi oaččui dákkár doarjaga. Muđui lea Sámediggi addán doarjaga hutkkalaš guovddážiid ásaheapmái ja ealáhusgárddiide sámi guovlluin.</p>
<p>Duodji</p>
<p>Sámediggi lea ovttasráđiid duodjeorganisašuvnnaiguin 2005s ráhkadan váldošiehtadusa duodjeealáhussii.</p>
<p>Juohke jagi šiehtadallet duodjeorganisašuvnnat ja Sámediggi jahkásaš ealáhusšiehtadusa. Šiehtadus mearkkaša ahte duojáriin leat vejolašvuođat viidáset ovddidit ovttaskas doaimmaset. Šiehtadus sáhttá maid váikkuhit duodjeárbevieruid goziheami ja bargosajiid háhkama nuorra duodjeásaheaddjiide. Earret eará leat várrejuvvon ruđat doaibmadoarjagii, čálgoortnegiidda, investeremiidda, ovddidandoaibmabijuide ja mearkadávvirhuksemii. 2006s leat sullii 50 duojára deavdán eavttuid ja leat sáhttán ohcat doaibmadoarjaga ja vejolaš čálgoortnegiid. Šiehtadusbealit leat ovttaoaivilis ahte ásahit duodjeregisttara, muhto</p>
<p>Databearráigeahčču ferte dohkkehit duodjeregisttara ásaheami nu guhká go registtar vuođđuduvvo etnálašvuhtii. Hástalussan lea ásahit eaŋkalis vuogádaga maid lea álki gieđahallat. Sihke sii geat leat mielde vejolaš duodjeregisttaris ja sii geat áigot ásahit duodjeealáhusas lea vejolašvuohta ohcat doarjaga investeremiidda ja eará ovddidandoaibmabijuide.</p>
<p>Dál lea álggahuvvon duoji vuovdinorganisašuvnnaid ja Duojáriid dálu evalueren. Áigumuššan lea earret eará árvvoštallat dáid organisašuvnnaid ovddideami ja makkár mearkkašupmi dáin leat duojáriidda ja báikegottiide.</p>
<p>Duodjeealáhusa ekonomalaš dili birra lea ráhkaduvvon raporta. Go raporta ráhkaduvvo vuosttaš jagi, de dasa ii gávdno makkárge buohtastahttinvuođđu ovddit jagiid ektui. Analysavuođđu lea dahkkojuvvon 34 duojára vuođul. 88% dáin leat Guovdageainnus ja Kárášjogas, ja 71% leat nissonolbmot. Doaibmaboađus (buhtadus bargui ja ieškapitálii) čájeha ahte gaskamearri lea 37 138 ruvnno. Sámedikki mihttomearri ahte láhčit nannoseabbot ealáhuslaš duoji ovddideami ferte ain bisuhuvvot buoridan dihte doaibmabohtosa ja gánnáhahttivuođa duodjeealáhusas.</p>
<p>Duodjeealáhusas leat ollu stuorra hástalusat sihke mii guoská ođđa márkaniid gávdnamii, gálvomearka-huksemii ja gelbbolašvuođa bajideapmái ekonomiijas ja rehketdoalu fievrrideamis. Sámediggái lea mearrideaddji deaŧalaš ahte váikkuhangaskaoamit mat leat biddjojuvvon ealáhusšiehtadussii geavahuvvojit iešbuvttaduvvon duoji ovdánahttimii ja ahte ruđat mannet ávkin duojáriidda.</p>
<p>Boazudoalu ja duoji oahpahuskantuvrras Vuonnabađas lea ovddasvástádus čađahit duoji fidnooahppiortnega. Guoktejagi prošeakta lea álggahuvvon 2004s ovttas Romssa ja Finnmárkku fylkkagielddaiguin.</p>
<p>Prošeavtta mihttomearrin lea sihkkarastit rekrutterema duoji fágaoahpahussii. Áigodagas 2004 - 2006 leat leamaš 15 jeavddalaš šiehtadusa duojis, ja golmmas sis leat juo váldán fágareivve. 10 oahppis geain lea šiehtadus váilu fidnoteoriija, maid fertejit čađahit ovdal go sáhttet váldit fágareivve. Go váilu fidnoteoriija, de manná guhkkit áigi ovdal go kandidáhtta sáhttá váldit fágareivve. Vásihusat čájehit maiddái ahte sis geain lea fidnoteoriija ožžot stuorát ávkki oahppoáiggis go sii geain ii leat fidnoteoriija. Mihttomearrin lea ahte duodjefidnooahppiortnet galgá boahtit dábálaš fidnooahppiortnega vuollásažžan. Duodjeealáhusa ekonomalaš dilli lea dagahan dan ahte Sámediggi lea oaidnán erenoamáš dárbbu doaibmabijuide maiguin sihkkarastit rekrutterema. Heajos gánnáhahttivuohta duojis sáhttá leat okta sivva manne nu unnán váldet duoji joatkkaskuvladásis.</p>
<p>Deaŧalaš lea maid buoridit duojáriid rámmaeavttuid. Raporta dan birra ahte luvvet momssa duojáriin lea ráhkaduvvon. Raporta deattasta ahte momssa luvven lea beaktilis váikkuhangaskaoapmi mainna sáhtášii buoridit ealáhusa gánnáhahttivuođa. Čuolbmačilgehus lea ovddiduvvon máŋgga departementii ja momsaluvvenortnet ii leat liikká ollašuhttojuvvon.</p>
<p>Mátkkoštusealáhus</p>
<p>Turistaealáhusas leat jearahišgoahtán eanet dakkár vásihusbuktagiid mat leat vuođđuduvvon sámi kultuvrii, dáidágii ja sámi ovdanbuktinvugiide. Ollu oasálaččat leat vuođđudan doaimmaset dán lágan buktagiidda.</p>
<p>Dát ovdáneapmi lea mielddisbuktán dan ahte dán lágan doaimmat buktet bargosajiid ja seammás sihkkarastet ássama sámi guovlluin. Das go mátkkoštusealáhus lea rievdamin idjadanfálaldagain vásihusaid,</p>
<p>Čoahkkingirjji čállit: Liv Karin Klemetsen / Inga Margrethe Eira 57 siidu 216 siiddus doaimmaid ja diehtojuohkima buvttadeapmái, lea leamaš ávki sámi servodahkii. Ain leat stuorra vejolašvuođat viiddidit doaimmaid main sámi kultuvra lea mielde. Deaŧalaš lea ahte sámi eallinvuohki ja buktagat gaskkustuvvojit eakti ja jáhkehahtti vuogi mielde ja ahte dát áŋgiruššan dávista sámi beroštumiide, norpmaide ja dábiide.</p>
<p>Sámediggi lea 2006s ain vuoruhan gelbbolašvuođa bajideami ja fierpmádathuksema kultur- ja luondduvuođus turismmas. Dálveturismma infrastruktuvrra huksen lea nubbi eará vuoruhuvvon suorgi mátkkkoštusealáhusáŋgiruššamis, man oktavuođas guovddáš doaibmabidjun leat skohter-, čuoigan- ja tuvraláhtuid ja lávgadet ovttasbarggu láhčin válljejuvvon duottarstobuid gaskka. Lassin dáid doaibmabijuide lea Sámediggi vuoruhan viiddidit dáláš mátkkoštusealáhusdoaimmaid main sámi kultuvra ja historjá leat stuorra oasit doaibmakonseaptas.</p>
<p>Eanadoallu</p>
<p>Maŋŋá go sámi ovddidanfoandda doaibmaguovlu viiddiduvvui leat juolludusat eanadollui lassánan.</p>
<p>Tendeansa ahte eanet huksejeaddjit álggahit oktasašdoaimma joatkašuvvá. Dan geažil šaddá earret eará hálbbit hukset ja oktasašdoaluid lahtuin lea vejolašvuohta oažžut eanet friijaáiggi ja álkibut luopmosadjásačča. Muđui leat boanddat sámi guovlluin várrugasat go guoská huksenáššiide. Dát boahtá ovdan das go visttiid bajásdoallan maŋiduvvo ja go ollugat heaittihit doalu. Dása leat máŋga siva earret eará dat go muhtun doaluin lea heajos doaibmaboađus ja ahte go buot stuorát návethuksemat galget heivehuvvot luovosdoibmii ovdal jagi 2024.</p>
<p>Eanadoalu šiehtadusbealit bidje 1 miljon ruvnno lihttera liige mielkeeari Finnmárkui 2006s maŋŋá go ožžo oktiiortnejuvvon gáibádusa Sámedikkis ja fylkkamánni eanadoalloossodagas. Sámediggi háliidii vuoruhit stuorát mielkeeriid daid doaluide sámi guovlluin mat háliidedje viiddidit doaibmavistti ja main earit leat unnit go 100 tonna. Sámediggi evttohii maiddái rekruttereneriid bidjama nuoraide ja nissonolbmuide, geat háliidt váldit badjelasaset mielkebuvttadandoalu, muhto dasa ii mihttojuvvon.</p>
<p>Sámediggi lea máŋgga oktavuođas bivdán eanadoalloministtara váldit erenoamážit vuhtii eanadoalu sámi guovlluin WTO-šiehtadallamiid oktavuođas. Riikkaidgaskasaš ja nášuvnnalaš šiehtadusat geatnegahttet</p>
<p>Norgga stáhta fuolahit ahte šiehtadusain eai šatta negatiivvalaš váikkuhusat sámi guovlluid eanadollui.</p>
<p>Dien oktavuođas lea Sámediggi buktán jurdaga ahte ásahuvvošii eamiálbmotávádat earret eará sihkkarastit nannoseabbo báikkálaš luondduresurssaid ráđđenrievtti.</p>
<p>Ealli mearraresurssat</p>
<p>Sámediggi lea deattastan ahte sámit leat guolástan mearas nu guhkes áiggi go gávdnojit historjjálaš gáldut.</p>
<p>Dasa gullá gáddelagašbivdu, sesoŋgabivdu ja mearrabivdu. Sámiid vuoigatvuohta resurssaide mearas ja vuoigatvuohta geavahit daid lea mearrideaddji oassi sámi kultuvrra ávnnaslaš vuođus. Sámediggi áigu vuoruhit barggu ahte sihkkarastit sámiid vuoigatvuođaid guolástussii, mariidnaresurssaide ja mearraareálaid geavaheapmái.</p>
<p>Sámediggi lea duhtavaš go ráđđehus lea ráddjen strukturbivdoearreortnegiid. Sámediggi lea maiddái registreren ahte jagi 2006 áigge leat čađahuvvon ollu viiddis barggut ealli mariidnaresurssaid ektui, maidda sámiid beales leat searvan. Das leat mielde earret eará gonagasreappáid hálddašeami evalueren, bivdofatnasiid strukturváikkuhangaskaoamit ja rekrutteren guolástussii. Dáin šaddá leat stuorra mearkkašupmi boahtteáiggi birgenláhkái mearrasámi guovlluin. Dasto lea mearrideaddji deaŧalaš ahte riddo- ja guolástuspolitihkka váikkuha resurssaid rievttalaš juohkima. Danne áigu Sámediggi aktiivvalaččat searvat viidáset politihkalaš proseassas dáid áššiid čuovvoleami oktavuođas.</p>
<p>Sámediggi sávvá ođđa ja ollislaš riddopolitihka man oktavuođas Sámediggi lea mielde bidjamin eavttuid guolástuspolitihka ovddideapmái Norggas. Dát mearkkaša ahte livččii guovllulaš hálddašandássi masa</p>
<p>Sámediggi searvá ja mas lea mielde mearrideamen. Dát guoská maiddái ođđa šlájaid hálddašeapmái nugo gonagasreappá hálddašeapmái. Dasa lassin berre guollebiebmankonsešuvnnaid juohkima ja ođđasis juohkima bidjat guovllulaš dássái. Sámediggi oaidná ahte báikkálaš hálddašanmálliid geahččaleapmi guolástusain attášii vejolašvuođa sihkkarastit ássama ja ovdáneami sámi riddo- ja vuotnaguovlluin.</p>
<p>Čoahkkingirjji čállit: Liv Karin Klemetsen / Inga Margrethe Eira 58 siidu 216 siiddus</p>
<p>Sámediggi lea fuolastuvvan go nu ollu guolit gárgidit guollebiebmanrusttegiin ja gáibida ahte álggahuvvojit viiddis doaibmabijut. Dát ealáhus ii galgga uhkidit luonddu guollenáliid ja dain ferte leat dakkár doaibmavuohki mii váldá vuhtii birrasa. Deaŧalaš lea ahte guollebiebmanealáhus doaimmahuvvo dainna lágiin ahte dat ii leat hehttehussan árbevirolaš guollebivdui.</p>
<p>Lassánan fanastrafihkka ja petroleumadoaibma davviguovlluin buktá stuorát áitagiid ekovuogádaga ja guolástusaid ektui davvin. Danne lea mearrideaddji deaŧalaš ahte eastadeaddji doaibmabijut leat buorit ja ahte gearggusvuohta lea nu buorre go vejolaš jos lihkohisvuođat šaddet.</p>
<p>Boazodoallu</p>
<p>Dán jagi boazodoallošiehtadusas (2006/2007 boazodoallošiehtadus) šadde oasálaččat ovttaoaivilii ahte ásahuvvo stáhtalaš bargojoavku mii galgá árvvoštallat makkár váikkuhusat 1982 nuppástusas leat dalle go divatluvvema sadjái biddjojuvvui eanet doarjja boazodoallošiehtadusas. Dát joavku galgá buktit árvvoštallamiiddis buori áiggis ovdal go 2007/2008 boazodoallošiehtadallamat álget.</p>
<p>Sámedikkis lea beroštupmi ahte boazodoallu oažžu daid seamma eavttuid njeallje- ja guovttejuvllat mohtorsyhkkeliid ja skohtera oastima ja bajásdoallama oktavuođas go eanadolliin leat go ostet traktora ja eará bargoreaidduid, go gearddi mohtorsyhkkel ja skohter leat boazodoalus deaŧaleamos bargoreaiddut.</p>
<p>Boazodoalus leat viehka stuorra doaibmagolut investeremiid, bajásdoallama ja dárbbašlaš bargoreaidduid dárbbu geažil ealáhusas. Ekonomalaš lávdegoddi lea raporttas <em type="italic">Reindriften - skatter og avgifter </em>, meroštallan ahte jahkásaččat seasttášii boazodoallu oktiibuot 31,5 miljon ruvnno jos ealáhus ii dárbbašivččii máksit geardedivada go investere bargoreaidduid ja jos dat luvvejuvvošii bensindivadis. </p>
<p>Sámediggi oaivvilda ahte boazodollui lea stuorámus ávkin individuála divatluvvenortnet, iige dat oppalaš buhtadus boazodoallošiehtadusa bokte. Boazodoalu vearro- ja divatortnet berre dollojuvvot eret boazodoallaošiehtadusa rámmain nugo eará vuođđoealáhusaid šiehtadusarámmain ge lea geavahus.</p>
<p>Sámediggi lea dan vuođul mii bajábealde daddjo ávžžuhan Finánsadepartemeantta njulget skužilvuođaid vearro- ja divatortnegiin ja sihkkarastit ahte vuođđoealáhusat meannuduvvojit dássálága. Sámediggi áigu čuovvolit dan dán jagi boazodoallošiehtadallamiin. Sámedikki eará árvalusat 2007/2008 boazodoallošiehtadallamiidda čatnasit hástalusaide dásseárvvu ektui boazodoalus, rekruttemii ja plánalaš doaibmabijuide mat gusket árvobuvttadeapmái boazodoalus, boazodoalu ovddidanfondii, goluidvuolidan ja njuolga doarjagii, roassofondii, areálasuodjaleapmái ja čálgoortnegiidda.</p>
<p>Lotnolasealáhusat</p>
<p>Sámediggi bijai gaskaboddosaš njuolggadusaid meahcceealáhusaid doaibmadoarjagii 2006s, mat galget gustot 2006s ja 2007s. Dán ortnega ulmiljovkui gullet dat doallit geat barget meahcceealáhusain.</p>
<p>Sámediggi lea váldán oktavuođa Ealáhusdepartemeanttain Soria-Moria julggaštusa signálaid ektui ahte galgá álggahuvvot árvobuvttadanprográmma lotnolasealáhusaide ja ahte smávit mátkkoštusealáhusat sámi guovlluin vuoruhuvvojit. Sámediggi lea háliidan ahte meahcceealáhusat, smávit mátkkoštusealáhusat ja duodji vuoruhuvvojit dákkár prográmmas. Dasto lea dárbu geahčadit makkár rámmaeavttut galget leat lotnolasealáhusaid váste. Hástalussan lea geahčadit dán prográmma árvobuvttadanprográmmaid ektui borramuša, boazodoalu ja mariidnašlájaid ja mariidnavuođus mátkkoštusealáhusaid siskkobealde.</p>
<p>Sáivačáhceprošeakta Guovdageainnus jotkojuvvui earret eará Sámedikki doarjaga veagas. Prošeavtta ulbmilin lea háhkat gánnáhahtti ealáhusa ja doalahit guliid kvalitehta jávrriin. Deaŧalaš lea maid ahte dain guliin mat mannat borramuššan lea buorre kvalitehta. Sáhttá leat váttis háhkat gánnáhahtti ealáhusa dušše sáivačáhcebivdduin. Birrajagi doaibmavejolašvuođat dás leat smávvát, muhto go barggašii lotnolagaid sáivačáhcebivdduin ja vásihusturismmain, de dat sáhtášii addit birrajagi barggu. Vásihusat dán prošeavttas livčče mávssolaččat boahtteáiggi ovddidanprográmma ásaheapmái meahcceealáhusaide.</p>
<p>Čoahkkingirjji čállit: Liv Karin Klemetsen / Inga Margrethe Eira 59 siidu 216 siiddus</p>
<p>Dearvvašvuohta ja sosiála</p>
<p>Sámedikki váldoulbmil dearvvašvuođa- ja sosiálapolitihkain lea oččodit ollislaš ja dásseárvosaš dearvvašvuođa- ja sosiálabálvalusa sámi álbmogii seamma dásis go álbmogii muđui ge. Dát lea seamma ulbmil go nášuvnnalaš eiseválddiin ge. Sámedikki dearvvašvuođa- ja sosiálapolitihka vuođđun lea ahte eamiálbmogin lea sámiin vuoigatvuođat maid Norgga lágat ja riikkaidgaskasaš konvenšuvnnat muddejit.</p>
<p>Vuoigatvuođat sihkkarastet earret eará vuoigatvuođa dárbbašlaš dearvvašvuođaveahkkái ja diehtojuohkimii sin iežaset gillii. ILO-konvenšuvnna nr 169 artihkal 25 sihkkarastá sámiide vuoigatvuođa beassat leat mielde hábmemin guoskevaš dearvvašvuođafálaldagaid. Konvenšuvdna nanne maiddái sámi geavaheaddjiid vuoigatvuođaid dohkálaš dearvvašvuođabálvalusaide. Norgga ođđaseamos divššohaslágaid vuođul lea divššohasain buoret váikkuhanvejolašvuohta ja vejolašvuohta buorebut gulahallat dearvvašvuođalágádusaiguin.</p>
<p>Sámediggi oaivvilda ahte go galgá ollašuhttit dásseárvosaš bálvalusa, de ferte vuođđun leat máŋgga-kultuvrralaš áddejupmi ja gelbbolašvuohta sámegielas ja sámi kultuvrras. Leat ain ollu dearvvašvuođa- ja sosiálafágalaš bargit buot dásiin geat dárbbašit dákkár gelbbolašvuođa. Sámi dearvvašvuođa- ja sosiálabálvalusa kvalitehtasihkkarastin sorjá buori muddui ovttaskas olbmuin buot dásiin. Sis ferte leat sierragelbbolašvuohta sámegielas ja sámi kultuvrras dahje sierra beroštupmi dasa. Sámediggi oaivvilda danne ahte ferte vuoruhit máŋggakultuvrralaš áddejumi ja sámegiel- ja sámi kulturgelbbolašvuođa sihkkarastima ja dat ferte vuođđuduvvot vuogátdatdássái. Lea hui deaŧalaš loktet ovddasvástádusa ovttaskas olbmos bajimuš dássái.</p>
<p>Sámediggi lea 2006:s dearvvašvuođa- ja sosiálabálvalusbarggus geahččalan ovddidit áddejumi das mo sáhtášii olahit dásseárvosaš bálvalusa sámi álbmogii. Mii leat maiddái geahččalan buoridit máhtu sámi bálvalusdárbbašeaddjiid vuoigatvuođaid ja dárbbuid birra. Mii leat maiddái bargan dainna ulbmiliin ahte ovddasvástádus sihkkarastimis fálaldaga sámi divššohasaide, galgá loktejuvvot bajit dássái.</p>
<p>NAV-ođastus</p>
<p>NAV-ođastus lea okta dain stuorámus čálgoođastusain mii čađahuvvo Norggas. Ođastus mearkkaša ahte</p>
<p>Aetat, oadjokantuvrrat ja oasit sosiálabálvalusas ovttastuvvojit čálgostáhtan. Sámediggái lea deaŧalaš ahte ođastus fuolaha sámi geavaheaddjiid vuoigatvuođaid giela, kultuvrra ja servodateallima dáfus. Danne mii leat dan váldán ovdan ovddasvástideaddji stáhtaráđiin ja čujuhan sámi geavaheaddjiid vuoigatvuođaide ja ohcalan proseassa ođastusas mii sihkkarasttášii sámi geavaheaddjiid. Sámediggi áigu dán čuovvolit viidáset barggus.</p>
<p>Nášuvnnalaš dearvvašvuođaplána</p>
<p>Ráđđehus dieđihii Soria Moria-julggaštusas ahte Stuorradiggi áigu meannudit nášuvnnalaš dearvvašvuođa-plána juohke njealját jagi. Nášuvnnalaš dearvvašvuođaplána lea boahttevaš dearvvašvuođabarggu vuođđodokumeanta buot dásiin. Plánaproseassat ja ođđa bušeahttamearrádusat galget čuovvut plána. Sámediggi lea máŋgga čoahkkimis ovddasvástideaddji departemeanttain čujuhan man deaŧálaš lea oččodit dakkár nášuvnnalaš dearvvašvuođaplána, mas dárbbut fuolahuvvojit ja mii lea mielde ovddideamen ja sihkkarastimin kvalitehta dain dearvvašvuođa- ja sosiálabálvalusain, mat fállojuvvojit sámi álbmogii.</p>
<p>Nášuvnnalaš dearvvašvuođaplána 2007 – 2010 biddjojuvvui ovdan oktanaga 2007 Stáhtabušeahtain. Sámi perspektiiva ii boađe ovdan, eai ge plánas leat čielga láidestusat das mo dearvvašvuođafálaldat sámi álbmogii galgá sihkkarastojuvvot. Plánas váilu stáhtusa ja hástalusaid árvvoštallan. Das váilot maiddái strategiijat ja vuoruheamit das mo dearvvašvuođabálvalusa galgá fuolahit sámi divššohasaid demokráhtalaš vuoigatvuođa dásseárvosaš fálaldahkii.</p>
<p>Norgga lágat ja riikkaidgaskasaš soahpamušat muddejit sámi bálvalusdárbbašeaddjiid vuoigatvuođaid.</p>
<p>ILO-soahpamuša nr 169 artihkkalis 25 čuovvu ahte eamiálbmogiidda dearvvašvuođabálvalusaid hábmen galgá leat eamiálbmogiid iežaset ovddasvástádus ja daid čađaheami galget sii beassat stivret. Danne ii sáhte</p>
<p>Sámediggi dohkkehit ahte sámi perspektiiva ii leat mielde guovddáš stivrendokumeanttain. Danne lea</p>
<p>Sámediggi čoahkkimis ovddasvástideaddji stáhtaráđiin bivdán ahte čađahuvvojit vuđolaš proseassat dan</p>
<p>Čoahkkingirjji čállit: Liv Karin Klemetsen / Inga Margrethe Eira 60 siidu 216 siiddus oktavuođas ahte sámi divššohasaid vuoigatvuođat ja dárbbut fuolahuvvojit Nášuvnnalaš dearvvašvuođaplána čuovvoleamis.</p>
<p>Spesialistadearvvašvuođabálvalus</p>
<p>Sámediggi lea máŋgga oktavuođas čujuhan ahte go galgá fuoahit sámi divššohasaid vuoigatvuođaid, de lea deaŧalaš ahte sámi ovddastus dearvvašvuođalágádusain sihkkarastojuvvo. Mii leat maid oaivvildan ahte</p>
<p>Sámediggi álbmotválljen orgánan galgá nammadit sámi áirasiid stivrraide. Dán vuođul lea Sámediggi evttohan stivralahtuid daidda regiovnnalaš dearvvašvuođalágádusaide mat fuolahit bálvalusfálaldaga eanaš sámi bálvalusdárbbašeaddjiide. Helse Nord RHF lea ožžon ovddastusa Sámedikki evttohusa vuođul. Sámediggi lea maid evttohan lahtuid Helse Nord RHF vuollásaš dearvvašvuođalágadusaid stivrraide.</p>
<p>Golbma nammadeami leat dahkkojuvvon Sámedikki evttohusa vuođul. Sámi áirasat leat dearvvašvuođalágádusaid stivrraid gelbbolašvuođa deaŧalaš nannen. Muhto seammás šálloša Sámediggi go min evttohasat eai leat ožžon saji dearvvašvuođálágusaide Helse Midt-Norge RHF ja Helse Øst RHF.</p>
<p>Goappašiin dearvvašvuođalágádusain lea viehka stuorra sámi álbmot dain doaibmaguovlluin ja sii dárbbašit dan gelbbolašvuođa mii Sámedikki evttohasain lea. Sámediggi lea maid bivdán departemeantta čilget lagabui mo sii árvvoštallet dán ášši.</p>
<p>Sámediggi lea 2006 joatkán barggus Sámedikki ja regiovnnalaš dearvvašvuođalágádusaid, Sámedikki ja</p>
<p>Dearvvašvuođa- ja fuolahusdepartemeantta ja Sámedikki ja Bargo- ja searvadahttindepartemeantta gaskasaš ovttasbargoorgánain. Dán barggu guovddážis lea sámi divššohasaid vuoigatvuođaid ja dárbbuid fuolaheapmi stivren- ja plánadokumeanttain ja spesialistadearvvašvuođabálvalusa <span type="quote" xml:lang="dan">“sørge for ansvar”</span>-dokumeanttas.</p>
<p>Dieđiheapmi ja gearggusvuohta</p>
<p>Heahtedieđiheapmi ja dieđiheapmi sámi geavaheaddjiide ii doaimma dohkálaččat dál. Sámedikkis lea beroštupmi ahte mis lea nášuvnnalaš gearggusvuohta mii váldá maiddái dán vuhtii. Danne lea Sámediggi juolludan prošeaktaruđaid Finnmárkku 110-guovddážii álggahit sierra dulkabálvalusa geahččalanortnega.</p>
<p>Prošeakta lea buktán álbmosii máŋga hástalusa heahtedieđiheamis sámi álbmogii. Dát hástalusat leat eanet go dušše dulkabálvalus. Earret eará rievddada áddejupmi das ahte sámi geavaheaddjiin lea vuoigatvuohta beassat vuostáiváldit ja sáddet heahtedieđáhusaid sin iežaset gillii, ja regiovnnalaš ja báikkálaš eiseválddit fertejit movttiidahttojuvvot searvat prosessii.</p>
<p>Sámediggi lea ovdal ságaškuššan dán ášši birra guovddáš eiseválddiiguin, muhto oaidná ahte lea dárbu dan fas čalmmustahttit. Sámediggi lea danne čoahkkimis nášuvnnalaš eiseválddiiguin jearahan mo gearggusvuohta ja dieđiheapmi galgá áimmahuššat maiddái sámi servodagaid. Dát gusto buot dieđiheami ja gearggusvuođa vuogádagaid beliide.</p>
<p>Mánáidsuodjalus</p>
<p>Sámediggi lea máŋgii čujuhan dasa ahte mánáidsuodjalusas dárbbašuvvo dohkálaš sámegiel gelbbolašvuohta. Sámi mánáin leat vuoigatvuođat Norgga lágaid ja riikkaidgaskasaš konvenšuvnnaid vuođul. Dát guoská earret eará mánáidkonvenšuvnna 30. artihkkalii mii dál lea dahkkojuvvon oassin</p>
<p>Norga lágain ja mii manná Norgga lágaid ovddabeallái. Sámelága § 3-5 addá sámegiela hálddašanguovlllu mánáide vuoigatvuođa bálvaluvvot sámegillii dearvvašvuođa- ja sosiálaásahusain.</p>
<p>Fálaldat sámi mánáide ii leat dohkálaš. Sámi mánát deaivvadit dakkár mánáidsuodjalusain, mas lea uhccán gelbbolašvuohta sámi gielas ja kultuvrras. Sámi sadjásašruovttut váilot. Maiddái váilu gielddaid, regiovnnalaš ja stáhta máináidsuodjalusas giella- ja kulturgelbbolašvuohta. Danne oaivvilda Sámediggi ahte dán barggu ferte vuoruhit. Sámediggi lea čoahkkimis ovddasvástideaddji stáhtaráđiin čujuhan dasa ahte dásseárvosaš mánáidsuodjalusfálaldat sámi mánáide gáibida ahte guovddáš dásis biddjojuvvojit čielga rámmat dasa mo dán ulbmila galgá juksat. Sámediggi lea maiddái bivdán oažžut ruovttoluottadieđu das mo ovddasvástideaddji eiseválddit galget fuolahit sámi mánáid dárbbuid ja vuoigatvuođaid máináidsuodjalusas.</p>
<p>Čoahkkingirjji čállit: Liv Karin Klemetsen / Inga Margrethe Eira 61 siidu 216 siiddus</p>
<p>Buoret fálaldatovddideamis sámi mánáide lea fágalaš metodaovddideapi sámi servodatdiliid vuođul guovddážis. Sámediggi lea 2006 juolludan prošeaktaruđaid máŋga prošektii maid váldoulbmil lea kvalitehtasihkkarastit fálaldagaid sámi mánáide.</p>
<p>Dearvvašvuođa- ja sosiálaprošeavttat</p>
<p>Sámediggi hálddaša ruđaid čuovvolit ráđđehusa dearvvašvuođa- ja sosiálabálvalusaid doaibmaplána <span type="quote">“Máŋggabealátvuohta ja ovttadássášavuohta”</span> sámi álbmoga várás. Ruđat juolluduvvojit vuosttažettiin dearvvašvuođa- ja sosiálaprošeavttaide ohcama vuođul. Dat ruđat mat Sámediggái lea fievrriduvvon dán ulbmilii, leat bisson sullii seamma dásis 1999 rajes. Prošeaktaruđat leat deaŧalaš veahkkin dan barggus ahte addit dakkár veahkkefálaldaga sámi divššohasaide, mii lea buorebut heivehuvvon sámi gillii ja kultuvrii.</p>
<p>Máŋga gieldda leat prošeaktaruđaid olis bargan dakkár prošeavttaiguin, maid ulbmil lea addit sámi gárrenmirkogeavaheaddjiide dakkár veahkkefálaldaga, mii bidjá sámi giela ja kultuvrra vuođđun. Máŋga prošeavtta leat maid čađahuvvon main fokus lea biddjojuvvon dasa mo máináidsuodjalusbálvalusa metodat leat heivehuvvon sámi mánáide. Earret eará addá Sámediggi ruđaid dakkár prošektii, mii ovddida modeallaid mo bearrašiivuođđuduvvon sadjásašruovttuid sáhttá geavahit sámi guovlluin.</p>
<p>Sámediggi oaidná dárbbu juolludit eanet ruđaid dásseárvosaš dearvvašvuođa- ja sosiálabálvalusaid ovddideapmái sámi álbmoga várás. Máttasámi ássanguovlluin leat erenoamáš stuorra hástalusat. Máttasámi álbmot ássá hui bieđgguid máŋgga fylkkas ja gielddas. Viidáseappot lea Sámedikki ulbmil háhkat eanet fágaolbmuid, ja Sámediggi juohká dan oktavuođas stipeanddaid sidjiide geat lohket veajuiduhttinfágaid.</p>
<p>Jagis 2006 lea Sámediggi válljen joatkit áŋgiruššansuorgin gárrendili eastadeami ja daid divššohasaid veahkeheami, geat leat leamaš gárrendivššus.</p>
<p>Sámediggi áigu 2007s evalueret dearvvašvuođa- ja sosiála prošeaktaruđaid.</p>
<p>Plána- ja finánsalávdegotti árvalus</p>
<p>Mearkkašumit Sami báikenamat</p>
<p>Lávdegoddi, NSR:a ovttasbargojoavkku lahtut Ann-Mari Thomassen, Kirsti Guvsám, Per-Bjørn Lakselvnes, Gunn-Britt Retter, Terje Tretnes, Bargiidbellodaga sámediggejoavkku lahtut Vibeke Larsen, Sten Jønsson, Egil Olli, Magnhild Mathisen, Agnar Mikkelsen ja Helene Thomassen; Čielga Sámi Jiena Jánoš Trosten ja Finnmárkolistu Kristin Harila fuomášahttit ahte dat illudahttá go sámi báikenamaid geavaheapmi lea lassáneamen. Sámi báikenamat leat kulturmuittut, ja duođaštit sámi historjjá ja leahkima. Sámegillii galben lea deaŧalaš go dat buktá oidnosii sámegiela, ja vai sámevuohta šaddá lunddolaš oassi servodagas. Mánát geain ii leat sámi duogáš hárjánit sámi sátnegovaide go sii besset daid oaidnit beaivválaččat galbbain. Lávdegoddi lea bidjan merkii digaštallama dan ektui ahte oahppat sámi alfabehta vuođđoskuvllas, ja vásiha ahte ohppit orrot eanet čájeheamen beroštumi ja leamen positiivvalaččat oahppat eanet sámiid ja sámi diliid birra.</p>
<p>Lávdegoddi sávvá ahte bargu báikenammaarkiivvain boahtá johtui ja sávvá ahte eanet gielddat geavahišgohtet sámi báikenamaid 1990 mannosaš Báikenammaláhkii dávistettiin.</p>
<p>Sámegiela hálddašanguovllu viiddideapmi</p>
<p>Lávdegoddi fuomášahttá ahte giellahálddašanguovllu viiddideapmi buktá stuorát ekonomalaš hástalusaid Sámediggái.</p>
<p>Lávdegoddi oaivvilda danne ahte giellahálddašanguovllu viiddideapmi ferte leat progressiiva ja fertejit boahtit eanet ekonomalaš rámmat Norgga eiseválddiin dán ulbmilii.</p>
<p>Čoahkkingirjji čállit: Liv Karin Klemetsen / Inga Margrethe Eira 62 siidu 216 siiddus</p>
<p>Lávdegotti unnitlohku, Finnmárkolistu Kristin Harila fuomášahttá ahte Finnmárkkuláhka gustogođii 01.01.2006 rájes, ja lea erenoamáš norgalaš oktavuođas.</p>
<p>Dasto oaidnit dál juo ahte lágas leat ollu hástalusat Finnmárkkuopmodahkii. Ovdamearkka dihtii ii leat lága bokte mearriduvvon ahte ásahit oktasaččat válljejuvvon lávdegotti fylkkadikki ja sámedikki váste, ja finnmárkkuopmodagas ii leat ovttagaslaš eaiggát man ektui doaibmat. Dasa lassin addá láhka vejolašvuođa lonuhit stivrajođiheaddji juohke nuppi jagi, jos earáláhkai eai šatta soabat. Dát buktá dakkár hástalusaid mat eará fitnodagain eai leat, ja Finnmárkkuopmodagas sáhttá šaddat veaháš váttis guhkesáiggi strategalaš barggu ektui..</p>
<p>Lea maid eahperievttalaš go Sámediggi ollislaččat, mas eanetlohku áirasiin ásset olggobealde Finnmárkku, vállje 3 lahttu Finnmárkkuopmodaga stivrii. Dát vuoigatvuohta galggašii doalahuvvot Finnmárkku álbmogii, nugo daddjojuvvo lága áigumušas.</p>
<p>Evttohus</p>
<p>NSR:a ovttasbargojoavku lahtut Ann-Mari Thomassen, Kirsti Guvsám, Per-Bjørn Lakselvnes, Gunn-Britt Retter, Terje Tretnes, Bargiidbelldoaga sámediggejoavku lahtut Vibeke Larsen, Sten Jønsson, Egil Olli, Magnhild Mathisen, Agnar Mikkelsen ja Helene Thomassen, Finnmárkolistu Kristin Harila ovddidit čuovvovaš evttohusa:</p>
<p>Evttohus 1</p>
<p>Guovllulaš ovttasbargu: Lasihuvvo sátni <span type="quote">”ovddidanvejolašvuođat”</span> vuosttaš teakstaoasi vuosttaš cealkagii, mii gullo ná:</p>
<p>Sámedikki guovllupolitihka bajimuš mihttomearri lea doalahit ássanminstara váldodovdomearkkaid ja sihkkarastit ovddidanvejolašvuođaid ja dássásaš eallineavttuid sámi álbmogii.</p>
<p>Davviguovllut Lasáhus goalmmát teakstaoassái:</p>
<p>Norgga ovdagoddi Árktalaš ráđis ferte geavahuvvot gaskaoapmin oažžut eará riikkaid guorrasit riikkaidgaskasaš konvenšuvnnaide.</p>
<p>Lasáhus maŋŋá nubbin maŋimuš teakstaoasi:</p>
<p>Ferte ásahuvvot šiehtadus davviriikkaid gaskka ahte oktasaččat ruhtadit eamiálbmotbarggu</p>
<p>Barentsguovllus.</p>
<p>ON Ođđa vuolitbajilčála, nubbi teakstaoassi: Biologalaš šláddjivuođa konvenšuvdna. Lasáhus maŋŋá guđát teakstaoasi:</p>
<p>Sámediggi lea fuolas das go Ovttastuvvan Našuvnnat maŋŋá 20 jagi barggu máilmmeviidosaš julggaštusain eamiálbmotvuoigatvuođaid hárrái ii vel leat soahpan teavstta mii ilbmadivččii máilmmeviidosaš unnimusstandárddaid eamiálbmot vuoigatvuođaide.</p>
<p>Vuoigatvuođat Lasáhus:</p>
<p>Sámediggi áigu vuoruhit barggu ahte sámi vuoigatvuođaproseassain mat leat jođus sihkkarastojuvvojit johtilit dakkár konklušuvnnat ja čovdosat mat dávistit historjjálaš sámi vuoigatvuođaide ja álbmotriektái.</p>
<p>Loahpalaš konklušuvnnat ja mearrádusat eai galgga dahkkojuvvot ovdalgo sámit leat guorrasan daidda.</p>
<p>Rievdadus maŋimuš teakstaoasis:</p>
<p>Bargojoavku áigu buktit evttohusas njukčamánus 2007.</p>
<p>Čoahkkingirjji čállit: Liv Karin Klemetsen / Inga Margrethe Eira 63 siidu 216 siiddus</p>
<p>Ceavzilis birashálddašeapmi Rievdadus vuosttaš teakstaoasi goalmmát cealkagis, nu ahte šaddá ná:</p>
<p>Dát lea deaŧalaš danne go sámi kultuvrras lea lagaš oktavuohta lundui, ja biras- ja dálkkádatrievdamat čuhcet ovddimuččat eamiálbmogiidda. Danne go riikkaidgaskasaš biraskonvenšuvnnaid ferte geahčadit oktan eamiálbmotvuoigatvuođaiguin.</p>
<p>Kulturviesut Lasihuvvo <span type="quote">”ja nannemii”</span> vuosttaš teakstaoasi vuosttaš cealkaga nuppi oassái, nu ahte šaddá ná: … ja dat leat deaivvadanbáikkit main lea stuorra mearkkašupmi sámi giela ja kultuvrra suodjaleapmái ja nannemii.</p>
<p>Festiválat Lasihuvvo <span type="quote">”…ja filmmaid”</span> nuppi cealkagii, mii šaddá leat ná: ”...ja dat leat sámi musihka, dáidaga, kultuvrra ja filmmaid gaskkustanarenat.”</p>
<p>Sámi giellaguovddážat Vuosttáš cealkaga rievdadeapmi, leat ná:</p>
<p>Sámi giellaguovddážat leat deaŧalaš arenat ja dat dahket buori barggu sámegiela ovdánahttimiin ja suodjalemiin. Sámediggi sávvá ahte ásahuvvojit eanet giellaguovddážat, ja ahte dálá giellaguovddážat viidásetovddiduvvojit.</p>
<p>Mánát ja nuorat Ođđa teakstaoassi:</p>
<p>Sámediggi šálloša go ii Sámediggi eaige earáge sámi ásahusat lean gulaskuddanásahussan Mánáid Viesu ásaheami oktavuođas. Sámediggi vuordá ahte ráđđehus čuovvola dán viidáset barggus ja goziha sámi mánáid beroštumiid.</p>
<p>Oahpahus Sániid <span type="quote">”doaibmat bures”</span> sadjái biddjo okta dain deaŧaleamos arenain , nu ahte maŋimuš oassi cealkagis šaddá leat ná: …, de ferte skuvla leat okta dain deaŧaleamos arenain.</p>
<p>Sámi sisdoallu dábálaš oahppoplánain Máhttoloktema Oahppoplánabuktosis</p>
<p>Bajisčállagis biddjojuvvo sáni <span type="quote">”dábálaš”</span> sadjái <span type="quote">”nášuvnnalaš”</span>, nu ahte bajilčála šaddá leat ná: Sámi sisdoallu nášuvnnalaš oahppoplánain Máhttoloktema Oahppoplánabuktosis</p>
<p>Ealáhusat Lasáhus maŋimuš teakstaoasi maŋŋá:</p>
<p>Sámi ovddidanfoandda geográfalaš doaibmaguovlu viiddiduvvui dalle go SOF njuolggadusat maŋimuččat leat rievdaduvvon. Danne oaidná Sámediggi ahte ruđaid lea dárbu lasihit mealgat eanet Sámi ovddidan-fondii.</p>
<p>Eanadoallu Ođđa vuosttaš cealkka:</p>
<p>Sámediggi lea fuolastuvvan go ollu oapmedoalut heaittihuvvojit, erenoamážit sámi guovlluin..</p>
<p>Čuovvovaš cealkka sihkkojuvvo:</p>
<p>Dan geažil šaddá earret eará hálbbit hukset ja oktasašdoaluid lahtuin lea vejolašvuohta oažžut eanet friijaáiggi ja álkibut luopmosadjásačča.</p>
<p>Ođđa cealkka: Vaikko tendeansa lea ahte eambogat álggahit oktasašdoaluid, de árvvoštallá Sámediggi heivego oktodoallu dattetge buoremusat sámi guovlluide.</p>
<p>Ođđa maŋimuš cealkka</p>
<p>Muđui lea Sámediggi mearridan ahte ráhkaduvvo sierra eanadoallodieđáhus, ja áigumuššan lea ahte dat meannuduvvo 2007 dievasčoahkkimis.</p>
<p>Čoahkkingirjji čállit: Liv Karin Klemetsen / Inga Margrethe Eira 64 siidu 216 siiddus</p>
<p>Ealli mearraresurssat Lasáhus maŋŋá goalmmát teakstaoasi:</p>
<p>Sámedikki mielas lea buorre go distriktabivdoearreortnet váldojuvvui atnui dorskebivddus 2006, mii lea nannen ealáhusaid dáfus geafes guovlluin guliid vuovdima. Distriktabivdoearreortnet guolástusain lea okta lávki rivttes guvlui mainna positiivvalaččat ovddidit ealáhusaid dáfus geafes riddo- ja vuotnaguovlluid.</p>
<p>Sámediggi lea duhtavaš go Guolástus- ja riddodepartemeanta lea álggahan ortnega evaluerema. Distriktabivdoearretortnet ferte leat nu ahte guolástusat ja unnit vuostáiváldinrusttegat sáhttet ávkkástallat muddemiiguin, nu ahte fatnasiidda mat servet ortnegii sihkkarastojuvvo vuovdinvejolašvuohta. Guolleearri mii juogaduvvo distriktabivdoearreortnega bokte ferte stuoriduvvot, ja ortnet ferte jotkojuvvot 2007s.</p>
<p>Fertejit dahkkojuvvot geatnegahtti vuovdinšiehtadusat maiguin dáhkiduvvo dat ahte báikkálaš guolle-resurssat mat váldojuvvojit, buktet dan aktivitehta maid unnit báikegottit sávvet.</p>
<p>Lasáhus maŋŋá njealját teakstaoasi: Eiseválddit galget bidjat birasgáibádusa guollebiebmanealáhussii. Fertejit ásahuvvot dustehusdoaibmabijut movt bivdit guollebiebmanrusttegiin gárgidan guliid.</p>
<p>Boazodoallu Maŋimuš teakstaoasis rievdaduvvo nubbi cealkka leat ná:</p>
<p>Sámediggi áigu dán ain čuovvolit.</p>
<p>Bargiidbellodaga sámediggejoavkku Vibeke Larsen, Sten Jønsson, Egil Olli, Magnhild Mathisen, Agnar Mikkelsen ja Helene Thomasen, Čielga Sámi Jiena Jánoš Trosten, Finnm árkolistu Kristin Harila ovddidit čuovvovaš evttohusa:</p>
<p>Evttohus 2</p>
<p>Sámi ovttasbargu Lasáhus:</p>
<p>Sámediggi Norggas vuordá ahte Norgga ráđđehus váldá oktavuođa ráđđehusaiguin Ruoŧas ja Suomas dainna áigumušain ahte oažžut seammasturrosaš ekonomalaš rámmafievrridemiid sámi parlamentáralaš ráđđái guoskevaš riikkaid stáhtabušeahtain.</p>
<p>Evttohus 3</p>
<p>Konsultašuvnnat Lasáhus: Sámediggi lea vásihan ahte iešguđet departemeanttain leat iešguđet lágan prosedyrat movt dulkot stáhta konsultašuvdnageatnegasvuođa Sámedikkiin. Danne bivdá Sámediggi Norgga bealde ahte Ráđđehus ráhkada, ovttas sámedikkiin, oktasaš konsultašuvdnaprosedyraid mat gusket olles stáhtaapparáhtii maidda konsultašuvdnašiehtadus guoská.</p>
<p>Bargiidbellodaga sámediggejoavkku Vibeke Larsen, Sten Jønsson, Egil Olli, Magnhild Mathisen, Agnar Mikkelsen ja Helene Thomasen, Finnmárkolistu Kristin Harila ovddidit čuovvovaš evttohusa:</p>
<p>Evttohus 4</p>
<p>Lasáhus vuosttaš kapihttalii:</p>
<p>Čoahkkingirjji čállit: Liv Karin Klemetsen / Inga Margrethe Eira 65 siidu 216 siiddus</p>
<p>Álggahus Višuvdna: <em type="italic">”Máŋggabealát servodat huksejuvvon sámi árvvuid, vuođđudeaddji olmmošvuoigatvuođaid ja riikkaidgaskasaš oktiigullevašvuođa ala.” </em>Sámediggi lea sámi álbmoga áidna ovddasteaddji orgána Norggas. Nu leage Sámediggi guovddáš orgána ovddastit sámiid almmolaš nášuvnnalaš ja riikkaidgaskasaš oktavuođain gos lea sáhka eamiálbmotáššiin. </p>
<p>Sámedikki rolla sámiid parlameantan, lea ahte ovddidit politihka mii lea ávkin sámi servodahkii.</p>
<p>Norgga stáhta lea juo dohkkehan sámiid Norgga eamiálbmogin ja seammás julggašta ahte eamiálbmogiid giela, kultuvrra ja servodateallima lea dárbu suodjalit. Go lea eamiálbmot, de leat sorjavaččat Norgga eiseválddiid politihkalaš dáhtus fuolahit ahte juste sámi giella ja servodateallin suodjaluvvo ja ovddiduvvo nugo lea dárbbašlaš.</p>
<p>Boahtteáiggis leat stuorra hástalusat maiddái sámi servodagas. Dát hástalusat čovdojuvvojit buoremusat ovttasráđiid ja oktasaš áddejumiin Sámedikki ja Norgga eiseválddiid gaskka. Danne lea Sámediggái deaŧalaš ahte konsultašuvdnaortnegat heivehuvvojit buoremus vuogi mielde, nu ahte guđet guimmiid gutne-jahttimiin ja áddejumiin šaddá duohta áššeoasálaš dalle go áššit mat gusket sámiide čielggaduvvojit, ja go</p>
<p>Norgga eiseválddit dahket mearrádusaid.</p>
<p>Dásseárvu Lasáhus kapihttala álgui:</p>
<p>Mihttomearri</p>
<p>Dásseárvu sámi servodagas..</p>
<p>Guovllulaš ovttasbargu Njealját teakstaoasis vuosttaš cealkagis.sihkkojuvvo; <span type="quote">”ii galgga láivuduvvot”</span> sadjái biddjojuvvo <span type="quote">”nannejuvvo”</span>.</p>
<p>Sámi ovttasbargu Lasáhus kapihttala álgui:</p>
<p>Mihttomearri Sámi ovttasbargu riikkarájáid rastá.</p>
<p>Riikkaidgaskasaš ovttasbargu Lasáhus kapihttala álgui:</p>
<p>Mihttomearri</p>
<p><em type="italic">Gozihit eamiálbmotdimenšuvnna nášuvnnalaš ja riikkaidgaskasaš Forumin. </em></p>
<p>Barentsovttasbargu Lasáhus kapihttala álgui:</p>
<p>Mihttomearri</p>
<p>Sihkkarastit Barentsguovllu eamiálbmogiidda váikkuhanfámu servodatovdáneapmái iežas guovlluin ja báikegottiin.</p>
<p>EU Lasáhus vuosttaš teakstaoassái:</p>
<p>Sámediggi konstatere ja lea duhtavaš go Eurohpa Uniovdna lea dohkkehan sámiid eamiálbmogin</p>
<p>Eurohpas ja ahte vuoigatvuođat čatnasit sámiid gillii, kultuvrii ja ealáhusaide ja nu leat maiddái oassi uniovnna konstitušuvnnas.</p>
<p>Lasáhus maŋŋá nuppi teakstaoasi:</p>
<p>EU čađaha áigodagas 2007 – 2013 muhtun áššeoasálašprográmmaid ovttas ránnjáriikkainisguin, maid searvvis lea Norga. Okta dákkár prográmma lea Interreg IV A Davvi. Norggas lea ovddasvástádus dán ja eará prográmmaid čađaheames main lea mearkkašupmi sámi álbmogii iešguđet almmolaš oasis. Danne áigu</p>
<p>Sámediggi aktiivvalaččat bargat dan badjelii vai prográmmat buoremus lági mielde šattašedje ávkin sámi</p>
<p>Čoahkkingirjji čállit: Liv Karin Klemetsen / Inga Margrethe Eira 66 siidu 216 siiddus álbmogii. Sámediggi áigu maiddái dárkilit čuovvut ahte prográmmat šaddet báikkálaččat olamuddui ja vai prográmmain šaddet prošeavttat miehtá sámi guovllu.</p>
<p>Vuoigatvuođat Lasáhus kapihttala álgui:</p>
<p>Mihttomearri</p>
<p><em type="italic">Iešmearrideapmi sámiid vuoigatvuođaid vuođul go lea álbmot ja eamiálbmot. </em></p>
<p>Boazodoallolága ođasmahttin Lasáhus maŋimuš teakstaoasi ovddabeallái:</p>
<p>Sámediggi háliida ahte boazodoalloláhka mearrida prosedyraid boazologu muddema oktavuođas. Earret eará ferte láhkatekstii biddjojuvvot mearrádus boazologu vuolit rájis ovdalgo ealut unniduvvojit.</p>
<p>Ceavzilis birashálddašeapmi Lasáhus kapihttala álgui:</p>
<p>Mihttomearri <em type="italic">Sihkkarastit luondduvuođu sámi kultuvrii ja suodjalit sámi kulturmuittuid ja kulturbirrasa dainna lágiin ahte sámi identitehta ja kultuvra nannejuvvojit ja viidásetfievrriduvvojit. </em></p>
<p>Boraspiret Olles kapihttala sadjái biddjojuvvo:</p>
<p>Maŋŋá go Stuorradiggi meannudii boraspirepolitihka 2004s, de leat boraspirelávdegottit ovttas eará hálddašemiin čađahišgoahtán ođđa boraspirepolitihka. Dál lea menddo árrat oaidnit movt dat mearri-duvvon nállemihtidanlogut geavahusas doibmet guđege regiovnnas. Stuorradikki mihttomearit, earret eará unnit vuostálašvuođaid, buoret einnostahttivuođa, buoret elliidčálggu, vahágiid dagaheaddji elliid váldima jna. hárrái, leat iešalddis buorit vuolggasajit boahtteáiggi hálddašeapmái. Dattetge čájehit dat gieskat loahpahuvvon mihtideamit čielgasit ahte massimat ja vahágat eai unno. Dat leat seamma ollu go ovdal, dahje stuorát. Guovllulaš hálddašeamis váilot ollu dárbbašlaš gaskaoamit maid dárbbašit doaimmaideaset čoavdimis.</p>
<p>Sámediggi oaivvilda ahte fertejit addojuvvot dárbbašlaš resurssat, ja guovllulaš bivdoservviin láhččojuvvot dilli nu ahte dat šaddet hálddašeami gaskaoapmin bivdolobiid čađaheames. Eanaš bivdolobiin dál ii leat leamaš ávki. Okta ovdamearka dasa lea dat go áiggis skábmamánu 20. b. 2006 rájes guovvamánu 15. b. 2007 rádjai leat oppa áiggi leamaš 2-3 lobálaš gumpebivdolobi Guovdageainnus, Kárášjogas ja Porsáŋggus</p>
<p>Finnmárkkus, muhto liikká eai leat nagodan goddit ovttage gumppe. Berre maid álggahuvvot geahččalandoaibma dainna lágiin ahte hálddašanovddasvástádus earret eará getkkiin ja albasiin biddjojuvvo orohagaide dahje siiddaide, ja báikkálaš sávza- ja gáicadoalliid servviide.</p>
<p>Sámediggi konstatere ahte olles hálddašeapmi lea vuođđuduvvon čivgamiid duođašteapmái. Jos ii leat vejolaš oažžut vuogádaga ollislažžan, mii nagoda háhkat dárkilis geahčastaga boraspirenáliin, de gahččá čuohkkái olles hálddašeapmi, ja mearrádusat dahkkojuvvojit boasttu vuođu alde. Sámediggi gáibida ahte</p>
<p>Stáhta Luonddubearráigeahčus ja Nášuvnnalaš bearráigeahččaprográmmain fertejit leat buot dárbbašlaš resurssat čađahit dan barggu boahtteáiggis.</p>
<p>Kultuvra Lasáhus kapihttala álgui:</p>
<p>Mihttomearri <em type="italic">Ovddidit šláddjás dáidda- ja kultureallima ja sihkkarastit sámi váikkuhanfámu sámi kulturovddideapmái. </em></p>
<p>Media Lasáhus nuppi teakstaoasi, vuosttaš cealkagii: ... ja dárogillii ...</p>
<p>Giella Lasáhus kapihttala álgui:</p>
<p>Čoahkkingirjji čállit: Liv Karin Klemetsen / Inga Margrethe Eira 67 siidu 216 siiddus</p>
<p>Mihttomearri</p>
<p><em type="italic">Oidnosii buktit ja ovdánahttit sámegiela geavaheami. </em></p>
<p>Sámi giellaguovddážat Lasáhus kapihttala álgui:</p>
<p>Mihttomearri</p>
<p><em type="italic">Sámi giellaguovddážat galget leat sámegiela arenat ja váikkuhit dan ahte sámegiella geavahuvvo ja ovddiduvvo dan doaibmaguovllus. </em></p>
<p>Mánát ja nuorat Lasáhus kapihttala álgui:</p>
<p>Mihttomearri</p>
<p><em type="italic">Ollislaš ja ovttaárvosaš bajásšaddanbiras sámi mánáide ja nuoraide. </em></p>
<p>Mánáidgárddit Lasáhus kapihttala álgui: Mihttomearri</p>
<p><em type="italic">Sámi mánáide galgá sihkkarastojuvvot mánáidgárdefálaldat mii vuođđuduvvo sámi gillii ja kultuvrii nannen dihte sin identitehra, giela ja kultuvrra. </em></p>
<p>Lasáhus maŋimuš teakstaoasi maŋimuš cealkkan:</p>
<p>Olggobealde sámegiela hálddašanguovllu lea deaŧalaš addit fálaldaga sámi fáttáid birra mánáidgárddiin, maiddái dáža mánáide.</p>
<p>Máhttolokten - Sámi Lasáhus kapihttala álgui:</p>
<p>Mihttomearri <em type="italic">Oahpahusas buoret gelbbolašvuohta ja buoret dássi Máhttoloktema ja mánáidgárdeloktema čanastusaide dávistettiin. </em></p>
<p>Vuođđoskuvla ja joatkkaoahpahus Lasáhus kapihttala álgui: Mihttomearri</p>
<p><em type="italic">Sámi oahpponeavvuin galgá leat dat deaŧalaš doaibma ahte sámi oahppit vuođđoskuvllain ja joatkkaskuvllain ožžot oahpahusa gustovaš lágaide ja oahppoplánaide dávistettiin. </em></p>
<p>Alit oahppu ja dutkan Lasáhus kapihttala álgui:</p>
<p>Mihttomearri</p>
<p><em type="italic">Duohta máhttolokten sámiide sámi dutkanáŋgiruššamiid nannema bokte. </em></p>
<p>Ealáhusat Lasáhus kapihttala álgui:</p>
<p>Mihttomearri</p>
<p><em type="italic">Nana ja ealli sámi servodagat main leat bissovaš ássan ja máŋggabealálaš ealáhusat, kultuvra ja servodateallin. </em></p>
<p>Duodji Lasáhus kapihttala álgui:</p>
<p>Mihttomearri</p>
<p><em type="italic">Duoji ovddideapmi eanet ealáhussan. </em></p>
<p>Lasáhus, nubbi cealkka:</p>
<p>Ferte ovddiduvvot ovttasbargu Sámedikki ja sámi joatkkaskuvlla gaskka nu ahte lea vejolaš fállat ollesárvosaš fitnoteoriija duodjefitnoohppiide.</p>
<p>Čoahkkingirjji čállit: Liv Karin Klemetsen / Inga Margrethe Eira 68 siidu 216 siiddus</p>
<p>Eanadoallu Lasáhus kapihttala álgui:</p>
<p>Mihttomearri</p>
<p><em type="italic">Bisuhit dálá barggolašvuođa ja doallostruktuvrra. </em>Maŋimuš teakstaoasis sihkkojuvvo maŋimuš cealkka: <em type="italic">Dien oktavuođas lea Sámediggi buktán jurdaga ahte ásahuvvošii eamiálbmotávádat earret eará sihkkarastit nannoseabbo báikkálaš luondduresurssaid ráđđenrievtti. </em></p>
<p>Mariidnaresurssat Lasáhus kapihttala álgui: Mihttomearri</p>
<p><em type="italic">Bisuhit ja ovddidit guolástusa deaŧalaš ávnnaslaš vuođđun ássamii ja barggolašvuhtii sámi riddo- ja vuotnaguovlluin. </em></p>
<p>Boazodoallu Lasáhus kapihttala álgui:</p>
<p>Mihttomearri</p>
<p><em type="italic">Ekologalaččat, ekonomalaččat ja kultuvrralaččat ceavzilis boazodoallu. </em></p>
<p>Dearvvašvuohta ja sosiála Lasáhus kapihttala álgui:</p>
<p>Mihttomearri</p>
<p><em type="italic">Ollislaš ja ovttaárvosaš dearvvašvuođa- ja sosiálafálaldat sámi álbmogii, nugo álbmogis muđui leat. </em></p>
<p>Bargiidbellodaga sámediggejoavkku Vibeke Larsen, Sten Jønsson, Egil Olli, Magnhild Mathisen, Agnar Mikkelsen ja Helene Thomasen, Čielga Sámi Jiena Jánoš Trosten ovddidit čuovvovaš evttohusa:</p>
<p>Evttohus 5</p>
<p>Olju ja gássa Lasáhus:</p>
<p>Sámediggi oaidná ahte petroleumadoaibma Barentsábis čađahuvvo sámiid historjjálaš mearraguovllus.</p>
<p>Danne čuoččuha Sámediggi vuoigatvuođaid oažžut njuolga vuoittu Barentsábi petroleumadoaimmas dainna lágiin ahte stáhta ásaha eamiálbmotpetroleumafoandda infrastruktuvrra huksemii árbevirolaš sámi guovlluin.</p>
<p>Lávdegotti evttohus muđui Lávdegottis eai leat muđui mearkkašumit eai ge evttohusat áššái ja rávvet Sámedikki mearridit čuovvovačča:</p>
<p>Sámediggi doarju muđui Sámediggeráđi mearrádusevttohusa</p>
<p>Plána- ja finánsalávdegotti ođđa árvalus – 28.02.2007</p>
<p>Mearkkašumit</p>
<p>Sami báikenamat</p>
<p>Lávdegoddi, NSR:aovttasbargojoavkku lahtut Roger Pedersen, Ann-Mari Thomassen, Kirsti Guvsám, Per-Bjørn Lakselvnes, Gunn-Britt Retter, Terje Tretnes, Bargiidbellodaga sámediggejoavkku lahtut Vibeke Larsen, Sten Jønsson, Egil Olli, Magnhild Mathisen, Agnar Mikkelsen ja H elene Thomassen; Čielga Sámi Jiena Jánoš Trosten ja Finnmárkolistu Toril Bakken fuomášahttit ahte dat illudahttá go sámi báikenamaid geavaheapmi lea lassáneamen. Sámi báikenamat leat kulturmuittut, ja duođaštit sámi historjjá ja leahkima. Sámegillii galben lea deaŧalaš go dat buktá oidnosii</p>
<p>Čoahkkingirjji čállit: Liv Karin Klemetsen / Inga Margrethe Eira 69 siidu 216 siiddus sámegiela, ja vai sámevuohta šaddá lunddolaš oassi servodagas. Mánát geain ii leat sámi duogáš hárjánit sámi sátnegovaide go sii besset daid oaidnit beaivválaččat galbbain. Lávdegoddi lea bidjan merkii digaštallama dan ektui ahte oahppat sámi alfabehta vuođđoskuvllas, ja vásiha ahte ohppit orrot eanet čájeheamen beroštumi ja leamen positiivvalaččat oahppat eanet sámiid ja sámi diliid birra.</p>
<p><em type="bold">Lávdegoddi </em>sávvá ahte bargu báikenammaarkiivvain boahtá johtui ja sávvá ahte eanet gielddat geavahišgohtet sámi báikenamaid 1990 mannosaš Báikenammaláhkii dávistettiin. </p>
<p><em type="bold">Lávdegoddi </em>fuomášahttá maiddái ahte giellahálddašanguovllu viiddideapmi buktá stuorát ekonomalaš hástalusaid Sámediggái. Lávdegoddi oaivvilda danne ahte giellahálddašanguovllu viiddideapmi ferte leat progressiiva ja fertejit boahtit eanet ekonomalaš rámmat Norgga eiseválddiin dán ulbmilii. </p>
<p><em type="bold">Lávdegoddi </em>lea duhtavaš Sámedikki ovdánemiin. Jahkedieđáhus duođašta dan bures. Lávdegotti fuomá-šuhttá dattetge ahte jahkedieđáhusa ja dasa gullevaš áššebáhpiriid sáhttá ovddidit vel eanet. Dieđáhusas berre lea čilgehus mihttomeriid ja bohtosiid birra doaibmajagis. Dasto berre dieđáhusas leat plánat ođđa doaibmabijuid birra, vuosttaš vuorus jagi perspektiivvain, ja máŋggajagi plánat gokko nu lea lunddolaš. </p>
<p><em type="bold">Lávdegoddi </em>oaidná ahte rájárastá ovttasbarggus sámi parlamentáralaš ráđis leat stuorra hástalusat, go sámedikkiin leat nu sierralágan ekonomalaš rámmat. Dát váldojuvvui ovdan oktasaščoahkkimis sámedikkiid presideanttaid ja sámeministtariid gaskka 2006s, ja fertejit čuovvoluvvot viidáset. </p>
<p><em type="bold">Lávdegoddi </em>lea oaidnán ahte iešguđet departemeanttain lea sierralágan geavahus konsultašuvdnašiehtadusa ektui, ja bivdá ráđđehusa oktiiortnet dan ja dulkot ovttaláhkai. </p>
<p>Lávdegotti unnitlohku, Finnmárkulistu Toril Bakken fuomášahttá ahte Finnmárkkuláhka gustogođii 01.01.2006 rájes, ja lea erenoamáš norgalaš oktavuođas.</p>
<p>Dasto oaidnit dál juo ahte lágas leat ollu hástalusat Finnmárkkuopmodahkii. Ovdamearkka dihtii ii leat lága bokte mearriduvvon ahte ásahit oktasaččat válljejuvvon lávdegotti fylkkadikki ja sámedikki váste, ja finnmárkkuopmodagas ii leat ovttagaslaš eaiggát man ektui doaibmat. Dasa lassin addá láhka vejolašvuođa lonuhit stivrajođiheaddji juohke nuppi jagi, jos earáláhkai eai šatta soabat. Dát buktá dakkár hástalusaid mat eará fitnodagain eai leat, ja Finnmárkkuopmodagas sáhttá šaddat veaháš váttis guhkesáiggi strategalaš barggu ektui..</p>
<p>Lea maid eahperievttalaš go Sámediggi ollislaččat, mas eanetlohku áirasiin ásset olggobealde Finnmárkku, vállje 3 lahttu Finnmárkkuopmodaga stivrii. Dát vuoigatvuohta galggašii doalahuvvot Finnmárkku álbmogii, nugo daddjojuvvo lága áigumušas.</p>
<p>Evttohus</p>
<p>NSR: ovttasbargojoavkku lahtut Roger Pedersen, Ann-Mari Thomassen, Kirsti Guvsám, Per-Bjørn Lakselvnes, Gunn-Britt Retter, Terje Tretnes, Bargiidbelldoaga sámediggejoav kku lahtut Vibeke Larsen, Sten Jønsson, Egil Olli, Magnhild Mathisen, Agnar Mikkelsen ja Helene Thomassen, Finnmárkolistu Toril Bakken, Čielga Sámi Jiena Jánoš Trosten Ovddidit čuovvovaš evttohusa:</p>
<p>Evttohus 1</p>
<p>Guovllulaš ovttasbargu: Lasihuvvo sátni <span type="quote">”ovddidanvejolašvuođat”</span> vuosttaš teakstaoasi vuosttaš cealkagii, mii gullo ná:</p>
<p>Sámedikki guovllupolitihka bajimuš mihttomearri lea doalahit ássanminstara váldodovdomearkkaid ja sihkkarastit ovddidanvejolašvuođaid ja dássásaš eallineavttuid sámi álbmogii.</p>
<p>Davviguovllut Lasáhus goalmmát teakstaoassái:</p>
<p>Čoahkkingirjji čállit: Liv Karin Klemetsen / Inga Margrethe Eira 70 siidu 216 siiddus</p>
<p>Norgga ovdagoddi Árktalaš ráđis ferte geavahuvvot gaskaoapmin oažžut eará riikkaid guorrasit riikkaidgaskasaš konvenšuvnnaide.</p>
<p>Lasáhus maŋŋá nubbin maŋimuš teakstaoasi:</p>
<p>Ferte ásahuvvot šiehtadus davviriikkaid gaskka ahte oktasaččat ruhtadit eamiálbmotbarggu</p>
<p>Barentsguovllus.</p>
<p>ON Ođđa vuolitbajilčála, nubbi teakstaoassi: Biologalaš šláddjivuođa konvenšuvdna.</p>
<p>Lasáhus maŋŋá guđát teakstaoasi:</p>
<p>Sámediggi lea fuolas das go Ovttastuvvan Našuvnnat maŋŋá 20 jagi barggu máilmmeviidosaš julggaštusain eamiálbmotvuoigatvuođaid hárrái ii vel leat soahpan teavstta mii ilbmadivččii máilmmeviidosaš unnimusstandárddaid eamiálbmot vuoigatvuođaide.</p>
<p>Vuoigatvuođat Lasáhus:</p>
<p>Sámediggi áigu vuoruhit barggu ahte sámi vuoigatvuođaproseassain mat leat jođus sihkkarastojuvvojit johtilit dakkár konklušuvnnat ja čovdosat mat dávistit historjjálaš sámi vuoigatvuođaide ja álbmotriektái.</p>
<p>Loahpalaš konklušuvnnat ja mearrádusat eai galgga dahkkojuvvot ovdalgo sámit leat guorrasan daidda.</p>
<p>Rievdadus maŋimuš teakstaoasis: Bargojoavku áigu buktit evttohusas njukčamánus 2007.</p>
<p>Ceavzilis birashálddašeapmi Rievdadus vuosttaš teakstaoasi goalmmát cealkagis, nu ahte šaddá ná:</p>
<p>Dát lea deaŧalaš danne go sámi kultuvrras lea lagaš oktavuohta lundui, ja biras- ja dálkkádatrievdamat čuhcet ovddimuččat eamiálbmogiidda. Danne go riikkaidgaskasaš biraskonvenšuvnnaid ferte geahčadit oktan eamiálbmotvuoigatvuođaiguin.</p>
<p>Kulturviesut Lasihuvvo <span type="quote">”ja nannemii”</span> vuosttaš teakstaoasi vuosttaš cealkaga nuppi oassái, nu ahte šaddá ná: … ja dat leat deaivvadanbáikkit main lea stuorra mearkkašupmi sámi giela ja kultuvrra suodjaleapmái ja nannemii.</p>
<p>Festiválat Lasihuvvo <span type="quote">”…ja filmmaid”</span> nuppi cealkagii, mii šaddá leat ná: ”...ja dat leat sámi musihka, dáidaga, kultuvrra ja filmmaid gaskkustanarenat.”</p>
<p>Sámi giellaguovddážat Vuosttáš cealkaga rievdadeapmi, leat ná:</p>
<p>Sámi giellaguovddážat leat deaŧalaš arenat ja dat dahket buori barggu sámegiela ovdánahttimiin ja suodjalemiin. Sámediggi sávvá ahte ásahuvvojit eanet giellaguovddážat, ja ahte dálá giellaguovddážat viidásetovddiduvvojit.</p>
<p>Mánát ja nuorat Ođđa teakstaoassi:</p>
<p>Sámediggi šálloša go ii Sámediggi eaige earáge sámi ásahusat lean gulaskuddanásahussan Mánáid Viesu ásaheami oktavuođas. Sámediggi vuordá ahte ráđđehus čuovvola dán viidáset barggus ja goziha sámi mánáid beroštumiid.</p>
<p>Oahpahus Sániid <span type="quote">”doaibmat bures”</span> sadjái biddjo okta dain deaŧaleamos arenain , nu ahte maŋimuš oassi cealkagis šaddá leat ná: …, de ferte skuvla leat okta dain deaŧaleamos arenain.</p>
<p>Čoahkkingirjji čállit: Liv Karin Klemetsen / Inga Margrethe Eira 71 siidu 216 siiddus</p>
<p>Sámi sisdoallu dábálaš oahppoplánain Máhttoloktema Oahppoplánabuktosis Bajisčállagis biddjojuvvo sáni <span type="quote">”dábálaš”</span> sadjái <span type="quote">”nášuvnnalaš”</span>, nu ahte bajilčála šaddá leat ná:</p>
<p>Sámi sisdoallu nášuvnnalaš oahppoplánain Máhttoloktema Oahppoplánabuktosis</p>
<p>Ealáhusat Lasáhus maŋimuš teakstaoasi maŋŋá:</p>
<p>Sámi ovddidanfoandda geográfalaš doaibmaguovlu viiddiduvvui dalle go SOF njuolggadusat maŋimuččat leat rievdaduvvon. Danne oaidná Sámediggi ahte ruđaid lea dárbu lasihit mealgat eanet Sámi ovddidan-fondii.</p>
<p>Eanadoallu Ođđa vuosttaš cealkka:</p>
<p><em type="italic">Sámediggi lea fuolastuvvan go ollu oapmedoalut heaittihuvvojit, erenoamážit sámi guovlluin.. </em></p>
<p>Čuovvovaš cealkka sihkkojuvvo:</p>
<p>Dan geažil šaddá earret eará hálbbit hukset ja oktasašdoaluid lahtuin lea vejolašvuohta oažžut eanet friijaáiggi ja álkibut luopmosadjásačča. Ođđa cealkka:</p>
<p><em type="italic">Vaikko tendeansa lea ahte eambogat álggahit oktasašdoaluid, de árvvoštallá Sámediggi heivego oktodoallu dattetge buoremusat sámi guovlluide. </em></p>
<p>Ođđa maŋimuš cealkka Muđui lea Sámediggi mearridan ahte ráhkaduvvo sierra eanadoallodieđáhus, ja áigumuššan lea ahte dat meannuduvvo 2007 dievasčoahkkimis.</p>
<p>Ealli mearraresurssat Lasáhus maŋŋá goalmmát teakstaoasi:</p>
<p>Sámedikki mielas lea buorre go distriktabivdoearreortnet váldojuvvui atnui dorskebivddus 2006, mii lea nannen ealáhusaid dáfus geafes guovlluin guliid vuovdima. Distriktabivdoearreortnet guolástusain lea okta lávki rivttes guvlui mainna positiivvalaččat ovddidit ealáhusaid dáfus geafes riddo- ja vuotnaguovlluid.</p>
<p>Sámediggi lea duhtavaš go Guolástus- ja riddodepartemeanta lea álggahan ortnega evaluerema. Distrikta-bivdoearretortnet ferte leat nu ahte guolástusat ja unnit vuostáiváldinrusttegat sáhttet ávkkástallat muddemiiguin, nu ahte fatnasiidda mat servet ortnegii sihkkarastojuvvo vuovdinvejolašvuohta. Guolleearri mii juogaduvvo distriktabivdoearreortnega bokte ferte stuoriduvvot, ja ortnet ferte jotkojuvvot 2007s.</p>
<p>Fertejit dahkkojuvvot geatnegahtti vuovdinšiehtadusat maiguin dáhkiduvvo dat ahte báikkálaš guolle-resurssat mat váldojuvvojit, buktet dan aktivitehta maid unnit báikegottit sávvet.</p>
<p>Lasáhus maŋŋá njealját teakstaoasi:</p>
<p>Eiseválddit galget bidjat birasgáibádusa guollebiebmanealáhussii. Fertejit ásahuvvot dustehusdoaibmabijut movt bivdit guollebiebmanrusttegiin gárgidan guliid.</p>
<p>Boazodoallu Maŋimuš teakstaoasis rievdaduvvo nubbi cealkka leat ná:</p>
<p>Sámediggi áigu dán ain čuovvolit.</p>
<p>Boraspiret Čuovvovaš árvalusa sadjái:</p>
<p>Maŋŋá go Stuorradiggi meannudii boraspirepolitihka 2004s, de leat boraspirelávdegottit ovttas eará hálddašemiin čađahišgoahtán ođđa boraspirepolitihka. Dál lea menddo árrat oaidnit movt dat mearri-duvvon nállemihtidanlogut geavahusas doibmet guđege regiovnnas. Stuorradikki mihttomearit, earret eará unnit vuostálašvuođaid, buoret einnostahttivuođa, buoret elliidčálggu, vahágiid dagaheaddji elliid váldima</p>
<p>Čoahkkingirjji čállit: Liv Karin Klemetsen / Inga Margrethe Eira 72 siidu 216 siiddus jna. hárrái, leat iešalddis buorit vuolggasajit boahtteáiggi hálddašeapmái. Dattetge čájehit dat gieskat loahpahuvvon mihtideamit čielgasit ahte massimat ja vahágat eai unno. Dat leat seamma ollu go ovdal, dahje stuorát.</p>
<p>Guovllulaš hálddašeamis váilot ollu dárbbašlaš gaskaoamit maid dárbbašit doaimmaideaset čoavdimis.</p>
<p>Boazodoalus leat stuorra erohusat elliid logu maid ovddas lea ohccojuvvon buhtadus maid boraspiret leat goddán ja elliid logu gaskka maid ovddas duođai máksojuvvo buhtadus. Dát boahtá earret eará das go fylkkamánni buhtadusmihtideamis deattuha duođaštuvvon vahágiid, ja dávjá lea váttis duođaštit ahte boraspiret leat goddán elliid. Dat guoská erenoamážit boazodollui, go eallit leat olgun birra jagi.</p>
<p>Finmárkkus lei duođaštuvvon boazovahát 0,9% dieđihuvvon vahágiin, ja dušše 13% dieđihuvvon boazovahágiin buhtaduvvui. Davvi-Trøndelágas lei duođaštuvvon boazovahát 3,1% ohccojuvvon vahágiin, ja 62% dieđihuvvon boazovahágis buhtaduvvui. Hástalussan lea buoridit duođaštanvuođu ja gávdnat ortnegiid maid lea vejolaš geavahit almmá ahte bohciidit diekkáraš erohusat.</p>
<p>Sámediggi oaivvilda ahte fertejit addojuvvot dárbbašlaš resurssat, ja guovllulaš bivdoservviin láhččojuvvot dilli nu ahte dat šaddet hálddašeami gaskaoapmin bivdolobiid čađaheames. Eanaš bivdolobiin dál ii leat leamaš ávki. Okta ovdamearka dasa lea dat go áiggis skábmamánu 20. b. 2006 rájes guovvamánu 15. b. 2007 rádjai leat oppa áiggi leamaš 2-3 lobálaš gumpebivdolobi Guovdageainnus, Kárášjogas ja Porsáŋggus</p>
<p>Finnmárkkus, muhto liikká eai leat nagodan goddit ovttage gumppe. Berre maid álggahuvvot geahččalan-doaibma dainna lágiin ahte hálddašanovddasvástádus earret eará getkkiin ja albasiin biddjojuvvo orohagaide dahje siiddaide, ja báikkálaš sávza- ja gáicadoalliid servviide.</p>
<p>Sámediggi konstatere ahte olles hálddašeapmi lea vuođđuduvvon čivgamiid duođašteapmái. Jos ii leat vejolaš oažžut vuogádaga ollislažžan, mii nagoda háhkat dárkilis geahčastaga boraspirenáliin, de gahččá čuohkkái olles hálddašeapmi, ja mearrádusat dahkkojuvvojit boasttu vuođu alde. Sámediggi gáibida ahte</p>
<p>Stáhta Luonddubearráigeahčus ja Nášuvnnalaš bearráigeahččaprográmmain fertejit leat buot dárbbašlaš resurssat čađahit dan barggu boahtteáiggis.</p>
<p>Sámediggi ferte oažžut duohta váikkuhanfámu bajimuš dási boraspirepolitihkkii sámi guovlluin. Nugo ortnet lea dál, de dat ii dávis stáhta geatnegasvuođaide ráđđádallat eamiálbmogiiguin áššiin mat gusket sidjiide, geahča ILO-konvenšuvnna 169 eamiálbmogiid ja čearddalaš álbmogiid hárrái iešmearrideaddji riikkain, iige dat dávis konsultašuvdnašiehtadussii.</p>
<p>Olju ja gássa Lasáhus: Sámediggi oaidná ahte petroleumadoaibma lagaš mearraguovlluin davvin čađahuvvo sámiid historjjálaš mearraguovlluin. Danne čuoččuha Sámediggi vuoigatvuođaid dán doaimmas. Sámediggi áigu bargat dan badjelii ahte ásahuvvo sierra eamiálbmotfoanda mii ruhtaduvvo eamiálbmotguovlluid minearála- ja petroleumadoaimmain.</p>
<p>Lávdegotti árvalus muđui:</p>
<p>Lávdegottis eai leat muđui mearkkašumit dahje evttohusat ássái ja bivdá Sámedikki mearridit čuovvovačča:</p>
<p>Muđui doarju Sámediggi Sámediggeráđi árvalan evttohusa.</p>
<p>III Jienasteapmi 43 áirasis ledje 35 čoahkis. Jienasteapmi čađahuvvui čuovvovaš vuoru mielde:</p>
<p>Čoahkkinjođihangotti evttohus: Sámediggi dohkkeha ahte árvalus divvojuvvo ja ovddiduvvo ovdal dii 16.00, ja ahte jienasteapmi áššis maŋiduvvo maŋit iđidii, 01.03.07.  Čoahkkinjođihangotti evttohus mearriduvvui ovttajienalaččat. 43 áirasis ledje 34 čoahkis. Jienasteapmi čađahuvvui čuovvovaš vuoru mielde:</p>
<p>Čoahkkingirjji čállit: Liv Karin Klemetsen / Inga Margrethe Eira 73 siidu 216 siiddus  Plána- ja finánsalávdegotti evttohus 1 mearriduvvui 33 jienain 1 jiena vuostá.  Plána- ja finánsalávdegotti árvalus muđui, mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Anders Urheim, čoahkkinortnegii Josef Vedhugnes 1 Kirsti Guvsám, áššejođiheaddji 2 Sten Erling Jønsson, skyggesaksordfører 3 Jánoš Trosten</p>
<p xml:lang="nob">Sten Erling Jønsson</p>
<p xml:lang="nno">Gunn-Britt Retter</p>
<p xml:lang="fkv">Klemet Erland Hætta</p>
<p xml:lang="nno">Jánoš Trosten 4 Gunn-Britt Retter</p>
<p xml:lang="nob">Sten Erling Jønsson</p>
<p xml:lang="nno">Gunn-Britt Retter 5 Vibeke Larsen</p>
<p xml:lang="nob">Kirsten Appfjell-Eira</p>
<p xml:lang="sma">Jarle Jonassen</p>
<p xml:lang="nno">Gunn-Britt Retter</p>
<p xml:lang="nob">Vibeke Larsen 6 Olaf Eliassen</p>
<p xml:lang="deu">Anders Urheim</p>
<p xml:lang="nno">Terje Tretnes</p>
<p>Jánoš Trosten</p>
<p xml:lang="nob">Olaf Eliassen 7 Ann-Mari Thomassen</p>
<p xml:lang="nno">Magnhild Mathisen</p>
<p xml:lang="nob">Olaf Eliassen</p>
<p xml:lang="nob">Ann-Mari Thomassen 8 Egil Olli</p>
<p xml:lang="nob">Olaf Eliassen</p>
<p>Jánoš Trosten</p>
<p xml:lang="nno">Terje Tretnes</p>
<p>Egil Olli 9 Jarle Jonassen 10 Magnhild Mathisen</p>
<p>Johan Mikkel Sara</p>
<p>Kirsti Guvsám, čoahkkinortnegii</p>
<p>Sten Erling Jønsson, čoahkkinortnegii</p>
<p>Jánoš Trosten, čoahkkinortnegii</p>
<p>Roger Pedersen, čoahkkinortnegii 11 Synnøve Solbakken-Härkönen 12 Helene Thomassen</p>
<p xml:lang="nob">Johan Mikkel Sara 13 Tor Mikalsen 14 Anders Urheim 15 Aili Keskitalo</p>
<p>Anders Urheim, čoahkkinortnegii</p>
<p>Čoahkkingirjji čállit: Liv Karin Klemetsen / Inga Margrethe Eira 74 siidu 216 siiddus</p>
<p>Roger Pedersen, čoahkkinortnegii</p>
<p>Egil Olli, čoahkkinortnegii</p>
<p>Anders Urheim, čoahkkinortnegii 16 Sten Erling Jønsson 17 Terje Tretnes 18 Klemet Erland Hætta 19 Anders Urheim 20 Johan Mikkel Sara 21 Toril Bakken 22 Aili Keskitalo</p>
<p>Jánoš Trosten, čoahkkinortnegii</p>
<p>Vibeke Larsen, čoahkkinortnegii</p>
<p>Anders Urheim, čoahkkinortnegii 23 Kirsti Guvsám, áššejođiheaddji</p>
<p>Anders Urheim, čoahkkinortnegii</p>
<p>Toril Bakken, čoahkkinortnegii</p>
<p>VI Sámedikki mearrádus</p>
<p>Sámediggi</p>
<p>Sámediggi lea sámiid álbmotválljen orgána Norggas ja dasa válljejit sámit sámiid. Sámedikkis lea dál viđát válgaáigodat. Dán áigodagas leat Sámedikkis ovtta mađe nissonolbmot ja almmáiolbmot. Sámi parlameantan galgá Sámediggi bargat oktasaš sámi identitehta suodjalemiin ja ovddidit ja hukset sámi servodaga.</p>
<p>Sámi álbmogii alccesis galgá addot vuoigatvuohta ja vejolašvuohta láhčit eavttuid ja meroštallat boahtteáiggi dárbbuid. Dát mearkkaša dan ahte stáhta Norga ollásit dohkkeha sámiid vuođđo iešmearridanvuoigatvuođa álbmogin ja eamiálbmogin Norggas.</p>
<p>Norgga stáhta lea vuođđuduvvon guovtti álbmoga eatnamiidda, sápmelaččaid ja norgalaččaid. Dát bidjá sámi álbmoga erenoamáš dillái Norgga eamiálbmogin. Min vuoigatvuođat go leat sápmelaččat, álbmot ja eamiálbmot mas lea sierra kultuvra, leat min bajimuš dási politihka ja min višuvnna guoddit sámi servodaga dáfus.</p>
<p>Dásseárvu</p>
<p>Sámediggi lea 2006s bargan aktiivvalaččat dásseárvvuin. Sámediggeráđđi ovddidii guovvamánus 2006 dásseárvopolitihkalaš čilgehusa Sámediggái. Čilgehusas biddjojedje guovddážii muhtun áŋgiruššansuorggit dásseárvvu siskkobealde. Dat ledje earret eará suorggit nugo válgaovddastus, dárbu dutkat ja ráhkadit statistihkaid, nissonolbmuid searvadahttin resursahálddašeamis, iešmearridanvuoigatvuohta maiddái iežas goruda badjel, veahkaválde- ja vearredahkoproblematihkka, ealáhusovddideapmi ja sohkabealit.</p>
<p>Sámediggi lea bargan aktiivvalaččat gulahallama buoridemiin sámi organisašuvnnaiguin ja lea doallan čoahkkimiid guvttiin nissonorganisašuvnnain ja dievdoservviin Dievddut. Čoahkkimiid ulbmilin lea leamaš oažžut árvalusaid organisašuvnnain hástalusaide mat leat dásseárvvu siskkobealde ja ovttas gávnnahit prošeavttaid mat sáhtášedje ovdánahttit dásseárvvu sámi servodagas.</p>
<p>Sámediggi lea 2006s šiehttan ovttasbarggu Sámi NissonForumiin go guoská davviriikkalaš sámi dásseárvokonferánssa čađaheapmái. Konferánsa dollo cuoŋománus 2007. Stivrenjoavkkus leat Sámi</p>
<p>NissonForuma, Sáráhká, Dievddut searvvi, Sámedikki nuoraidpolitihkalaš lávdegotti ja Sámedikki ovddasteaddjit . Sámediggi lea maid dán oktavuođas ovttasbargamin Mánáid- ja dásseárvo-</p>
<p>Čoahkkingirjji čállit: Liv Karin Klemetsen / Inga Margrethe Eira 75 siidu 216 siiddus departemeanttain vai ráhkaduvvošii strategiijadokumeantta konferánsii. Danne vai buorebut sihkkarasto-juvvošii konferánssa čuovvoleapmi.</p>
<p>Sámediggi lea 2006s álggahan barggu heivehit dásseárvvu áššemeannudeamis. Guokte seminára leat dollon fáttá birra.</p>
<p>Ovttasbargu</p>
<p>Sámedikki guovdilis bargun lea ovddidit eamiálbmotáššiid sihke nášuvnnalaččat ja riikkaidgaskasaččat. Aktiivvalaš ovttasbarggu bokte báikkálaččat, guovllulaččat ja riikkaidgaskasaččat sáhttá Sámediggi leat mielde váikkuheamen ahte eamiálbmotdimenšuvdna gozihuvvošii.</p>
<p>Báikkálaš dásis lágida Sámediggi juohke jagi gieldakonferánssa. Fáddán 2006 konferánssas gielddaiguin ja fylkkagielddaiguin lei dat dieđihuvvon hálddašanođastus. Dán konferánssas ledje guovddáš áššin dat vejolaš váikkuhusat mat ođastusas sáhttet šaddat Sámediggái ja sámi guovlluid fylkkagielddaide ja gielddaide. Jos šaddet ođđa ja stuorra regiovnnat, de lea das dehálaš oktiiheivehandoaibma gielddaid, stáhta ja ealáhusaid dáfus. Dát eaktuda ahte sihke váldi, gelbbolašvuohta ja váikkuhangaskaoamit addojit geavahussii čoavdit daid suorgedoaimmaid mat galget sirdojuvvot.</p>
<p>Guovllulaš ovttasbargu</p>
<p>Sámedikki guovllupolitihka bajimuš mihttomearri lea doalahit ássanminstara váldodovdomearkkaid ja sihkkarastit ovddidanvejolašvuođaid ja dássásaš eallineavttuid sámi álbmogii. Go dán mihttomeari galgá juksat, de lea dárbu ahte gávdnojit stabiila ja einnostahtti rámmaeavttut sámi guovlluin.</p>
<p>Ovttasbargošiehtadusat fylkkagielddaiguin leat gaskaoapmin sihkkarastit eanet stabiila ja einnostahtti rámmaeavttuid. 2006s lea Sámediggi bargan daid ovttasbargošiehtadusaid čuovvolemiin maid Sámediggi lea dahkan ovdal go jahki álggii. Dasto lea bargu gárvvistit ovttasbargošiehtadusa Nordlándda fylkkagielddain leamaš guovddážis. Dát šiehtadus mearriduvvui Sámedikkis čakčamánus 2006 ja</p>
<p>Nordlándda fylkkadikkis golggotmánus 2006. Buot fylkkagielddaiguin leat dollojuvvon čuovvolančoahkkimat 2006s ja oktilaččat bargojuvvo buot šiehtadusaid čuovvolemiin. Ovttasbargu</p>
<p>Sámedikki ja fylkkagielddaid gaskka lea dađistaga ovddiduvvon ja Sámedikki oainnu mielde lea dát ovttasbargu hui deaŧalaš. Sámediggi lei 2006s ráddjen sierra ruđaid daid prošeavttaid čuovvoleapmái mat čatnasit ovttasbargošiehtadusaide.</p>
<p>Ovddidanprográmma sámiid diliid birra joatkkaskuvllain, lea okta áŋgiruššansuorgi mas Sámedikkis leat buorit vásihusat. Prošeakta <span type="quote">”Sámi kulturmáhtolašvuohta Romssa joatkkaskuvllain”</span> lea ovttas-bargoprošeakta Sámedikki ja Romssa fylkkagieldda gaskka. Prošeakta ruhtaduvvui ovttasbargošiehtadusaid ruđaiguin ja loahpahuvvui guovvamánus 2006. Prošeakta lea buvttihan dan ahte eanet joatkkaskuvllat</p>
<p>Romssas barget máhtolašvuođa vuođul sámi ávdnasiiguin. Sámediggi attii golggotmánus 2006 ruđaid dakkár prošeavttaid joatkimii main maiddái fidnofágalaš skuvllat leat ulbmiljoavku.</p>
<p>Ráđđehus lea 2006s bargan stuorradiggedieđáhusain ođđa regiovnnaid doaimmaid birra, ja dat ovddiduvvui juovlamánus 2006. Sámediggeráđđi lea hálddašanođastusa oktavuođas leamaš mielde proseassas ráđđehusain hálddašanođastusa sisdoalu birra. Sámediggi meannudii prinsihpalaš vuođuin hálddašanođastusa dievasčoahkkimis čakčamánus ja dan ovddabealde dollui miniseminára Sámedikki áirasiidda hálddašanođastusa birra. Mearrádus biddjui vuođđun vuosttaš konsultašuvnnain gieldaministtariin golggotmánus.</p>
<p>Sámediggi lea ádden nu ahte áššeoasálaččaid gaskka lea ovttaoaivilvuohta das ahte Sámedikki sajádat ii galgga láivuduvvot. Dat galgá sihkkarastojuvvot lága bokte dahje gonagaslaš resolušuvnna rievdadusa bokte vai dat váldi mii Sámedikkis dál lea konsultašuvdnašiehtadusa bokte guoská maid regiovnnaide. Go konkrehta doaibmasirdinevttohusat leat ovddiduvvon, de galget čađahuvvot duohta konsultašuvnnat.</p>
<p>Dasto galget sihke regiovnnat ja Sámediggi doaibmasirdimiin oažžut ollislaš buhtadusa doaimmaid ovddas maid váldet badjelasaset. Sámediggi vuordá ahte Stuorradiggi barggu čuovvoleamis hálddašanođastusain váldá vuhtii daid mearkkašumiid mat ovdanbohtet bajábealde.</p>
<p>Čoahkkingirjji čállit: Liv Karin Klemetsen / Inga Margrethe Eira 76 siidu 216 siiddus</p>
<p>Sámediggi oaivvilda ahte konsultašuvdnaprosedyrat eai leat čuvvojuvvon proseassas nugo lea čállon stuorradiggedieđáhusas. Danne go eavttut ollislaš diehtojuohkima ja prinsihpaid hárrái ahte áššeoasálaččat konsultašuvnnain galget ráhčat dan badjelii ahte boahtit ovttaoaivilii, eai leat čuvvojuvvon. Sámediggi ii leat duođas ožžon dieđuid áššiid sisdoalus ii ge leat ožžon vástádusa buot daid árvalusaide maid Sámediggi lea addán stáhtaráđđái.</p>
<p>Sámi ovttasbargu</p>
<p>Sápmelaččaide, njealji riikka álbmogin, lea ovttasbargu riikkarájiid rastá deaŧalaš. Sámi parlamentáralaš ráđđi (SPR) lea deaŧalaš gaskaoapmin ovddideamis Suoma, Ruoŧa ja Norgga sámedikkiid ovttasdoaibmama dakkár áššiin mat gusket sápmelaččaide máŋgga stáhtas dahje sápmelaččaide oktan álbmogin. Ruošša beale sápmelaččat leat bistevaš oassálastin. Sámi parlamentáralaš ráđđi lea deaŧalaš orgánan davviriikalaš ovttasbarggus, ja das lea deaŧalaš doaibma riikkaidgaskasaččat. Jagis 2006 lea Suoma beale Sámedikkis leamaš presideantadoaibma, ja nu maiddái čállingoddedoaibma. 2007 guovvamánus váldá Norgga beale sámediggepresideanta badjelasas presideantadoaimma. Norgga beale Sámedikkis lea dalle čállingoddedoaibma.</p>
<p>Sámi parlamentáralaš ráđđi lea jagis 2006 earret eará bargan Davviriikkalaš sámekonvenšuvnnain, dásseárvvuin sohkabeliid gaskka, ONa eamiálbmotjulggaštusain, ja maiddái nannemin ovttasbarggu EUin.</p>
<p>Davviriikkalaš sámekonvenšuvdna Davviriikkalaš sámekonvenšuvnna evttohus geigejuvvui sámeministariidda ja sámediggepresideanttaide golggotmánus 2005. Dan rájes lea evttohus seamma áiggis leamaš gulaskuddamis sihke Suomas, Norggas ja Ruoŧas. Gulaskuddancealkámušaid čoahkkáigeassu ovddiduvvui Davviriikkaid ámmátolbmoorgánii čakčamánus 2006. Sámediggi lea meannudan ášši ja dohkkehan áššedovdijoavkku evttohusa.</p>
<p>Sámeministarat ja sámediggepresideanttat leat dovddahan ovttamielalašvuođa das ahte joatkit</p>
<p>Davviriikkalaš sámekonvenšuvnna barggu, álggos vuos gulaskuddančuovvolemiin nášuvnnalaččat ja vejolaš váikkuhussuokkardemiiguin. Lotnolas raporteren, dieđuid lonohallan ja oktiiordnen dáhpáhuvvá sámeáššiid davviriikkalaš ovttasbarggu rámmaid siskkobealde. Ministariid ja presideanttaid áigumuš lea ahte riikkat boahtte oktasaš čoahkkimii 2007 čavčča leat čielggadan oainnuideaset.</p>
<p>Konvenšuvdna lea vuođđogaskaoapmi mii dohkkeha sápmelaččaid oktan álbmogin ja sápmelaččaid ovttadássásaš vuoigatvuođaid, Davviriikkaid rájiid rastá. Danne lea deaŧalaš ahte buot golbma stáhta</p>
<p>Norga, Ruoŧa ja Suopma ratifiserejit konvenšuvnna, ja ahte dat dán láhkai leat mielde sihkkarastimin sápmelaččaide positiivva servodatovdáneami, mas birgenláhki suodjaluvvo ja mas iešmearrideampmi iežas ovdáneamis dohkkehuvvo.</p>
<p>Riikkaidgaskasaš ovttasbargu</p>
<p>Sámedikki prinsihpalaš oaivil ja beroštusat ovddiduvvojit ja bealuštuvvojit riikkaidgaskasaš arenas. Dan dahká Sámediggi okto, oassálastima bokte Norgga sáttagottiin ja ovttasbarggu bokte eará eamilálbmogiiguin. Norgga ja davviriikkalaš sámepolitihkka hábmejuvvo dakkár šiehtadusaiguin ja konvenšuvnnaiguin, mat geatnegahttet ovttaskas stáhtaid. Sámediggi galgá ain árjjalaččat váikkuhit eamiálbmogiid riikkaidgaskasaš riekteovddideami. Sámediggái lea riikkaidgaskasaš ovttasbargu hui deaŧalaš.</p>
<p>Sámedikkis lea deaŧalaš máhttu ja gelbbolašvuohta mainna váikkuha sáme- ja eamiálbmotpolitihka hábmema nášuvnnalaččat ja riikkaidgaskasaččat. Dattetge lea Sámediggái stuorra hástalus háhkat ekonomalaš resurssaid dán bargui, juoga mii dagaha min barggu einnosmeahttumin. Sámedikki mielaš livččii vuogas jus juolludeamit dán áššesuorgái boađášedje stáhtabušeahta bokte, seamma láhkai go eará juolludeamit ge. 2006s lea Sámediggeráđđi čállán dieđáhusa riikkaidgaskasaš áŋgiruššansurggiid birra; Eamiálbmogiid boahtteáiggi ovddideapmi. Go sámedikki riikkaidgaskasaš áŋgiruššansuorggit galget hábmejuvvot, de dat dahkko árvvoštaladettiin mo dat váikkuhivččii Norgga beale sápmelaččaide, sápmelaččaide eamiálbmogin, dahje eamiálbmogin oppalaččat. Sámediggi áigu uhccán resurssaid geažil vuoruhit barggu daid surggiiguin main lea buoremus beaktu. Sámedikki rolla iehčanas aktevran ovttas earáiguin lea okta dan golmma</p>
<p>Čoahkkingirjji čállit: Liv Karin Klemetsen / Inga Margrethe Eira 77 siidu 216 siiddus bajimus strategiijas, mat deattuhuvvojit riikkaidgaskasaš áŋgiruššansurggiid ektui. Dat eará bajimus strategiijat čatnasit doahpagiidda gulahallan ja ruhtadeapmi. Sámediggeráđi mielas leat vel golbma áibbas deaŧalaš váldoáŋgiruššansuorggi riikkaidgaskasaš barggustis. Dát leat: eamiálbmogiid olmmošvuoigatvuođaid nannen, dakkár ceavzilis ovddideapmi mii sihkkarastá sámi ja eará eamiálbmogiid kultuvrra ávnnaslaš vuđđosa, ja dakkár davviguovlluid ovddideapmi mii nanne sámi ja eará eamiálbmogiid kulturvrra ja servodaga.</p>
<p>Davviguovllut Politihkalaš beroštupmi davviguovlluide lea lassánan mealgadit. Sivvan lea vuosttažettiin Snøhvit-guovllu gássabohkan, oljo- ja gássaohcan davvin, ja ahte davi mearraguovllut leat stuorra guollemáddodagaid gođđo- ja bajásšaddanguovlun. Dattetge váikkuhit stuorraválddiid beroštumit ollu dasa mii dáhpáhuvvá davvin, ja maiddái ovttaskasstáhtaid ja stuorra riikkaidgaskasaš fitnodagaid oktavuođat. Dakkár dilis lea váttis Sámediggái ja Árktisa eamiálbmogiidda čuoččuhit beroštusaideaset ja vuoigatvuođaideaset.</p>
<p>Sámediggi oaidná iežas bargun ovddastit sámi álbmoga ja ovddidit sámi álbmoga beroštusaid ja vuoigatvuođaid, ja maiddái váikkuhit dasa ahte Árktisa eamiálbmogiid dárbbut ja beroštusat fuolahuvvojit industriálalaš ovddideamis ja davviguovlluid resurssaid bohkama ja fievrrideami oktavuođas boahtteáiggis.</p>
<p>Sámediggi lea 2006s oassálastán máŋgga čoahkkimii main davviguovlopolitihkka lea leamaš guovddážis; gulahallančoahkkimiidda juohke jahkebeali Olgoriikadepartemeantta ja Sámedikki gaskka,</p>
<p>Olgoriikadepartemeantta ja davvinorgalaš eiseválddiid gaskasaš gulahallanForumi, Norgga sáttágoddái</p>
<p>Árktalaš ráđi ministtarčoahkkimiin. Deaŧalaš áššin leat leamaš Sámediggeráđi riikkaidgaskasaš áŋgiruššansuorggit, Barentsovttasbargu, Davviriikkalaš Sámekonvenšuvdna, Norgga ovdagoddi Árktalaš ráđis, dálkkádatrievdamat, EU ja ONa eamiálbmotjulggaštus.</p>
<p>Norga lea váldán badjelasaš Árktalaš ráđi ovdagoddedoaimma 2008 rádjai. Gaskaboddasaš čállingoddi galgá ásahuvvot Romsii Árktalaš ráđi várás davviriikkalaš ovdagoddeáigodahkii 2006-2012. Sámediggái lea hui deaŧalaš ahte eamiálbmotgelbbolašvuohta, dás maiddái erenoamáš gelbbolašvuohta sámi diliid birra, lea nanus ja oidnosis čállingottis. Dát guorrasa maiddái St.dieđáhussii 30(2004-2005) ja Stuorradiggedieđáhusa evttohussii. Norgga ovdaolbmosadji Árktalaš ráđis ferte geavahuvot gaskaoapmin oažžut eará riikkaid guorrasit riikkaidgaskasaš konvenšuvnnaide.</p>
<p>Árktalaš ovttasbargui gullá maiddái árktalaš stáhtaid parlamentáralaš čoahkkanemiid ovttasbargu. Juohke nuppi jagi lágiduvvo árktalaš parlamentarihkarkonferánsa, mas maiddái Sámi Parlamentáralaš Ráđi áirasat oassálastet. 7. Árktalaš parlamentarihkarkonferánsa lágiduvvui Gironis 2006 borgemánus. Sámi parlamentáralaš ráđđi ja Norgga, Ruoŧa ja Suoma beale sámedikkit raporterejedje konferánsii earret eará</p>
<p>Davviriikkalaš sámekonvešuvdnaevttohusa, ONa eamiálbmotjulggaštusevttohusa, Norgga eiseválddiid ja</p>
<p>Norgga beale Sámedikki gaskasaš konsultašuvdnašiehtadusa, ja maiddái Finnmárkkulága. Konferánsa mearridii 50 čuoggásaš Conference statement, julggaštus mas eamiálbmotdimenšuvdna lea oidnosis. Sámi parlamentáralaš ráđđi oassálastá bistevaš oassálastin Árktalaš parlamentáralaš lávdegottis, the Standing</p>
<p xml:lang="eng">Committee of Parliamentarians of the Arctic Region (SCPAR), mii lea parlamentarihkkariid ovttasbargoorgána árktalaš parlamentarihkarkonferánssaid gaskkas.</p>
<p>Barentsovttasbargu lágiduvvo Barentsráđis (ministtardásis), regiovdnaráđis ja regiovdnalávdegottis (13 regiovnna ja oktasaš eamiálbmotáirras), ja Eamiálbmogiid bargojoavkkus mii lea regiovdnaráđi ja</p>
<p>Barentsráđi ráđđeaddi orgána. Barentsguovllu eamiálbmogiid regiovnnalaš bargojoavkku lea Regiovdna-ráđđi nammadan. Bargojoavkku Sámediggelahttu lea eamiálbmogiid bargojoavkku jođiheaddji ođđajagimánu 2006 rájes. Jođiheaddji oassálastá Barentsráđi čoahkkimiidda. Dollo maiddái čoahkkin oktii jahkái ámmátolbmolávdegotti (CSO) ja Bargojoavkku gaskka.</p>
<p>Eamiálbmogiid bargojoavku lea ráhkadan Eamiálbmogiid doaibmaplána áigodahkii 2005-2008.</p>
<p>Doaibmaplána doaibmabijut leat vuosttažettiin njenecalaš, vepsalaš ja sámi guovlluid várás Barentsguovllu</p>
<p>Ruošša bealde áŋgiruššansurggiin dearvvašvuohta, biras ja luonddudoallu, oahpahus ja gelbbolašvuođaovddideapmi, árbevirolaš ealáhusat ja gávppašandoaimmat, kultuvra, vuođđostruktuvra ja diehtojuohkin ja mediadoaimmat. Sámediggi šálloša go eai leat várrejuvvon sierra ekonomalaš resurssat doaibmabijuid čuovvoleapmái.</p>
<p>Čoahkkingirjji čállit: Liv Karin Klemetsen / Inga Margrethe Eira 78 siidu 216 siiddus</p>
<p>Barents Youth Conference 2006 lágiduvvui Romssas. Bajimus fáddán lei <span type="quote" xml:lang="eng">”Youth in the High North and identity to the area”</span>. Barents Regiovnnalaš Nuoraidráđđi, mas Sámedikki nuoraidpolitihkalaš lávdegoddi lei eamiálbmogiid ovddasteaddjin 2006s, lea leamaš mielde plánemin konferánssa.</p>
<p>Ođđa regiovnnalaš Barents nuoraidprográmma doaibmá áigodahkii 2007-2010. Sámedikki nuoraidpolitihkalaš lávdegoddi lea buktán evttohusaid ođđa prográmmii. Barents regiovdnaráđđi dohkkehii prográmma skábmamánus 2006.</p>
<p>Sámediggi juolluda jahkásaččat doarjaga Barents eamiálbmotkantuvrra doaimmaheapmái Murmánskkas.</p>
<p>Doarjja juolluduvvo Barentsčállingoddái, mas ovttas eamiálbmogiid bargojovkkuin lea ovddasvástádus kantuvrra doaimmaheamis. Sámediggi oaivvilda ahte kantuvra nanne eamiálbmogiid oassálastima</p>
<p>Barentsregiuvdnii. Danne lea šállošahtti go Sámediggi Norggas okto ruhtada kantuvrra doaimma. Ferte ásahuvvot šiehtadus davviriikkaid gaskka ahte dat ovttas ruhtadit Barentsguovllu eamiálbmotbarggu .</p>
<p>Sámediggeráđđi lea dorjon jurdaga ásahit riikkaidgaskasaš Barentsčállingotti. Ráđđi lea čujuhan ahte eamiálbmotdimenšuvdna ferte leat čielgasit mearriduvvon dakkár čállingottis, ja ferte sihkkarastojuvvot viidáset proseassas.</p>
<p>EU Sámedikki bargu eurohpapolitihkalaš gažaldagaiguin dahkko SPRa bokte, ja Sámedikki oktavuođa bokte</p>
<p>Norgga guovddáš, regiovnnalaš eiseválddiiguin. Sámediggi lea mielde <span type="quote">”Guovddáš, regiovnnalaš ja báikkálaš eiseválddiid eurohpapolitihkalaš Forumis”</span>. Sámediggi lea maid mielde hálddahuslaš gulahallanjoavkkus.</p>
<p>Sámediggi lea oassálastán EUa rádjeregiovnnalaš ovttasbargoprográmmii Interreg III A (2000-2006) guovtti prográmmas Interreg Sápmi ja Interreg Åarjelsamien dajve. Oassálastima ulbmil lea leamaš rádjeregiovnnaid ealáhusekonomalaš ja sosiála ovddideami eavttuid buorideapmi, áŋgiruššansurggiid bokte mat čatnasit sámi servodatovddideapmái, máhttui ja gelbbolašvuođaloktemii. Prográmmaáigodagas lea</p>
<p>Sámediggi oassálastán 30 prošeavtta doarjumiin. Prošeavttat leat buvttihan mávssolaš oktavuođaid, fierpmádagaid ja gelbbolašvuođa. Ollu prošeavttat loahpalaš prográmmaáigodagas jotkojuvvojit 2007 lohppii.</p>
<p xml:lang="rmn">ON</p>
<p>ONa eamiálbmotáššiid Bistevaš Forum</p>
<p>ONa eamiálbmotáššiid Bistevaš Forum doalai viđát sešuvnnas New Yorkas. Sámediggi oassálastii Norgga sáttagoddái, ja guovddáš beroštus lei daidda eamiálbmothástalusaide mat čatnasit ONa duhátjagiulbmilii ja</p>
<p>Davviriikkalaš sámekonvenšuvdnaevttohussii. Sámedikki mielas lea ONa Bistevaš Forum bargu hui deaŧalaš, ja danne lea Sámediggi moadde jagi dorjon jođiheaddji ekonomalaččat.</p>
<p>Biologalaš šláddjivuođa konvenšuvdna 2006s lea Sámediggi oassálastán riikkaidgaskasaš bargui biologalaš šláddjiivuođa konvenšuvnnnain, sihke gávccát osolaščoahkkimis Curitibas, Brasiillas, ja bargojoavkočoahkkimis mii gieđahalai artihkkala 8 (j) eamiálbmotáššiid. Sámediggi lei mielde Norgga sáttagottis dáin čoahkkimiin. Sámedikki ja Norgga sáttagotti gaskasaš ovttasbargu lei buorre. Osolaškonferánssas ledje sápmelaččat maiddái ovddastuvvon</p>
<p>Ruoŧa sáttagottis, ja Sámiráđis. Sámi áirasat čuovvoledje erenoamážit eamiálbmotáššiid, ovdduid oažžun ja juogadeapmi genaresurssaid geavaheami oktavuođas, suodjalanguovlluid, vieris sisaboahtán šlájaid, biošláddjiivuođa ja dálkkádatrievdamiid, ja mariidna- ja rittuid biošláddjiivuođa. Sámediggi oassálasttii maiddái árjjalaččat nissoniid ja biošláddjiivuođa fierpmádahkii, ja bijai ovdan dálkkádatrievdamiid Árktisas.</p>
<p>ON-julggaštus eamiálbmotvuoigatvuođaid birra</p>
<p>Sámediggi lea ovddastuvvon Norgga sáttagottis Olmmošvuoigatvuođakomišuvnna bargojoavkku čoahkkimiin ON-julggaštusa eamiálbmotvuoigatvuođaid evttohusa oktavuođas. Julggaštusteakstaevttohus dohkkeha eamiálbmogiid iešmearridanvuoigatvuođa ja eanavuoigatvuođaid.</p>
<p>Čoahkkingirjji čállit: Liv Karin Klemetsen / Inga Margrethe Eira 79 siidu 216 siiddus</p>
<p>Sámediggi oaidná ja diehtá ahte ollu stáhtat eai leat vel dohkkehan eamiálbmogiid vuoigatvuođaid.</p>
<p>Amerihká Ovttastuvvan Stáhtat, Austrália, Ođđa Selánda, Kanada ja Ruošša leat dovddahan vuostemiela julggaštustekstii. Kanada ja Ruošša jienasteigga goappašagat vuostá julggaštusresolušuvnna ONa olmmošvuoigatvuođaráđis.</p>
<p>ONa Váldočoahkkima goalmmátlávdegoddi mearridii juovlamánus 2006 maŋidit eamiálbmotjulggaštusa meannudeami 2007 čakčii. Mearrádus dahkkojuvvui Namibia, Botswána ja Nigeria evttohusaid vuođul, gos eamiálbmotvuoigatvuođat leat garrasit deddojuvvon idustriálalaš ávkkástallamii ovdun, erenoamážit minerálaberoštusaid ja turismaindustriija bealis. Váldočoahkkima mearrádus sáhttá vuolggahit ođđa šiehtadallamiid sisdoalu dáfus, muhto dán vuoru nu ahte eamiálbmogat eai beasa searvat prosessii. Mii ballat ahte boađusin sáhttá šaddat ahte eanet eamiálbmogat eai lohkkojuvvo šat eamiálbmogin, ahte bajimus rievttálaš prinsihpat nu go iešmearridanvuoigatvuohta ja mielváikkuheapmi massojuvvo ja ahte eamiálbmogiid vuoigatvuođat resurssaide sin árbevirolaš guovlluin duoguštuvvojit sahte nášuvnnalaš lágaiguin.</p>
<p>Sámediggi bargá árjjalaččat dan julggaštusteavstta bealuštemiin maid Olmmošvuoigatvuođaráđđi dohkkehii, ja ávžžuha ovttas eará eamiálbmotorganisašuvnnaiguin ja -ásahusaiguin oažžut doarjaga erenoamážit davviriikkain ja eará stáhtain mat buorebut árvvusatnet olmmošvuoigatvuođaid ja atnet daid eanet vuoiggalažžan, nu ahte máŋgga čuohte jahkásaš ja seavdjadis eamiálbmogiid vuđolaš vuoigatvuođaid deaddin ja biehttaleapmi oččošii positiivva loahpa. Sámediggi lea fuolas go Ovttastuvvon Našuvnnat maŋŋá 20 jagi barggu máilmmeviidosaš julggaštusain eamiálbmotvuoigatvuođaid hárrái ii vel leat soahpan teavstta mii ilbmadivččii máilmmeviidosaš unnimusstandárddaid eamiálbmot vuoigatvuođaide.</p>
<p>Sámediggi bivdá Norgga ain bargat árjjalaččat dan ala ahte ON-julggaštus eamiálbmotvuoigatvuođaid birra fargga dohkkehuvvo.</p>
<p>Vuoigatvuođat</p>
<p>Sámedikki bajimus dási doaimmas lea sáhka vuoigatvuođain buot politihkkasurggiin. Sámiin leat vuoigatvuođat individan, sierra álbmogin, sierra kultuvran ja eamiálbmogin. Sámiin lea vuoigatvuohta eatnamiidda ja čáziide ja vuoigatvuohta daidda resurssaide mat leat vuođđun oktasaš ávnnaslaš kultuvrii.</p>
<p>Vuoigatvuođat leat maid čadnon ollu eará surggiide nu go ovdamearkka dihtii gillii, kultuvrii, ohppui, dearvvašvuhtii ja kulturmuittuide. Riektevuođđu boahtá ovdan riikkaidgaskasaš álbmotrievttálaččat geatnegahtti konvenšuvnnain ja nášuvnnalaš rievttis. Sámiid álbmotválljen orgánan Norggas lea Sámedikki ulbmil oažžut sámiid vuoigatvuođa dohkkehuvvot vuođđun sámi kultuvrra, giela ja servodateallima áimmahuššamii ja nannemii. Sámediggi áigu vuoruhit barggu ahte sámi vuoigatvuođaproseassain mat leat jođus sihkkarastojuvvojit johtilit dakkár konklušuvnnat ja čovdosat mat dávistit historjjálaš sámi vuoigatvuođaide ja álbmotriektái. Loahpalaš konklušuvnnat ja mearrádusat eai galgga dahkkot ovdalgo sámit leat guorrasan daidda.</p>
<p>Konsultašuvnnat</p>
<p>Eamiálbmogin lea sámiin vuoigatvuohta konsultašuvnnaide dain áššiin, main sáhttá leat njuolgga mearkkašupmi sidjiide. Dát vuoigatvuohta boahtá ovdan ILO-konvenšuvnnas nr. 169 eamiálbmogiid ja čearddalaš álbmogiid hárrái iešmearrideaddji riikkain, guđát kapihttalis. Geassemánu 1. b. 2005 dohkkehii Sámediggi prosedyraid stáhta eiseválddiid ja Sámedikki gaskasaš konsultašuvnnaid várás (konsultašuvdnašiehtadus) ja stáhtaráđđi mearridii daid suoidnemánu 1. b. 2005. Konsultašuvdnašiehtadus lea deaŧalaš lávki čalmmustuhttimis Sámedikki saji riikka stivrenvuogádagas. Konsultašuvdna-geatnegasvuohta čalmmustuhttá ahte stáhta eiseválddit duođaid galget oččodit ovttamielalašvuođa</p>
<p>Sámedikkiin. Šiehtadus lea deaŧalaš reaidu mii lea mielde sihkkarastimin ahte mearrádusain lea lobálašvuohta sámi álbmogis dan álbmotválljen orgána bokte.</p>
<p>Sámediggi lea 2006 čađahan konsultašuvnnaid stáhtaeiseváldiiguin ollu áššiin. Konsultašuvdnašiehtadus lea vuođđuduvvon Sámedikki ja stáhta eiseválddiid gaskasaš searvevuođaperspektiivii. Jus Sámediggi duođaid galgá doaibmat dássásaš guoibmin konsultašuvnnain, de dat ferte oažžut eanet resurssaid. Sámedikki</p>
<p>Čoahkkingirjji čállit: Liv Karin Klemetsen / Inga Margrethe Eira 80 siidu 216 siiddus resurssat eai leat nannejuvvon konsultašuvdnašiehtadusa geažil, juoga mii ferte dáhpáhuvvat guhkit áiggi vuollái.</p>
<p>Sámedikki sajádat lea oppalaččat nannejuvvon dakko bokte ahte máŋga departemeantta leat šaddan dihtomielaleabbun searvadahttit Sámedikki deaŧalaš proseassaide. Sámedikkis leat leamaš máŋga buori konsultašuvdnaproseassa ja máŋga departemeantta leat maŋŋá konsultašuvdnašiehtadusa dovddastan ahte ferte konsultašuvnnaid bokte Sámedikkiin juksat ovttamielalašvuođa. Dattetge dát ii leat ollásit čađahuvvon ja Sámediggi lea mannan jagi vásihan máŋgii ahte stáhta eiseválddit leat rihkkon sihke konsultašuvdnašiehtadusa ja konsultašuvdnageatnegasvuođa ILO bokte. Sámediggi mihttii maiddái ahte eai dollon konsultašuvnnat earret eará nášuvnnalaš dearvvašvuođaplána ja Barentsábi hálddašanplána birra.</p>
<p>Viidáseappot lea dáhpáhuvvan ahte ráđđehus ovttabeallásaččat lea rievdadan juoidá mas lea leamaš ovttamielalašvuohta, ja máŋgii leat stáhta bealis gohčodan čielga diehtojuohkinčoahkkimiid konsultašuvdnan.</p>
<p>Konsultašuvdnaprosedyraide ii gula bušeahttamearrideapmi. Ráđđehusas ja Sámedikkis lea dat oktasaš áddejupmi ahte bušeahttamearrideapmi Sámediggái galgá čielggaduvvot sierra proseassas. 2006 nammaduvvui departemeanttaid gaskasaš bargojoavku máŋggain sámediggelahtuiguin mii galgá árvvoštallat Sámedikki formálalaš rolla ja buktit bušeahttaprosedyraevttohusa. Bargojoavku áigu buktit evttohusas njukčamánus 2007. Konsultašuvdnašiehtadus lea Sámedikki mielas lunddolaš vuođđun</p>
<p>Sámedikki ja stáhta eiseválddiid gaskasaš bušeahttaprosedyraid ráhkadealpmái.</p>
<p>Resursalágat/vuoigatvuođat</p>
<p>Sámediggi lea 2006 joatkán barggu oččodit ođđa lágaid mat sihkkarastet luondduresurssaid. Sámediggi oaivvilda ahte resursalágaid bajimus prinsihpat galget dávistit daid álbmotrievttálaš geatnegasvuođaide, mat</p>
<p>Norggas leat sámiide eamiálbmogin. Sámedikki oaidnu lea ahte Norga ferte ollašuhttit dáid geatnegasvuođaid dakko bokte ahte ovttastahttit njuolggadusaid mat sihkkarastet ahte sámit besset ávkkástallat resurssaiguin, njuolggadusaid mat sihkkaraset duohta oassálastima ja mielmearrideami resursahálddašeamis, ja áššemeannudannjuolggadusaid mat sihkkarastet ahte sámi doahttalusat fuolahuvvojit ja deattuhuvvojit lágaid mearridanproseassas. Dan lassin ferte resursahálddašeapmi vuođđuduvvot lagašvuođa- ja sorjjasvuođaprinsihppii nu ahte dat sihkkarastá sámi ávnnaslaš kulturvuđđosa.</p>
<p>Go vuoigatvuođaid sáhttá oastit ja vuovdit gávpemárkanis, de dat buktá váttisvuođaid sámi ealáhusaide ja servodateallimii. Dakkár vuoigatvuođat leat ovdamearkka dihtii mielkeeriid vuovdin, bivdofatnasiid vuovdin oktan eriiguin ja geavahanvuoigatvuođaid vuovdin guohtuneatnamiin ovdamearkka dihtii bieggomillopárkkaide. Sámediggi bivdá ahte vuhtiiválddidettiin boahtteáiggi servodatovddideami, čielggaduvvojit vejolašvuođat gáržžidit dán vuoigatvuođamárkana nu ahte sihkkarastá ekonomalaččat ja kultuvrralaččat dohkálaš ovddideami sámi servodagain.</p>
<p>Finnmárkkuláhka</p>
<p>Finnmárkkulága stuorra oasit bohte fápmui 2006. Historjjálaččat dát buvttii stuorra earu Finnmárkku eatnamiid ja resurssaid oamastanvuoigatvuođas ja hálddašeamis. Finnmárkkulága vuođđooaidnu lea ahte</p>
<p>Finnmárkku eatnamiid ja resurssaid hálddašeapmi galgá erenoamážit sihkkarastit sámi kultuvrra, boazodoalu, meahcásteami, ealáhusdoaibmama ja servodateallima. Dát sámi vuoigatvuođaid vuođđo-oaidnu ja prinsihpalaš dohkkeheapmi lea Finnmárkkulága geađgejuolgin.</p>
<p>Ráđđehus lea nammadan lávdegotti mii galgá čielggadit sámiid ja earáid guolástanvuoigatvuođaid mearas</p>
<p>Finnmárkku olggobealde. Čielggadus galgá leat gárvvis ovdal 2007 loahpa. Sámediggi lea hui duhtavaš dainna ahte sámi vuoigatvuođat merrii Finnmmárkku olggobealde dál galget sihkkarastojuvvot boahtteáigái. Seammás lea deaŧalaš deattuhit ahte Sámediggi ii háliit hálddašeami mii lea vuođđuduvvon čearddalašvuhtii, muhto hálddašeami mii lea vuođđuduvvon guovlluide ja ássamii.</p>
<p>Ráđđehusa Finnmárkkukommišuvnna nammadeapmi lea maŋiduvvon 2007 giđđii. Sámediggi galgá searvat konsultašuvnnaide komišuvnna mandáhta ja čoahkádusa birra. Bargu Meahcceduopmostuoluin</p>
<p>Čoahkkingirjji čállit: Liv Karin Klemetsen / Inga Margrethe Eira 81 siidu 216 siiddus álggahuvvo go Finnmárkkukommišuvdna álggaha barggus. Sámediggi mearridii juovlamánus 2005 evttohit</p>
<p>Deanu Finnmárkkukommišuvnna ja Meahcceduopmostuolu hálddahusbáikin.</p>
<p>Sámedikkis leat leamaš konsutašuvnnat Birasgáhttendepartemeanttain dan lávdegotti mandáhta ja čoahkádusa birra, mii galgá evttohit mo čuovvolit Finnmárkkulága 4. kapihttala Deanu- ja</p>
<p>Njávdánčázádagaid birra. Áššis ii leat ovttamielalašvuohta ja dat lea sáddejuvvon gulaskuddamii. Konsultašuvnnat jotkojuvvojit go gulaskuddanáigemearri loahppá.</p>
<p>Finnmárkkulága 4. paragráfa vuođul lea Sámediggi jagis 2006 mearridan gaskaboddasaš njuolggadusaid das mo galgá árvvoštallat rievdaduvvon meahccegeavaheami váikkuhusaid sámi kultuvrii, boazodollui, meahcásteapmái, ealáhusdoaibmamii ja servodateallimii. Njuolggadusaid galget almmolaš eiseválddit ja</p>
<p>Finnmárkkuopmodat geavahit go sii dahket mearrádusaid. Njuolggadusat gustojit dassážiigo loahpalaš njuolggadusat mearriduvvojit, dattetge ii fal guhkkelebbui go suoidnemánu 1. b. 2007 rádjai.</p>
<p>Njuolggadusat leat sáddejuvvon gulaskuddamii, ja Sámediggeráđđi čađaha viiddes gulaskuddanproseassa. Earret eará leat lágiduvvon álbmotčoahkkimat loahpalaš njuolggadusaid hábmema oktavuođas.</p>
<p>Finnmárkkuopmodat</p>
<p>Sámediggi nammadii juovlamánus 2005 lahtuid Finnmárkkuopmodaga stivrii ja Finnmárkkuopmodaga bearráigeahččanlávdegoddái. Sámediggi evttohii seammás Porsáŋggu Finnmárkkuopmodaga váldohálddáhusbáikin.</p>
<p>Sámediggi háliida buori gulahallama Finnmárkkuopmodagain ja jeavddalaš čoahkkimat dollojuvvojit</p>
<p>Finnmárkkuopmodaga stivrrain.</p>
<p>Olju ja gássa</p>
<p>Oljo- ja gássadoaimmat davvin lei okta váldofáttáin Oljo- ja energiijadepartemeantta ja Sámediggeráđi gaskasaš čoahkkimis borgemánus. Sámiid eamiálbmotvuoigatvuođat fertejit boahtit ovdan go Barentsábi oljo- ja gássaresurssaiguin plánejuvvo ávkkástallat, go doaimmat čađahuvvojit ja go riggodagat juogaduvvojit. Dán oktavuođas čujuha Sámediggi dasa ahte árbevirolaš riddoássan lea deaŧaleamos ággan sorjjasmeahttunvuhtii ja mearraresursavuoigatvuođaide – dát gusto dieđusge maiddái sámiide sierra álbmogin. Álbmotrievtti vuođul lea sámiin eamiálbmogin maiddái vuoigatvuođat oljui ja gássii iežaset árbevirolaš resursaguovlluin. Dás deattuhuvvo ahte Sámediggi ii čuoččut ahte dát vuoigatvuođat gullet dušše sámiide. Ráđđehus biehttala ahte livčče álbmotrievttálaš geatnegasvuođat sámiid ektui oljo- ja gássaresursavuoigatvuođaid oktavuođas. Dáid ruovttoluottadieđuid vuođul áigu Sámediggi álggahit proseassaid nu ahte dát gažaldagat árvvoštallojuvvojit sorjjasmeahttumit álbmotrievttálaččat. Sámediggi atná petroleumadoaimma lagaš mearraguovlluin davvin dakkár doaibman mii čađahuvvo sámiid historjjálaš mearraguovlluin. Danne čuoččuha Sámediggi vuoigatvuođaid dán doaimmas. Sámediggi áigu bargat dan badjelii ahte ásahuvvošii sierra eamiálbmotfoanda mii ruhtaduvvo eamiálbmotguovlluid minearála- ja petroleumadoaimmain.</p>
<p>Boazodoallolága ođasmahttin</p>
<p>Sámediggái lea boazodoalloláhka leamaš okta deaŧaleamos áššiin jagis 2006 ja dan čuovvoleapmi vuoruhuvvo hui bajás. Dan rájes go Boazodoallolávdegoddi jagis 2002 geigii evttohusas (NAČ 2001:35</p>
<p>Boazodoalloláhkalávdegotti evttohus), lea Sámediggi máŋgga oktavuođas ávžžuhan Eanadoallo- ja biebmodepartemeantta vuoruhit boazodoalloláhkabarggu. Sámedikki mielas lea hui buorre go Eanadoallo- ja biebmodepartemeanta álggaha konsultašuvnnaid boazodoalu birra 2005 čavčča.</p>
<p>Sámediggi lea meannudan Eanadoallo- ja biebmodepartemeantta boazodoalloláhkaevttohusa 2006 čakčamánu dievasčoahkkimis. Láhkaevttohusa vuođđun leat eanaš NAČ 2001:35, ja Eanadoallo- ja biebmodepartemeantta, Norgga Boazosápmelaččaid Riikkasearvvi ja Sámedikki gaskasaš konsultašuvnnat.</p>
<p>Konsultašuvdnabeliid gaskkas lei árrat proseassas ovttamielalašvuohta das ahte dán ođasmahttimii ii galgga boazodoalu hálddašanmodealla gullat. Sámediggi eaktuda ahte álggahuvvo proseassa mii geahčada boazodoallohálddašeami organiserema boahtteáiggi ja ahte odeldiggeproposišuvnnas geatnegahttojuvvo</p>
<p>Čoahkkingirjji čállit: Liv Karin Klemetsen / Inga Margrethe Eira 82 siidu 216 siiddus dakkár čuovvoleapmi. Ulbmil ferte leat dakkár hálddašeapmi mii čielgasit guorrasa álbmotrievtti gáibádusaide earret eará ieš- ja mielmearrideami hárrái.</p>
<p>Láhkaevttohusa meannudettiin ii leat Sámediggi beassan geahčadit buot mearkkašumiid láhkaevttohussii.</p>
<p>Go láhkaáddejupmi dávjá lea áibbas sorjavaš mearkkašumiin, de ii leat vejolaš Sámediggái oažžut dohkálaš oppalašgeahčastaga Eanadoallo- ja biebmodepartemeantta láhkaevttohusa váikkuhusain. Sámediggi oaivvilda ahte go ii beasa geahčadit buot dokumeanttaid sisdoalu, de dat ii dávis ILO-konvenšuvdnii ja konsultašuvdnašiehtadussii. Sámediggi lea nuppát gearddi bivdán oažžut sáddejuvvot láhkaevttohusa mearkkašumiid.</p>
<p>Mearrádusastis Sámediggi ballá ahte Eanadoallo- ja biebmodepartemeantta láhkaevttohus hedjonahttá dan riektesuodjalusa mii boazodoalus lea riikkaidgaskasaš lágaid bokte, erenoamážit ILO-konvenšuvnna nr. 169 bokte. Danne lea áibbas čielga eaktu Sámedikki bealis ahte čuovvovaš hámuheapmi ferte váldojuvvot mielde § 1 vuosttaš lađđasii vai sihkkarastojuvvo ahte álbmotrievttálaš bealli ii hedjonahttojuvvo Finnmárkkulága sisdoalu ektui: ” Láhka gusto daid ráddjehusaiguin mat čuvvot ILO-konvenšuvnnas nr. 169 eamiálbmogiid ja čearddaid birra iehčanas stáhtain. Láhka galgá adnojuvvot álbmotrievtti njuolggadusaid mielde álgoálbmogiid ja veahádagaid birra.”</p>
<p>Sámediggi vuordá ahte bajábealde eavttut čuovvoluvvojit, ja dat eará eavttut ja mearkkašumit Sámedikki mearrádusas boazodoallolága ođasmahttima oktavuođas.</p>
<p>Ceavzilis birashálddašeapmi</p>
<p>Sámi servodagain leat hástalusat mat gáibidit dakkár máškidis ja sektoriidrasttideaddji politihka ja hálddašeami, mii sihkkarastá min kultuvrra luondduvuđđosa. Dás ferte eamiálbmovuoigatvuođaid, kultursuodjaleami ja luondduhálddašeami geahčadit oktan. Dát lea deaŧalaš danne go sámi kultuvrras lea lagaš oktavuohta lundui, ja biras- ja dálkkádatrievdamat čuhcet ovddimuččat eamiálbmogiidda.</p>
<p>Danne riikkaidgaskasaš biraskonvenšuvnnaid ferte geahčadit oktan eamiálbmotvuoigatvuođaiguin.</p>
<p>Riikkaidgaskasaš birasbargu lea maid áidna vuohki mo dustet daid hástalusaid maid dálkkádatrievdamat ja guhkesgaskkaid nuoskkideapmi mielddisbuktá.</p>
<p>Areálasuodjaleapmi ja suodjalanplánat</p>
<p>Sámediggi lea jagis 2006 čađahan konsultašuvnnaid Birasgáhttendepartemeanttain suodjalannjuolggadusaid birra sámi guovlluin. Buot áššit eai leat vel čielgas, gč. Sámedikki jagi 2005 suodjalannjuolggadusaid evttohusa, muhto konsultašuvdnabeliin lea áigumuš loahpahit ášši maŋŋá ođđajagi 2007. Bealit leat maid ovttamielalaččat das ahte ođđa suodjalanproseassat luonddulága vuođul sámi guovlluin eai galgga álggahuvvot ovdalgo konsultašuvnnaid njuolggadusat leat válbmejuvvon.</p>
<p>Sámediggi lea loahpageahčen 2006 álggahan konsultašuvnnaid ođđa plána- ja huksenlága birra</p>
<p>Birasgáhttendepartemeanttain. Sámedikkis lea doaivva ahte ođđa láhka galgá sáhttit fuolahit sámi beroštusaid sakka buorebut. Dálá plána- ja huksenláhka ii leat doarvái ahte sihkkarastit sámi beroštusaid jus gievrras huksejeaddjit gáibidit ahte eará deaŧalaš servodatberoštusaid ferte vuhtiiváldit.</p>
<p>Boazodoallolágas, nu mo dat lea dál ja nu mo departemeanta lea evttohan ođasmahttojuvvot, váilu boazodoalu várás duohta ja sektoriidrasttideaddji areálasuodjalus. Dása gullá maiddái ahte ollu guovlluin eai leat sámi vuoigatvuođat identifiserejuvvon, mii maiddái ferte čielggaduvvot ovdalgo duohtadeamit sáhttet čađahuvvot. Finnmárkku hárrái leat kommišuvdna ja sierraduopmostuollu mat áigot identifiseret geavahan- ja oamastanvuoigatvuođaid. Guovlluid hárrái máttabealde Finnmárkku vuordá Sámediggi Sámi vuoigatvuođalávdegotti cealkámuša. Danne vuordá ge Sámediggi ahte eai čađahuvvo stuorra duohtadeamit dain sámi guovlluin, gos sámi vuoigatvuođat leat čielggaduvvomin.</p>
<p>Čoahkkingirjji čállit: Liv Karin Klemetsen / Inga Margrethe Eira 83 siidu 216 siiddus</p>
<p>Leat maid čađahuvvon konsultašuvnnat Sievjju ja Várnjárgga álbmotmehciid evttohusaid birra</p>
<p>Finnmárkku fylkkas. Sámediggi deattuha ahte konsultašuvnnat Birasgáhttendepartemeanttain leat veahkehan juksat ovttamielalašvuođa. Meannudeapmi lea leamaš viehka čorgat ja konstruktiiva ja beliin lea leamaš dáhttu gávdnat čovdosiid buot konsultašuvdnačoahkkimiin, ja eará gulahallamiin proseassas.</p>
<p>Sámediggi lea sihke áššiid proseassa ja sisdoalu vuođul miehtan Sievjju ja Várnjárgga álbmotmehciid suodjaleapmái. Sámediggi eaktuda dattetge ahte galget čađahuvvot ođđa proseassat jus, maŋŋá dálá geavahan- ja oamastanvuoigatvuođaid kárten gávnnahuvvo ahte leat earát go Finnmárkkuopmodat geat oamastit eanaš oasi dain eatnamiin, gosa suodjalanguovllut leat ásahuvvon. Viidáseappot eaktuduvvo ahte</p>
<p>Luondduhálddašandirektoráhta konsultašuvnnain Sámedikkiin mearrida gii dat galgá leat suodjalanguovlluid hálddašaneiseváldi, ja ahte sámi beroštusat sihkkarastojuvvojit dan hálddašanortnegis mii ásahuvvo. Sámediggi deattuha viidáseappot ahte dat čovdosat, maid konsultašuvdnabealit gávnnahit maŋit áiggis, oktiiordnejuvvojit ja čađahuvvojit Sievjju ja Várnjárgga álbmotmehciid viidáset hálddašanmodealla- ja hálddašanplánabarggus.</p>
<p>Sámediggi ja Suodjalusdepartemeanta leat jagis 2006 čađahan konsultašuvnnaid Meavkki ja Arvenjárgga báhčinšiljuid ovttastahttima oktavuođas Romssa fylkkas. Oktanaga konsultašuvnnaiguin lea oččoduvvon eaktodáhtolaš šiehtadus Meavkki boazoorohaga Oskal Siidda bokte, Forsvarsbygg ja Hærens styrker gaskkas ásahit molssaeaktosaš feaskára mii ovttastahttá Meavkki ja Arvenjárgga báhčin- ja hárjehallanšiljuid. Dáid beliid gaskasaš šiehtadus dahkkojuvvui 2006 čavčča.</p>
<p>Konsultašuvnnat leat buvttihan ovttamielalašvuođa Sámedikki ja Suodjalusdepartemeantta gaskkas das ahte jus suodjalusa dárbu guvlui nohká, de galgá guovlu fas váldojuvvot sámi geavaheapmái. Nappo eaktuda ge dát ahte suodjalus ii sáhte hálddašit guovllu dakkár vugiin mii dagaha geavatlaččat dahje formálalaččat váttisin dahje veadjemeahttumin čađahit dakkár ruovttoluottafievrrideami.</p>
<p>Sámediggi diehtá ahte dál leat máŋga bieggafápmohuksenplána sámi guovlluin, ja ahte sihke eaŋkil huksenáššit ja buot dieđihuvvon duohtademiid lohku oktiibuot mielddisetbuktet issoras stuorra areáladuohtademiid main leat stuorra váikkuhusat sámi ealáhusaide ja kultuvrii. Sámediggi lea fuolastuvvan dán ovdáneami geažil ja ballá ahte sámi beroštusat buohkanassii eai fuolahuvvo doarvái bures jus buot plánejuvvon huksemat čađahuvvojit. Dát guoská sihke sámi ealáhusaide ja sámi kulturmuittuide ja kulturbirrasiidda. Daid váikkuhusaid maid buot bieggafápmohuksemat guovllus mielddisetbuktet, ferte ollislaččat čielggadit beroškeahttá das galle huksejeaddji dat leat seamma guovllus. Regiovnnalaš bieggafápmoplánaid ráhkadeapmi sáhtášii maiddái leat mielde stivremin huksemiid buori ja einnosteaddji vugiin. Sámediggi vuordá konsulterejuvvot ovdalgo stuorra huksenplánat čađahuvvojit. Sámediggi lea jagis 2006 váldá ovdan bieggafápmohuksemiid čoahkkimiin sihke Oljo- ja energiijadepartemeantta stáhtaráđiin ja Birasgáhttendepartemeantta stáhtaráđiin.</p>
<p>Sámediggi dovddaha maiddái ahte lea fuolastuvvan daid šiehtadusaid dáfus maid energiijafitnodagat/doaibmaeaiggádat dahket guoskevaš boazodoallojoavkkuiguin. Duogáš manne boazodoallu dahká dákkár šiehtadusaid lea ahte sis dávjá eai leat eará vejolašvuođat. Jus ášši mearriduvvo árvvoštallama vuođul, de sáhttá boazodoallu massit eanet go jus eai dagašii dakkár šiehtadusa, ovdamearkka dihtii jus áitet bággolonistemiin. Sáhttá jearrat sáhttá go boazodoallu šiehtadit eret dakkár guohtuneatnamiid, maid sii hálddašit oktasaš sámi rievtti vuođul. Dása gullá maiddái boahttevaš buolvvaid vuoigatvuohta doaimmahit boazodoalu ja dat vieruiduvvan vuoigatvuohta, mii maiddái eará orohagain/siidaosiin lea.</p>
<p>Dilálašvuođat fertejit láhččojuvvot nu ahte boazodoallu ain sáhttá šiehtadallat vejolaš doaibmabijuid eavttuid. Seammás ferte láhčit dilálašvuođaid nu ahte sámiid álbmotválljenorgána galgá konsulterejuvvot dakkár proseassain.</p>
<p>Boraspiret</p>
<p>Maŋŋá go Stuorradiggi meannudii boraspirepolitihka 2004s, de leat boraspirelávdegottit ovttas eará hálddašemiin čađahišgoahtán ođđa boraspirepolitihka. Dál lea menddo árrat oaidnit movt dat mearri-duvvon nállemihtidanlogut geavahusas doibmet guđege regiovnnas. Stuorradikki mihttomearit, earret eará unnit vuostálašvuođaid, buoret einnostahttivuođa, buoret elliidčálggu, vahágiid dagaheaddji elliid váldima jna. hárrái, leat iešalddis buorit vuolggasajit boahtteáiggi hálddašeapmái. Dattetge čájehit dat gieskat</p>
<p>Čoahkkingirjji čállit: Liv Karin Klemetsen / Inga Margrethe Eira 84 siidu 216 siiddus loahpahuvvon mihtideamit čielgasit ahte massimat ja vahágat eai unno. Dat leat seamma ollu go ovdal, dahje stuorábut.</p>
<p>Guovllulaš hálddašeamis váilot ollu dárbbašlaš gaskaoamit maid dárbbašit doaimmaideaset čoavdimis.</p>
<p>Boazodoalus leat stuorra erohusat elliid logus maid ovddas lea ohccon buhtadus maid boraspiret leat goddán ja elliid logus maid ovddas duođai mákso buhtadus. Dát boahtá earret eará das go fylkkamánni buhtadusmihtideamis deattuha duođaštuvvon vahágiid, ja dávjá lea váttis duođaštit ahte boraspiret leat goddán elliid. Dat guoská erenoamážit boazodollui, go eallit leat olgun birra jagi. Finmárkkus lei duođaštuvvon boazovahát 0,9% dieđihuvvon vahágiin, ja dušše 13% dieđihuvvon boazovahágiin buhtaduvvui. Davvi-Trøndelágas lei duođaštuvvon boazovahát 3,1% ohccon vahágiin, ja 62% dieđihuvvon boazovahágis buhtaduvvui. Hástalussan lea buoridit duođaštanvuođu ja gávdnat ortnegiid maid lea vejolaš geavahit almmá diekkáraš erohusaid bohcciideami haga.</p>
<p>Sámediggi oaivvilda ahte fertejit addot dárbbašlaš resurssat, ja guovllulaš bivdoservviide láhččojuvvot dilli nu ahte dat šaddet hálddašeami gaskaoapmin bivdolobiid čađaheames. Eanaš bivdolobiin dál ii leat leamaš ávki. Okta ovdamearka dasa lea dat go áiggis skábmamánu 20. b. 2006 rájes guovvamánu 15. b. 2007 rádjai leat oppa áiggi leamaš 2-3 lobálaš gumpebivdolobi Guovdageainnus, Kárášjogas ja Porsáŋggus</p>
<p>Finnmárkkus, muhto liikká eai leat nagodan goddit ovttage gumppe. Berre maid álggahuvvot geahččalan-doaibma dainna lágiin ahte hálddašanovddasvástádus earret eará getkkiin ja albasiin biddjo orohagaide dahje siiddaide, ja báikkálaš sávza- ja gáicadoalliid servviide.</p>
<p>Sámediggi konstatere ahte olles hálddašeapmi lea vuođđuduvvon čivgamiid duođašteapmái. Jos ii leat vejolaš oažžut vuogádaga ollislažžan, mii nagoda háhkat dárkilis ollesgova boraspirenáliin, de gahččá čoahkkái olles hálddašeapmi, ja mearrádusat dahkkojit boasttu vuođu alde. Sámediggi gáibida ahte Stáhta</p>
<p>Luonddubearráigeahčus ja Nášuvnnalaš bearráigeahččaprográmmain fertejit leat buot dárbbašlaš resurssat čađahit dan barggu boahtteáiggis.</p>
<p>Sámediggi ferte oažžut duohta váikkuhanfámu bajimuš dási boraspirepolitihkkii sámi guovlluin. Nugo ortnet lea dál, de dat ii dávis stáhta geatnegasvuođaide ráđđádallat eamiálbmogiiguin áššiin mat gusket sidjiide, geahča ILO-konvenšuvnna 169 eamiálbmogiid ja čearddalaš álbmogiid hárrái iešmearrideaddji riikkain, iige dat dávis konsultašuvdnašiehtadussii.</p>
<p>Kulturmuitosuodjaleapmi</p>
<p>Sámi kulturmuittut leat sámi historjjá ja ovdahistorjjá deaŧalaš duođaštusávdnasat. Kulturmuittut duođaštit movt olbmot leat bargan eatnadaga ja luonddu ektui ja movt daid leat geavahan áiggiid čađa, ja maid sihke eatnadat ja luondu leat mearkkašan ekonomalaš, sosiálalaš ja oskkoldat beliide. Dáinna lágiin leat kulturmuittut mielde maiddái sámi dálááigeoktavuođas nu ahte dat lassin dasa go addet hisjorjjálaš máhtolašvuođa maiddái váikkuhit kultuvrralaš gullevašvuođa ja dihtomielalašvuođa vásiheami dan ektui movt galgá geavahit luonddu ja movt doppe johtit dán áigge.</p>
<p>Kulturmuittuid ja kulturmuitošlájaid sáhttá máŋgga láhkái meroštallat leat go dat sámi. Daid sáhttá gohčodit sámi kulturmuitun dalle go ealli dahje čállojuvvon sámi árbevierru čatnasa daidda ja go báikkálaš sámi máhtolašvuohta čatnasa daidda sámi kulturoktavuođas. Sámi kulturmuittuid lea maid vejolaš identifiseret jos dutkanbohtosa vuođul lea vejolaš čájehit ahte dat duođaštit sámi historjjá ja ovdahistorjjá.</p>
<p>Kulturmuitošlájaid sáhttá maid meroštallat ahte dain lea oktavuohta sámi ovdahistorjái; jos dat leat proseassaid fysálaš manifestašuvnnat mat láidejit historjálaččat dovddus sámi kulturdovdomearkkaid ásaheapmái. Dás lea maid dat dovddastus ahte kulturmuitošlájat ovddit ovdahistorjjás sáhttet áddejuvvot eaktun sihke sámi ja ii-sámi kultuvrii. Doppe gos dat leat oassin sámi kultureatnadagas, lea dattetge lunddolaš meannudit daid dego dat gulašedje sámi kulturárbái.</p>
<p>Sámediggái lea fápmuduvvon váldi kulturmuitolága mielde hálddašit sámi kulturmuittuid. Sámedikkis lea ovddasvástádus stuorra geográfalaš guovllus masa gullet guhtta fylkkagieldda ja oasit guovlluin Oppland ja</p>
<p xml:lang="nno">Møre og Romsdal.</p>
<p>Dat váldi mii Sámediggái lea fápmuduvvon kulturmuitolága mielde, lea gaskaboddosaš ja maid Biras-gáhttendepartemeanta lea 2004s guhkedan doaisttážii. Oažžun dihte sadjái bissovaš hálddašanortnega, ásahuvvui 2005s bargojoavku mii galgá čielggadit boahtteáiggi organiserema ja váldejuohkima sámi</p>
<p>Čoahkkingirjji čállit: Liv Karin Klemetsen / Inga Margrethe Eira 85 siidu 216 siiddus kulturmuitohálddašeami siskkobealde. Joavkkus leat mielde Sámediggi, Birasgáhttendepartemeanta (BD),</p>
<p>Bargo- ja searvadahttindepartemeanta (BSD) ja Riikaantikvára. Sámediggi háliida dakkár hálddašanmálle man bokte hui guhkás sáhttá lojála čuovvolit riikkaidgaskasaš konvenšuvnnaid, gozihit prinsihpa</p>
<p>Sámedikki iešheanalisvuođa ja integritehta hárrái, sihkkarastit mekanismmaid ollislaš ja čoahkes kulturmuitopolitihka goziheami váste (mihttomeriid ja bušeahtaid bokte), sihkkarastit mekanismmaid movt dahkat mearrádusaid go lea sierramielalašvuohta ja/dahje eahpečielggasvuohta ovddasvástádussuorggi oktavuođas ja vai ovttaskas olbmuid riektesihkarvuohta gozihuvvošii. Vuordit ahte bargojoavkku raporta gárvvistuvvo oanehis áiggis.</p>
<p>Sámediggi lea 2006s ain joatkán bargguin čuovvolit Stuorradiggedieđáhusa nr. 16 (2004-2005) <em type="italic">Leve med kulturminner </em>. Dieđáhusas meannuduvvojit earret eará fáttát nugo báktedáidda, sámi huksensuodjalus ja árvobuvttadanprográmma kulturmuitosuorggi váste. Vel ge eai leat juogaduvvon dat ruđat sámi huksen-suodjalussii mat leat lohpiduvvon dieđáhusas, muhto Riikaantikvára vehkiin lea Sámedikkis liikká leamaš vejolašvuohta álggahit huksensuodjalusprošeavtta Deanu gielddas. Guovddáš eiseválddit leat garrasit bargan árvobuvttadeami láhčimin kulturmuitosuorggis. Sámi prošeavttat eai dattetge leat ožžon pilohtta-prošeavttaid juolludusa dán suorggis. Sámedikkis lea leamaš ságastallan Riikaantikvárain stuorradigge-dieđáhusa čuovvoleami hárrái ja áigu joatkit bargat guovddáš eiseválddiid ektui oažžun dihte johtui daid doaibmabijuid mat dieđáhusas leat positiivvalaččat sámi kulturmuitosuodjalussii. </p>
<p>Cuoŋománu 1. b. 2005 mannosaš ođđa láhkaásahus váikkuhančielggadusa hárrái lea bidjan muhtun čanastusaid areálaplánemii. Dás gáibiduvvo earret eará ahte guovllulaš kulturmuitohálddašeapmi bargá eanet aktiivvalaččat gielddaid ektui gieldaplánaid areálaoasi reviderema oktavuođas. 2006s lea Sámediggi meannudan guokte gieldaplána, Evenášši ja Hemnes, láhkaásahusa ektui, mas viiddis guovlluin leat čilgejuvvon sámi kulturmuittut. Mihttomearrin go bidjat stuorát resurssaid plánaproseassa dán muttus, lea ahte šattašii eanet ollislaš hálddašanbargu ja áiggi mielde šattašedje unnánot eaŋkiláššit meannudeapmái.</p>
<p>Sámediggi lea 2006s buktán árvalusaid sihke Romssa musea guhkesáigeplánii mii guoská báktedáidaga seailluheapmái ja sihkkarastimii 2006s ja jagiin ovddosguvlui, ja dasto Norlándda Báktedáiddaplánii.</p>
<p>Váldokonklušuvdna lea ahte Sámediggi vuosttáš vuorus sávvá lagat formaliserejuvvon ovttasbarggu sihke</p>
<p>Romssa museain ja Norlándda fylkkagielddain báktedáidaga láhčima, seailluheami ja gaskkusteami hárrái.</p>
<p>Dasto lea Sámediggi hábmen seailluhanprošeavtta báktesárgumiidda Aldonis Unjárgga gielddas. Lea hui sakka vejolaš ahte dát leat ođđaset áiggi sárgumat maid sáhttá čatnat gálduide mat muitalit oaffaruššama birra dán várrečohkas. Sáhttá maid leat áigeguovdil čađahit eará seailluhandoaibmabijuid, ja dasto dárkut fealtta ovdáneami. Prošeakta geahččaluvvo čađahuvvot 2007s.</p>
<p>Sámediggi lea evttohan Ceavccageađggi/Mortensnes máilbmeárbeguovlun. Dát evttohus lea beassan listui mas leat dat prošeavttat mat galget čielggaduvvot viidáseappot. 2006s lea álggahuvvon GIS-verktøy (geografalaš diehtojuohkinvuogádaga) geavaheapmi áššemeannudeami ja gieddebarggu oktavuođas. Dáinna bargguin jotkojuvvo ain 2007s. Sámedikki bargit kultur-muitosuodjaleamis leat 2006s čađahan GIS-kuršša mii addá 10 oahppočuoggá, Finnmárkku fylkagieldda ovttasbargošiehtadusa ektui.</p>
<p>Kultuvra</p>
<p>Kultuvra lea árvvut, norpmat, kodat ja symbolat maid olbmot váldet atnui ja gaskkustit viidáseappot buolvvas bulvii. Danne bidjá sámi kultuvra vuođu eanaš bargguide maiguin Sámediggi bargá. Kultuvra buktojuvvo čielgaseamosit albmosii iešguđet dáiddahámiid bokte nugo girjjálašvuođa, lávdedáidaga, govvadáidaga/duoji ja musihka bokte. Kultuvra lea maid dat arenat ja deaivvadanbáikkit gos dáidda gaskkustuvvo, nugo kulturviesut ja festiválat. Kultuvra siskkilda dasa lassin viidáset áddejumis valáštallama, museaid, mediaid ja girku.</p>
<p>Sámi kultuvrra johtui bidjan ja ovddideapmi viidáset lea nášuvnnalaš ovddasvástádus. Norgga stáhta lea iešguđet lágaid, láhkaásahusaid ja konvenšuvnnaid bokte geatnegahttojuvvon váldit ovddasvástádusa sámi gielas, kultuvrras, historjjás ja servodateallimis. Dán ovddasvástádusa ferte Norgga stáhta hálddašit gulahallama bokte Sámedikkiin, ja Sámedikki čanastusat dat fertejit biddjojuvvot vuođđun barggus.</p>
<p>Čoahkkingirjji čállit: Liv Karin Klemetsen / Inga Margrethe Eira 86 siidu 216 siiddus</p>
<p>Sámediggi addá doarjaga Sámi kulturfoanddas hálddahusmearrádusaiguin ja Doarjjastivrra mearrádusaiguin. Maŋimuš jagiid leat registreren hui ollu doarjjaohcamiid Sámi kulturfoanddas, ja doarjjaohcamiid earenoamážit girjjálašvuhtii ja musihkkii. Stáhta ekonomalaš juolludusaid sámi kultuvrii ja otnáš sámi servodaga duohta dárbbuid gaskavuohta lea hui skužil.</p>
<p xml:lang="est">Kulturovdanbuktimat</p>
<p>Okta doaibmabijuin máŋgga ovttasbargošiehtadusas Sámedikki ja guoskevaš fylkkagielddaid gaskka lea láhčit sámi musihkkagaskkusteami. Finnmárkkus lea Norgga kulturráđđi lea juolludan 1,5 miljon ruvnno prošektii Musikk i Finnmark, ja Sámediggi ja fylkkagielda addet guovllulaš oasi. Sámediggeráđi ja guoskevaš sámi dáiddárorganisašuvnnaid ovddasteaddjiid gaskka leat dollojuvvon čoahkkimat geahčadan dihte movt sámi dáiddárorganisašuvnnat buoremus lági mielde sáhttet searvat bargui prošeavttain.</p>
<p>Sámediggi háliida nannet sámi musihka gaskkusteami vel eanet ja áigu bargat dan badjelii ahte ásahuvvošii etnomusihkkaguovddáš.</p>
<p>Sámediggi lea registreren ahte sámi filbmadoaimmat leat lassánan oalle ollu maŋimuš jagiid, man oktavuođas earenoamážit nuorra sámi filbmadahkkit leat beaggigoahtán sihke nášuvnnalaš ja riikkaidgaskasaš dásis. Lagašvuohta birrasii ja sámi giela, kultuvrra ja servodaga dovdan váikkuha positiivvalaččat filbmaprošeavttaid sisdollui ja hápmái. Sámediggi registrere ahte sámi filmmaid lassánan aktivitehta ii leat čuovvoluvvon dohkálaččat rámmaeavttuid láhčimiin sámi filmmaid buvttadeami várás. Sámedikkis lea beroštupmi buoridit dán dili, ja dien oktavuođas áigu Sámediggi geahčadit livččii go vejolašvuohta ásahit sierra davviriikkalaš sámi filbmaguovddáža.</p>
<p>Ollu jagiid lea leamaš nu ahte rámmaeavttut sámi čáppagirjjálašvuođa almmuheapmái eai leat leamaš nu dohkálaččat. Sámediggi lea duhtavaš go 2006s lea leamaš vejolaš loktet juolludusaid mealgat čáppagirjjálašvuođa buvttadeapmái ja lasihit doaibmadoarjaga sámi girjelágádusaide. Liikká lea dárbu ain vuoruhit veahkkeváriid dán suorgái ovdal go sáhttá dadjat ahte dat leat dohkálaččat.</p>
<p>Sámi teáhterat leat deaŧalaččat sámi dáiddá- ja kulturovdanbuktimiid vásiheapmái ja sámegiela geava-heapmái. Sámedikkis lea leamaš mihttomearrin sihkkarastit ahte sámi teáhterdoaimmas lea dohkálaš ekonomalaš vuođđu doaimma várás, maiddái ahte Beaivváš Sámi Teáhterii sihkkarastojuvvo dohkálaš ekonomalaš vuođđu doibmii sámi nášuvnnalašteáhterin. Danne lea Sámediggi 2006s vuoruhan lasihit doaibmadoarjaga teáhterii. Sámediggi lea maid čoahkkimis Girko- ja kulturdeparemeanttain váldán ovdan ášši ahte huksejuvvošii ođđa teáhterviessu Beaivváš Sámi Teáhterii.</p>
<p>Åarjelhsaemien Teatere/Lullisámi teáhter lea deaŧalaš lullisámi kultuvrra, giela, identitehta ja iešdovddu nanosmahttimii. Teáhter lea 2006 rájes ožžon fásta doaibmadoarjaga Sámedikki bušeahtas.</p>
<p>Geahččalit maid sihkkarastit teáhtera doibmii eanet doarjaga ovttasbargošiehtadusa bokte mii Sámedikkis lea lullisámi guovllu fylkkagielddaiguin.</p>
<p>Teáhteroktavuođas lea Sámediggi deattuhan addit doarjaga mánáid ja nuoraid amatorateáhterdoibmii Sámi kulturfoandda bokte.</p>
<p>Dáiddáršiehtadus</p>
<p>Dáiddáršiehtadusa ektui leat Sámediggi ja Sámi dáiddárráđđi dahkan šiehtadua jahkái 2007. Čuovvovaš vihtta sámi dáiddársearvvi leat lahttun Sámi Dáiddárrádis (SDR): Sámi Girječálliid Searvi (SGS), Sámi Dáiddačehpiid Searvi (SDS), Juoigiid Searvi (JS), Sámi Teáhtersearvi (STS), Foreningen Samiske Komponister (FSK).</p>
<p>Sámi dáiddárráđđi juohká ekonomalaš rámma ovttaskas organisašuvdnii ja SDRii. Sámi dáiddárráđđi dat 2007s ollásit administrere dáiddárstipeandda. Sámediggeráđđi dohkkeha njuolggadusaid dáiddafoandda ruđaid geavaheapmái dan maŋŋá go bealit leat ráđđádallan gaskaneaset.</p>
<p>Čoahkkingirjji čállit: Liv Karin Klemetsen / Inga Margrethe Eira 87 siidu 216 siiddus</p>
<p>Sámediggi lea miessemánus dán jagi šiehtadallan šiehtadusa mii gusto jagi 2007 ja rámma dan ulbmilii lea 4 350 000 ruvnno. Dása lea lasihuvvon 350 000 ruvnno šiehtadusa ektui 2006s. Sámediggi áigu dáinna buoridit sámi dáiddáriid bargoeavttuid, ja dieinna lágiin ovdánahttit sámi dáidaga.</p>
<p>Kultuvrralaš arenat ja deaivvadanbáikkit</p>
<p>Kulturviesut Sámi kulturviesut leat sámi servodaga deaŧalaš ovddidanarenat. Dat doibmet sámi kulturbarggu arenan, ja dat leat deaivvadanbáikkit main lea stuorra mearkkašupmi sámi giela ja kultuvrra suodjaleapmái ja nannemii.</p>
<p>Sámediggi juolluda doaibmadoarjaga sámi kulturviesuide bušeahtas bokte. Eanet sámi kulturviesuin lea dattetge dárbu maiddái hukset go galget sáhttit gozihit doaimmaset. Sámediggi lea duhtavaš go Nuortasámi musea ruhtadeapmi dál lea sihkkarastojuvvon, ja go leat ožžon signálaid ahte Ája sámi guovddáš, Saemien</p>
<p>Sijte ja Sámi dáiddamusea leat vuoruhuvvon maiddái Ráđđehusa ja Stuorradikki beales.</p>
<p>Sámediggi deattuha ahte sámi servodagas lea dárbu eanet kulturviesuide. Várdobáiki sámi guovddáš</p>
<p>Evenáššis/Skániin lea bures boahtán johtui ođđavistti plánemiin. Dán prošeavtta háliida Sámediggi čuovvolit ovddosguvlui.</p>
<p>Festiválat Sámi festiválain lea deaŧalaš rolla sámi identitehta, giela ja kultuvrra suodjaleames ja ovddideames. Dat leat deaivvadanbáikkit gos sohkabuolvvat deaivvadit rastá riikkarájáid, ja dat leat sámi musihka, dáidaga, kultuvrra ja filmmaid gaskkustanarenat. Sámediggi addá bissovaš vuođđodoarjaga máŋgga sámi festiválii. Daid gaskkas lea Sámi Musihkkafestivála</p>
<p>Guovdageainnus, mii lea šaddan daid deaŧaleamos kulturásahusaid gaskii. Sámediggi lea ovttasráđiid</p>
<p>Romssa ja Norlándda fylkkagielddaiguin veahkehan ahte Márkomeannu dál lea ožžon lávdehuksehusa.</p>
<p>Sámediggeráđđi lea árvalan Kultur- ja Girkodepartementii ahte Riddu Riđđu festivála Gáivuonas šattašii guovddášásahussan. Dát lea Sámedikki 2005 jahkedieđáhusa čuovvoleapmi. Stáhtus guovddášfestiválan mearkkašivččii dan ahte festivála oažžugoađášii fásta doaibmadoarjaga stáhtabušeahtas. Festivála ii ožžon stáhtusa guovddášfestiválan 2007 stáhtabušeahtas. Sámediggi šállosa dán ja vuordá ahte dat boahtá stáhtabušehttii 2008s.</p>
<p>Mediat</p>
<p>Mediaid rolla servodagas lea buktit dieđuid ja čuoččaldahttit oktasaš ipmárdusa. Lassin dasa lea mediaid rolla ovddidit ja oidnosii buktit sámegiela sihke njálmmálaččat ja čálalaččat, ja dainn lágiin doaibmat giellamállen.</p>
<p>Dárbu lea oažžut beaivválaš ođđasiid sámegillii maiddái áviisahámis vai sihkkarastojuvvo govdadet ođas-gaskkusteapmi ja buoret vuođđu sámi ja sámegielat servodatdigáštallamii. Dasto oaidná Sámediggi ahte lea stuorra dárbu ovddidit ja ásahit sierra fálaladagaid julev- ja máttasámegillii, ja oažžut buori ja dohkálaš tv-fálaldaga sámi mánáide ja nuoraide.</p>
<p>Riikkaviidosaš dárogielalaš mediat leat konsešuvdnaeavttuideaset geažil geatnegasat addit fálaldaga sámi veahkadahkii, sihke sámegielalaš prográmmaid ja dahje prográmmaid main lea sámi sisdoallu. Sámediggi lea 2006s registreren ahte máŋga konsešuvdnaeavttu leat rihkkojuvvon, ja oaivvilda ahte dákkár rihkkosiid berre moaitit garrasit.</p>
<p>Valáštallan</p>
<p>Sámi valáštallamis lea nana identitehtahábmejeaddji beaktu ja das lea deaŧalaš atnit fuola ja ovddidit viidáseappot. Ferte vuoruhit barggu ahte oažžut sadjái rámmaeavttuid vai sámi valáštallanjođiheaddjiin ja</p>
<p>Čoahkkingirjji čállit: Liv Karin Klemetsen / Inga Margrethe Eira 88 siidu 216 siiddus valáštalliin lea vejolaš bargat valáštallamiin sihke amatora- ja njunušvaláštallandásis. Dán geažil dárbbašuvvojit mealgat eanet speallanruđat sámi valáštallamii.</p>
<p>Sámiid Valáštallanlihttu/Samenes idrettsforbund (SVL) ja Sámi Spábbačiekčanlihttu/Samisk fotballforbund (SSL) organiserejit valáštallandoaimmaid sámi álbmoga váste dain guovlluin gos sámit ásset, rájárastá perspektiivvain. Go dát searvvit organiserejit sámi meašttirgilvvuid ja sámi riikkajoavkkuid, de leat dat mielde nannemin ja ovddideamen gullevašvuođa mii lea sámiid gaskka riikkarájáid rastá. Dát lea</p>
<p>Sámedikki oainnu mielde hui mávssolaš sámi álbmogii, ja lea deaŧalaš láhčit diliid nu ahte dán doaimma sáhttá bisuhit ja ovddidit. Deatalaš lea oažžut sámi valáštallamii einnostahtti davviriikkalaš ruhtadeami.</p>
<p>Sápmi searvvai valáštalliiguin ja kulturbargiiguin Arctic Winter Games (AWG) nammasaš doaluide mat lágiduvvojedje Alaskas njukčamánus dán jagi. AWG lea valáštallandoalut ja kulturdoalut árktalaš guovlluid nuoraid váste ja dat lágiduvvojit juohke nuppi jagi. Sámediggi ruhtadii mealgat Sámi searvama AWGs.</p>
<p>Sámi oasseváldit, sihke valáštallit ja kulturbargit ovddastedje sámi álbmoga dakkár vugiin maid Sámediggi atná árvvus. Sámedikki mihttomearrin lea láhčit diliid nu ahte sámi nuorat maiddái boahtteáiggis ožžot vejolašvuođa leat mielde dáin árktalaš dálvevalaštallamiin. Valáštallandoaimmat leat buorrin ovdamearkan ovttasbargui ii dušše sámiid gaskka, muhto maiddái eará eamiálbmogiid gaskka, ja dat lea geavatlaš davveguovlopolitihkka.</p>
<p>Sápmi searvvai ja vuittii 2006 VIVA World Cupa, mii lágiduvvui Occitanias Frankriikkas. Dát leat máilmmemeašttirgilvvut spábbačiekčamis daid guovlluid ja našuvnnaid váste mat eai leat ožžon lahttovuođa FIFAs. Searvan ruhtaduvvui earret eará Bargo- ja searvadahttindepartemeantta, Sámedikki ja soames fylkkagieldda doarjagiin. Sámedikki mielas dát lea positiivvalaš doaibmabidju, vaikko meašttir-gilvvuide serve ge unnán.</p>
<p>Sámediggi doarju Romssa ohcama lágidit dálve-OG 2018s. Sámediggi oaivvilda ahte dálve-OG davvin sáhttá mearkkašit ollu sámi servodat- ja identitehtahuksemii. Jos Romsa čujuhuvvo ohcangávpogin, de áigu Sámediggi searvat riikkaidgaskasaš kampánjai vai Romsa vuoittášii gilvvu beassat lágidit dálve-OG 2018s. Sámediggái lea mearrideaddji deaŧalaš ahte OG-prošeakta goziha sámi beroštumiid. Sámediggi oaivvilda ahte dán sáhttá gozihit dainna lágiin go ohccisearvvi hálddahusas ja iešguđet mearrádusjoavkkuin lea áššáiguoski sámi gelbbolašvuohta, ja ahte dasa vuoruhuvvojit siskkáldas resurssat prošeavtta buot muttuin.</p>
<p>Girku</p>
<p>Girkoeallimis lea ja lea leamaš guovddáš sadji ollu sámiid gaskkas. Dasa lassin go girku lea oskuservodat, de leat dat maiddái kultuvrralaš ja oskkotdatlaš árbevieruid deaŧalaš guoddi, mii lea čohkken olbmuid iešguđet eallinmuttuin. Stuorra oassi sámi álbmogis gullá Norgga girkui, ja gažaldagat nugo stáhta-girkoortnega boahtteáigi ja eará guovddáš girkoáššit leat danne deaŧalaččat sámi servodahkii. Dalle go</p>
<p>Sámediggi meannudii NOU 2006:2 Staten og Den norske kirke, de doarjjui stuorra eanetlohku Sámedikkis dan ahte stáhtagirkoortnet galgá bisuhuvvot.</p>
<p>Beroškeahttá das makkár oktavuohtahápmi stáhta ja girku gaskka galgá leat boahtteáiggis, de lea Sáme-dikkis beroštupmi fuolahit ahte sámi dimenšuvdna gozihuvvo. Sámi dimenšuvnna goziheapmái fertejit ovddiduvvot earret eará girkolaš ávdnasat, ovdamearkka dihte sálbmágirjjit ja biibbalat, buot golmma sámegillii Norggas, ja fertet oažžut eanet sámegielat báhpaid ja earáid geat barget girkolaš áššiiguin.</p>
<p>Museat</p>
<p>Sámediggi lea dan rájes go válddii badjelasas sámi museaid hálddašanovddasvástádusa ja go museaođastus álggahuvvui, álggahan sámi museaid gaskkas stuorát nannenproseassa. 2006s lea dát bargu čájehan bohtosiid, earret eará go leat ásahuvvon vuođđudusat Saemien Sijte lullisámi guovllus ja Davveoarjesámi museasiida davvesámi guovllus. Davveoarjesámi museasiida lea maiddái ožžon ovddasvástádusa nášuvnnalaš sámi museafierpmádaga fierpmádatoktiiordnejeaddjin. Ođđasis organiserema geažil lea</p>
<p>Sámediggi nannen doaibmadoarjaga dien guovtti museasiidii.</p>
<p>Čoahkkingirjji čállit: Liv Karin Klemetsen / Inga Margrethe Eira 89 siidu 216 siiddus</p>
<p>Romssa ja Davvi-Norlándda sámi museadoaimma oassečielggadus lea maid museaođastusa oassi.</p>
<p>Čielggadus galgá maid guorahallat beliid čielggadusguovllus ja evttohit strategiijaid museadoaimma huksemii ja fierpmádatásaheapmái. Sámediggi lea bargan dainna 2006s lávga ovttasbargguin fágalaš referánsajoavkkuin maid Sámediggi, Romssa fylkkasuohkan ja Norlándda fylkkasuohkan leat nammadan.</p>
<p>Čielggadus galgá meannuduvvot Sámedikki dievasčoahkkimis guovvamánus 2007.</p>
<p>Boahtteáiggi sámi museapolitihka vuođđun lea ahte sámi museaid ekonomalaš dilli nannejuvvo mealgat dálá dili ektui, ja ahte sámi museat searvadahttojuvvojit nášuvnnalaš museaođastussii. Sámediggi lea 2006s bargan hui ollu sámi museaid organisatuvralaš hástalusaiguin. Fágalaš hástalusat leat ollu, muhto lea váttis álggahit doaibmabijuid mat eaktudit čuovvoleami ekonomalaččat. Dát orru leamen hástalussan maiddái 2007s. Sámedikkis leat leamaš 12 483 000 ruvnno juolludusat sámi museaide 2006s. Sámediggi lea ođastusa álggaheami rájes cealkán ahte ovdal go ođastus loahpahuvvo, de berre ollislaš stáhtadoarjja sámi museaide leat unnimusat 20 miljon ruvnno. Nugo 2006 doarjja čájeha, de lea guhkki dassážii go dát mihttomearri juksojuvvo. 2006 stáhtabušeahta bokte juolluduvvui 1 miljon ruvnno Sámediggái ásahit rádjaofelaččaid dutkan- ja duođaštandoaimma Divdasvuonas. Ášši meannuduvvui Sámedikki čakčamánu 2006 dievasčoahkkimis.</p>
<p>Dán oktavuođas lea Árran julesámij guovdasj ožžon ovddasvástádusa ásaheamis, mii galgá dáhpáhuvvat</p>
<p>Sámedikkiin gulahallamiin. Vuolggasadji galgá váldojuvvot rádjaofelaččaid barggus Divdasvuonas ja guovlluin dan birra, dasto galgá viidáset leat fokusis oppalaš rádjaofelašbargu eai ge ovttaskas olbmot galgga seaguhuvvot dasa.</p>
<p>Sámediggi lea bargan Recalling Ancestral Voices - Repatriation of Sámi Cultural Heritage Interreg-prošeavtta ollásit ruhtademiin. Prošeavtta ulbmilin lea kártet sámi kulturárbbi mii gávdno ásahusain Davvi-riikkain ja Eurohpas. Dát lea ovttasbargoprošeakta Várjjaga Sámi museain, Anára Siida-museain Suoma bealde ja Ájttein Ruoŧa bealde, ja mii álggahuvvui giđđat 2006. Sámediggi lea prošeavtta stivrenjoavkkus, go dat lea deaŧalaš prošeakta mii guoská gažaldahkii mainna Sámediggi lea bargamin. Buot riikkat leat ollásit ruhtadan prošeavtta, ja Norgga bealde dan leat dorjon ABM-utvikling, Norgga kulturráđđi,</p>
<p>Sámediggi ja EU-ruđat.</p>
<p>Sámediggi sávvá fásta jahkásaš čoahkkimiid ABM-utvikling nammasaš ásahusain, sihke ovttasbarggu, dieđuidlonohallama oktavuođas ja vai oččošeimmet buoret áddejumi daid erenoamáš dárbbuide mat gávdnojit sámi servodagas. Ovttasbargu galgá bidjat vuođu dasa ahte sámi museat searvadahttojuvvojit eanet nášuvnnalaš museaođastusas. Dien oktavuođas dollojuvvui čoahkkin hálddahusa dásis Sámedikki ja</p>
<p>ABM-utvikling gaskka juovlamánus 2006. ABM-utvikling lea maid bovdejuvvon Sámediggái guovvamánu 2007 dievasčoahkkima oktavuođas.</p>
<p xml:lang="smj">Giella</p>
<p>Ealli giella eaktuda ahte dat lea aktiivvalaččat geavahusas, sihke priváhta ja almmolaš oktavuođain.</p>
<p>Maŋimuš jagiin lea sámegiela geavaheapmi almmolaččat ovdánan eanet positiivvalaččat. Sámegielas leat viehka nana rámmaeavttut almmolaččat lágaid ja láhkaásahusaid bokte. Sámediggái lea deaŧalaš ahte sámegiela geavaheapmi siviila sámi servodagas nannejuvvo. Deaŧalaš lea ahte sámegiella gullo, oidno ja geavahuvvo beaivválaš oktavuođain ja priváhta arenain.</p>
<p>Sámediggi lea loahpahan viđajagáš giellamovttidahttinprošeavtta máttasámegielas Elgå bajásšaddan-guovddážis. Dán prošeavttas leat ožžon buriid bohtosiid ja dat lea mielddisbuktán dan ahte sámegiella fas lea ealáskan dien guovllus. Prošeavtta joatkima oktavuođas lea deaŧalaš ahte Elgå bajásšaddanguovddáš sáhttá joatkit bargguinis, ja ahte prošeakta ovddiduvvo bissovaš ortnegin. Sámediggi lea ságastallan Máhttodepartemeanttain ja Hedmárkku fylkkagielddain dan birra ahte doibmii sihkkarastojuvvošii ain ruhtadeapmi. Deaŧalaš lea ahte máhtolašvuohta mii boahtá dán prošeavttas, fievrriduvvo eará sámi guovlluide.</p>
<p>Sámediggi lei 2006s várren badjel 3,7 miljon ruvnno giellaprošeavttaide giellahálddašanguovllu siskko-bealde ja olggobealde. Prošeaktaruđaid juolludemiid oktavuođas lea Sámediggi vuoruhan dakkár</p>
<p>Čoahkkingirjji čállit: Liv Karin Klemetsen / Inga Margrethe Eira 90 siidu 216 siiddus doaibmabijuid mat váikkuhit tearpmaid čohkkema, ovddideami ja registrerema lassáneami, sámi báikenamaid čohkkema, sámegielat arenaid ovddideami mánáide ja nuoraide ja sámegiela geavaheami eanet njálmmálaččat.</p>
<p>Sámegiela hálddašanguovlu</p>
<p>Norggas lea Sámelága giellanjuolggadusaid bokte sihkkarastojuvvon sámegielagiid vuođđo vuoigatvuohta geavahit sámegiela. 2006s laktojuvvui Divdasvuona suohkan ja Norlándda fylkkasuohkan sámegiela hálddašanguvlui. Dalle gullet ge čieža gieldda ja golbma fylkkagieldda dán hálddašanguvlui. Divdasvuona suohkana laktin hálddašanguvlui lea mielddisbuktán ahte julevsámegiela geavaheaddjiide leat sihkkarastojuvvon vuođđo vuoigatvuođat Sámelága giellanjuolggadusaid ektui. Dainna lea Sámediggi duhtavaš. Sámediggi oaivvilda ahte gielddat mat leat hálddašanguovllus, fertejit leat dihtomielalaččat ovddasvástádusaset ektui Sámelága giellanjuolggadusaid ulbmila ollašuhttima oktavuođas.</p>
<p>Sámedikkis lea mihttomearrin oažžut eanet gielddaid sámegiela hálddašanguvlui. Sámediggi lea doallan čoahkkimiid Storfjord, Álttá ja Snåase suohkaniiguin dainna áigumušain ahte laktit daid maid áiggi mielde hálddašanguvlui. Boahtteáiggis lea erenoamáš deaŧalaš ahte gielddat maid lullisámi guovllus laktojuvvojit sámegiela hálddašanguvlui. Dát sáhttá leat mielde nannemin ja ovddideamen lullisámegiela geavaheami.</p>
<p>Danne lea hui buorre go Snåase suohkan juovlamánus 2006 lea mearridan ahte ohcet laktojuvvot hálddašanguvlui. Sámedikkis leat leamaš diehtojuohkinčoahkkimat máŋggain gielddain dan birra makkár vuoigatvuođat ja geatnegasvuođat álbmogis ja gielddain leat dalle go gielda gullá hálddašanguvlui.</p>
<p>Sámediggái lea deaŧalaš doallat lávga oktavuođa daid gielddaiguin ja fylkkagielddaiguin mat gullet sámegiela hálddašanguvlui ja čilget makkár oktasaš hástalusat dain leat go guoská sámegiela geavaheami ovdánahttimii. Dien oktavuođas dollojuvvui čoahkkin ođđajagimánus masa Sámediggi lei bovden sámegiela hálddašanguovllu gielddaid ja fylkkagielddaid. Dasto lei Snåase suohkan ja Davvi-Trøndelága fylkkasuohkan bovdejuvvon čoahkkimii. Čoahkkimis ovddidedje gielddat ja fylkkagielddat plánaideaset ja áigumušaid ja hástalusaid mat leat ovddabealde sámegiela geavaheami ektui. Sámediggi čilgii čoahkkimis guovttegielalašvuođa ruđaid geavaheami raporterema, njuolggadusaid evaluerema ja vejolaš geahččoortnega ásaheami birra sámegiela váste.</p>
<p>Sámi giellaguovddážat</p>
<p>Sámi giellaguovddážat leat deaŧalaš arenat ja dat barget ollu sámegiela ovdánahttimiin ja suodjalemiin.</p>
<p>Sámediggi sávvá ahte ásahuvvoše eanet giellaguovddážat, ja ahte ain ovdánahttit dálá giellaguovddážiid. 2006s ásahuvvui sámi giellaguovddáš Áltái, ja lea mielde ortnegis mas Sámediggi addá bissovaš doarjaga sámi giellaguovddážiidda. Dál ožžot ovcci giellaguovddáža bissovaš doarjaga Sámedikkis, daid gaskkas leat njeallje giellaguovddáža olggobealde sámegiela hálddašanguovllu.</p>
<p>Sámedikki giellastivra</p>
<p>Sámediggi lea 2006s nammadan ođđa giellastivrra. Sámediggeráđis lea leamaš čoahkkin giellastivrrain ja dat lea ságastallan stivrra boahtteáiggi strategiijaid birra.</p>
<p xml:lang="vep">Terminologiijabargu</p>
<p>Bargu sámegiela terminologiijain lea lassánan mealgat danne go eanet ásahusat ja earát leat aktiivvalaččat geavahišgoahtán sámegiela. Sámedikki sátnevuorkkás Risten.no leat muhtun dihtorteknihkalaš hástalusat maiguin leat bargamin, vuorká lea sámi álbmogii veahkkin go geavahit sámegiela. Dan geažil vai oččo-šeimmet oktasaš terminologiija iešguđet sámegielaid váste riikkarájiid rastá, lea Sámediggi 2006s searvan oktasaš davviriikkalaš tearbmajoavkkuid nammadeapmái. Tearbmajoavkkut čoahkkanit dárbbu mielde geahčadit tearbmalisttuid maid iešguđet oasálaččat mat geavahit sámegiela iežaset doaimmas ráhkadit.</p>
<p>Tearbmalisttut maid joavkkut dohkkehit almmuhuvvojit ja biddjojuvvojit sátnevuorkái Risten.no.</p>
<p>Čoahkkingirjji čállit: Liv Karin Klemetsen / Inga Margrethe Eira 91 siidu 216 siiddus</p>
<p>Sámi báikenamat</p>
<p>Bargu sámi báikenamaiguin Sámedikki nammanevvohagas báikenammalága ektui lea almmolašvuođa ja earáid várás geat dárbbašit rávvagiid movt čállit báikenamaid. Dát ráđđeaddin lassána juohke jagi, mii čájeha ahte sámegiella dađistaga váldojuvvo eanet ja eanet almmolaš geavahussii. Ráđđeaddima várás adnošii maid sámi báikenammaarkiiva vuođđun nammahámiid duogášdieđuide, čilgehussan movt namat daddjojuvvojit jna., muhto bargu báikenammaarkiivvain ii leat biddjojuvvon johtui resursa váilivuođa geažil. 2006s lea leamaš hui viiddis bargu báikenammalága láhkaásahusaiguin ja dát bargu ii leat vel loahpahuvvon.</p>
<p>Mánát ja nuorat</p>
<p>Sámediggi lea geahččaleamen ásahahttit sámi mánáide ja nuoraide buriid ja stáđis bajásšaddaneavttuid.</p>
<p>Sámi mánát ja nuorat leat deatalaš resurssat sámi servodaga ovdánahttimii, ja sii han dovdet iežaset árgabeaivvi buoremusat. Jus galgat nagodit oažžut nuoraid mielde servodatáŋgiruššamii, de fertejit sii oažžut dakkár dovddu ahte sii sáhttet váikkuhit ja ahte leat mielde mearrideamen. Sámediggái lea hui deatalaš ovddidit dáláš ja ođđa kanálaid mánáid ja nuoraid gulahallamii.</p>
<p>Sámediggi vuoruha doarjagiid mánáide ja nuoraide. Earret eará ožžo sámi festiválat main mánát ja nuorat ledje mielde, dahje main ledje oasit oaivvilduvvon mánáide ja nuoraide, doarjaga Sámi kulturfoanddas. Maiddái teáhterdoaimmat mánáide ja nuoraide ožžo doarjaga kulturfoanddas, ja sámi nuoraid diehtojuohkinkantuvra – Infonuorra.</p>
<p>Dál eai gávdno makkárge njuolggadusat sámi kulturskuvllaide. Sámediggi oaivvilda ahte lea dárbu formaliseret dahje struktureret barggu kulturskuvllaiguin nu ahte dat sáhttet leat kultuvrralaš arenan sámi mánáide ja nuoraide.</p>
<p>Sámediggi lea maiddái juolludan ollu ruđa prošeavttaide mat geahččalit eastadit veahkaválddálašvuođa ja seksuálalaš vearredaguid. Earret eará lea Guovdageainnu Dievdduid searvi ožžon doarjaga čađahit prošeavtta guottuidduddjonbarggu birra. Dievddut barget deatalaš barggu go oččodit dievdoolbmuid váldit ovddasvástádusa vearredaguid eastadanbarggus.</p>
<p>Sámediggeráđi dásseárvopolitihkalaš čielggadusas deattuhuvvo man deatalaččat dievdoovdagovat leat bártnážiidda. Sámediggi lea geahččalan váikkuhit eanet dievdoolbmuid váldit bargguid mánáidgárddiin.</p>
<p>Sámediggi šálloša go ii Sámediggi eaige earáge sámi ásahusat lean gulaskuddanásahussan Mánáid Viesu ásaheami oktavuođas. Sámediggi vuordá ráđđehusa čuovvolit dán viidaset barggus ja gozihit sámi mánáid beroštumiid.</p>
<p>Sámedikki nuoraidpolitihkalaš lávdegoddi</p>
<p>Sámediggeráđđi lea nammadan ođđa lahtuid ja várrelahtuid Sámedikki nuoraidpolitihkalaš lávdegoddái (SNPL) 2006-2007 áigodahkii. SNPL lea deatalaš oassi Sámedikki barggus oččodit nuoraid sáme-politihkalaš bargui, ja lávdegotti doaibma lea deatalaš Sámedikki bargui iešguđetlágan áššiiguin mat</p>
<p>Sámedikkis leat. Sámediggeráđđi háliida lagáš oktavuođa nuoraidpolitihkalaš lávdegottiin ja doallá jeavddalaččat čoahkkimiid lávdegottiin.</p>
<p>Sámedikki viđát nuoraidkonferánsa <span type="quote">”Funky business. Sámi ealáhusat boares ja ođđa gávttis”</span> lágiduvvui</p>
<p>Svanhovd birasguovddážis lahka Girkonjárgga golggotmánus 2006. Konferánsa fáddá lei sámi ealáhusat ja fitnodeapmi. Nuoraidkonferánsa ovddidii guokte cealkámuša, nubbi guoskkahii dan ahte movt láhčit dili sámi nuoraide geat háliidit bargagoahtit sámi árbevirolaš ealáhusas, ja nubbi lei fas foandda/doarjagiid birra sámi nuoraid váste. Goappašat cealkámušat leat čuovvoluvvon Sámedikki 2007 bušeahtas.</p>
<p>Čoahkkingirjji čállit: Liv Karin Klemetsen / Inga Margrethe Eira 92 siidu 216 siiddus</p>
<p>Mánáidáittardeaddji</p>
<p>Sámedikkis lea leamaš jahkásaš čoahkkin mánáidáittardeddjiin Reidar Hjermann Guovdageainnus, masa maiddái Sámedikki nuoraidpolitihkalaš lávdegoddi (SNPL) searvvai. Fáddán ledje sámi mánáid bajás-šaddaneavttut. Sámediggi muitalii ahte buot dásit mánáidsuodjalanbálvalusas dárbbašit máhtolašvuođa ja gelbbolašvođa sámegiela ja kultuvrra birra, ja ahte sámi mánáin ja nuorain lea vuoigatvuohta ja dárbu fálaldagaide main sin giella ja kultuvra lea vuolggasadjin. Áššit maid birra maiddái digáštallojuvvui ledje sámi mánáid dilli mánáidgárddis ja skuvllas, oahpponeavvodilli ja ovttasbargu davviriikkalaš mánáidáittardeddjiid gaskkas sámi áššid birra. Sámediggi ohcalii maiddái sámi giella- kulturgelbbolašvuođa Mánáidáittardeaddjis, ja dainna leat dál ovttaoaivilis ahte bargat viidáseabbo. SNPL ovddidii maiddái áššiid sámi nuoraidovddasteaddji birra Mánáidáittardeaddji nuoraidráđis, ja Sámedikki nuoraidkonferánsa 2005 cealkámušat sámegiela birra válljenfágan buot ohppiide Norggas, ja Oahpahuslága § 6-2, sámegiel oahpahus vuođđoskuvllas, rievdadeami birra.</p>
<p>Mánáidgárddit</p>
<p>Ráđđehusa mánáidgárdelokten guoská maid sámi mánáide. Reviderejuvvon mánáidgárddiid rámmaplána gustogođii 2006s. Sámediggi lea mihtten ahte ollu mánát dattetge eai oažžo mánáidgárdefálaldaga mii livččii heivehuvvon sin duogážii, gillii ja kultuvrii, vaikko ođđa mánáidgárdeláhka bidjá čanastusaid dasa.</p>
<p>Reviderejuvvon rámmaplána ii bija detáljadási čanastusaid bargui sámi mánáidgárddiiguin. Danne lea</p>
<p>Sámedikkis leamaš oktavuohta Máhttodepartemeanttain go guoská muhtun prinsihpalaš áššiid dárkilastimii rámmaplánas, maid Sámediggi bivdá departemeantta čilget dárkilet. Sámediggi lea ráhkadan guokte dain fáddágihppagiin maid Máhttodepartemeanta juohká reviderejuvvon rámmaplána oktavuođas.</p>
<p>Sámediggi lea almmuhan guokte <span type="quote">”Stullán”</span> mánáidgárdeáigečállaga dan jagi. Áigečála lea fágaáigečála mánáidgárddiid váste gos leat sámi mánát, dat lea nuvttá ja dat sáddejuvvo mánáidgárddiide gos leat sámi mánát, ja eará berošteddjiide. Sámediggi lea doallan jahkásaš sámi mánáidgárdekonferánssa ja fierpádatčoahkkimiid sámi mánáidgárddiid bargiide. 2006s leat maid juolluduvvon sihke prošeaktaruđat ja ruđat sámi mánáidgárddiid oahpponeavvoprošeavttaide.</p>
<p>Oahpahus</p>
<p>Skuvla lea okta dain deataleamos arenain mánáide ja nuoraide, ja buorre skuvla lea okta dain deataleamos arenain go mánát galget oažžut buori bajásšaddama ja oadjebas identitehta. Sámediggi oaivvilda ahte ieš beassat mearridit oahpahusa sisdoalu ja hámi buot oahppodásiin, lea vuođđun sámi servodaga hábmemii.</p>
<p>Sámediggi lea ovttas skuvlaeaiggádiiguin ja skuvlaeiseváldiiguin geahččalan juohkit dieđuid sámi oahpahusa birra oahpahuslága mielde, geavaheddjiide. Sámediggi lea maiddái máŋgga geardde lokten oahpahuslága rievdadanášši eiseváldiide, vai oahppit oččošedje individuála rievtti sámegieloahpahussii, vaikko gos orošet.</p>
<p>Dat bargu ii leat dássážii lihkostuvvan, ja Sámediggi vuordá ahte áššii čovdojuvvošii fargga.</p>
<p>Máhttolokten - Sámi</p>
<p>Máhttolokten lea ođđa ođastus olles vuođđooahpahusa várás. Ođastus mielddisbuktá olu rievdadusaid skuvlla sisdoalus, hámis ja organiseremis vuosttaš ceahkis vuođđoskuvllas gitta maŋemus ceahkkái joatkkaoahpahusas. Ođastus álggahuvvui borgemánus 2006 1.-9. ceahki ohppiide vuođđoskuvllas, ja vuosttaš ceahki ohppiide joatkkaoahpahusas.</p>
<p>Máhttolokten – Sámi lea leamaš hirbmat viiddis bargu Sámedikkis. Dát lea stuorámus oahpahusođastus maid Sámediggi lea hábmen ovttas guovddáš eiseváldiiguin nugo Oahpahusdirektoráhtain ja</p>
<p>Máhttodepartemeanttain. Sámedikki rolla ja ovddasvástádusa ovddideapmi ja digaštallan skuvlaođastusa ovddideami ja johtuibidjama oktavuođas, lea leamaš hástaleaddji bargu sihke Sámediggái ja guovddáš eiseváldiide.</p>
<p>Čoahkkingirjji čállit: Liv Karin Klemetsen / Inga Margrethe Eira 93 siidu 216 siiddus 2006s barggai Sámediggi ovttas Máhttodepartemeanttain eanaš gulaskuddamiiguin ja oahppoplánabuktosa iešguđet osiid gárvvistemiin.</p>
<p>Sámi sisdoallu nášuvnnalaš oahppoplánain Máhttoloktema Oahppoplánabuktosis</p>
<p>Oahpahusdirektoráhtta ráhkada nášuvnnalaš oahppoplánaid, ja Máhttodepartemeantta dohkkeha daid, muhto oktasaš prográmmafágaid ja válljenprográmmafágaid dohkkeha Oahpahusdirektoráhtta.</p>
<p>Oahpahuslága § 6-4 mielde galget oahppoplánat geatnegahttit ahte juohke fágasuorggi oktavuođas oahpahuvvo sámi álbmoga birra, sin giela, kultuvrra ja servodaga birra. Departemeanttat sáhttet maiddái buktit láhkaásahusaid eará earenoamáš oahppoplánaide oahpahusa várás mii lea sámi báikkiin ja ohppiide olggobealde sámi báikkiid geat ožžot sámegieloahpahusa. Dat oahppoplánat gohčoduvvojit dasto nášuvnnalaš oahppoplánan ja paralealla ovttaárvosaš sámi oahppoplánan.</p>
<p>Sámediggeráđđi lea dohkkehan nášuvnnalaš oahppoplánaid sámi sisdoalu. Sámi sisdoallu lea lasihuvvon buot oahppoplánaide ovttasbargguin direktoráhtain.</p>
<p>Máhttolokten – Sámi ođđa Oahppoplánabuktosa ovddideapmi</p>
<p>Sámedikki bargu Máhttolokten – Sámi Oahppoplánabuktosiin lea 2006s guoskkahan buot osiid oahppoplánabuktosis earret Oppalaš oasi. Oppalaš oasis deattuhit árvovuođu ja álbmotoainnu mii lea oahpahusa vuođđun. O97S oppalaš oassi fievrriduvvo viidásit Sámi Máhttoloktemii.</p>
<p>Oahpahusa prinsihpat Sámediggi mearridii áššis 19/06 sámi oahppoplakáhtta, ahte galgá ráhkaduvvot sierra sámi prinsihppaoassi.</p>
<p>Prinsihppaoassi, Oahpahusa prinsihpat ja rámmat sámi skuvllas ja oahppofitnodagas (Prinsipper og rammer for opplæringen i samisk skole og lærebedrift), lea oassi Máhttolokten – Sámi Oahppoplánabuktosis. Prinsihpat galget čielggadit skuvlaeaiggáda ovddasvástádusa ollislaš oahpahussii njuolggadusaid vuođul, ja galget leat heivehuvvon báikkálaš ja individuála eavttuide ja dárbbuide.</p>
<p>Oahppoplakáhtta lea oassi prinsihpain ja čoahkkáigeassá skuvlla ja oahppobáikki vuođđogeatnegas-vuođaid. Sámi oahppoplakáhtas leat 12 čuoggá; daid gaskkas lea sierra sámi čuokkis mas čuožžu: <em type="italic">Sámi skuvla ja oahppofitnodat galgá láhčit dili nu ahte oahppit ja fidnooahppit ožžot kvalitehtalaš buori oahpahusa mas vuođđun lea sámegiella, sámi kultuvra ja servodateallin. </em></p>
<p>Muđui leat dat eará 11 čuoggá seamma go Máhttoloktema Oahppoplánabuktosa nášuvnnalaš oahppo-plakáhtas.</p>
<p>Sámediggi álggahii barggu sámi oahpahusa prinsihpaiguin Máhttolokten – Sámi Oahppoplánabuktosii čakčat 2006, ja dalle sáddejuvvui maiddái gulaskuddamii. Sámedikki dievasčoahkkin galgá meannudit prinsihpaid 2007 giđa mielde, ovdalgo Máhttodepartemeanta mearrida Sámi oahpahusa prinsihpaid.</p>
<p>Fága- ja diibmojuohku Ohppiide geain lea sámegieloahpahus lea mearriduvvon sierra fága- ja diibmojuohku, ja dat guoská buot ohppiide Norggas geain lea sámegieloahpahus juogo vuosttaš- dahje nubbingiellan vuođđoskuvllas, dahje joatkkaoahpahusas. Deataleamos ášši dás lea ahte vuosttašgiela (sámegielas/dárogielas) ja nuppigiela diibmolohku lea lassánan O97S ektui.</p>
<p>Oahppit geain lea sámegielaoahpahus eai dárbbaš váldit bákkolaš oahpahusa amasgielas dahje gielalaš čiekŋudeami. Dat lea danne go dain ohppiin lea juo oahpahus golmma gielas vuođđoskuvllas. Muhto sis lea vuoigatvuohta oažžut oahpahusa amasgielas/gielalaš čiekŋudeamis jus dan háliidit.</p>
<p>Goalmmát váldoášši lea ahte ohppiin geain lea sámegieloahpahus leat eanet diimmut oktiibuot go ohppiin geat čuvvot dábálaš fága- ja diibmojuogu. Nu leat šaddan dahkat vai vuosttašgiela ja nuppigiela oahpahus nannejuvvošii, ja vai eará fágaid oahpahus ii fuoniduvvošii. Dat lea spiehkastatmearrádus mii guoská ohppiide geain lea sámegieloahpahus ja geat orrot olggobealde sámegielguovllu oahpahuslága mielde.</p>
<p>Muhto dat oahppit sáhttet dattetge beassat eará fága oahpahusas gitta 76 diibmui mánáidskuvladásis, vai</p>
<p>Čoahkkingirjji čállit: Liv Karin Klemetsen / Inga Margrethe Eira 94 siidu 216 siiddus diibmolohku ii šatta nu hirbmat olu stuorát go eará ohppiin geain ii leat sámegieloahpahus. Lea hirbmat deatalaš organiseret sámegieloahpahusa nu ahte doarju ja nanne oahppi movtta válljet sámegiela.</p>
<p>Fágaoahppoplánat Oassin Máhttoloktema – Sámi Oahppoplánabuktosis leat mearriduvvon ođđa oahppoplánat eanaš fágaide vuođđoskuvllas, ja vuođđoskuvlla ja joatkkaoahpahusa čađamanni fágaide.</p>
<p>Sámediggi lea dohkkehan sámegiela vuosttašgiela ja nuppigiela oahppoplánaid. Dat leat čađamanni oahppoplánat sámegieloahpahusa várás vuođđoskuvlii ja joatkkaoahpahussii. Oahppoplánat leat davvisámegillii ja dárogillii, ja leat dál jorgaluvvome julevsámegillii ja lullisámegillii. Oahppoplánat addet ollislaš ja čađamanni oahpahusgearddi sámegielas olles vuođđooahpahussii, ja dat nanne sámegiela.</p>
<p>Sámegiela nuppigiela oahppoplánas lea earenoamáš hápmi eará oahppoplánaid ektui Máhttolokten –</p>
<p>Sámis. Plánas leat iešguđetlágan dásit, ja das leat guokte ovdánanvuogi vai lea buorebut heivehuvvon ohppiide geain lea, ja geain ii leat ovdamáhttu sámegiela birra, ja das lea ulbmil movttiidahttit ohppiid oahppat sámegiela.</p>
<p>Máhttodepartemeanta lea dohkkehan vuođđoskuvlla paralealla ovttaárvosaš sámi oahppoplánaid čuovvovaš fágain: biebmu ja dearvvašvuohta, musihkka, servodatfága, duodji, ja risttalašvuođa-, osku- ja eallinoainnumáhttu. Departemeanta lea maiddái dohkkehan čađamanni paralealla ovttaárvosaš oahppoplánaid vuođđo- ja joatkkaoahpahussii luonddufágas ja dárogielas ohppiide geain lea sámegiella vuosttašgiellan. Ovdal go dat plánat dohkkehuvvojedje, de čađahii Sámediggi 2006s gulaskuddama dain oahppoplánain.</p>
<p>Sámediggi lea álggahan barggu ráhkadit oahppoplána sámegiela čiekŋudeamis vuođđoskuvlla nuoraidceahki váste. Sámediggi ráhkadii ovttas Oahpahusdirektoráhtain evttohusa paralealla sámi oahppoplánaide joatkkaoahpahusa čuovvovaš oktasašfágaide; servodatfága, historjá, osku ja etihkka, ja geografiija. Sámediggi lea dasto ráhkadan oahppoplánaevttohusaid studerenráhkkanahtti prográmmafágaid váste čuovvovaš sámi fágain: Sámi historjá ja servodat, sámi musihkka ja lávdi ja sámi visuála kultuvra.</p>
<p>Buot dát leat oassin Máhttolokten – Sámi Oahppoplánabuktosis ja gárvejuvvojit 2007 giđa mielde.</p>
<p>Diehtojuohkinbargu Máhttolokten – Sámi johtuibidjama oktavuođas</p>
<p>Sámediggi čađahii 2006:s vuđolaš diehtojuohkinbarggu Máhttoloktema birra, ja deattuhii earenoamážit</p>
<p>Máhttolokten – Sámi Oahppoplánabuktosa.</p>
<p>Sámediggi lea doallan diehtojuohkinčoahkkimiid Máhttolokten – Sámi birra čuovvovaš suohkaniid vuođđoskuvllaide: Guovdageainnu, Divdasvuona, Porsáŋggu, Deanu ja Unjárgga. Sámediggi lea maiddái searvan máŋgga čoahkkimii ja konferánsii ja juohkán dieđuid skuvlaođastusa birra, earret eará skuvlakonferánsas Kárášjogas, Finnmárkku joatkkaoahpahusa sámegiel- ja suomagielfágaid ovttas-bargoForumis, 7-suohkana ja ravdasuohkaniid čoahkkimiin ja Oahppolihtuin. Diehtojuohkin Máhtto-lokten – Sámi birra biddjui maiddái Sámedikki neahttasiidduide ja Sámi oahpponehttii.</p>
<p>Lassin lea Sámediggi ovttas Finnmárkku ja Romssa fylkamánniiguin ráhkadan diehtojuohkingihppaga sámi oahpahusa birra mii lea jurddašuvvon váhnemiidda olggobealde sámi hálddašanguovllu.</p>
<p>Vuođđoskuvla ja joatkkaoahpahus</p>
<p>Ulbmilin lea ahte galget gávdnot doarvái sámi oahpponeavvut vai sámi oahppit besset oažžut oahpahusa gustovaš lágaid ja plánaid mielde. Máhttolokten – Sámi ođđa oahppoplánaid vuođul lea Sámediggi juolludan ruđaid sámi dábálaš- ja digitála oahpponeavvuid ráhkadeapmái ja buvttadeapmái, sihke lulli-, julev- ja davvisámegillii. Maiddái earenoamáš heivehuvvon oahpponeavvuide leat juolluduvvon doarjagat, dan dárbbu vuođul maid fágabirrasat ieža leat dieđihan.</p>
<p>Sámediggi lea ollislaččat geahčadeamen sámi oahpponeavvuid doarjjaortnega, buvttadeami ja Sámedikki ovddasvástádusa, rolla ja válddi. Ulbmil dainna lea kártet sámi oahpponeavvoráhkadeami beavttu, leat go olahan sámi oahpponeavvobuvttadeami mihttomeriid strategalaš plánas ja lea go dárbu rievdadit</p>
<p>Čoahkkingirjji čállit: Liv Karin Klemetsen / Inga Margrethe Eira 95 siidu 216 siiddus doarjjaortnega. Dasto lea dárbbašlaš ahte evaluerenraporta ovdanbuktá evttohusaid movt viidásit galggašii bargat oahpponeavvuiguin, ja rávve movt sáhtášii nannet oahpponeavvobuvttadeami.</p>
<p>Sámi mánáin geain leat earenoamáš dárbbut, galgá buorre earenoamášpedagogalaš fálaldat, dat lea mihttomearri. Mánáid, ja doarjjaolbmuid fálaldat ferte buoriduvvot, earenoamážit lulli- ja julevsámi guovlluin. Doarjjaolbmot geaiguin váhnemat deaivvadit váttis dilálašvuođas, fertejit vuhtiiváldit sámi mánáid ja sin duogáža ja dárbbu. Dain ferte doarvái ja buorre gelbbolašvuohta go galget deaivvadit sámi mánáiguin ja váhnemiiguin.</p>
<p>Sámediggi hálddaša ruđa dutkan- ja ovddidanprošeavttaide ja stipendii dan fágasuorggis. Prošeavttaid vuoruhuvvon suorggit leat leamaš čuolmmat sámi mánáid čállingielalaš váttisvuođaid ektui, sámi mánáid giellaovddideapmi ja máŋggagielat mánáid giella- ja gulahallanváttisvuođat máŋggakultuvrralaš dilálašvuođas. Stipeanddaid vuoruhansuorggit leat leamaš audiopedagogihkka, oaidnopedagogihkka, logopediija, láhttenváttisvuođat, giella ja gulahallan.</p>
<p>Julev- ja lullisámi guovllut, ja lulli-Romsa ja davit Nordlánda leat leamaš vuoruhuvvon báikkit, nugo čuožžu Sámedikki earenoamášpedogihkalaš gelbbolašvuođaloktenplánas 2004-2006. <span type="quote">”Astta lohkat”</span> lea doaibma- ja strategiijaplána mii galgá movttiidahttit mánáid ja nuoraid lohkanmovtta ja lohkanmáhtu. Finnmárkku fylkkamánii, Sámi allaskuvla ja Sámediggi leat ovttas ráhkadan sierra sámi doaibmaplána <span type="quote">”Astta lohkat”</span>, mii leat vuolgán <span type="quote" xml:lang="nno">”Gi rom for lesing”</span>doaimmas. Okta doaibma mii čađahuvvui 2006:s lei sámi lohkanleaira nuoraide mii lágiduvvui Badje-Sohpparis Ruoŧas. Maiddái ovdánahttinprošektii <span type="quote">”Lohkanhállu ja lohkanmokta”</span> leat almmuhuvvon ja juolluduvvon ruđat skuvllaide gos leat sámi oahppit.</p>
<p>Sámediggi ovttasbargá Finnmárkku fylkkamánniin máŋgga suorggis. <span type="quote" xml:lang="nob">”Gutter i Finnmark”</span> (Finnmárkku bártnit) lea 3- jagi prošeakta, ja Finnmárkku fylkkamánnis lea bajit prošeaktaovddasvástádus. Prošeavtta váldoulbmil lea geahččalit loktet Finnmárkku bártnážiid skuvlamovtta ja bohtosiid, ja oččodit systemáhtalaš barggu skuvlii vai oahpahus šaddá seammalágan bártnážiidda ja nieiddažiidda sin eavttuid vuođul.</p>
<p>Sámegiela hálddašanguovllu olggobealde váilot oahpaheaddjit geat oahpahit sámegillii ja sámegielas. Danne lea gáiddusoahpahus šaddan molssaeaktun miehtá riikka. Dakkár oahpahusvuohki lea ođas ja gáibida olu resurssaid, ja dasa dárbbašuvvojit ođđa oahpahusávdnasat ja buorit teknihkalaš čovdosat ja reaiddut.</p>
<p>Oahpahusdirektoráhtta lea addán muhtun bargojovkui barggu ráhkadit raporterenplána sámi gáiddusoahpahussii bistevaš ortnegin. Sámediggi searvá dan bargojovkui.</p>
<p>Sámi oahpponeahtta lea Sámedikki neahttasiidu skuvllaid ja mánáidgárddiid váste. Dat lea oassin Skolenettetis, ja ovttasbargu Oahpahusdirektoráhtain. Neahttasiidu válddii 2006s atnui ođđa almmuhanreaiddu ja oaččui ođđa hámi.</p>
<p>Sámediggi lea ovttasbargan vuođđoskuvlla vánhenlávdegottiin ja sámi váhnenfierpmádagain. Earret eará lei</p>
<p>Sámediggi mielde lágideame sámi váhnenfierpmádatkonferánsa dan jagi.</p>
<p>Alit oahppu ja dutkan</p>
<p>Stipeanda alit ohppui Movttiidahttindihte gelbbolašvuođaloktemii dakkár surggiin gos lea dárbu, lea Sámediggi juolludan stipeandda alit ohppui. Vuoruhuvvon suorgi lea leamaš sámegiella, earenoamážit lulli- ja julevsámegiella.</p>
<p>Alit oahpu kvalitehtaođastus mielddisbuvttii ahte alit oahpu ruhtadanvuogádat rievddai eanet boađusvuođđudeaddjin. Allaskuvllat ja universitehtat ožžot doarjagiid ee. kandidáhttabuvttadeami vuođul.</p>
<p>Sámediggi ballá ahte allaskuvllat ja universitehtat válljejit eret sámegiel oahppofálaldagaid, danne go dain lea dávjá vuollegis rekruterenvuođđu, dahje gáibidit eanet iešruhtadeami studeanttain. Dat lea ovdamearkka dihte dáhpáhuvvan lullisámegiela fálaldagain. Sámediggi deattuha ahte</p>
<p>Čoahkkingirjji čállit: Liv Karin Klemetsen / Inga Margrethe Eira 96 siidu 216 siiddus</p>
<p>Máhttodepartemeanttas lea ovddasvástádus sihkkarastit dakkár bargovuogi ja ovddasvástádusvuogádaga alit oahpus mii sihkkarastá maiddái smávit sámi fágain fálaldaga ja fágalaš ovdáneami.</p>
<p>Sámediggi lea duhtavaš go Sámi dieđaviesu huksen Guovdageainnus dál lea álggahuvvon. Dieđavissui galget máŋga máhttoásahusa fárret, ja dat galgá čohkket sámi ja sámegielat fágabirrasa. Sámediggi sávvá ahte dat fysalaš oktiibidjan šaddá doarjjan Sámi allaskuvlla ja Sámi Instituhta áigumušaide ovdánahttit dieđalaš allaskuvlla ja sámi universitehta.</p>
<p>Dutkan ja máhttoovdánahttin Sámi servodaga máhtolašvuođa dárbu lea stuoris. Dasa gullet olu servodatsuorggit, nugo riekte-dilálašvuođat, resursahálddašeapmi ja ealáhusovdáneapmi, giella, historjá ja kulturdoaimmat, dearvvašvuohta, sosiála oktavuođat ja skuvlaoktavuohta/pedagogihkka. Seammás go sámi dutkan ráhkada mávssolaš máhttovuođu politihkkaovddideapmái ja hálddašanmearrádusaide, de lea dat maid vuolggasadjin dutkanvuođđuduvvon oahpahussii universietehtain ja allaskuvllain, ja sámegiela ovdáneapmái dieđagiellan.</p>
<p>Sámediggeráđđi lea bures gulahallan Norgga dutkanráđiin (NFR). Sámediggi ja dutkanráđđi leat šiehttan doallat čoahkkimiid juohke jahkebeale dahje jagi. Sámediggeráđđi lea duhtavaš go profesora Ole Henrik</p>
<p>Magga lea nammaduvvon dutkanráđi váldostivrii, ja vuordá ahte dát čuovvoluvvo nu ahte maiddái divišun-ja prográmmastivrii nammaduvvo sámi ovddasteaddji.</p>
<p>Sámedikkis lea leamaš áirras ođđa sámi dutkanprográmma prográmmaplánalávdegottis. Lassin deatalaš máhtolašvuođadárbbuide maid dat prográmma deattuha, lea dárbu ahte maiddái eará Norgga dutkanráđi prográmmat fátmmastit sámi váttisvuođaid ja máhtolašvuođahástalusaid.</p>
<p>Sámediggi jáhkká ahte Norgga dutkanráđi birasdutkanprográmma čuovvola Ráđđehusa davviguovlo-strategiija ja Norgga dutkanráđi davviguovlovuoruheami máhtolašvuođamihttomeriid. Birashástalusat lea dakkárat go dálkkádatrievdamat ja dat váikkuhusat maid dat sáhttet dagahit eamiálbmogiid resursaávkkástallamii, ođđa industriála ovdáneami biras- ja servodatváikkuhusat Barentsábi lassánan doaimmaid geažil, boazodoalloeatnamiid gáržžideapmi, ja mátkkoštusealáhusa ovdáneami váikkuhusat luonddubirrasii ja kulturmuittuide.</p>
<p>Sámediggi lea bidjan johtui prošeavtta Sámi Instituhtas sámi statistihka birra Norggas. Prošeakta čađahuvvo ovttasbargguin gaskal Instituhta ja Statistisk sentralbyrå. Sámi dálá servodatdilálašvuođa birra váilot ollu lohkodieđut, ja lea deatalaš ahte statistihkkaprošeakta ovdánahttojuvvo ain viidásit ja ahte dasa sihkkarastojuvvo ruhtadeapmi.</p>
<p>Julev- ja lullisámiguovlluin leat sámi dutkanásahusat smávvát. Sámediggi áigu garraseabbo vuoruhit julev- ja lullisámi dutkama, ja strategalaš ásahushuksema dain guovlluin. Lea leamaš oktavuohta Árran julevsámi guovddážiin julev- ja lullisámi dutkanfierpmádaga birra ásahandihte ovttasdoaibmabeavttuid, ja ášši lea maiddái ovddiduvvon Máhttoministarii.</p>
<p>Sámediggi oaivvilda ahte lea eambbo dárbu máhtolašvuhtii dearvvašvuođafálaldagaid ja dearvvašvuođa-veahki birra. Lea hirbmat deatalaš ahte dearvvašvuođabálvalusas lea nu buorre máhttovuođđu go vejolaš ovdal go doaimmat biddjojit johtui. Muhtun gulaskuddancealkámušas norgga pasieantaregistara birra lea</p>
<p>Sámediggi mearkkašan ahte okta váldovuođustus ráhkadit dakkár pasieantaregisttara mas sáhttá identifiseret olbmuid, lea ahte dat addá nu buriid vejolašvuođaid dearvvašvuođapolitihka dutkamii, plánemii ja hábmemii. Sámediggi čatná dán daidda vejolašvuođaide maid dat sáhttá mielddisbuktit sámi pasieanttaide.</p>
<p>Dutkanprošeavttaid lassin lea dárbu duođaštusprošeavttaide, nugo kulturárbbi ja árbevirolaš máhtu birra.</p>
<p>Sámediggi lea máŋgga oktavuođas cuiggodan ahte biologalaš šláddjivuođa Konvenšuvnna, Artihkal 8j, geatnegasvuođaid árbevirolaš máhtu seailluheami birra, ferte čuovvolit duođaštusprošeavttain.</p>
<p>Čoahkkingirjji čállit: Liv Karin Klemetsen / Inga Margrethe Eira 97 siidu 216 siiddus</p>
<p>Ealáhusat</p>
<p>Sámediggi lea 2006s bargan sámi ealáhusaid rámmaeavttuid buoridemiin. Dat ii leat dáhpáhuvvan dušše váikkuhangaskaomiid geavaheami bokte, muhto maiddái njuolga oktavuođa bokte guovddáš eiseválddiiguin main lea ovddasvástádus ealáhuspolitihkalaš mearrádusain. Dát maŋimuš guoská earenoamážit boazodollui ja vuotnabivdui. Rámmaeavttuid buorideapmi ealáhusovddideapmái lea ollu oktavuođain seamma deaŧalaš go doarjaga addin ealáhusásahemiide. Dát lea mávssolaš boahtteáiggi buvttadanvuođu buorideapmái.</p>
<p>Sámi ovddidanfoandda ruđaide lea stuorra jearaldat. Dás ii leat oktavuohta dušše doaibmaguovllu viiddideapmái 2004s, muhto maiddái dan beallái ahte Sámediggi vuoruha smávvaásahemiid. Dát mielddisbuktá ahte Sámediggi ferte meannudit maiddái ollu unnibuš áššiid. Bajimuš doarjjamearri loktejuvvui 2004s, muhto ii mearriduvvon vuolimuš doarjjarádji. Vuolimušráji bajidemiin 10 000 ruvdnui unniduvvošii ohcamiid lohku.</p>
<p>Sámediggi lea ealáhusovddidan áŋgiruššamiinnis vuoruhan gelbbolašvuođa bajideami 2006s. Dađistaga lea dárbu bajidit gelbbolašvuođa ásaheaddjiid gaskkas – dát guoská erenoamážit sámi ásaheaddjiide. Deanu joatkkaskuvlla olis lea čađahuvvon fitnodatvuođđudanoahppu. Lassin fitnodatvuođđudanohppui lea stuorra dárbu earret eará ekonomiija, rehketdoalu, vuovdima ja márkanfievrrideami, fierpmádathuksema ja oppalaš suorgemáhtolašvuođa siskkobealde.</p>
<p>Sámediggi lea vuoruhan barggu ahte ásahuvvojit máhtolašvuhtii vuođđuduvvon fitnodagat. Earret eará lea</p>
<p>Sis-Finnmárkku ovddidansearvi ožžon 1,5 miljon ruvnno doarjjan ovddidankapitálan golmma jagi áigodagas, ja jahki 2006 lei maŋimuš jahki goas searvi oaččui dákkár doarjaga. Muđui lea Sámediggi addán doarjaga hutkkalaš guovddážiid ásaheapmái ja ealáhusgárddiide sámi guovlluin. Sámi ovddidanfoandda geográfalaš doaibmaguovlu viidduduvvui dalle go SOF njuolggadusat maŋimuččat rievdaduvvoje. Danne atná Sámediggi dárbun lasihit ruđaid mealgat eanet Sámi ovddidanfondii.</p>
<p>Duodji</p>
<p>Sámediggi lea ovttasráđiid duodjeorganisašuvnnaiguin 2005s ráhkadan váldošiehtadusa duodjeealáhussii.</p>
<p>Juohke jagi šiehtadallet duodjeorganisašuvnnat ja Sámediggi jahkásaš ealáhusšiehtadusa. Šiehtadus mearkkaša ahte duojáriin leat vejolašvuođat viidáset ovddidit ovttaskas doaimmaset. Šiehtadus sáhttá maid váikkuhit duodjeárbevieruid goziheami ja bargosajiid háhkama nuorra duodjeásaheaddjiide. Earret eará leat várrejuvvon ruđat doaibmadoarjagii, čálgoortnegiidda, investeremiidda, ovddidandoaibmabijuide ja mearkadávvirhuksemii. 2006s leat sullii 50 duojára deavdán eavttuid ja leat sáhttán ohcat doaibmadoarjaga ja vejolaš čálgoortnegiid. Šiehtadusbealit leat ovttaoaivilis ahte ásahit duodjeregisttara, muhto</p>
<p>Databearráigeahčču ferte dohkkehit duodjeregisttara ásaheami nu guhká go registtar vuođđuduvvo etnálašvuhtii. Hástalussan lea ásahit eaŋkalis vuogádaga maid lea álki gieđahallat. Sihke sii geat leat mielde vejolaš duodjeregisttaris ja sii geat áigot ásahit duodjeealáhusas lea vejolašvuohta ohcat doarjaga investeremiidda ja eará ovddidandoaibmabijuide.</p>
<p>Dál lea álggahuvvon duoji vuovdinorganisašuvnnaid ja Duojáriid dálu evalueren. Áigumuššan lea earret eará árvvoštallat dáid organisašuvnnaid ovddideami ja makkár mearkkašupmi dáin leat duojáriidda ja báikegottiide.</p>
<p>Duodjeealáhusa ekonomalaš dili birra lea ráhkaduvvon raporta. Go raporta ráhkaduvvo vuosttaš jagi, de dasa ii gávdno makkárge buohtastahttinvuođđu ovddit jagiid ektui. Analysavuođđu lea dahkkojuvvon 34 duojára vuođul. 88% dáin leat Guovdageainnus ja Kárášjogas, ja 71% leat nissonolbmot. Doaibmaboađus (buhtadus bargui ja ieškapitálii) čájeha ahte gaskamearri lea 37 138 ruvnno. Sámedikki mihttomearri ahte láhčit nannoseabbot ealáhuslaš duoji ovddideami ferte ain bisuhuvvot buoridan dihte doaibmabohtosa ja gánnáhahttivuođa duodjeealáhusas.</p>
<p>Duodjeealáhusas leat ollu stuorra hástalusat sihke mii guoská ođđa márkaniid gávdnamii, gálvomearka-huksemii ja gelbbolašvuođa bajideapmái ekonomiijas ja rehketdoalu fievrrideamis. Sámediggái lea</p>
<p>Čoahkkingirjji čállit: Liv Karin Klemetsen / Inga Margrethe Eira 98 siidu 216 siiddus mearrideaddji deaŧalaš ahte váikkuhangaskaoamit mat leat biddjojuvvon ealáhusšiehtadussii geavahuvvojit iešbuvttaduvvon duoji ovdánahttimii ja ahte ruđat mannet ávkin duojáriidda.</p>
<p>Boazudoalu ja duoji oahpahuskantuvrras Vuonnabađas lea ovddasvástádus čađahit duoji fidnooahppi-ortnega. Guoktejagi prošeakta lea álggahuvvon 2004s ovttas Romssa ja Finnmárkku fylkkagielddaiguin.</p>
<p>Prošeavtta mihttomearrin lea sihkkarastit rekrutterema duoji fágaoahpahussii. Áigodagas 2004 - 2006 leat leamaš 15 jeavddalaš šiehtadusa duojis, ja golmmas sis leat juo váldán fágareivve. 10 oahppis geain lea šiehtadus váilu fidnoteoriija, maid fertejit čađahit ovdal go sáhttet váldit fágareivve. Go váilu fidnoteoriija, de manná guhkkit áigi ovdal go kandidáhtta sáhttá váldit fágareivve. Vásihusat čájehit maiddái ahte sis geain lea fidnoteoriija ožžot stuorát ávkki oahppoáiggis go sii geain ii leat fidnoteoriija. Mihttomearrin lea ahte duodjefidnooahppiortnet galgá boahtit dábálaš fidnooahppiortnega vuollásažžan. Duodjeealáhusa ekonomalaš dilli lea dagahan dan ahte Sámediggi lea oaidnán erenoamáš dárbbu doaibmabijuide maiguin sihkkarastit rekrutterema. Heajos gánnáhahttivuohta duojis sáhttá leat okta sivva manne nu unnán váldet duoji joatkkaskuvladásis.</p>
<p>Deaŧalaš lea maid buoridit duojáriid rámmaeavttuid. Raporta dan birra ahte luvvet momssa duojáriin lea ráhkaduvvon. Raporta deattasta ahte momssa luvven lea beaktilis váikkuhangaskaoapmi mainna sáhtášii buoridit ealáhusa gánnáhahttivuođa. Čuolbmačilgehus lea ovddiduvvon máŋgga departementii ja momsaluvvenortnet ii leat liikká ollašuhttojuvvon.</p>
<p>Mátkkoštusealáhus</p>
<p>Turistaealáhusas leat jearahišgoahtán eanet dakkár vásihusbuktagiid mat leat vuođđuduvvon sámi kultuvrii, dáidágii ja sámi ovdanbuktinvugiide. Ollu oasálaččat leat vuođđudan doaimmaset dán lágan buktagiidda.</p>
<p>Dát ovdáneapmi lea mielddisbuktán dan ahte dán lágan doaimmat buktet bargosajiid ja seammás sihkkarastet ássama sámi guovlluin. Das go mátkkoštusealáhus lea rievdamin idjadanfálaldagain vásihusaid, doaimmaid ja diehtojuohkima buvttadeapmái, lea leamaš ávki sámi servodahkii. Ain leat stuorra vejolašvuođat viiddidit doaimmaid main sámi kultuvra lea mielde. Deaŧalaš lea ahte sámi eallinvuohki ja buktagat gaskkustuvvojit eakti ja jáhkehahtti vuogi mielde ja ahte dát áŋgiruššan dávista sámi beroštumiide, norpmaide ja dábiide.</p>
<p>Sámediggi lea 2006s ain vuoruhan gelbbolašvuođa bajideami ja fierpmádathuksema kultur- ja luonddu-vuođus turismmas. Dálveturismma infrastruktuvrra huksen lea nubbi eará vuoruhuvvon suorgi mátkkkoštusealáhusáŋgiruššamis, man oktavuođas guovddáš doaibmabidjun leat skohter-, čuoigan- ja tuvraláhtuid ja lávgadet ovttasbarggu láhčin válljejuvvon duottarstobuid gaskka. Lassin dáid doaibmabijuide lea Sámediggi vuoruhan viiddidit dáláš mátkkoštusealáhusdoaimmaid main sámi kultuvra ja historjá leat stuorra oasit doaibmakonseaptas.</p>
<p>Eanadoallu</p>
<p>Sámediggi lea fuolastuvvan go ollu oapmedoalut heaittihuvvojit, erenoamažit sámi guovlluin. Maŋŋá go sámi ovddidanfoandda doaibmaguovlu viiddiduvvui leat juolludusat eanadollui lassánan. Tendeansa ahte eanet huksejeaddjit álggahit searvedoalu joatkašuvvá. Vaikko tendeansa lea ahte eambbogat álggahit searvedoaluid, de árvvoštallá Sámediggi heivešii go oktodoallu dattege buoremusat sámi guovlluide. Muđui leat boanddat sámi guovlluin várrogasat huksenáššiid dáfus. Dát boahtá ovdan das go visttiid bajásdoallan maŋiduvvo ja go ollugat heaittihit doalu. Dása leat máŋga siva earret eará dat go muhtun doaluin lea heajos doaibmaboađus ja ahte go buot stuorát návethuksemat galget heivehuvvot luovosdoibmii ovdal jagi 2024. Muđui lea Sámediggi mearridan ahte ráhkaduvvo sierra eanandoallodieđáhus, ja áigumuššan lea ahte dat meannuduvvo 2007 dievasčoahkkimis.</p>
<p>Eanadoalu šiehtadusbealit bidje 1 miljon ruvnno lihttera liige mielkeeari Finnmárkui 2006s maŋŋá go ožžo oktiiortnejuvvon gáibádusa Sámedikkis ja fylkkamánni eanadoalloossodagas. Sámediggi háliidii vuoruhit stuorát mielkeeriid daid doaluide sámi guovlluin mat háliidedje viiddidit doaibmavistti ja main earit leat unnit go 100 tonna. Sámediggi evttohii maiddái rekruttereneriid bidjama nuoraide ja nissonolbmuide, geat háliidt váldit badjelasaset mielkebuvttadandoalu, muhto dasa ii mihttojuvvon.</p>
<p>Čoahkkingirjji čállit: Liv Karin Klemetsen / Inga Margrethe Eira 99 siidu 216 siiddus</p>
<p>Sámediggi lea máŋgga oktavuođas bivdán eanadoalloministtara váldit erenoamážit vuhtii eanadoalu sámi guovlluin WTO-šiehtadallamiid oktavuođas. Riikkaidgaskasaš ja nášuvnnalaš šiehtadusat geatnegahttet</p>
<p>Norgga stáhta fuolahit ahte šiehtadusain eai šatta negatiivvalaš váikkuhusat sámi guovlluid eanadollui.</p>
<p>Dien oktavuođas lea Sámediggi buktán jurdaga ahte ásahuvvošii eamiálbmotávádat earret eará sihkkarastit nannoseabbo báikkálaš luondduresurssaid ráđđenrievtti. Sámediggi lea muđui mearridan ráhkadahttit sierra eanadoallodieđáhusa, ja dan áigu gieđahallat dievasčoahkkimis 2007s.</p>
<p>Ealli mearraresurssat</p>
<p>Sámediggi lea deattastan ahte sámit leat guolástan mearas nu guhkes áiggi go gávdnojit historjjálaš gáldut. Dasa gullá gáddelagašbivdu, sesoŋgabivdu ja mearrabivdu. Sámiid vuoigatvuohta resurssaide mearas ja vuoigatvuohta geavahit daid lea mearrideaddji oassi sámi kultuvrra ávnnaslaš vuođus. Sámediggi áigu vuoruhit barggu ahte sihkkarastit sámiid vuoigatvuođaid guolástussii, mariidnaresurssaide ja mearraareálaid geavaheapmái.</p>
<p>Sámediggi lea duhtavaš go ráđđehus lea ráddjen strukturbivdoearreortnegiid. Sámediggi lea maiddái registreren ahte jagi 2006 áigge leat čađahuvvon ollu viiddis barggut ealli mariidnaresurssaid ektui, maidda sámiid beales leat searvan. Das leat mielde earret eará gonagasreappáid hálddašeami evalueren, bivdofatnasiid strukturváikkuhangaskaoamit ja rekrutteren guolástussii. Dáin šaddá leat stuorra mearkkašupmi boahtteáiggi birgenláhkái mearrasámi guovlluin. Dasto lea mearrideaddji deaŧalaš ahte riddo- ja guolástuspolitihkka váikkuha resurssaid rievttalaš juohkima. Danne áigu Sámediggi aktiivvalaččat searvat viidáset politihkalaš proseassas dáid áššiid čuovvoleami oktavuođas.</p>
<p>Sámediggi sávvá ođđa ja ollislaš riddopolitihka man oktavuođas Sámediggi lea mielde bidjamin eavttuid guolástuspolitihka ovddideapmái Norggas. Dát mearkkaša ahte livččii guovllulaš hálddašandássi masa</p>
<p>Sámediggi searvá ja mas lea mielde mearrideamen. Dát guoská maiddái ođđa šlájaid hálddašeapmái nugo gonagasreappá hálddašeapmái. Dasa lassin berre guollebiebmankonsešuvnnaid juohkima ja ođđasis juohkima bidjat guovllulaš dássái. Sámediggi oaidná ahte báikkálaš hálddašanmálliid geahččaleapmi guolástusain attášii vejolašvuođa sihkkarastit ássama ja ovdáneami sámi riddo- ja vuotnaguovlluin.</p>
<p>Sámedikki mielas lea buorre go distriktabivdoearreortnet váldojuvvui atnui dorskebivddus 2006, mii lea nannen guliid vuovdima ealáhusaid dáfus návccahis guovlluin. Distriktabivdoearreortnet guolástusain lea okta lávki rivttes guvlui mainna positiivvalaččat ovddidit ealáhusaid dáfus návccahis riddo- ja vuotna-guovlluid.</p>
<p>Sámediggi lea duhtavaš go Guolástus- ja riddodepartemeanta lea álggahan ortnega evaluerema. Distrikta-bivdoearretortnet ferte leat nu ahte guolástusat ja unnit vuostáiváldinrusttegat sáhttet ávkkástallat muddemiiguin, nu ahte fatnasiidda mat servet ortnegii sihkkarastojuvvo vuovdinvejolašvuohta. Guolleearri mii juogaduvvo distriktabivdoearreortnega bokte ferte stuoriduvvot, ja ortnet ferte jotkojuvvot 2007s.</p>
<p>Fertejit dahkkojuvvot geatnegahtti vuovdinšiehtadusat maiguin dáhkiduvvo dat ahte báikkálaš guolle-resurssat mat bivdojit, buktet dan aktivitehta maid unnit báikegottit sávvet.</p>
<p>Sámediggi lea fuolastuvvan go nu ollu guolit gárgidit guollebiebmanrusttegiin ja gáibida ahte álggahuvvojit viiddis doaibmabijut. Dát ealáhus ii galgga uhkidit luonddu guollenáliid ja dain ferte leat dakkár doaibmavuohki mii váldá vuhtii birrasa. Deaŧalaš lea ahte guollebiebmanealáhus doaimmahuvvo dainna lágiin ahte dat ii leat hehttehussan árbevirolaš guollebivdui.</p>
<p>Eiseválddit galget bidjat birasgáibádusa guollebiebmanealáhussii. Fertejit ásahuvvot dustehusdoaibmabijut movt bivdit guollebiebmanrusttegiin gárgidan guliid.</p>
<p>Lassánan fanastrafihkka ja petroleumadoaibma davviguovlluin buktá stuorát áitagiid ekovuogádaga ja guolástusaid ektui davvin. Danne lea mearrideaddji deaŧalaš ahte eastadeaddji doaibmabijut leat buorit ja ahte gearggusvuohta lea nu buorre go vejolaš jos lihkohisvuođat šaddet.</p>
<p>Čoahkkingirjji čállit: Liv Karin Klemetsen / Inga Margrethe Eira 100 siidu 216 siiddus</p>
<p>Boazodoallu</p>
<p>Dán jagi boazodoallošiehtadusas (2006/2007 boazodoallošiehtadus) šadde oasálaččat ovttaoaivilii ahte ásahuvvo stáhtalaš bargojoavku mii galgá árvvoštallat makkár váikkuhusat 1982 nuppástusas leat dalle go divatluvvema sadjái biddjojuvvui eanet doarjja boazodoallošiehtadusas. Dát joavku galgá buktit árvvoštallamiiddis buori áiggis ovdal go 2007/2008 boazodoallošiehtadallamat álget.</p>
<p>Sámedikkis lea beroštupmi ahte boazodoallu oažžu daid seamma eavttuid njeallje- ja guovttejuvllat mohtorsyhkkeliid ja skohtera oastima ja bajásdoallama oktavuođas go eanadolliin leat go ostet traktora ja eará bargoreaidduid, go gearddi mohtorsyhkkel ja skohter leat boazodoalus deaŧaleamos bargoreaiddut.</p>
<p>Boazodoalus leat viehka stuorra doaibmagolut investeremiid, bajásdoallama ja dárbbašlaš bargoreaidduid dárbbu geažil ealáhusas. Ekonomalaš lávdegoddi lea raporttas <em type="italic">Reindriften - skatter og avgifter </em>, meroštallan ahte jahkásaččat seasttášii boazodoallu oktiibuot 31,5 miljon ruvnno jos ealáhus ii dárbbašivččii máksit geardedivada go investere bargoreaidduid ja jos dat luvvejuvvošii bensindivadis. </p>
<p>Sámediggi oaivvilda ahte boazodollui lea stuorámus ávkin individuála divatluvvenortnet, iige dat oppalaš buhtadus boazodoallošiehtadusa bokte. Boazodoalu vearro- ja divatortnet berre dollojuvvot eret boazodoallaošiehtadusa rámmain nugo eará vuođđoealáhusaid šiehtadusarámmain ge lea geavahus.</p>
<p>Sámediggi lea dan vuođul mii bajábealde daddjo ávžžuhan Finánsadepartemeantta njulget skužilvuođaid vearro- ja divatortnegiin ja sihkkarastit ahte vuođđoealáhusat meannuduvvojit dássálága. Sámediggi áigu dán ain čuovvolit. Sámedikki eará árvalusat 2007/2008 boazodoallošiehtadallamiidda čatnasit hástalusaide dásseárvvu ektui boazodoalus, rekruttemii ja plánalaš doaibmabijuide mat gusket árvobuvttadeapmái boazodoalus, boazodoalu ovddidanfondii, goluidvuolidan ja njuolga doarjagii, roassofondii, areálasuodjaleapmái ja čálgoortnegiidda.</p>
<p>Lotnolasealáhusat</p>
<p>Sámediggi bijai gaskaboddosaš njuolggadusaid meahcceealáhusaid doaibmadoarjagii 2006s, mat galget gustot 2006s ja 2007s. Dán ortnega ulmiljovkui gullet dat doallit geat barget meahcceealáhusain.</p>
<p>Sámediggi lea váldán oktavuođa Ealáhusdepartemeanttain Soria-Moria julggaštusa signálaid ektui ahte galgá álggahuvvot árvobuvttadanprográmma lotnolasealáhusaide ja ahte smávit mátkkoštusealáhusat sámi guovlluin vuoruhuvvojit. Sámediggi lea háliidan ahte meahcceealáhusat, smávit mátkkoštusealáhusat ja duodji vuoruhuvvojit dákkár prográmmas. Dasto lea dárbu geahčadit makkár rámmaeavttut galget leat lotnolasealáhusaid váste. Hástalussan lea geahčadit dán prográmma árvobuvttadanprográmmaid ektui borramuša, boazodoalu ja mariidnašlájaid ja mariidnavuođus mátkkoštusealáhusaid siskkobealde.</p>
<p>Sáivačáhceprošeakta Guovdageainnus jotkojuvvui earret eará Sámedikki doarjaga veagas. Prošeavtta ulbmilin lea háhkat gánnáhahtti ealáhusa ja doalahit guliid kvalitehta jávrriin. Deaŧalaš lea maid ahte dain guliin mat mannat borramuššan lea buorre kvalitehta. Sáhttá leat váttis háhkat gánnáhahtti ealáhusa dušše sáivačáhcebivdduin. Birrajagi doaibmavejolašvuođat dás leat smávvát, muhto go barggašii lotnolagaid sáivačáhcebivdduin ja vásihusturismmain, de dat sáhtášii addit birrajagi barggu. Vásihusat dán prošeavttas livčče mávssolaččat boahtteáiggi ovddidanprográmma ásaheapmái meahcceealáhusaide.</p>
<p>Dearvvašvuohta ja sosiála</p>
<p>Sámedikki váldoulbmil dearvvašvuođa- ja sosiálapolitihkain lea oččodit ollislaš ja dásseárvosaš dearvvašvuođa- ja sosiálabálvalusa sámi álbmogii seamma dásis go álbmogii muđui ge. Dát lea seamma ulbmil go nášuvnnalaš eiseválddiin ge. Sámedikki dearvvašvuođa- ja sosiálapolitihka vuođđun lea ahte eamiálbmogin lea sámiin vuoigatvuođat maid Norgga lágat ja riikkaidgaskasaš konvenšuvnnat muddejit.</p>
<p>Vuoigatvuođat sihkkarastet earret eará vuoigatvuođa dárbbašlaš dearvvašvuođaveahkkái ja diehtojuohkimii sin iežaset gillii. ILO-konvenšuvnna nr 169 artihkal 25 sihkkarastá sámiide vuoigatvuođa beassat leat mielde hábmemin guoskevaš dearvvašvuođafálaldagaid. Konvenšuvdna nanne maiddái sámi geavaheaddjiid vuoigatvuođaid dohkálaš dearvvašvuođabálvalusaide. Norgga ođđaseamos divššohaslágaid</p>
<p>Čoahkkingirjji čállit: Liv Karin Klemetsen / Inga Margrethe Eira 101 siidu 216 siiddus vuođul lea divššohasain buoret váikkuhanvejolašvuohta ja vejolašvuohta buorebut gulahallat dearvvašvuođalágádusaiguin.</p>
<p>Sámediggi oaivvilda ahte go galgá ollašuhttit dásseárvosaš bálvalusa, de ferte vuođđun leat máŋgga-kultuvrralaš áddejupmi ja gelbbolašvuohta sámegielas ja sámi kultuvrras. Leat ain ollu dearvvašvuođa- ja sosiálafágalaš bargit buot dásiin geat dárbbašit dákkár gelbbolašvuođa. Sámi dearvvašvuođa- ja sosiálabálvalusa kvalitehtasihkkarastin sorjá buori muddui ovttaskas olbmuin buot dásiin. Sis ferte leat sierragelbbolašvuohta sámegielas ja sámi kultuvrras dahje sierra beroštupmi dasa. Sámediggi oaivvilda danne ahte ferte vuoruhit máŋggakultuvrralaš áddejumi ja sámegiel- ja sámi kulturgelbbolašvuođa sihkkarastima ja dat ferte vuođđuduvvot vuogátdatdássái. Lea hui deaŧalaš loktet ovddasvástádusa ovttaskas olbmos bajimuš dássái.</p>
<p>Sámediggi lea 2006:s dearvvašvuođa- ja sosiálabálvalusbarggus geahččalan ovddidit áddejumi das mo sáhtášii olahit dásseárvosaš bálvalusa sámi álbmogii. Mii leat maiddái geahččalan buoridit máhtu sámi bálvalusdárbbašeaddjiid vuoigatvuođaid ja dárbbuid birra. Mii leat maiddái bargan dainna ulbmiliin ahte ovddasvástádus sihkkarastimis fálaldaga sámi divššohasaide, galgá loktejuvvot bajit dássái.</p>
<p>NAV-ođastus</p>
<p>NAV-ođastus lea okta dain stuorámus čálgoođastusain mii čađahuvvo Norggas. Ođastus mearkkaša ahte</p>
<p>Aetat, oadjokantuvrrat ja oasit sosiálabálvalusas ovttastuvvojit čálgostáhtan. Sámediggái lea deaŧalaš ahte ođastus fuolaha sámi geavaheaddjiid vuoigatvuođaid giela, kultuvrra ja servodateallima dáfus. Danne mii leat dan váldán ovdan ovddasvástideaddji stáhtaráđiin ja čujuhan sámi geavaheaddjiid vuoigatvuođaide ja ohcalan proseassa ođastusas mii sihkkarasttášii sámi geavaheaddjiid. Sámediggi áigu dán čuovvolit viidáset barggus.</p>
<p>Nášuvnnalaš dearvvašvuođaplána</p>
<p>Ráđđehus dieđihii Soria Moria-julggaštusas ahte Stuorradiggi áigu meannudit nášuvnnalaš dearvvašvuođa-plána juohke njealját jagi. Nášuvnnalaš dearvvašvuođaplána lea boahttevaš dearvvašvuođabarggu vuođđodokumeanta buot dásiin. Plánaproseassat ja ođđa bušeahttamearrádusat galget čuovvut plána. Sámediggi lea máŋgga čoahkkimis ovddasvástideaddji departemeanttain čujuhan man deaŧálaš lea oččodit dakkár nášuvnnalaš dearvvašvuođaplána, mas dárbbut fuolahuvvojit ja mii lea mielde ovddideamen ja sihkkarastimin kvalitehta dain dearvvašvuođa- ja sosiálabálvalusain, mat fállojuvvojit sámi álbmogii.</p>
<p>Nášuvnnalaš dearvvašvuođaplána 2007 – 2010 biddjojuvvui ovdan oktanaga 2007 Stáhtabušeahtain. Sámi perspektiiva ii boađe ovdan, eai ge plánas leat čielga láidestusat das mo dearvvašvuođafálaldat sámi álbmogii galgá sihkkarastojuvvot. Plánas váilu stáhtusa ja hástalusaid árvvoštallan. Das váilot maiddái strategiijat ja vuoruheamit das mo dearvvašvuođabálvalusa galgá fuolahit sámi divššohasaid demokráhtalaš vuoigatvuođa dásseárvosaš fálaldahkii.</p>
<p>Norgga lágat ja riikkaidgaskasaš soahpamušat muddejit sámi bálvalusdárbbašeaddjiid vuoigatvuođaid.</p>
<p>ILO-soahpamuša nr 169 artihkkalis 25 čuovvu ahte eamiálbmogiidda dearvvašvuođabálvalusaid hábmen galgá leat eamiálbmogiid iežaset ovddasvástádus ja daid čađaheami galget sii beassat stivret. Danne ii sáhte</p>
<p>Sámediggi dohkkehit ahte sámi perspektiiva ii leat mielde guovddáš stivrendokumeanttain. Danne lea</p>
<p>Sámediggi čoahkkimis ovddasvástideaddji stáhtaráđiin bivdán ahte čađahuvvojit vuđolaš proseassat dan oktavuođas ahte sámi divššohasaid vuoigatvuođat ja dárbbut fuolahuvvojit Nášuvnnalaš dearvvašvuođaplána čuovvoleamis.</p>
<p>Spesialistadearvvašvuođabálvalus</p>
<p>Sámediggi lea máŋgga oktavuođas čujuhan ahte go galgá fuoahit sámi divššohasaid vuoigatvuođaid, de lea deaŧalaš ahte sámi ovddastus dearvvašvuođalágádusain sihkkarastojuvvo. Mii leat maid oaivvildan ahte</p>
<p>Sámediggi álbmotválljen orgánan galgá nammadit sámi áirasiid stivrraide. Dán vuođul lea Sámediggi evttohan stivralahtuid daidda regiovnnalaš dearvvašvuođalágádusaide mat fuolahit bálvalusfálaldaga eanaš sámi bálvalusdárbbašeaddjiide. Helse Nord RHF lea ožžon ovddastusa Sámedikki evttohusa vuođul.</p>
<p>Čoahkkingirjji čállit: Liv Karin Klemetsen / Inga Margrethe Eira 102 siidu 216 siiddus</p>
<p>Sámediggi lea maid evttohan lahtuid Helse Nord RHF vuollásaš dearvvašvuođalágadusaid stivrraide.</p>
<p>Golbma nammadeami leat dahkkojuvvon Sámedikki evttohusa vuođul. Sámi áirasat leat dearvvašvuođalágádusaid stivrraid gelbbolašvuođa deaŧalaš nannen. Muhto seammás šálloša Sámediggi go min evttohasat eai leat ožžon saji dearvvašvuođálágusaide Helse Midt-Norge RHF ja Helse Øst RHF.</p>
<p>Goappašiin dearvvašvuođalágádusain lea viehka stuorra sámi álbmot dain doaibmaguovlluin ja sii dárbbašit dan gelbbolašvuođa mii Sámedikki evttohasain lea. Sámediggi lea maid bivdán departemeantta čilget lagabui mo sii árvvoštallet dán ášši.</p>
<p>Sámediggi lea 2006 joatkán barggus Sámedikki ja regiovnnalaš dearvvašvuođalágádusaid, Sámedikki ja</p>
<p>Dearvvašvuođa- ja fuolahusdepartemeantta ja Sámedikki ja Bargo- ja searvadahttindepartemeantta gaskasaš ovttasbargoorgánain. Dán barggu guovddážis lea sámi divššohasaid vuoigatvuođaid ja dárbbuid fuolaheapmi stivren- ja plánadokumeanttain ja spesialistadearvvašvuođabálvalusa <span type="quote" xml:lang="dan">“sørge for ansvar”</span>-dokumeanttas.</p>
<p>Dieđiheapmi ja gearggusvuohta</p>
<p>Heahtedieđiheapmi ja dieđiheapmi sámi geavaheaddjiide ii doaimma dohkálaččat dál. Sámedikkis lea beroštupmi ahte mis lea nášuvnnalaš gearggusvuohta mii váldá maiddái dán vuhtii. Danne lea Sámediggi juolludan prošeaktaruđaid Finnmárkku 110-guovddážii álggahit sierra dulkabálvalusa geahččalanortnega.</p>
<p>Prošeakta lea buktán álbmosii máŋga hástalusa heahtedieđiheamis sámi álbmogii. Dát hástalusat leat eanet go dušše dulkabálvalus. Earret eará rievddada áddejupmi das ahte sámi geavaheaddjiin lea vuoigatvuohta beassat vuostáiváldit ja sáddet heahtedieđáhusaid sin iežaset gillii, ja regiovnnalaš ja báikkálaš eiseválddit fertejit movttiidahttojuvvot searvat prosessii.</p>
<p>Sámediggi lea ovdal ságaškuššan dán ášši birra guovddáš eiseválddiiguin, muhto oaidná ahte lea dárbu dan fas čalmmustahttit. Sámediggi lea danne čoahkkimis nášuvnnalaš eiseválddiiguin jearahan mo gearggusvuohta ja dieđiheapmi galgá áimmahuššat maiddái sámi servodagaid. Dát gusto buot dieđiheami ja gearggusvuođa vuogádagaid beliide.</p>
<p>Mánáidsuodjalus</p>
<p>Sámediggi lea máŋgii čujuhan dasa ahte mánáidsuodjalusas dárbbašuvvo dohkálaš sámegiel gelbbolašvuohta. Sámi mánáin leat vuoigatvuođat Norgga lágaid ja riikkaidgaskasaš konvenšuvnnaid vuođul. Dát guoská earret eará mánáidkonvenšuvnna 30. artihkkalii mii dál lea dahkkojuvvon oassin</p>
<p>Norga lágain ja mii manná Norgga lágaid ovddabeallái. Sámelága § 3-5 addá sámegiela hálddašanguovlllu mánáide vuoigatvuođa bálvaluvvot sámegillii dearvvašvuođa- ja sosiálaásahusain.</p>
<p>Fálaldat sámi mánáide ii leat dohkálaš. Sámi mánát deaivvadit dakkár mánáidsuodjalusain, mas lea uhccán gelbbolašvuohta sámi gielas ja kultuvrras. Sámi sadjásašruovttut váilot. Maiddái váilu gielddaid, regiovnnalaš ja stáhta máináidsuodjalusas giella- ja kulturgelbbolašvuohta. Danne oaivvilda Sámediggi ahte dán barggu ferte vuoruhit. Sámediggi lea čoahkkimis ovddasvástideaddji stáhtaráđiin čujuhan dasa ahte dásseárvosaš mánáidsuodjalusfálaldat sámi mánáide gáibida ahte guovddáš dásis biddjojuvvojit čielga rámmat dasa mo dán ulbmila galgá juksat. Sámediggi lea maiddái bivdán oažžut ruovttoluottadieđu das mo ovddasvástideaddji eiseválddit galget fuolahit sámi mánáid dárbbuid ja vuoigatvuođaid máináidsuodjalusas.</p>
<p>Buoret fálaldatovddideamis sámi mánáide lea fágalaš metodaovddideapi sámi servodatdiliid vuođul guovddážis. Sámediggi lea 2006 juolludan prošeaktaruđaid máŋga prošektii maid váldoulbmil lea kvalitehtasihkkarastit fálaldagaid sámi mánáide.</p>
<p>Dearvvašvuođa- ja sosiálaprošeavttat</p>
<p>Sámediggi hálddaša ruđaid čuovvolit ráđđehusa dearvvašvuođa- ja sosiálabálvalusaid doaibmaplána <span type="quote">“Máŋggabealátvuohta ja ovttadássášavuohta”</span> sámi álbmoga várás. Ruđat juolluduvvojit vuosttažettiin dearvvašvuođa- ja sosiálaprošeavttaide ohcama vuođul. Dat ruđat mat Sámediggái lea fievrriduvvon dán ulbmilii, leat bisson sullii seamma dásis 1999 rajes. Prošeaktaruđat leat deaŧalaš veahkkin dan barggus ahte addit dakkár veahkkefálaldaga sámi divššohasaide, mii lea buorebut heivehuvvon sámi gillii ja kultuvrii.</p>
<p>Čoahkkingirjji čállit: Liv Karin Klemetsen / Inga Margrethe Eira 103 siidu 216 siiddus</p>
<p>Máŋga gieldda leat prošeaktaruđaid olis bargan dakkár prošeavttaiguin, maid ulbmil lea addit sámi gárrenmirkogeavaheaddjiide dakkár veahkkefálaldaga, mii bidjá sámi giela ja kultuvrra vuođđun. Máŋga prošeavtta leat maid čađahuvvon main fokus lea biddjojuvvon dasa mo máináidsuodjalusbálvalusa metodat leat heivehuvvon sámi mánáide. Earret eará addá Sámediggi ruđaid dakkár prošektii, mii ovddida modeallaid mo bearrašiivuođđuduvvon sadjásašruovttuid sáhttá geavahit sámi guovlluin.</p>
<p>Sámediggi oaidná dárbbu juolludit eanet ruđaid dásseárvosaš dearvvašvuođa- ja sosiálabálvalusaid ovddideapmái sámi álbmoga várás. Máttasámi ássanguovlluin leat erenoamáš stuorra hástalusat. Máttasámi álbmot ássá hui bieđgguid máŋgga fylkkas ja gielddas. Viidáseappot lea Sámedikki ulbmil háhkat eanet fágaolbmuid, ja Sámediggi juohká dan oktavuođas stipeanddaid sidjiide geat lohket veajuiduhttinfágaid.</p>
<p>Jagis 2006 lea Sámediggi válljen joatkit áŋgiruššansuorgin gárrendili eastadeami ja daid divššohasaid veahkeheami, geat leat leamaš gárrendivššus.</p>
<p>Sámediggi áigu 2007s evalueret dearvvašvuođa- ja sosiála prošeaktaruđaid.</p>
<p>Ášši meannudeapmi loahpahuvvui 01.03.07 dii. 09.15.</p>
<p>Čoahkkingirjji čállit: Liv Karin Klemetsen / Inga Margrethe Eira 104 siidu 216 siiddus</p>
<p>Vuođđogiella: Dárogiella</p>
<p>Ášši 06/07 Davvi Norlándda ja Romssa guovlluid sámi museadoaimma oassečielggadus</p>
<p>Arkiivaáššenr.. 05/340806 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 16.01.07</p>
<p xml:lang="est">R 003/07</p>
<p>Bajásšaddan- ja oahppolávdegoddi 15.-16.02.07 003/07</p>
<p>Sámedikki dievasčoahkkin 27.02. - 2.03.07 06/07</p>
<p>Ášši meannudeapmi álggahuvvui njukčamánu 01.b.2007 dii. 09.15.</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p>Sámediggi</p>
<p>Davvi Norlándda ja Romssa guovlluid sámi museadoaimmai oassečilgehus 2 09.01.07</p>
<p>Kultur- ja girkodepartemeanta Vástádus - gulaskuddan - Davvi Norlándda ja</p>
<p>Romssa guovlluid sámi museadoaimmai oassečilgehus 3 20.12.06</p>
<p>ABM-ovddideapmi</p>
<p>Davvi Norlándda ja Romssa guovlluid sámi museadoaimmai oassečilgehus 4 02.01.07</p>
<p xml:lang="smj">Bådåddjo suohkan</p>
<p>Cealkámuš Davvi Norlándda ja Romssa guovlluid sámi museadoaimmai oassečilgehussii 5 04.01.07</p>
<p>Skjerstad kulturárbi,</p>
<p>Bihttánsámi fora, Skjerstad báikkálaš lávdegoddi (oktasaš cealkámuš)</p>
<p>Cealkámuš Davvi Norlándda ja Romssa guovlluid sámi museadoaimmai oassečilgehussii 6 04.01.07</p>
<p>Árran julevsámi guovddáš</p>
<p>Gulaskuddancealkámuš Davvi Norlándda ja</p>
<p>Romssa guovlluid sámi museadoaimmai oassečilgehussii 7 10.12.06</p>
<p>Viesterális ja biras sámisearvi</p>
<p>Cealkámuš museačilgehussii 8 22.12.06</p>
<p xml:lang="smj">Bállaga suohkan</p>
<p>Gulaskuddanvástádus - Davvi Norlándda ja</p>
<p>Romssa guovlluid sámi museadoaimmai oassečilgehus</p>
<p>Čoahkkingirjji čállit: Liv Karin Klemetsen / Inga Margrethe Eira 105 siidu 216 siiddus 9 22.12.06</p>
<p>Pippira siida</p>
<p>Gulaskuddanvástádus - Davvi Norlándda ja</p>
<p>Romssa guovlluid sámi museadoaimmai oassečilgehus 10 22.12.06</p>
<p>Evenášši suohkan</p>
<p>Davvi Norlándda ja Romssa guovlluid sámi museadoaimmai oassečilgehus - Gulaskuddan 11 14.12.06</p>
<p>Várdobáiki sámi guovddáš</p>
<p>Davvi Norlándda ja Romssa guovlluid sámi museadoaimmai oassečilgehus -</p>
<p>Gulaskuddancealkámuš 12 27.12.06</p>
<p>Iinna ja Biras Sámiid searvi - NSR (IBBS/NSR)</p>
<p>Davvi Norlándda ja Romssa guovlluid sámi museadoaimmai oassečilgehus -</p>
<p>Gulaskuddancealkámuš 13 13.12.06</p>
<p>Sørreisa suohkan</p>
<p>Gulaskuddancealkámuš Davvi Norlándda ja</p>
<p>Romssa guovlluid sámi museadoaimmai oassečilgehussii (2 mildosa) 14 12.12.06</p>
<p>Sámi viessu AS</p>
<p>Davvi Norlándda ja Romssa guovlluid sámi museadoaimmai oassečilgehus - Gulaskuddan - ref. 05/3408-16 (oktiibuot 2 mildosa) 15 10.12.06</p>
<p>Stuoravuona Sámesearvi</p>
<p>Sámi museadoaibma Davvi-Romssas 16 12.12.06</p>
<p>Stuoravuona Sámesearvi</p>
<p>Gulaskuddan Davvi-Romssa sámi museaplánii (lassicealkámuš) 17 20.12.06</p>
<p>Lásságammi vuođđudus</p>
<p>Gulaskuddancealkámuš Davvi Norlándda ja</p>
<p>Romssa guovlluid sámi museadoaimmai oassečilgehussii - Lásságammi vuođđudus 18 27.12.06</p>
<p>Gáivuona sámesearvi</p>
<p>Cealkámuš Davvi Norlándda ja Romssa guovlluid sámi museadoaimmai oassečilgehussii 19 15.12.06</p>
<p>Ája Sámi guovddáš</p>
<p>Davvi Norlándda ja Romssa guovlluid sámi museadoaimmai oassečilgehus - gulaskuddancealkámuš (oktiibuot 2 mildosa) 20 15.12.06</p>
<p>Davvi-Romssa Musea</p>
<p>Gulaskuddancealkámuš Davvi Norlándda ja Romssa guovlluid sámi museadoaimmai oassečilgehussii (oktiibuot 3 mildosa) 21 13.12.06</p>
<p>Romssa fylkkasuohkan</p>
<p>Davvi Norlándda ja Romssa guovlluid sámi museadoaimmai oassečilgehus - gulaskuddancealkámuš (Mildosat / cealkámušat leat čállojuvvon geográfalaččat, lulde davás, nugo gulaskuddancealkámušat ovdanbuktojuvvojit dás vuollelis)</p>
<p>II Evttohusat ja mearkkašumit</p>
<p>Sámediggeráđi mearrádusárvalus lávdegoddái</p>
<p xml:lang="eng">I.</p>
<p>Sámediggi mihtte ahte museat Norggas leat nannenproseassas ja dat mearkkaša ahte doaimmat ovddiduvvojit dáláš dásis nana ceavzilit ja fágalaččat, ja museaide leat lohpádallojuvvon mealgat eanet resurssat. Sámi kulturárbbi goziheapmi lea dattetge ceggendásis man oktavuođas sámi museadoibmii ferte bidjat veahkkeváriid sihke ođđasis ásahemiide, huksemii ja nannemii.</p>
<p xml:lang="eng">II.</p>
<p>Sámediggi váldá diehttevassii <span type="quote">“Davvi Norlándda ja Romssa guovlluid sámi museadoaimma oasse-čielggadusa”</span>. Sámediggi konstatere ahte čielggadus deattasta dan ahte sámi museat čielggadus-guovllus leat nuorat, dain leat unnán resurssat ja máŋgga láhkai leat álgodásis go lea sáhka fágálaččat dohkálaš museadoaimma doaimmaheamis. Romssas ii leat oktage sámi musea</p>
<p>Sámedikki hálddašeami vuollásažžan.</p>
<p>Čoahkkingirjji čállit: Liv Karin Klemetsen / Inga Margrethe Eira 106 siidu 216 siiddus</p>
<p>Čielggadusas čalmmustuvvojit sierralágan organiserenevttohusat. Sámediggi bidjá vuođđun ahte sámi museadoaimma sáhttá ovddidit dego dáláš kulturguovddážiid oassin. Sámediggi sáhttá jurddašit málle mii sáhttá ovddidit sihke sámi museadoaimma ja dáláš kulturguovddážiid.</p>
<p>Sámediggi lea go lea válljen heivehuvvon Guovddášmálle bidjan vuođđun ollislaš sámi perspektiivva. Sámedikki mielas lea deaŧalaš doarjut ahte sámi kulturguovddážat ovddiduvvojit guovddáš ásahussan sámi servodagas, man oktavuođas museadoaibma lea deaŧalaš ja ovttaiduvvon oassi. Ollu gulaskuddancealkámušat dorjot dán oainnu. Sámediggi vállje heivehuvvon</p>
<p>Guovddášmálle sámi museadoaimma ovddideapmái čielggadusguovllus vejolašvuođain ovddidit sierra sámi museasiidda. Dát mearkkaša čuovvovačča: a.</p>
<p>Ája sámi guovddážii biddjojuvvo sámi museaovddasvástádus Davvi-Romssas ja davvi Gaska-</p>
<p>Romssas, mii mearkkaša ahte ráhkadit ovddidan- ja nannenčovdosiid guovllu sámi museadoibmii.</p>
<p>Dát mearkkaša ahte ovddidit sámi musea Sámedikki hálddašeami vuollásažžan dán guovllus.</p>
<p>Sámediggi oaidná ahte dán guovllus dárbbašuvvo sierra sámi musea mii biddjojuvvo Sámedikki vuollásažžan ja ahte dat ásahuvvo Ája sámi guovddážii. Buot eará museaálgagat guovllus mat plánejuvvojit Sámedikki hálddašeami vuollásažžan gessojuvvojit mielde bargui. Vurdojuvvo ahte museat main lea sámi museadoaibma gessojuvvojit mielde bargui mii guoská guovllu boahttevaš museastruktuvrii. b.</p>
<p>Várdobáikki sámi guovddážii biddjojuvvo sámi museaovddasvástádus márkasámi guovllus</p>
<p>Davvi-Norlánddas, mátta Gaska-Romssas, ja dasto Lofuohtas ja Viestterális, mii mearkkaša ahte ráhkadit ovddidan- ja nannenčovdosiid guovllu sámi museadoibmii. Dát mearkkaša ahte ovddidit sámi musea Sámedikki hálddašeami vuollásažžan dán guovllus. Sámediggi oaidná ahte dán guovllus dárbbašuvvo sierra sámi musea mii biddjojuvvo Sámedikki vuollásažžan ja ahte dat ásahuvvo Várdobáiki sámi guovddážii. Buot eará museaálgagat guovllus mat plánejuvvojit</p>
<p>Sámedikki hálddašeami vuollásažžan gessojuvvojit mielde bargui. Vurdojuvvo ahte museat main lea sámi museadoaibma gessojuvvojit mielde bargui mii guoská guovllu boahttevaš musea-struktuvrii. c.</p>
<p>Árran julevsámi guovddážii biddjojuvvo sámi museaovddasvástádus julevsámi guovllus, mii mearkkaša maiddái museaovddasvástádusa bihtánsámi guovllus. Dát mearkkaša ahte ovddidit sámi musea Sámedikki hálddašeami vuollásažžan dán guovllus. Sámediggi oaidná ahte dán guovllus dárbbašuvvo sierra sámi musea mii biddjojuvvo Sámedikki vuollásažžan ja ahte dat ásahuvvo musea ovddideami bokte Árran julevsámi guovddážis. Buot eará museaálgagat guovllus mat plánejuvvojit Sámedikki hálddašeami vuollásažžan gessojuvvojit mielde bargui.</p>
<p>Vurdojuvvo ahte museat main lea sámi museadoaibma gessojuvvojit mielde bargui mii guoská guovllu boahttevaš museastruktuvrii. d.</p>
<p>Go vuođđu sierra sámi museasiidii lea ásahuvvon, de sáhttá Sámediggeráđđi daid dađistaga árvvoštallat ja dohkkehit. e.</p>
<p>Guovddášmálle válljen, mii mearkkaša ahte ovddiduvvojit guokte ođđa sámi musea, ii galgga čuohcat ekonomalaččat dálá sámi museaide. Ferte bidjat eanet ekonomalaš resurssaid jos</p>
<p>Guovddášmálle galgá sáhttit čađahuvvot. Guovddášmálle válljen mielddisbuktá dan ahte ferte muddet unnibun dan ulbmila mii lea ekonomalaš vuordámušaid ektui ahte galggašedje leat unnimusat 8-10 museafágalaš virggi juohke siiddas. Dát gáibida lagat ovttasbarggu daid fágalaš resurssaid ektui dan golbma guovddáža gaskka, ja eará museaásahusaid gaskka.</p>
<p xml:lang="eng">III.</p>
<p>Sámedikki mielas lea buorre go ásahuvvo fierpmádat nannosebbo ovttasbarggu dihte sámi museaid ja eará museaid gaskka čielggadusguovllus. Muđui čujuha Sámediggi Sámediggeráđi 2004 dieđáhussii sámi museaid birra mas oktasaš čovdosat sámi museaid gaskkas deattuhuvvojit deaŧalažžan. Dattetge berre čielggadusguovllus árvvoštallat maiddái oktasaščovdosiid sámi ja eará museaid gaskka. Sámediggi čujuha ovttasbargošiehtadussii Sámedikki ja Norlándda fylkkagieldda gaskka, mas čuožžu: ” Áššeoasálaččat áigot árvvoštallat oktasaš fágalaš fuolahus- ja bálvalus-čovdosiid gos maiddái sámi museat leat ovttaárvosaš bealit”. Ovttasbargošiehtadusat ja dán lágan oktasaščovdosat sáhttet nannet sámi museaid.</p>
<p>Čoahkkingirjji čállit: Liv Karin Klemetsen / Inga Margrethe Eira 107 siidu 216 siiddus</p>
<p xml:lang="est">IV.</p>
<p>Sámediggi čujuha čielggadusa konklušuvdnii dakko mii guoská sámi museaid ekonomalaš dillái.</p>
<p>Jos sámi museat eai nannejuvvo ekonomalaččat stáhtabušeahta bokte, de maŋiduvvo sámi museaovddideapmi, nugo buot viidáset nannen ja vejolašvuohta searvat fierpmádahkii. Danne lea stáhtas ovddasvástádus fuolahit ahte biddjojuvvojit doarvái resurssat museaođastusa čađaheapmái.</p>
<p>Dohkálaš sámi museadoaimma ovddideapmi lea álggahanmuttus, danne ferte bidjat veahkkeváriid sihke ođđa sámi museaid ásahemiide, ja dasto dálá doaimmaid ovddideapmái ja nannemii.</p>
<p>Bajášaddan- ja oahppolávdegotti árvalus</p>
<p>Mearkkašumit</p>
<p>Olles lávdegoddi, NSR:a sámediggejoavkku lahtut Synnøve Solbakken-Härkonen, Kjersti Myrnes Balto, Tone Finnesen, Berit Anna Gaup, Tor Dalseng ja Aili Keskitalo, Samer bosatt i sør sámediggejoavkku, Ristin Guttorm, Åarjel Læstoe sámediggejoavkku, Kirsten Appfjell-Eira ja Bargiidbellodaga sámediggejoavkku Åge B. Pedesen, Jørn Are Gaski, Inger Jørstad, Per-Ivar Henriksen ja Josef Ingmar Vedhugnes. oaidná ahte Sámediggeráđđi iežas árvalusa bokte vuhtiiváldá ahte sámi museadoaibma ovdánahttojuvvo čielggadusguovllus. Go Sámediggeráđđi evttoha hukset musea guovddášmálle mielde, de čájeha dat ahte</p>
<p>Sámediggeráđđi ii vuhtiiváldde dušše museafága, muhto maiddái vuhtiiváldá dárbbu hálddašit iežas historjjá ja iežas kulturmuittuid. Lávdegoddi lea duhtavaš go museahuksen guovddášmálle mielde váikkuha ahte maiddái sámi guovddážat čielggadusguovllus, Ája, Várdobáiki ja Árran, ovdánahttojuvvojit ja nannejuvvojit. Dál lea dohkálaš sámi museadoaimma ovdánahttin álggahandásis, ja danne ferte juolludit eambbo ruđa sihke ođđa sámi museaid ásaheapmái, ja dálaš museaid ovdáneapmái ja nannemii. Sámi museaid dieđáhusas miessemánus 2005 mearridii Sámediggi sámi museaid definišuvnna mii earret eará gáibida ahte museafágalaš barggus galgá leat unnimusat okta jahkedoaibma.</p>
<p>Gállogiedde Davvi-Nordlánddas ii govčča dán gáibádusa, muhto gohčoduvvo goitge sámi musean</p>
<p>Sámedikki definišuvnna mielde. Sivvan dasa lea ahte musea váldui Sámedikki hálddašeapmái ovdal go museadieđáhus, mas Sámedikki gáibádus lea, mearriduvvui. Sámediggi áigu geahččalit nannet Gállogietti ekonomalaččat, nu ahte dat gokčá dan gáibádusa mii lea jus galgá leat dohkálaš sámi musea.</p>
<p>Lávdegoddi diehtá ahte Gállogietti stivra, Evenášši suohkan ja Várdobáiki leat hábmeme ođđa doaibmamálle mii mielddisbuktá ahte Gállogieddi šaddá oassin Várdobáikki museas. Lávdegotti mielas lea buorre go leat bargame rievdadit doaibmanmálle ja áigu bargat dan ala ahte museadoaibma ovdánahttojuvvo, vai dat gokčá Sámedikki museagáibádusa. Go sierra museasiidda vuođđu lea sajis, de galgá Sámediggeráđđi árvvoštallat ja dohkkehit dan.</p>
<p>Muđui eai leat lávdegottis eará mearkkašumit eaige evttohusat áššái ja ávžžuha Sámedikki mearridit čuovvovačča: Muđui doarju Sámediggi Sámediggeráđi árvalusa</p>
<p>III Jienasteapmi 43 áirasis ledje 35 čoahkis. Jienasteapmi čađahuvvui čuovvovaš vuoru mielde:  Bajásšaddan- ja oahppolávdegotti evttohus mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>Čoahkkingirjji čállit: Liv Karin Klemetsen / Inga Margrethe Eira 108 siidu 216 siiddus</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Per Ivar Henriksen, áššeovddideaddji 2</p>
<p xml:lang="sma">Kjersti Myrnes Balto 3</p>
<p xml:lang="sma">Vibeke Larsen 4</p>
<p xml:lang="nno">Tone Finnesen 5</p>
<p xml:lang="nno">Tor Mikalsen 6</p>
<p>Johan Mikkel Sara</p>
<p xml:lang="deu">Anders Urheim</p>
<p>Johan Mikkel Sara 7</p>
<p>Johan Mikkel Sara</p>
<p xml:lang="deu">Anders Urheim</p>
<p>Johan Mikkel Sara 8</p>
<p xml:lang="smn">Aili Keskitalo 9</p>
<p>Per Ivar Henriksen, áššeovddideaddji</p>
<p>VI Sámedikki mearrádus</p>
<p xml:lang="eng">I.</p>
<p>Sámediggi mihtte ahte museat Norggas leat nannenproseassas ja dat mearkkaša ahte doaimmat ovddiduvvojit dáláš dásis nana ceavzilit ja fágalaččat, ja museaide leat lohpádallojuvvon mealgat eanet resurssat. Sámi kulturárbbi goziheapmi lea dattetge ceggendásis man oktavuođas sámi museadoibmii ferte bidjat veahkkeváriid sihke ođđasis ásahemiide, huksemii ja nannemii.</p>
<p xml:lang="eng">II.</p>
<p>Sámediggi váldá diehttevassii <span type="quote">“Davvi Norlándda ja Romssa guovlluid sámi museadoaimma oasse-čielggadusa”</span>. Sámediggi konstatere ahte čielggadus deattasta dan ahte sámi museat čielggadus-guovllus leat nuorat, dain leat unnán resurssat ja máŋgga láhkai leat álgodásis go lea sáhka fágálaččat dohkálaš museadoaimma doaimmaheamis. Romssas ii leat oktage sámi musea</p>
<p>Sámedikki hálddašeami vuollásažžan.</p>
<p>Čielggadusas čalmmustuvvojit sierralágan organiserenevttohusat. Sámediggi bidjá vuođđun ahte sámi museadoaimma sáhttá ovddidit dego dáláš kulturguovddážiid oassin. Sámediggi sáhttá jurddašit málle mii sáhttá ovddidit sihke sámi museadoaimma ja dáláš kulturguovddážiid.</p>
<p>Sámediggi lea go lea válljen heivehuvvon Guovddášmálle bidjan vuođđun ollislaš sámi perspektiivva. Sámedikki mielas lea deaŧalaš doarjut ahte sámi kulturguovddážat ovddiduvvojit guovddáš ásahussan sámi servodagas, man oktavuođas museadoaibma lea deaŧalaš ja ovttaiduvvon oassi. Ollu gulaskuddancealkámušat dorjot dán oainnu. Sámediggi vállje heivehuvvon</p>
<p>Guovddášmálle sámi museadoaimma ovddideapmái čielggadusguovllus vejolašvuođain ovddidit sierra sámi museasiidda. Dát mearkkaša čuovvovačča: a.</p>
<p>Ája sámi guovddážii biddjojuvvo sámi museaovddasvástádus Davvi-Romssas ja davvi Gaska-</p>
<p>Romssas, mii mearkkaša ahte ráhkadit ovddidan- ja nannenčovdosiid guovllu sámi museadoibmii.</p>
<p>Dát mearkkaša ahte ovddidit sámi musea Sámedikki hálddašeami vuollásažžan dán guovllus.</p>
<p>Sámediggi oaidná ahte dán guovllus dárbbašuvvo sierra sámi musea mii biddjojuvvo Sámedikki vuollásažžan ja ahte dat ásahuvvo Ája sámi guovddážii. Buot eará museaálgagat guovllus mat plánejuvvojit Sámedikki hálddašeami vuollásažžan gessojuvvojit mielde bargui. Vurdojuvvo ahte museat main lea sámi museadoaibma gessojuvvojit mielde bargui mii guoská guovllu boahttevaš museastruktuvrii. b.</p>
<p>Várdobáikki sámi guovddážii biddjojuvvo sámi museaovddasvástádus márkasámi guovllus</p>
<p>Davvi-Norlánddas, mátta Gaska-Romssas, ja dasto Lofuohtas ja Viestterális, mii mearkkaša ahte ráhkadit ovddidan- ja nannenčovdosiid guovllu sámi museadoibmii. Dát mearkkaša ahte ovddidit sámi musea Sámedikki hálddašeami vuollásažžan dán guovllus. Sámediggi oaidná ahte</p>
<p>Čoahkkingirjji čállit: Liv Karin Klemetsen / Inga Margrethe Eira 109 siidu 216 siiddus dán guovllus dárbbašuvvo sierra sámi musea mii biddjojuvvo Sámedikki vuollásažžan ja ahte dat ásahuvvo Várdobáiki sámi guovddážii. Buot eará museaálgagat guovllus mat plánejuvvojit</p>
<p>Sámedikki hálddašeami vuollásažžan gessojuvvojit mielde bargui. Vurdojuvvo ahte museat main lea sámi museadoaibma gessojuvvojit mielde bargui mii guoská guovllu boahttevaš musea-struktuvrii. c.</p>
<p>Árran julevsáme guovdátjii biddjojuvvo sámi museaovddasvástádus julevsámi guovllus, mii mearkkaša maiddái museaovddasvástádusa bihtánsámi guovllus. Dát mearkkaša ahte ovddidit sámi musea Sámedikki hálddašeami vuollásažžan dán guovllus. Sámediggi oaidná ahte dán guovllus dárbbašuvvo sierra sámi musea mii biddjojuvvo Sámedikki vuollásažžan ja ahte dat ásahuvvo musea ovddideami bokte Árran julevsáme guovdátjis. Buot eará museaálgagat guovllus mat plánejuvvojit Sámedikki hálddašeami vuollásažžan gessojuvvojit mielde bargui.</p>
<p>Vurdojuvvo ahte museat main lea sámi museadoaibma gessojuvvojit mielde bargui mii guoská guovllu boahttevaš museastruktuvrii. d.</p>
<p>Go vuođđu sierra sámi museasiidii lea ásahuvvon, de sáhttá Sámediggeráđđi daid dađistaga árvvoštallat ja dohkkehit. e.</p>
<p>Guovddášmálle válljen, mii mearkkaša ahte ovddiduvvojit guokte ođđa sámi musea, ii galgga čuohcat ekonomalaččat dálá sámi museaide. Ferte bidjat eanet ekonomalaš resurssaid jos</p>
<p>Guovddášmálle galgá sáhttit čađahuvvot. Guovddášmálle válljen mielddisbuktá dan ahte ferte muddet unnibun dan ulbmila mii lea ekonomalaš vuordámušaid ektui ahte galggašedje leat unnimusat 8-10 museafágalaš virggi juohke siiddas. Dát gáibida lagat ovttasbarggu daid fágalaš resurssaid ektui dan golbma guovddáža gaskka, ja eará museaásahusaid gaskka.</p>
<p xml:lang="eng">III.</p>
<p>Sámedikki mielas lea buorre go ásahuvvo fierpmádat nannosebbo ovttasbarggu dihte sámi museaid ja eará museaid gaskka čielggadusguovllus. Muđui čujuha Sámediggi Sámediggeráđi 2004 dieđáhussii sámi museaid birra mas oktasaš čovdosat sámi museaid gaskkas deattuhuvvojit deaŧalažžan. Dattetge berre čielggadusguovllus árvvoštallat maiddái oktasaščovdosiid sámi ja eará museaid gaskka. Sámediggi čujuha ovttasbargošiehtadussii Sámedikki ja Norlándda fylkkagieldda gaskka, mas čuožžu: ” Áššeoasálaččat áigot árvvoštallat oktasaš fágalaš fuolahus- ja bálvalus-čovdosiid gos maiddái sámi museat leat ovttaárvosaš bealit”. Ovttasbargošiehtadusat ja dán lágan oktasaščovdosat sáhttet nannet sámi museaid.</p>
<p xml:lang="est">IV.</p>
<p>Sámediggi čujuha čielggadusa konklušuvdnii dakko mii guoská sámi museaid ekonomalaš dillái.</p>
<p>Jos sámi museat eai nannejuvvo ekonomalaččat stáhtabušeahta bokte, de maŋiduvvo sámi museaovddideapmi, nugo buot viidáset nannen ja vejolašvuohta searvat fierpmádahkii. Danne lea stáhtas ovddasvástádus fuolahit ahte biddjojuvvojit doarvái resurssat museaođastusa čađaheapmái.</p>
<p>Dohkálaš sámi museadoaimma ovddideapmi lea álggahanmuttus, danne ferte bidjat veahkkeváriid sihke ođđa sámi museaid ásahemiide, ja dasto dálá doaimmaid ovddideapmái ja nannemii.</p>
<p>Ášši meannudeapmi loahpahuvvui 01.03.07 dii. 10.00.</p>
<p>Čoahkkingirjji čállit: Liv Karin Klemetsen / Inga Margrethe Eira 110 siidu 216 siiddus</p>
<p>Vuođđogiella: Dárogiella</p>
<p>Ášši 07/07 Njuolggadusat suodjalanplánabargui luonddusuodjalanlága mielde sámi guovlluin</p>
<p>Arkiivaáššenr.. 04/557506 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 16.01.07</p>
<p xml:lang="est">R 012/07</p>
<p>Ealáhus- ja kulturlávdegoddi 15.-16.02.07 002/07</p>
<p>Sámedikki dievasčoahkkin 27.02. - 2.03.07 07/07</p>
<p>Ášši meannudeapmi álggahuvvui njukčamánu 01. b. 2007 dii. 10.00</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p>Sámediggeráđđi</p>
<p xml:lang="est">R 012/07 2 1999</p>
<p>Birasgáhttendepartemeanta</p>
<p>Johtočálus T-3/99: Áššemeannudeapmi luonddugáhttenlága mielde (§18) 3 28.02.03</p>
<p>Sámediggi</p>
<p>Ášši 12/03: Álbmotmehciid ja suodjemehciid ásaheapmi ja viiddideapmi 4 28.06.04</p>
<p>Birasgáhttendepartemeanta</p>
<p>Sámiid beroštumiid suodjalanproseassaid njuolggadusbargu - čuovvolančuoggát čoahkkimis cuoŋumánu 27. b. 2004. 5 18.01.05</p>
<p>Sámediggi</p>
<p>Ášši 003/05: njuolggadusat suodjalanplánabargui sámi guovlluin 6 07.02.05</p>
<p>Sámediggi</p>
<p>Suodjalanplánabargu sámi guovlluin 7 23.02.05</p>
<p>Sámediggi</p>
<p>Ášši 13/05: Njuolggadusat suodjalanplánabargui sámi guovlluin 8 15.03.05</p>
<p>Sámediggi</p>
<p>Čoahkkima bivdin</p>
<p>Birasgáhttendepartemeanttain stáhtaráđi bokte 9 15.03.05</p>
<p>Sámediggi</p>
<p>Birasgáhttendepartemeanta</p>
<p>Čoahkkima bivdin</p>
<p>Birasgáhttendepartemeanttain stáhtaráđi bokte 10 29.06.05</p>
<p>Sámediggi</p>
<p>Birasgáhttendepartemeanta</p>
<p>Konsultašuvnnat ja suodjalanplánat rikkis lastavuvddiid várás Finnmárkkus</p>
<p>Čoahkkingirjji čállit: Liv Karin Klemetsen / Inga Margrethe Eira 111 siidu 216 siiddus 11 26.08.05</p>
<p>Sámediggi</p>
<p>Birasgáhttendepartemeanta</p>
<p>Suodjalanplánabarggu rutiinnat sámi guovlluin - konsultašuvnna čoahkkingirji 26-8-05 12 26.09.05</p>
<p>Sámediggi</p>
<p>Birasgáhttendepartemeanta</p>
<p>Suodjalanplánabargu 13 29.11.05</p>
<p>Sámediggi</p>
<p>Birasgáhttendepartemeanta</p>
<p>Sámi guovlluid suodjalanplánabarggu njuolggadusat birra 14 24.02.06</p>
<p>Sámediggi</p>
<p>Birasgáhttendepartemeanta</p>
<p>Šihttejuvvon čoahkkima birra stáhtaráđiin</p>
<p>Bjørnøy:in Oslos guovvamánu 24. b. 2006 15 03.04.06</p>
<p>Birasgáhttendepartemeanta</p>
<p>Sámediggi</p>
<p>Evttohus beaiváduvvon cuoŋumánu 3. b. 2006 njuolggadusaide suodjalanplánabargui luonddusuodjalanlága mielde sámi guovlluin 16 24.06.06</p>
<p>Sámediggi</p>
<p>Birasgáhttendepartemeanta</p>
<p>SV: Konsultašuvnnaid bargovuogit - evttohus beaiváduvvon cuoŋumánu 3. b. 2006 Sámediggái 17 10.08.06</p>
<p>Sámediggi</p>
<p>Birasgáhttendepartemeanta</p>
<p>Čoahkkin sámi guovlluid álbmotmehciid birra j.e. 18 05.09.06</p>
<p>Sámediggi</p>
<p>Birasgáhttendepartemeanta</p>
<p>Referáhtta čoahkkimis gaskal birasgáhttenministtara Helen Bjørnøy ja Sámedikki várrepresideantta Johan Mikkel</p>
<p>Sara suodjalanbarggu birra luonddusuodjalanlága mielde j.e. 19 27.09.06</p>
<p>Sámediggi</p>
<p>Birasgáhttendepartemeanta</p>
<p>Čoahkkingirji konsultašunčoahkkimis gaskal</p>
<p>Sámedikki ja birasgáhttendepartemeantta čakčamánu 27. b. 2006 20 02.10.06</p>
<p>Birasgáhttendepartemeanta</p>
<p xml:lang="fao">Fylkamánnit</p>
<p>Viidásit bargu suodjalanplánaiguin luonddusuodjalanlága mielde sámi guovlluin 21 08.11.06</p>
<p>Birasgáhttendepartemeanta</p>
<p>Sámediggi</p>
<p>Evttohus konsultašunbargovugiide suodjalanbargguide luonddusuodjalanlága mielde sámi guovlluin 22 15.01.07</p>
<p>Birasgáhttenministar Helen</p>
<p>Bjørnøy ja sámediggepresideanta Aili</p>
<p xml:lang="fkv">Keskitalo</p>
<p>Evttohus - Šiehtadus gaskal Sámedikki ja</p>
<p>Birasgáhttendepartemeantta suodjalanplánabarggu njuolggadusaid birra luonddusuodjalanlága mielde sámi guovlluin 23 17.01.07</p>
<p>Sámediggi</p>
<p>Birasgáhttendepartemeanta</p>
<p>Čoahkkingirji konsultašuvnnain gaskal</p>
<p>Sámedikki ja Birasgáhttendepartemeantta ođđajagimánu 17. b. 2007</p>
<p>II Evttohusat ja mearkkašumit</p>
<p>Sámediggeráđi mearrádusárvalus lávdegoddái</p>
<p xml:lang="eng">I.</p>
<p>Sámediggi dohkkeha dahkkojuvvon šiehtadusa mii lea beaiváduvvon 31.01.07 birasgáhttenministtara Helen Bjørnøy ja Sámedikki presideantta Aili Keskitalo gaskka njuolggadusaid hárrái suodjalanplánabargui luonddusuodjalanlága mielde sámi guovlluin.</p>
<p xml:lang="eng">II.</p>
<p>Šiehtadus njuolggadusaid hárrái suodjalanplánabargui mearkkaša ahte Sámediggi einnostahtti, ollislaš ja fágalaččat dohkálaš vugiin galgá konsulteret golbma sierra hálddašandási, ja seammás galgá leat oktavuohta ja gulahallan sámi beroštumiiguin ja báikegottiiguin. Dát mearkkaša dan ahte Sámedikki bargohivvodat lassána mealgat, ja lea eanet go maid kapasitehta lea otne. Sámediggi ferte oažžut resurssaid bargat suodjalanguovlluid gáhttemiin, nana ceavzilis geavahemiin ja hálddašemiin sámi guovlluin ollislaš vugiin. Sámediggi gáibida ahte stáhtabušeahtas juolluduvvojit ruđat vai dát doaimmat čovdojuvvojit dohkálaš vugiin.</p>
<p>Čoahkkingirjji čállit: Liv Karin Klemetsen / Inga Margrethe Eira 112 siidu 216 siiddus</p>
<p>Ealáhus- ja kulturlávdegoddi árvalus</p>
<p>Dan sivas go lea boasttu namma Sámediggeráđi evttohusa dárogielveršuvnnas, de rievdada Lávdegoddi ášši nama dán láhkái: Njuolggadusat suodjalanplánabargui luonddusuodjalanlága mielde sámi guovlluin.</p>
<p>Evttohusat</p>
<p>Lávdegotti eanetlogus, Norgga sámiid riikasearvvi lahtuin Lene Hansen, Ánne Márjá G. Eira, Jarle Jonassen, Tor Mikalsen, Miriam Paulsen, Bargiiidbellodaga sámediggejoavkku Marianne Balto, Henrik Eriksen, Marie Therese Nordsletta Aslaksen, Knut Store, Bjarne Store-Jakobsen, Per Edvind Varsi, Guovdageainnu johttisámelisttu Per Andersen Bæhr, Guovddášbellodaga Olaf Eliassen,eai leat mearkkašumit eai ge evttohusat áššái ja rávve Sámedikki mearridit čuovvovaččat:</p>
<p>Evttohus 1</p>
<p>Sámediggi doarju Sámediggeráđi mearrádusárvalusa.</p>
<p>Sámi sosialdemokráhtalaš bellodaga lahttu Anders Urheim, evttohii čuovvovaččat:</p>
<p>Evttohus 2</p>
<p>Ášši maŋiduvvo ja meannuduvvo politihkalaččat Sámedikki dievasčoahkkimis go Sámi vuoigatvuođalávdegoddi II lea ovddidan čilgehusas, doaivumis 2007:s.</p>
<p>Evttohus 3</p>
<p>Okta šiehtadusa ulbmiliin lea ahte sámit eamiálbmogin váldet badjelasaset maiddái ollislaš ovddasvástádusa suodjalanplánabargguin.</p>
<p>Šiehtadus maid sámediggepresideanta ja birasgáhttenministtar čáliiga vuollái ođđajagimánu 17. b. 2007 ii sáhte dahkkojuvvot gustojeaddjin ovdalgo Sámi vuoigatvuođalávdegoddi II lea ovddidan loahpalaš evttohusa, ja sáhttá vejolaččat doaibmagoahtit maŋŋágo dat lea meannuduvvon politihkalaččat Sámedikki dieavasčoahkkimis.</p>
<p>III Jienasteapmi 43 áirasis ledje 31 čoahkis. Jienasteapmi čađahuvvui čuovvovaš vuoru mielde:  Anders Urheim evttohus 2 hilgojuvvui 28 jienain. 3 jienastedje beali. 43 áirasis ledje 37 čoahkis. Jienasteapmi čađahuvvui čuovvovaš vuoru mielde:  Anders Urheim evttohus 3 hilgojuvvui 35 jienain. 2 jienastedje beali.  Ealáhus- ja kulturlávdegotti evttohus mearriduvvui 33 jienain 4 jiena vuostá.</p>
<p>IV Beavdegirjelasáhusat</p>
<p>Sámi sosialdemokráhtalaš bellodaga lahttu Anders Urheim beavdegirjelasáhus:</p>
<p>Sámi Sosialdemokráhtalaš bellodat Anders Urheim bokte ii sáhte doarjut ášši eanetlogumearrádusa</p>
<p>Sámedikki dievasčoahkkimis. Sivvan dasa lea go šiehtadus maid sámediggepresideanta ja birasgáhttenministar leaba šiehtadan ođđajagimánu 31. b. 2007 ovdal Sámedikki dievasčoahkkima meannudeami njukčamánu 1.b. 2007 ii vástit Sámedikki ovttajienalaš mearrádussii mii mearriduvvui</p>
<p>Čoahkkingirjji čállit: Liv Karin Klemetsen / Inga Margrethe Eira 113 siidu 216 siiddus dievasčoahkkináššis 13/05 -<span type="quote">"Njuolggadusat suodjalanplánabargui sámi guovlluin"</span> Johkamohkis guovvamánu 23. b. 2005.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Tor Mikalsen, áššeovddideaddji 2</p>
<p xml:lang="nob">Olaf Eliassen</p>
<p xml:lang="deu">Anders Urheim</p>
<p xml:lang="nno">Toril Bakken</p>
<p xml:lang="nob">Olaf Eliassen 3</p>
<p xml:lang="nno">Per Edvin Varsi</p>
<p xml:lang="nob">Olaf Eliassen</p>
<p>Johan Mikkel Sara</p>
<p xml:lang="nno">Per Edvin Varsi 4</p>
<p xml:lang="deu">Anders Urheim</p>
<p>Johan Mikkel Sara</p>
<p xml:lang="deu">Anders Urheim 5</p>
<p xml:lang="nno">Gunn-Britt Retter 6</p>
<p xml:lang="smj">Isak Mathis O. Hætta</p>
<p>Johan Mikkel Sara 7</p>
<p xml:lang="nob">Egil Olli 8</p>
<p xml:lang="deu">Anders Urheim 9</p>
<p>Toril Bakken 10 Per Andersen Bæhr 11 Klemet Erland Hætta 12 Johan Mikkel Sara 13 Tor Mikalsen, áššeovddideaddji</p>
<p>Anders Urheim, čoahkkinortnegii</p>
<p>VI Sámedikki mearrádus</p>
<p xml:lang="eng">I.</p>
<p>Sámediggi dohkkeha dahkkojuvvon šiehtadusa mii lea beaiváduvvon 31.01.07 birasgáhttenministtara Helen Bjørnøy ja Sámedikki presideantta Aili Keskitalo gaskka njuolggadusaid hárrái suodjalanplánabargui luonddusuodjalanlága mielde sámi guovlluin.</p>
<p xml:lang="eng">II.</p>
<p>Šiehtadus njuolggadusaid hárrái suodjalanplánabargui mearkkaša ahte Sámediggi einnostahtti, ollislaš ja fágalaččat dohkálaš vugiin galgá konsulteret golbma sierra hálddašandási, ja seammás galgá leat oktavuohta ja gulahallan sámi beroštumiiguin ja báikegottiiguin. Dát mearkkaša dan ahte Sámedikki bargohivvodat lassána mealgat, ja lea eanet go maid kapasitehta lea otne. Sámediggi ferte oažžut resurssaid bargat suodjalanguovlluid gáhttemiin, nana ceavzilis geavahemiin ja hálddašemiin sámi guovlluin ollislaš vugiin. Sámediggi gáibida ahte stáhtabušeahtas juolluduvvojit ruđat vai dát doaimmat čovdojuvvojit dohkálaš vugiin.</p>
<p>Ášši meannudeapmi loahpahuvvui 01.03.07 dii. 11.45.</p>
<p>Čoahkkingirjji čállit: Liv Karin Klemetsen / Inga Margrethe Eira 114 siidu 216 siiddus</p>
<p>Vuođđogiella: Dárogiella</p>
<p>Ášši 08/07 Dieđáhus meahcceealáhusaid ovddideami birra - ságastallan</p>
<p>Arkiivaáššenr.. 04/271306 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 16.01.07</p>
<p xml:lang="est">R 005/07</p>
<p>Sámedikki dievasčoahkkin 27.02. - 02.03.07 08/07</p>
<p>Ášši meannudeapmi álggahuvvui 01.03.07 dii. 13.30</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1 16.01.07</p>
<p>Sámediggeráđđi</p>
<p xml:lang="est">R 005/07 2</p>
<p>Sámi bivdo- ja meahcástansearvi</p>
<p>Strátegiijat meahcce-ealáhusaid ovdánahttimii 3 02.03.06</p>
<p>Dievasčoahkkin</p>
<p>Ášši 09/06 Meahcceealáhusa doaibmadoarjaga gaskaboddosaš njuolggadusat 4 22.-24.04.02 Sámediggeráđđi</p>
<p>Lotnolasealáhusaid dieđáhus</p>
<p>Dievasčoahkkinášši 09/06 vuođul, Meahcceealáhusa doaibmadoarjaga gaskaboddosaš njuolggadusat, ovddiduvvo dieđáhus meahccealáhusaid ovddideami birra ságastallanáššin. Dieđáhus meannuduvvo loahpalaččat miessemánu dievasčoahkkimis. 1. Álggahus 1.1 Dieđáhusa duogáš</p>
<p>Sámediggi lea ealáhuspolitihkas vuoruhan daid ealáhusaid, mat doaimmahuvvojit lotnolasat. Ávkkástallan meahcceresurssaiguin lea leamaš oassi dán politihkas seammás go meahcceheavaheapmi lea leamaš hui dehálaš fáddán Finnmárkkulága ja Finnmárkkuopmodaga ovdabargguin. Sámedikki juolludan váikkuhangaskaoamit meahcceealáhusaide leat vuosttažettiin leamaš doaibmadoarjja. Muhtun ovddidanprošeavttat leat čađahuvvon, earret eará guokte sáivačáhceguolástanprošeavtta ja bivdofatnasiid ruhtadeapmi sáivačáhceguolásteami várás 1990- jagiin. NIBR árvvoštalai lotnolasealáhusortnega 2001.</p>
<p>Doaibmadoarjjaortnet loahpahuvvui 2005 dannego váikkuhangaskaoapmegeavaheapmi ii ollašuhttán</p>
<p>Čoahkkingirjji čállit: Liv Karin Klemetsen / Inga Margrethe Eira 115 siidu 216 siiddus ruhtageavaheami ulbmila. Cuoŋománu 22. - 24. b. 2002-mannosaš Lotnolasealáhusaid dieđáhusas daddjojuvvo ná:</p>
<p><em type="italic">Buvttaovddáneami, gelbbolašvuođaloktema, vuovdin ja márkanfievrrideami fierpmádathuksema ja ođasamahttin doaimmaid vuoruheapmi lea buoret vuohki hábmet eanet boahteáiggeheivehuvvon ealáhusovdáneami go čielga doaibmadoarjjaortnega bokte. Váikkuhangaskaoamit jotkojuvvojit investeremiidda, álggahanstipendii, meahcceealáhusaid ávkkastallan doarjagiidda ja gelbbolašvuođaloktemii. </em></p>
<p>Dieđáhusa meannudeamis mearridii dievasčoahkkin čuovvovačča áššis 33/02: <em type="italic">"Sámediggi váldá diehtun Dieđáhusa lotnolasealáhusaid birra ja doarju dieđahusa rievdadusevttohusaid mat bohtet ovdan dieđáhusas. Sámediggi bivdá ahte ráhkaduvvojit ođđa njuolggadusat dieđáhusa vuođul ja dat ovddiduvvojit dievasčaohkkimii.” </em></p>
<p>Dievasčoahkkin dohkkehii Meahcceealáhusa doaibmadoarjjaortnega gaskaboddasaš njuolggadusaid áššis 09/06. Mearrádusas daddjojuvvo ee.:</p>
<p><em type="italic">Sámediggi ferte árvvoštallat dárbbašuvvo go bissovaš doaibmadoarjjaortnet meahcceeláhusaide. Dasto ráhkaduvvojit strategiijat ceavzilis meahcceealáhusaid ovdánahttimii ja rámmaeavttut meahcceealáhussii. </em>1.2 Čielggadanbarggu čađaheapmi </p>
<p>Fitnodagat mat gávppašit meahccebuktagiiguin leat bivdojuvvon čájehit visogova doaimmasteaset. Lea dollojuvvon čoahkkin Goahtegearregiin ja Sámi bivdo- ja meahcástanservviin 09.01.07. Evttohusat eai leat váldojuvvon mielde plánii. 1.3 Ráddjejumit</p>
<p>Meahcceealáhusat lea viiddis doaba. Ráddjen dihtii strategiijaoasi ferte čielggadit ja ráddjet doahpaga.</p>
<p>Meahcceealáhusaide gullet sáivačáhceguolásteapmi ja meahccemurjjiiguin, urtosiiguin ja guobbariiguin ávkkástallan ja villa šattuid ja guollejávrriid dikšun. Dál gávdnojit jo doaimmat mat viidásetnáláštuhttet dakkár meahccebuktagiid nu mo čáhppesmurjjiid, čáhppesmuorjeviinna, muorjemeasttu ja dildda. Okta deháleamos osiin meahcceealáhusas lea sáivačáhceguolásteapmi mas lea guliid bivdin ja viidásetnáláštupmi mielde. Sáivačáhceguliid šaddadeapmi ja biebman sáhttet leat áigeguovdilat guhkesáiggi perspektiivvas.</p>
<p>Turisma mii lea vuođđuduvvon meahcásteapmái, lea mielde dán dieđáhusas dannego meahccegeavaheapmi lea dákkár turismma vuođđu.</p>
<p>Meahcis leat ollu iešguđetlágan geavaheaddjit ja geavaheaddjiberoštusat:</p>
<p>Boazodoallit Eanadoallit</p>
<p>Muorračuohppan iežas atnui ja vuodimassii</p>
<p xml:lang="est">Ávnnasteapmi</p>
<p xml:lang="est">Lustaoaggut</p>
<p>Ealgabivdit</p>
<p>Rievssatbivdit ja eará smávvafuođđobivdit</p>
<p>Giđđalodden</p>
<p>Luossabivdit Sáivačáhcebivdit</p>
<p>Murjejeaddjit</p>
<p>Monnejeaddjit ja urtosiid, guobbariid ja eará meahccešattuid čoaggit</p>
<p>Mátkeealáhusdoaimmat mat geavahit meahcceresurssaid</p>
<p>Áhpásmahttin</p>
<p>Eará doaimmat nu go mineráladoaimmat ja eará huksenberoštusat</p>
<p>Čoahkkingirjji čállit: Liv Karin Klemetsen / Inga Margrethe Eira 116 siidu 216 siiddus</p>
<p>Dán oktavuođas eai leat vuovdedoallu, boazodoallu, eanadoallu dahje dábálaš gilvvagárdedoallu mielde meahccedoahpagis. Muorračuohppan gullá árbevirolaš vuovdedollui. Goahtegearret lea evttohan ahte muorračuohppan gálgá leat oassi meahcceealáhusaid áŋgiruššamis ja galgá váldot fárrui dán dieđáhussii.</p>
<p>Muhtun duojárat dárbbašit ávdnasiid maid fidne meahcis – erenoamážit báhkiid ja eará muorraávdnasiid.</p>
<p>Ávnnasteapmi gullá meahcástandoahpagii.</p>
<p>Riddoguolásteapmi ja eará mearradoaimmat eai gula meahcástandoahpagii, muhto dan dahket dakkár doaimmat fiervvás go debbuiguin ja stáráiguin ávkkástallan ja monnen ja uvjačoaggin.</p>
<p>Strategiijaplánas ferte leat 5 jagi áigeperspektiiva. Dán dieđáhusa strategiijat leat mielde ollislaš ealáhusplánas sámi guovlluid várás. Doaibmabidjooassi váldojuvvo mielde jahkásaš bušeahtaide.</p>
<p>Dán dieđáhusa ulmil ii leat čielggadit meahcásteami vuoigatvuođaid.</p>
<p>Sámi bivdo- ja meahcánstansearvvis lea iežas áddejupmi das mii meahcci lea:</p>
<p><em type="italic">Meahcásteapmi leamaš ovdal ja lea ain dál oassin min beaivválaš birgejumis. Olbmot leat áiggiid čađa ávkkástallan meahci riggodagain. Dáloolbmot leat murjen, bivdán guliid, bordán jeahkáliid, bivdán smávvaelliid, lodden, láddjen, gárdun rievssahiid, muoraid čuollan ja bivdán ealgga. Meahcis maid atne dálosápmelaččat heargečorragiid. Dat lea min árbevierru ja meahcci leamaš ja lea ain min ruoktu ja vuođđun min identitehtii. Dát árbevierru lea ain ollislaččat eallime omd. Guovdageainnus. Diehtit ahte guovdageaidnoláččain lea okta dain vuolimus gaskamearálaš sisboađuin Norggas. Dattege eat sáhte lohkat ahte olbmot dáppe leat geafit. Lea justa meahcásteapmi mii ain addá midjjiide birgejumi. Meahcásteapmi dagaha maiddái ahte olbmot loktet áiggi dáppe. </em></p>
<p><em type="italic">Vuođđun birgejupmái lea ahte olbmos lea máhttu ja oadjebasvuohta meahccái ja meahcástallamii ja ahte olbmos maiddái lea máhttu dasa mo meahci riggodagain sáhttá ávkkástallat ja ahte son dovdá meahci. Dákkár máhtu lea árbeviroláš máhttu. Birgejumis lea sáhka golmma bealis: 1. Ekonoamálaš – nammalassii dan ahte olmmoš birge ekonoamálaččat beaivvláš eallimis 2. Máhtolašvuohta – olmmoš máhttá ja hálddaša dárbbaslaš bargguid, vieruid, doaimmaid, doavdagiid ja dálkki vai birge 3. Sosiálalaš - olmmoš birgehallá earáiguin ja juogáda earáiguin nugo árbevierru leamaš omd. verddevuođas </em></p>
<p><em type="italic">Meahcásteapmi leai ja lea oassin olbmo ekonoamálaš birgejumis. Dat buvttii sihke lasi beaivválaš láibái ja lassi ruđa dállodollui. Meahcásteapmi buktá lasi beaivválaš láibái olbmuide Guovdageainnus ja danin sii birgejit vaikko ruđalaš dienas ii leat nu badjin. Meahccásteapmi mearkkaša ollu birgejupmái maiddái olbmuide geain lea ruđalaš váldodienas, muhto dattege eai leat čadnon vuođđoealáhussii. Nu sáhttá de dadjat ahte meahcásteapmi lea ain lunddolaš eallinvuohki Guovdageain olbmuid gaskkas. </em>1.4 Dilálašvuođat main lea mearkkašupmi meahcceealáhusaide </p>
<p>Eanadoallo- ja biebmodepartemeanta lea ráhkadan doaibmaplána sáivačáhceguolásteami várás 2006.</p>
<p>Doaibmaplána ulbmil lea eanedit áŋgiruššama sáivačáhceguolástemiin Norggas. Das leat vuoruhuvvon doaibmabijut dakkár fidnoguolásteami ja guolástanturismma várás, mas leat mielde maiddái buvttaovddideapmi, vuovdaleapmi, vuovdin, distribušuvdna, dutkan, luhtehasgieđahallan ja guollegeahpedeapmi. Departemeanta lea maid evttohan ovttasbargovugiid sáivačáhceguolásteampmái. Plánas leat mearriduvvon golbma árvoláhki sáivačáhceguolásteapmái; sáivačáhceguliid fidnoguolásteapmi, sáivačáhceguollebiebman ja guolástanturisma. Buot árvoláhkiin leat njeallje lađđasa; resursavuođđu/vuođđoávnnas, buvttaovddideapmi, vuovdaleapmi ja distribušuvdna ja vuovdin.</p>
<p>Čoahkkingirjji čállit: Liv Karin Klemetsen / Inga Margrethe Eira 117 siidu 216 siiddus</p>
<p>Ráđđehusa Soria Moria-julggaštusas daddjojuvvo:  Regjeringen vil sette i verk et verdiskapingsprogram for næringskombinasjoner i samiske strøk  Satse på samisk reiselivsutvikling som skal sikre og styrke næringslivet i samiske områder. (Ráđđehus áigu čađahit árvobuvttadanprográmma lotnolasealáhusaid várás sámi guovlluin Áŋgiruššat sámi mátkeealáhusovddidemiin mii galgá sihkkarastit ja nannet ealáhuseallima sámi guovlluin.)</p>
<p>Goappašat áŋgiruššamat ožžot mearkkašumi meahcceealáhusaid ovddideapmái sámi guovlluin jus dat čađahuvvojit. Lotnolasealáhusdoahpagis leat meahcceealáhusat guovddážis Sámedikki oainnu mielde.</p>
<p>Dálá plánaid lassin leat ovddeš čađahuvvon prošeavttain mearkkašupmi boahttevaš áŋiruššamii meahcceealáhusaiguin. Dat meahcceealáhusprošeakta maid earret eará Sámediggi ruhtadii, loahpahuvvui 1996. Finnmarksforskninga (1996) loahppacealkka lei ahte:  Ferte oččodit buoret organiserema bivdolađđasiid ja vuostáiváldinlađđasiid gaskkas ja oččodit guolásteaddjiid iežaset buorebut organiseret.  Fitnodagat fertejit bidjat eambbo návccaid buvttaovddideapmái ja márkanháltásaš doaibmabijuide.  Lea dehálaš bargat viidáseappot resursaávkkástallanbuoridemiin (dikšunbargguin) oppalaččat.  Fitnodagat fertejit buoridit siskkáldas diliideaset dakko bokte ahte buoridit oppalaš guolástan- ja ekonomiijagelbbolašvuođaset.  Ain lea dárbu oahpahit guolásteaddjiid.  Bivdosiid ja ođđa teknologiija ferte ovddidit dađistaga. 2. Meahcceealáhusaid viidodat 2.1 Gávppašeapmi meahccebuktagiiguin ja bivdin- ja oaggunkoarttaid vuovdin</p>
<p>Meahcceealáhusas lea ráddjejuvvon doaibma. Go vel riikkadásis ge ii leat gallásis meahcceealáhus birrajagidoaibman. Dattetge ii leat statistihkka mii čájeha gallis barget meahcceealáhusain sámi guovlluin.</p>
<p>Váttis lea oažžut visogova das dannego ii leat ovttage almmolaš orgánas ovddasvástádus čohkket dákkár dieđuid. Vuolábealde leat čohkkejuvvon sahte dieđut sámi guovlluin. Dát čájehit muhtun muddui man ollu doaimmat leat iešguđet meahcceealáhusain.</p>
<p>Guovdageainnu suohkan čađahii sáivačáhceguolástusprošeavtta áigodagas 2002 - 2006. Prošeakta ruhtaduvvui Gieldadeapartemeantta, Sámedikki ja Guovdageainnu suohkana ruđaiguin. Loahpparaporta geigejuvvo ođđajágimánus 2007.</p>
<p>Tabealla 1. Earit ja bohtosat 7 válljejuvvon jávrri bivdimis Guovdageainnus:</p>
<p><em type="bold">Jahki </em></p>
<p xml:lang="est"><em type="bold">Earri kg </em></p>
<p><em type="bold">Bivdojuvvon kg </em>2002 43 000 29 241 2003 31 533 29 906 2004 20 042 22 838 </p>
<p>Vuvdojuvvon oaggunkoarttaid ja bivdinkoarttaid lohku čájeha muhtun muddui dákkár doaimma sturrodaga. Dattetge dát ii čájet guolásteami dahje bivddu resursaváldinhivvodaga dahje bistima.</p>
<p>Čoahkkingirjji čállit: Liv Karin Klemetsen / Inga Margrethe Eira 118 siidu 216 siiddus</p>
<p>Tabealla 2. Vuvdojuvvon sáivačáhceoaggunkoarttaid (earret luosa) ja bivdinkoarttaid lohku Romssas ja</p>
<p>Finnmárkkus (Statsskog)</p>
<p><em type="bold">Jahki </em></p>
<p><em type="bold">Finnmárku </em></p>
<p xml:lang="fkv"><em type="bold">Romsa </em></p>
<p>Oaggunkoarttat earret finmárkolaččaid</p>
<p>Smávvafuođđobivdu</p>
<p>Oaggunkoarttat Smávvafuođđobivdu</p>
<p>Oktiibuot Olgoriikalaččat Oktiibuot Finnmárkku olggobealde 2002 3379 2775 4919 1789 5163 3649 2003 3929 3095 5782 2592 5184 3008 2004 4158 3308 6340 3066 4841 2709 2005 4293 3223 7138 3596 5389 3168</p>
<p>Tabealla čájeha ahte smávvafuođđobivdiid lohku Finnmárkkus lea lassánan sakka. Vuvdojuvvon bivdinkoarttaid lohku olbmuide Finnmárkku olggobealde lea duppalastojuvvon 2002 rájes.</p>
<p>Oaggunkoarttaid vuovdin čájeha maiddái lassáneami, muhto ii fal seamma ollu go smávvafuođđobivdinkoarttaid lohku lea lassánan. Tabealla čájeha maiddái ahte olgoriikalaččat dat ostet eanemus oaggunkoarttaid (75-80 %) dan ektui maid olbmot Finnmárkku olggobealde ostet. Finnmárkku ássit eai dárbbaš oastit koartta beassat oaggut sáivačázis nu ahte tabealla ii čájet ollislaš gova sáivačáhceguollebivddus.</p>
<p>Bivdojuvvon luossahivvodat rievdá ollu jagis jahkái. Govus čájeha galle kilo luosa lea goddojuvvon Finnmárkku jogain ja Deanus 1973 rájes 2006 rádjai. 0200004000060000800001000001200001400001600001800002000001973197419751976197719781979198019811982198319841985198619871988198919901991199219931994199519961997199819992000200120022003200420052006</p>
<p xml:lang="vep"><em type="bold">Vekt (kg) </em></p>
<p xml:lang="nob">Finnmark (elver utenom Tana) Tana</p>
<p>Bivdojuvvon luossahivvodat njiejai mearkkašahtti láhkai 2001 rájes 2006 rádjai Deanučázádagas.</p>
<p>Luossahivvodat lea vuolit dásis go fuonimus jagiin 1996 ja 1997. Sáhttet leat sierranas sivat dasa nu go lunddolaš rievdamat luosa laskamis ja das man ollu luossa gorgŋe čázádahkii, garra bivdu sihke ieš čázádagas ja vuonas, dávddat, luhtehasat jna.</p>
<p>Tabealla 3. Galle kilo luossa lea bivdojuvvon Deanučázádagas (Finnmárkku Fylkkamánni) 0200004000060000800001000001200001400001600001800002000001973197419751976197719781979198019811982198319841985198619871988198919901991199219931994199519961997199819992000200120022003200420052006</p>
<p xml:lang="vep"><em type="bold">Vekt (kg) </em></p>
<p xml:lang="nob">Finnmark (elver utenom Tana) Tana</p>
<p>Čoahkkingirjji čállit: Liv Karin Klemetsen / Inga Margrethe Eira 119 siidu 216 siiddus</p>
<p><em type="bold">Jahki </em></p>
<p><em type="bold">Oktiibuot kg </em></p>
<p><em type="bold">Norgga bealde kg </em></p>
<p><em type="bold">Suoma bealde kg </em>2001 125 910 2002 99 547 2003 153 741 81 423 72 318 2004 69 997 33 184 36 813 2005 76 468 32 015 44 453 2006 46 039 </p>
<p>Mii guoská luossabivddu gálvojohtui, de dahká oaggunkoartavuovdin Deanučázádaga Norgga bealde gaskal 6 ja 7 miljon ruvnnu. Álttájogas dagaha luossabivdu sullii 9 miljon ruvdnosaš árvobuvttadeami – submái gullet earret eará oaggunkoarttat, idjadeapmi, fievrrideapmi ja suhkandienas. Go geahččá luossabivddu ollislaččat Finnmárkkus, de bivdojuvvui 2001:s 247 066 kg luossa mearas ja 181 538 kg jogain. Jagis 2006 bivdojuvvui 126 000 kg luossa Finnmárkku jogain. 2.2 Almmolaš doaibmadoarjja meahcceealáhusaide</p>
<p>Sámedikkis leat leamaš doaibmadoarjjaortnegat lotnolasdoalliid várás ja gaskaboddasaš ortnet meahcceealáhusaid várás jagiin 2006 ja 2007. Dáid statistihkaid dieđut sáhttet muhtun muddui čájehit meahcceealáhusaid viidodaga. 2002-2005 áigodagas gustojedje seamma njuolggadusat, muhto dainna spiehkastagain ahte proseantamearri vuoliduvvui 50 proseanttas 25 prosentii guovtti maŋimus jagis.</p>
<p>Tabealla 4. Meahcceealáhusaid doaibmadoarjjaohccit (Gáldu: Sámediggi) <em type="bold">Jahki </em></p>
<p><em type="bold">Ortnet ja proseantamearri </em></p>
<p><em type="bold">Daid lohku geain lea stuorámus gálvojohtu </em></p>
<p><em type="bold">Daid ohcciid lohku geain lea maiddái meahcceealáhus </em></p>
<p><em type="bold">Gálvojohtosubmi oktiibuot </em></p>
<p><em type="bold">Doarjja </em>2002 </p>
<p>Lotnolasealáhusat 50 % 15 39 792 000 396 000 2003</p>
<p>Lotnolasealáhusat 50 % 12 49 653 600 326 800 2004</p>
<p>Lotnolasealáhusat 25 % 7 28 403 000 101 500 2005</p>
<p>Lotnolasealáhusat 25 % 2 18 583 804 39 600</p>
<p>Tabealla čájeha dan gálvojohtosupmi, maid doaibmadoarjjaohccit oktiibuot leat almmuhan ealáhusskoviin.</p>
<p>Doarjagiid juohku iešguđet ealáhusaide lea vuođđuduvvon dasa ahte dan ealáhussii, mas lea stuorámus gálvojohtu, fievrriduvvo maiddái dát doarjja. Jagis 2005 leat dušše guokte ohcci almmuhan meahcceealáhusa stuorámus gálvojohtogáldun. Oktiibuot 18 ohcci almmuhedje gálvojođu meahcceealáhusas. 2005 rádjai lea váldooassi doarjjavuostáiváldiin leamaš boazodoallit.</p>
<p>Meahcceealáhusaid ođđa gaskaboddasaš njuolggadusat bohte fápmui 2006. Dalle čavgejuvvojedje gáibádusat ahte meahcceealáhusdoallit galge duođaštuvvot ja logahallojuvvot.</p>
<p>Tabealla 5. Meahcceealáhusaid doaibmadoarjjaohccit 2006 (Gáldu: Sámediggi)</p>
<p><em type="bold">Jahki Ortnet ja proseantamearri Daid lohku geain lea stuorámus gálvojohtu </em></p>
<p><em type="bold">Daid ohcciid lohku geain lea maiddái meahcceealáhus </em></p>
<p><em type="bold">Gálvojohtosubmi oktiibuot </em></p>
<p><em type="bold">Doarjja </em>2006 </p>
<p>Gaskaboddasaš njuolggadusat 50 % 4 4 232 800 116 400</p>
<p>Čoahkkingirjji čállit: Liv Karin Klemetsen / Inga Margrethe Eira 120 siidu 216 siiddus 2.3 Meahcástanfitnodagat</p>
<p>Sámi guovlluin leat uhcán meahccefitnodagat main lea birrajagi doaibma. Sis geat váldet vuostái meahccebuktagiid, lea dát lassin eará doibmii. Aage Pedersen čilge dan dán láhkai:</p>
<p><em type="italic">Aage Pedersen As:ii lea meahccegálvvuid oastin seamma ollu bálvalus doalliide go dat lea dienas fitnodahkii. (Dm. ahte nettoboađus maŋŋá bálká- ja geasehangoluid lea uhcci). </em></p>
<p>Dan guđa jearahuvvon doaimmas mat geavahit meahci doaimmasteaset, leat njeallje fitnodaga addán dieđuid meahcceealáhusdoaimma birra. AVEC (Arntzen vin og cigar) Porsáŋggus váldá vuostái čáhppesmurjjiid mas bealli vuvdojuvvo viidáseappot ja reasta geavahuvvo viidnaráhkadeapmái. 35-50 olbmo vuvdet čáhppesmurjjiid 350 000 ru - 400 000 ru ovddas. Dušše okta olmmoš lea virggis fitnodagas.</p>
<p>Dan lassin son bálkáha olbmuid dárbbu mielde go váldá vuostái murjjiid ja go bidjá viinna nu ahte oktiibuot leat 2 jahkebarggu fitnodagas. Earret muorjegávppi ráhkada fitnodat viinna ja fievrrida sisa viinna, olivenoljju ja risottoriissa. Fitnodaga gálvojohtu oktiibuot lea 3,1 miljon ruvnnu.</p>
<p>Midnattssol produkter Ivgovuonbađas váldá vuostái čáhppesmurjjiid sullii 120 000 ru ovddas jahkái.</p>
<p>Gaskal 10 ja 15 olbmo čogget murjjiid. Eaiggát árvvoštallá ahte fitnodagas lea okta jahkebargu ja vejolaččat guokte.</p>
<p>Tabealla 6. Čájeha jođihuvvon meahccebuktagiid árvvu (Aage Pedersen A/S) <em type="bold">2004 2005 2006 </em></p>
<p>Submi</p>
<p>Olbmot Submi</p>
<p>Olbmot Submi</p>
<p>Olbmot</p>
<p xml:lang="eng">Rievssahat 90.000 25 204.000 38 38.000 20</p>
<p>Luopmánat 176.200 100 89.400 31 45.300 21</p>
<p>Gálvojođu submi 266.200 293.400 83.300</p>
<p>Aage Pedersen Deanus barggaha ovtta olbmo ovtta mánu vuostáiváldit ja jođihit dáid meahccebuktagiid.</p>
<p>Tabealla 7. Čájeha jođihuvvon meahccebuktagiid árvvu (Nordlysmat) <em type="bold">2005 2006 </em></p>
<p>Submi ru</p>
<p>Submi ru</p>
<p>Meahcceealáhus 417.000 570.000</p>
<p type="listitem">Bakken AS/Nordlysmat doaimmaha meahcceealáhusa, ja viidáset náláštuhttá meahccebuktagiid. Fitnodat geavaha vuosttažettiin dáid resurssaid:</p>
<p type="listitem">Murjjiid: čáhppesmurjjiid, luopmániid, joŋaid, sarrihiid.</p>
<p type="listitem">Urtasiid: hádjarásiid, reatkkáid, olbmoborranrásiid, rásselávkkiid, lágešlasttaid, skierrelasttaid, gárveniid jna.</p>
<p>Guliid: rávddu.</p>
<p>Buktagat náláštuhttojuvvojit dildan, gløggan, chutneyan, geassáduvvan guollin, oljun, urttasettegin jna.</p>
<p>Eanaš oassi murjiin, urtasiin ja guliin čogget/bivdet ieža.</p>
<p>Toril Bakken eaiggáduššá ja doaimmaha Bakken AS/Nordlysmat. Son doaimmaha ođđaáigásaš lotnolasealáhusa, mas meahcceealáhus doaimmahuvvo lotnolasat oaivademiin árktalaš guovlluid ealáhusovddideamis, mátkeealáhusas, biebmobuvttadeamis ja birasbeavttálmahttimis. Fitnodagas leat 1,5 jahkebarggu mas buot leat nissonbargosajit.</p>
<p>Čoahkkingirjji čállit: Liv Karin Klemetsen / Inga Margrethe Eira 121 siidu 216 siiddus 2.4 Beroštusorganisašuvnnat ja ealáhusorganisašuvnnat</p>
<p>Guovtti organisašuvnnas leat meahcásteaddjit dahje lotnolasealáhusdoaimmaheaddjit ulbmiljoavkun.</p>
<p>Goahtegearret oažžu jahkásaččat 250 000 ruvdnosaš doaibmadoarjaga Sámedikki bušeahta bokte.</p>
<p>Tabealla 8. Čájeha daid beroštusorganisašuvnnaid ja ealáhusorganisašuvnnaid lahttologuid, main leat meahcásteaddjit dahje lotnolasealáhusdoaimmaheaddjit ulbmiljoavkun. <em type="bold">Jahki </em></p>
<p><em type="bold">Goahtegearret </em></p>
<p><em type="bold">Sámi bivdo- ja meahcástansearvi </em>2004 105 2005 39 0 2006 ? 139 </p>
<p>Sámi bivdo- ja meahcástansearvi - Samisk fangst og utmarksforening lea aiddo vuođđuduvvon searvi 2006 mas leat 139 lahtu. Searvi lea politihkalaččat bealátkeahtes beroštusorganisašuvdna man ulbmil lea ovddidit ja joatkit árbevirolaš sámi kultuvrii vuođđuduvvon meahccegeavaheami ja meahcásteami sámi guovlluin.</p>
<p>Searvvi ulbmil lea ee. fuolahit ja joatkit árbevirolaš sámi fuođđobivddu, guollebivddu, meahcásteami, kultuvrii vuođđuduvvon čoaggima ja eará árbevirolaš meahccegeavaheami. Searvi galgá maiddái sihkkarastit ceavzilis ávkkástallama meahcceresurssaiguin, fuođđo- ja guolleresurssaiguin vuođđuduvvon árbevirolaš luonddugeavaheapmái sámi kultuvrra vuođul. Dat galgá maiddái sihkkarastit báikkálaš álbmogiid vuoigatvuođa doaimmahit luonddudoalu árbevirolaš meahcceguovlluineaset.</p>
<p>Kántorčujuhus lea Guovdageaidnu.</p>
<p xml:lang="nob">Goahtegearret (Samenes naturressursforbund - SNF) vuođđuduvvui 2002. Njuolggadusain daddjojuvvo: <em type="italic">1. SNF's formål er å fremme og ivareta utmarks- og kombinasjonsutøverens interesser i de samiske bosettingsområder, økonomisk, sosialt og kulturelt. 2. SNF skal arbeide for samhold blant utmarks- og kombinasjonsutøverer og for å styre utviklingen i næringen. Dette må skje på grunnlag av den sedvanemessige rettsoppfatning og de prinsipper næringsvirksomheten tradisjonelt bygger på. 3. SNF skal arbeide for å fremme samenes rett til tradisjonell ressursutnyttelse av naturen. </em></p>
<p>Kántorčujuhus lea Kárášjohka.</p>
<p>Bivdi lea mearrasámi fuođđo- ja guollebivdosearvi man ulbmil lea ovddidit ja fuolahit mearrasámiid beroštusaid ja vuoigatvuođaid merrii ja mearas. Geográfalaš doaibmaguovlun leat buot báikkit gos mearrasámit ásset. Bivdi ideologiija lea čadnojuvvon dan duohtavuhtii ahte mearraresurssat eai gula dušše ealáhusaide, muhto maiddái servodahkii, ja ahte olles ássan ja kultuvra leat vuođđuduvvon mearraresurssaide, ja dát resurssat gullet álbmogii.</p>
<p>Bivdi vuođđuduvvui cuoŋománu 24. b. 2005. Bivdis ledje 35 lahtu 2005. Kántorčujuhus lea Porsáŋgu. 3. Meahcceealáhusa váldohástalusat ja vejolašvuođat</p>
<p>Ollu ferte dahkkojuvvot ovdalgo meahcceealáhusat sáhttet ovdánit positiivalaččat. Dás lea sáhka dakkár áššiin maid meahcásteaddji ieš sáhttá čoavdit, maid olles ealáhus ferte čoavdit dahje mas almmolaš eiseválddiin lea ovddasvástádus.</p>
<p>Kvalitehta:</p>
<p>Čoahkkingirjji čállit: Liv Karin Klemetsen / Inga Margrethe Eira 122 siidu 216 siiddus  Árvoláhkis lea hui dehálaš ahte dat gáibádusat maid Biebmobearráigeahčču bidjá buhtisvuhtii ja dárkkistandagaldumiide sihke bivddu/čoaggima, fievrrideami, viidásetnáláštuhttima ja vuovdima oktavuođas.  Buorre kvalitehta dain buktagiin dahje vuođđoávdnasiin, maid márkan jearaha. Dat mearkkaša earret eará ahte guliin eai leat luhtehasat eai ge dávddat, ahte sturrodat lea heivehuvvon márkanii ja ahte das lea sensoralaš kvalitehta (hája, máisttu, čoahku ja sullasačča dáfus).  Go galgá ávkkástallat meahcceresurssaiguin, de lea hástalussan ahte daid lea álki fidnet vai sáhttá sihkkarastit johtilis ja fuolalaš fievrrideami. Dát gusto erenoamážit sáivačáhceguliide go johtilis galmmiheapmi lea áibbaš dárbbašlaš vai vuođđoávdnasiin lea buorre kvalitehta.  Resursaviežžama beavttálmahttin sáhttá oanedit resursaviežžama mealgadit ja buoridit vuođđoávdnasiid kvalitehta. Dás lea maid sáhka váldimis atnui ođđa teknihkaid nu go merddiiguin bivdit guliid.  Buoret gelbbolašvuohta buot lađđasiin resursaviežžama rájes vuovdima rádjai sáhttá movttiidahttit meahcásteaddjiid buoridit meahccebuktagiid kvalitehta.</p>
<p>Sihkkarastit vuođđoávnnasháhkama  Ferte leat dakkár vuostáiváldinvuogádat, mii sihkkarastá vuođđoávdnasiid johtilis gieđahallama ja vuovdima dahje gálvvuid viidásetnáláštuhttima.  Fáhtet doarvái vuođđoávnnasskáhppojeaddjiid. Meahcceávdnasiid viežžan lea áddjás bargu. Fáhtet doarvái murjejeaddjiid sáhttá leat stuorra hástalussan go gánnáhahttivuohta ii leat buorre meahcceealáhusain.  Doaimmaheaddjiin fertejit leat einnostuvvi rámmaeavttut maid sáhttet vuhtiiváldit. Eanaš guollejávrrit ja eará meahcceresurssat sámi guovlluin eai leat priváhta oamastusas, muhto leat jogo stáhtaeatnamis dahje gullet Finnmárkkuopmodahkii masa buohkaidvuoigatvuohta gusto. Jus doaimmaheaddji galgá vuođđudit doaimmas meahcceresurssaide, nu go guliide muhtun guovllus, de ferte son diehtit ahte dát resursa lea sutnje sihkkarastojuvvon guhkit áigái.</p>
<p>Haddi  Meahccebuktagat fertejit gilvvohallat eará biebmogálvvuiguin mat leat hálbbit ja álkit buvttadit.</p>
<p>Meahccebuktagiid profileren árktalaš buvttan sáhttá dahkat álkibun fidnet buoret hatti. Buoret haddi meahccegálvvuin dagaha meahcceealáhusa eanet gánnihahttin ja geasuheaddjin.  Go meahcceealáhus lea uhca ealáhusaš, de das ii leat olus ođđahutkkalaš doaibma ja buvttaovddideapmi. Meahccebuktagiid buvttaovddideapmi ferte vuoruhuvvot vai fidne buoret hatti ja vai buvttaduvvojit iešguđetlágan buktagat.</p>
<p>Ođđa meahccedoaimmat  Turismma mii lea vuođđuduvvon meahccegeavaheapmái, ja árbevirolaš meahccegeavaheami sáhttá oktanaga ovddidit. Hástalus lea eastadit riiddu árbevirolaš meahccegeavahemiin ja báikkálaš álbmoga guovlogeavahemiin. Ovddideapmi ferte dáhpáhuvvat báikkálaš álbmoga eavttuid vuođul ja stivrejuvvot dan vuođul.  Dakkár mátkeealáhusbuktagiid gaskkusteapmi, mat leat vuođđuduvvon meahccegeavaheapmái, lea uhccán oktiiordnejuvvon. Vuodin ja vuovdaleapmi dáhpáhuvvá Interneahta, áigečállagiid dahje oahppásiid bokte. Vejolaš stuorát áŋgiruššan dán lágan buktagiiguin eaktuda ahte vuovdaleapmi ja vuovdin dáhpáhuvvá ásahuvvon fierpmádagaid bokte.</p>
<p>Čoahkkingirjji čállit: Liv Karin Klemetsen / Inga Margrethe Eira 123 siidu 216 siiddus</p>
<p>Nissonolbmot  Go lotnolasealáhusortnet árvvoštallojuvvui 2001, de čájehii árvvoštallan ahte dušše 27 % doaibmadoarjagis manai nissonolbmuide. Erenoamážit sáivačáhceguolásteamis leat eatnašat almmáiolbmot. Strategiijabarggus ferte erenoamážit vuhtiiváldit vuođđudeaddjiid mat leat nissonolbmot, vai eastada dákkár bonjuvuođaid go lotnolasealáhusortnegis.</p>
<p>Meahcceealáhusaid vejolašvuohta lea buoremusat meroštallojuvvon Finnmárkku sáivačáhceguolásteamis.</p>
<p>Skotvold ja earát (1991) meroštallet ahte sáivačáziin sáhttá bivdit 170 tonna guliid go vuhtiiváldá badjel 4 km² sturrosaš jávrriid. Dušše Guovdageainnus meroštallojuvvo vejolažžan bivdit 67 tonna sáivaguliid.</p>
<p>Sáivaguliid márkanveadju Skandinávias merroštallojuvvo 43 000 tonnasažžan mas Norggas lea vejolaš bivdit 4 974 tonna (Skotvold ja earát 1991). (Luossa ii leat mielde dáin loguin). Olles Norggas gávppašuvvojedje 176 tonn sáivačáhceguolit 2001.</p>
<p>Buot vejolašvuođat mat leat meahccebuktagiid ovttasteamis mátkeealáhusain, eai leat eai lahka ge geavahuvvon. Dat ahte stuorra oasit sámi guovlluin leat <span type="quote">”buiga meahcci”</span>, geasuha sihke Norgga ja olgoriikka turisttaid. Dattetge leat iešguđetlágan háliidusat das man bures lágiduvvon ja olahahtti buvtta galgá leat. Olgoriikaturisttat háliidit gárvásit lágiduvvon mátkkiid maid vásiheapmi lea guovddážis, dan sajis go norgalaččat háliidit ieža lágidit dakkár mátkkiid.</p>
<p>Dávjjibut ja dávjjibut ovttastuvvo sáivačázis oaggun mátkkoštemiin dain guovlluin Mátta-Norggas ja eará</p>
<p>Davviriikkain, mat leat privatiserejuvvon. Beroštupmi dakkár vásihusaide lea stuorrumin ja vejolašvuohta adno leat stuoris. Dás ii leat sáhka dušše mátkkiid gaskkusteamis, muhto maiddái idjadeamis, borramušdárjjodeamis, oahpisteamis. Oaggunkoarttaid vuovdin lea eará vejolaš dienasgáldu.</p>
<p>Čakčamánuid bivdojuvvojit ollu rievssahat sámi guovlluin. Bivdu lea uhccán lágiduvvon ii ge leat oppa oktiiordnejuvvon ge. Dat lea dagahan ahte lahka geainnuid ja dakkár guovlluin gosa lea álki beassat, bivdojuvvo hui ollu. Rievssatbivdiid lohku lea stuorámus vuosttaš bivdovahkus. Báikkálaš mátkkoštanfitnodagain lea vejolašvuohta buoridit dietnasa jus lágida rievssat- ja smávvafuođđobivddu buorebut ja buorida ovttasbarggu dan oktavuođas. Hálddašanovttasbargu eanaeaiggádiid ja</p>
<p>Finnmárkkuopmodaga gaskkas sáhtášii leat doaibmabidju mii buoridivččii báikkálaš fitnodagaid dietnasa aiddo dalle. 4. Bistevaš doaibmadoarjjaortnega vuođu árvvoštallan meahcceealáhusaid várás</p>
<p>Dievasčoahkkima mearrádus áššis 09/06 mielddisbuktá ahte doaibmadoarjjaortnega dárbu galgá árvvoštallojuvvot. Dás ferte vihkkedallat dárbbašuvvojit go doaibmadoarjjaortnet, ovddidan- ja investerendoaibmabijut ja eará rámmaeavttut mat leat mávssolaččat meahcceealáhusaide.</p>
<p>Ekonomalaš váikkuhangaskaoamit sáhttet muhtun dáhpáhusain dagahit buori ovdáneami ođđa áŋgiruššamiid oktavuođas. Doaibmadoarjja lea geavahuvvon buoridan dihtii doaimma ruđalaš vuođu.</p>
<p>Dakkár ortnegat leat eanadoalus, boazodoalus ja duodjeealáhusas. Guolástusain heaittihuvvui dákkár doarjja 1990-logus, ja dan sadjái čađahuvvojedje vuovdin- ja márkanovddideaddji doaibmabijut. Vásáhusat duodješiehtadusain čájehit ahte vaikko vel duodješiehtadus lea dahkkojuvvon, de lea ain váttis duođaštit man ollu gávppašuvvo dujiiguin nu guhká go ii leat miige dujiid gávppašeapmái guoski dohkkehanortnet.</p>
<p>Seammá guoská meahcceealáhusaide ge. Eai leat matge oktasaš vuovdinorganisašuvnnaid mat sáhttet duođaštit meahccebuktagiid gáppašeami. Ii ge leat vejolaš sirret meahcceealáhusaid livnnetdokumeanttain.</p>
<p>Dása eai leat dieđut mat vuođđuduvvojit livnnetdokumeanttaide doarvái dárkkit. Gaskaboddasaš doaibmadoarjjaortnet mii gusto guokte jagi, lea vuodduduvvon livnnetdokumeanttaide, ja dál jo sáhttit vissásit dadjat ahte duođašteapmi lea váilevaš.</p>
<p>Čoahkkingirjji čállit: Liv Karin Klemetsen / Inga Margrethe Eira 124 siidu 216 siiddus</p>
<p>Meahcceealáhusaid doaibmadoarjaga gaskaboddasaš njuolggadusain daddjo viđát čuoggás -</p>
<p>Juolludaneavttut:</p>
<p><em type="italic">Meahcceealáhusaid gávpejohtu galgá leat unnimusat 25.000 ruvnno. Bálkádienas sus gii bargá meahcceealáhusain ii galgga leat eanet go 200.000 ruvnno. </em></p>
<p><em type="italic">Doaba gávpejohtu dás lea brutto gávpejohtu mas lea gessojuvvon eret momsa ja almmolaš doarjja. Gávpejođu galgá gávpejohtolađas, nugo vuostáiváldinrusttet duođaštit. Gávpejohtu dáid lađđasiid olggobealde sáhttá dohkkehuvvot jos ohcci sáhttá ovddidit rehketdoalu ja ealáhusskovi. </em></p>
<p>Ii oktage dan njealljásis geat leat ožžon doaibmadoarjaga 2006:s, leat čájehan duođaštusa vuostáiváldinrusttegis dahje rehketdoalu, muhto dušše ealáhusskovi. Njuolggadusain ii leat dárkileappot meroštallojuvvon makkár rehketdoallu galgá dohkkehuvvot. Jus gáibida dárkilastojuvvon rehketdoalu, de šaddet rehkedoallogolut stuorrát vejolaš doaibmadoarjaga ektui. Ođđa rehketdoallolága fápmuibidjan 2006 gal buorida rehketdoalu veaháš, muhto rehketdoallu bissu ain menddo fuotnin doaibmadoarjjaortnega vuođđun. Áidna mii vel báhcá, lea ahte dohkkehuvvon vuostáiváldinrusttegat dáhkidit vuovdinloguid vuoigatlažžan. Muhto dakkár rusttegat eai gávdno earret guollevuostáiváldinrusttega Guovdageainnus.</p>
<p>Eará váttisvuohta mehciin lea ahte dasa ii gávdno miige ealáhuskodaid nu mo dujiide lea – meahcci gahččá guolásteapmi- dahje eanadoallu-doahpagiid vuollái ja dalle dan ii leat vejolaš sirret sierra ealáhuskodain</p>
<p>Brønnøysund-registariin.</p>
<p>Bruttogávppašeapmi meahcceealáhusas lea hui uhcci. Meahcásteaddjiid gaskamearálaš buktin AVECii</p>
<p>Porsáŋgui lea leamaš sullii 10.000 ruvnnu. 25 000 ruvdnosaš gáibádus uhcimus gávppašeapmái doaibmadoarjaga oažžuma eaktun lea vuollegaš go vel reheknastá ahte goluid ferte eret geassit vai oažžu duohta dietnasa. Jus ulbmil lea ovddidit ceavzilis meahcceealáhusa, de ferte bruttosubmi oktan doarjagiiguin goittot leat unnimusat 350.000 - 400.000 ruvnnu. Dat dagašii olles jahkesisaboađu. Go jurddaša daid ráddjejuvvon meahcceresurssaid mat leat ja dan duohtadili ahte meahcceealáhusat leat jahkodatealáhusat, de ii oro dat leamen miige realisttalaš ulbmiliid. Go buohtastahttá eanadoaluin mii maiddái lea hui bargogáibideaddji ealáhus, de čájehit eanadoalu heaitimat ahte vaikko vel gávpejorru lea eanet go 350 000 ruvnnu, de heitet bonddet eanadoaluin aiddo dannego das báhcá uhccán dienas.</p>
<p>Go árvvoštallá galgá go ásahuvvot bistevaš doaibmadoarjjaortnet, de ferte vuhtii váldit man ollu resurssaid galgá geavahit hálddašit ja gozihit ortnega. Ii galgga ásahit ortnegiid mat gáibidit olllu resurssaid. Dán dáhpáhusas ii gánnit ásahit doaibmadoarjjaortnega go lea nu uhccán meahcásteapmi.</p>
<p>Go NIBR árvvoštalai lotnolasealáhusaid ortnega 2001, de lei okta loahppajurdagiin ahte duodje- ja meahcástandoaibma ii lean ovdánan dan áigodagas go doaibmadoarjja addojuvvui, ja ahte bálkásisaboahtu lassánii mealgadit – doaibmadoarjja ii váikkuhan ovddidit ealáhusdoaimma dán guovtti ealáhusas.</p>
<p>Mearrideaddji gažaldat lea dalle ahte lea go oppa vejolaš ge lassánahttit árvoháhkama meahcásteamis jus ii ásat subsidiaortnegiid. Jus duođas váldá ealáhusa váldohástalusaid, de lea vejolaš oaččohit buori ovdáneami meahcceealáhusain. Muhto dat eaktuda ahte leat ekonomalaš váikkuhangaskaoamit earret eará buoridit buktagiid kvalitehta, beavttálmahttit resursageavaheami, ásahit vuostáiváldinrusttegiid, bargat buvttaovddidemiin ja bargat vuovdalemiin. Daid ekonomalaš doaibmabijuid lassin lea dárbu sihkkarastit resurssaid álkkit olaheami meahcis. Doaibmadoarjjaortnega molssaeaktu lea geavahit ruđaid ovddidan- ja márkanastinbargui ja nannet rámmaeavttuid vai sáhttá bargat meahcceealáhusaiguin. 5. Meahcceealáhusaid ovddidanulbmil</p>
<p>Meahcceealáhusaid ovddidanulbmil lea lassánahttit árvoháhkama sámi guovlluin meahccebuktagiid buoret geavahemiin.</p>
<p>Čoahkkingirjji čállit: Liv Karin Klemetsen / Inga Margrethe Eira 125 siidu 216 siiddus</p>
<p>Meahcceresurssaid buoret ávkkástallan sáhttá váikkuhit alit sisaboađuide sámi guovlluin. Dat sáhttá maiddái sihkkarastit barggaheami dakkár guovlluin main eai leat máŋggalágan ealáhusat.</p>
<p>Meahcceealáhusaid ávkkástallan čatnasa dihto jagiáigái. Danne ii leat realisttalaš vuordit birra jagi doaimma go geahččá oanehis áiggi ovddosguvlui. Dát áŋgiruššan mielddisbuktá ahte meahcceealáhusa ferte doaimmahit lotnolassii eará ealáhusaiguin.</p>
<p>Mátkeealáhusdoaimmat mat leat vuođđuduvvon meahcái, galget maiddái váldojuvvot mielde plánii. Dán plánas ráddjejuvvojit meahcái vuođđuduvvon mátkeealáhusdoaimmat dakkár doaibman mas lea sáivaguolásteapmi ja smávvafuođđobivdu. Jus válddát meahcái vuođđuduvvon mátkeealáhusbuktagiid lassin, de šaddet meahcceresurssat dakkár lassáneaddji árvohákama vuođđun maid muđui livčči váttis juksat. Don oaččut máŋggageardái ruovttoluotta go vuovddát hálbbes meahccebuktaga stuorát fálaldaga oassin dahje lassebálvalussan. Dakkár lassebálvalusat sáhttet leat šáhtošeapmi, idjadeapmi, guossoheapmi, oahpisteapmi, kárttaid ja eará veahkkeneavvuid vuovdin, luonddumuosáhusat, báikkálaš historjá ja kultuvra jna.</p>
<p>Ulbmiljoavku sáhttá nu leat guovttelágan; árbevirolaš meahcceealáhus ja meahcceealáhusa geavaheami mátkeeallima oktavuođas. 6. Áŋgiruššansuorggit ja strategiijat</p>
<p>Strategiijaplána ferte ráddjet dainna ulbmiliin ahte vuoruha áŋgiruššamiid mat fas addet sámi ealáhuseallimii eanet dietnasa dahje eanet barggu. Kultuvrii vuođđuduvvon meahccebuktagat leat dehálaččat kultuvrra oktavuođas, muhto dan olis ferte ealáhusovddideapmi ja lassáneaddji árvoháhkan leat guovddážis. Ávkkástallan kultuvrra vuođul lea maiddái dehálaš go dat sirdá nuoraide dakkár dološ árbevieruid go nuohttuma, luossabivddu buođuin ja gárduma. Vuoiŋŋastanmátkkit main leat meahccebuktagat, váikkuhit ollu buorredili dovdamii ja loaktimii, muhto dat ii galgga leat Sámedikki vuoruhemiid deháleamos ulbmiljoavku. Ii ge leat dárbu čatnat dasa boazodoalu, eanadoalu dahje muorravuovdima go dat han leat sajáiduvvon ealáhusat/doaimmat. Dán oktavuođas ráddjejuvvo dieđáhus sisdoallat buktagiid main sáivaguollebivdu, smávvafuođđuid bivdu, murjen, urtasiid ja eará meahccešattuid čoaggin gártet leat jogo álgoávnnasin dahje dáid náláštuhttinávnnasin ja meahcái vuođđuduvvon turisman.</p>
<p>Áŋgiruššama meahcceealáhusaiguin ferte čatnasahttit Ráđđehusa árvoháhkanprográmmii lotnolasealáhusaid várás sami guovlluin, Ráđđehusa áŋgiruššamii sámi mátkeealáhusaiguin ja Eanan- ja biebmodepartemeantta sáivaguollebivddu doaibmaplánii.</p>
<p>Meahcái vuođđuduvvon mátkeealáhusaid oktavuođas lea ekoturisma guovddáš doaba earret eará go áigu sihkkarastit ahte luondu ii vahágahttojuvvo bistevaččat dakkár doaimma geažil ja ahte báikkálaš kultuvra lea dat mii gaskkustuvvo. ONa rávvagat mátkeealáhusfitnodagaide mat háliidit profileret iežaset ekoturismafitnodahkan, leat ahte dat čuvvot jagi 2002 Quebec-julggaštusa vuođđojurdagiid.</p>
<p>Ekoturismafitnodat lea aisttan Quebec-julggaštusa fitnodat mii  fállá lundui vuođđuduvvon muosáhusaid  váikkuha árjjalaččat luonddu- ja kultuvragáhttemii  váldá vuhtii báikkálaš kultuvrra  lea buorrin báikkálaš servodahkii  fállá muosáhusaid mat sisttisetdollet oahppankonseaptta mas guossit ohppet luonddu, birrasa ja báikkálaš kultuvrra birra.  álot fuolaha ahte nu uhccán go vejolaš čuohcá lundui, kultuvrii ja birrasii</p>
<p>Ii leat doarvái fállat lundui vuođđuduvvon mátkemuoáhusaid, muhto ferte dan lassin čájehit ollislaččat ja jáhkehahtti láhkai ahte duođai lea ekoturismafitnodat. Ekoturismmas leat measta álot fitnodagažat, mat</p>
<p>Čoahkkingirjji čállit: Liv Karin Klemetsen / Inga Margrethe Eira 126 siidu 216 siiddus geahččalit juksat oktagasaid ja jovkkožiid. Daid gáibádusaid maid Quebec-julggaštus bidjá, sáhttet sámi mátkeealáhusfitnodagat viehka muddui ollašuhttit. Hástalus lea caggat luonddubillistemiid bievlavuodjima ja eará fievrrideami geažil.</p>
<p>Meahcceealáhusat galget ovddiduvvot nu guhkás go vejolaš almmolaš doaibmadoarjaga haga.</p>
<p>Meahcceealáhusat galget ovddiduvvot golmma árvoláhki vuođul; kultuvrii vuođđuduvvon ávkkástallama vuođul iežas atnui, meahccebuktagiid ávkkástallama vuođul vuovdima várás ja lundui vuođđuduvvon ealáhuseallima vuođul. Go áigu vuovdit meahccebuktagiid, de lea dehálaš vuoruhit álgoávdnasiid vuostáiváldima, fievrrideami ja distribušuvnna ja vuovdima ja márkanastima. Meahcái vuođđuduvvon ealáhuseallin ráddjejuvvo dán oktavuođas guolástusturismii ja smávvafuođđobivdui. Govus vulobealde čájeha meahcceealáhusaid golbma árvoláhki:</p>
<p xml:lang="smn">Vuostáiváldin</p>
<p>Ráhkadahttin ja náláštuhttin</p>
<p>Meahccebuktagiidávkkástallan</p>
<p>Vuovdin várás</p>
<p>Kultuvrralaš meahcásteapmi</p>
<p>Iežas atnui</p>
<p xml:lang="smj">Guolleturisma -smávvafuoddobivdu</p>
<p>Fievrrideapmi -Distribušuvdna</p>
<p>Ráhkadahttin ja náláštuhttin</p>
<p>Vuovdin - Márkka</p>
<p>Vuovdaleapmi</p>
<p>Ealáhuslaš meahccebuktagiid ávkkástallan</p>
<p xml:lang="rmf">Distribušuvdna</p>
<p>Mohtorjohtolat</p>
<p>Sámedikki politihkka meahcceealáhusaid ovddideamis galgá vuođđuduvvot buvttaovddideami vuoruheapmái, gelbbolašvuođa ovddideapmái, vuovdima ja márkanastima fierpmádathuksemii ja ođđahutkamii. Ná livččii buoret vuohki ovddidit ealáhusovddideami boahtteáiggi várás go doaibmadoarjjaortnegiin. Váikkuhangaskaoapmeortnegat investeremiidda, álggahanstipeanddaide, doarjagiidda ávkkástallat meahcceealáhusaiguin ja gealbudeapmái bisuhuvvojit. 6.1</p>
<p>Meahcceealáhusaid rámmaeavttut</p>
<p>Máŋggalágan njuolggadusat heađuštit meahcceealáhusaid doaimmaheami ja dakkár hehttehusat leat bievlavuodjima ja dálvevuodjima ráddjen, ráddjemat guollejávrriid geavaheamis. Hástalus lea jávkadit hehttehusaid meahcceealáhusaid doaimmaheamis sámi guovlluin seammás go sihkkarástá ceavzilis biras- ja luonddugeavaheami. Dán oktavuođas lea dehálaš ulbmil sihkkarastit lagat ovttasbarggu boazodoallo- ja eanadoalloealáhusain go dát beroštumit leat guovdilat.</p>
<p>Čoahkkingirjji čállit: Liv Karin Klemetsen / Inga Margrethe Eira 127 siidu 216 siiddus</p>
<p>Vejolaš dikšundoaibmabijut ja fysihkalaš doaibmabijut eaktudit lagaš ovttasbarggu</p>
<p>Finnmárkkuopmodagain ja eará eanaeaiggádiiguin Finnmárkku olggobealde. Meahcásteaddjit geat álggahit doaimmaid fertejit beassat plánet ja investeret vuorddehahtti láhkai ja guhkesáigásaččat. Beassat geavahit jávrriid guhkesáigásaš eavttuid vuođul lea mearrideaddji dehálaš erenoamážit go lea investerejuvvon ollu márkanastimii ja jávrriid dikšumii.</p>
<p>Strategiija: Sihkkarastit meahcásteaddjiide lobi geavahit meahcceresurssaid ceavzilis vuogi mielde. 6.2 Kvalitehtasihkkarastin</p>
<p>Kvalitehtasihkkarasttidettiin lea dehálaš geahččat Meahcceealáhusaid oppa árvoláhki ollislažžan luonddusváldima rájes, reaidogeavaheami, fievrrideami, vuostáiváldima, náláštuhttima, márkanastima ja gitta vuovdima rádjai. Jus okta lađas ii doaimma, de dat váikkuha árvoláhki oassái mii vel báhcá. Dat guoská erenoamážit dasa jus lea sáhka biepmus ja go biebmobuhtisvuohta mearrida biebmosihkkarvuođa.</p>
<p>Ovttasbargu Biebmobearráigeahčuin mearrida lea go vejolaš seailluhit dološ sámi biebmoráhkadanvugiid seammás go buvttadeapmi ii vuolit biebmogálvosihkkarvuođa. Vuostáiváldinrusttegat fertejit sáhttit vuostáiváldit álgoávdnasiid go dat meahcis váldojuvvojit. Vuostáiváldinrusttegis fertejit seammás diehtit ahte sii duođaid ožžot álgoávdnasiid álgoávnnasbuktiin. Bures doaibmi vuostáiváldinrusttega ceavzineaktun lea ahte leat olbmot dahje berošteaddjit geain lea ovddasvástádus ja háliidit jođihit vuostáiváldinrusttega. Kvalitehtasihkkarastin ii guoskka dušše buktagii, muhto maiddái lassebálvalusaide mat čatnasit meahccebuktagii, nu mo fuolahussii, fievrrideapmái jna.</p>
<p>Maŋimus logi jagi leat guokte stuorra prográmma čađahuvvon sáivaguliid dikšumii. Ulbmil lei buoridit guoli kvalitehta ja buoridit sáivaguliid vuostáiváldindiliid. Eahpesihkkaris lihkostuvvanfáktor dákkár prošeavttain lea ahte gávdnojit go olbmuid dahje birrasiid main lea iežaset beroštupmi jođihit peošeavttaid nu ahte dat sáhttet jotkojuvvot maŋŋágo prošeaktaáigi lea nohkan. Jus dákkár prošeavttain ii oaččo bistevaš beavttu, de ii galgga geavahit almmolaš prošeaktaruđaid dákkár prošeavttaide. Dan lea álkimus oaidnit aiddo dakkár prošeavttain main guollejávrriid dikšun lea guovddáš oassi. Jus eai bivdde jávrriid maŋŋágo doaibmabidju lea loahpahuvvon, de moatti jagi maŋŋá lasket fas njoammu luhtehasaiguin giksašuvvi guolit ja smávvaguolážat dakkár hivvodahkan mat eai oppa stuoro ge.</p>
<p>Strategiija 1: Kvalitehtasihkkarastit doaibmabijuid meahcceealáhusaid árvoláhki buot lađđasiin.</p>
<p>Strategiija 2: Oktiiordnet meahccebuktagiid vuostáiváldima vai sihkkarastá biebmogálvvuid kvalitehta.</p>
<p>Strategiija 3: Seailluhit sámi biebmoárbevieruid ovttas Biebmobearráigeahčuin. 6.3</p>
<p>Gealbudeapmi, dutkan ja ovddideapmi</p>
<p>Livččii gealbudandárbu máŋgga suorggis. Meahccebuktagiid gieđahallamis leat kvalitehta ja buhtisvuohta mearrideaddji dehálaččat buktagiid vuovdima ja viidásetnáláštuhttima oktavuođas. Leat uhccán dieđut márkanáddejumi birra go meahcci lea oassin mátkeealáhusáŋgiruššamis. Guolástanoahpisteapmi lea ođđa doaba Norggas – lea dárbu oahpahit eanebuid guolleoahpisteaddjin nu ahte sii maiddái ohppet sámi kulturáddejumi ja sámi ealáhusaid birra.</p>
<p>Go leat leamaš ollu sisabahkkemat meahcái dahje go resursahálddašeapmi lea mealgadit rievdan meahcis, de lea dárbbašlaš atnit dutkama ja ovddideami ulbmilin. Dat lea dárbbašlaš dannego ferte leat fágalaš vuođđu čađahit dákkár doaibmabijuid. DjO ferte geahččalit dakkár ođđa bargosajiid ásahit mat leat vuođđuduvvon meahcceresurssaide.</p>
<p>Meahcceealáhusain leat leamaš uhccán buvttaovddideapmi. Dávjá dárbbašuvvo stuorát buvttaovddideapmi go áigu viidáseappot gárvvistit. Viidáset náláštuhttimiin sáhtášii lassánahttit dinema ja árvoháhkama fitnodagas. Ovdamearkan sáhttá namuhit meahcástanfitnodaga mii lea hutkan ollu ođđa buktagiid dušše čuovžžas. Fitnodat fállá dáid buktagiid: varas čuovžža, varas čuovžafilea, liekkassuovastuhttojuvvon jorba čuovžža, liekkassuovastuhttojuvvon čuovžafilea bihpporseaguhusain, liekkasuovastuhttojuvvon filea</p>
<p>Čoahkkingirjji čállit: Liv Karin Klemetsen / Inga Margrethe Eira 128 siidu 216 siiddus sitrovdnabihpporiiin, liekkassuovastuhttojuvvon filea urtasiiguin, suovastuhttojuvvon filea, lánastuhtton filea, tomáhtačuovžža, sináhppačuovžža, suvračuovžža, čuovžagáhkuid, čuovžaputtega, čuovžamoussea ja čuovžakaviára.</p>
<p>Ođđa buvttadanteknihkat ja -vuogit sáhttet beavttálmahttit buvttadusa. Dat sáhttá leat seaillostuhttin (hermetiseren), vakuumapáhkken jna.</p>
<p>Strategiija: Nannet meahcásteaddjiid gelbbolašvuođa nu ahte sii nákcejit buvttadit meahccebuktagiid main lea buorre kvalitehta. 6.4</p>
<p>Vuovdin ja márkanastin</p>
<p>Leat iešguđetlágan hástalusat sierranas árvoláhkiin das mii guoská vuovdimii. Smávva ealáhusdoaimmaheaddjiin eai leat ekonomalaš eai ge bargoresurssat bargat vuovdimiin ja vuovdalemiin.</p>
<p>Hástalus lea fuolahit ahte fitnodagažiid buktagiid sáhttá vuovdit ođđa márkaniin vuollegis goluiguin.</p>
<p>Bibmojuvvon guolli lea gievra gilvalit luondduguliin gávpemárkaniin. Vuolit haddi ja buorre kvalitehta biebmoguliin dagahit stuorra hástalusaid luondduguliid vuovdiide. Vuolit haddi murjjiin mat fievrriduvvojit riikii olgoriikkas, maid váikkuhit. Dán oktavuođas lea lunddolaš čujuhit čuvžii maid lea váttis vuovdit guovlluide dahje mátkkošteaddjiide geat eai leat hárjánan vilges guollái. Bibmon luossa lea deháleamos guollešládja Norgga restautáŋggain, ja stuorra hástalus lea ealáhusaide jođihit vuovdit báikkálaš buktagiid báikkálaš olbmuide.</p>
<p>Stuorámus oassi mátkeeallindoaimmain leat oanehis áigodagain, mat eai bistte go mánu dahje guokte. Go áigu sihkkarastit buoret sisaboahtovuođu, de fertejit báikkálaš mátkeealáhusoassálastit fállat eanet molsašuvvi buktagiid go daid maid odne fállet. Márkaniid ferte váikkuhit nu ahte lea vejolaš vuovdit meahccebuktagiid eará áiggiid go dábálaš jagiáigodagaid.</p>
<p>Meahcái vuođđuduvvon mátkeealáhusbuktagiid márkanastimis ferte čalmmustahttit ekoturismma mas erenoamážit deattastuvvojit sámi árbevierut. Dákkár strategiija heivešii sámiid luonddugeavaheapmái ja váikkuhivččii ekologalaččat ceavzilis ovdáneapmái luonddugeavaheamis.</p>
<p>Rievssatbivddu vuovdima organiseren lea summal. Jus lágidivččii rievssatbivdiid guovlluide main bivdiid lohku lea uhcit, de dáhkidivččii sihkkaret sállaša ja de oččošii buoret hatti buktagis. Jus attášii dakkár dáhkádusaid, de dieđášii márkan makkár vuordámušat sis sáhtášedje leat go oasttášedje dakkár bálvalusaid.</p>
<p>Strategiija 1: Čalmmustuhttit meahccebuktagiid sihke ekologalaš ja árktalaš buvttan alit hatti dihtii.</p>
<p>Strategiija 2: Čalmmustit ekoturismma mátkeealáhusovddideamis.</p>
<p>Strategiija 3: Viiddidit mátkeealáhusfálaldaga meahccebuktagiiguin dábálaš jagiáiggiid olggobealde. 6.5</p>
<p>Fierpmádat ja ovttasbargu</p>
<p>Meahcásteaddjit leat uhca ja seagáš jovkkoš. Lea dárbu oaččohit sin fierpmádahkan doaibmat, nu ahte sin beroštumit fuolahuvvojit. Dat guoská oktasaš biergasiid geavaheapmái, ovttasbargui vuostáiváldinrusttegiid oktavuođas ja oktasaš johtimii fievrruiguin doppe gos dan lea vejolaš oktiiordnet. Ja dát guoská áinnas ge meahccebuktagiid vuovdimii ja márkanastimii. Dannego leat nu uhccán meahcásteaddjit, de lea dárbbášlaš ovttas bargat vai árvoháhkan Meahcceealáhusain lassána.</p>
<p>Norggas lea veaháš gelbbolašvuohta meahcceealáhusaid birra. Hástalus lea oaččohit dáid birrasiid ja sámi meahcásteaddjiid gulahallat.</p>
<p>Áŋgiruššan meahcái vuođđuduvvon mátkeealáhusbuktagiiguin eaktuda ahte ásahuvvo oktavuohta gaskal daid Norgga oassálastiid geat leat jo márkanis. Dát guoská daidda oassálastiide geat leat jo válljen bargat fuođđobivdduin ja guollebivdduin, eará meahccebuktagiiguin ja guovllu ealáhuseallimiin muđui. Ii leat vuođđu ásahit sierra sámi mátkeealáhusorganisašuvnna mas lea meahcci váldobuvttan.</p>
<p>Čoahkkingirjji čállit: Liv Karin Klemetsen / Inga Margrethe Eira 129 siidu 216 siiddus</p>
<p>Strategiija: Lassánahttit Meahcceealáhusaid árvoháhkama fierpmádagain ja ovttasbargguin. 7. Ekonomalaš ja hálddahuslaš váikkuhusat</p>
<p>Sámedikki bušeahttarámmat leat menddo gáržžit dustet daid hástalusaid mat leat go áigu buoridit ovdáneami meahcceealáhusain. Danne lea eaktun dieđáhusa čađaheapmái ahte áŋgiruššan ruhtaduvvo ráđđehusa árvoháhkanprográmma bokte ealáhuskombinašuvnnaid ja sámi mátkeealáhusaid várás.</p>
<p>Ovttasbargu guovddášeiseválddiiguin ferte čavgadit vuoruhuvvot nu ahte várrejuvvojit ruđat stáhtabušeahtas ovddidit meahcceealáhusaid sámi guovlluin. Dieđáhusaid strategiijaid ii sáhte čuovvolit ovdalgo ruhtadeapmi lea čielggas. 8. Meahcceealáhusdieđáhusa čuovvoleapmi, boađusárvvoštallan ja evalueren</p>
<p>Galgá ráhkaduvvot jahkásaš doaibmaplána mii muitala ahte galgá čađahit dieđáhusa strategiijaid meahcceealáhusaid ovddideapmái. Dieđáhusa strategiijat galget gustot vihtta jagi. Sámedikki bušeahtta galgá stivret jahkásaš doaimmaid. Juohke jagi dárkkistuvvo prográmma ovdáneapmi. Čađaheapmi galgá árvvoštallojuvvot go prográmma lea bistán vihtta jagi.</p>
<p>III Jienasteapmi 43 áirasis ledje 28 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Jarle Jonassen, áššejođiheaddji 2 Egil Olli</p>
<p xml:lang="nno">Toril Bakken</p>
<p xml:lang="sma">Jarle Jonassen</p>
<p>Jánoš Trosten 3 Egil Olli 4 Jánoš Trosten</p>
<p xml:lang="nno">Toril Bakken</p>
<p xml:lang="nob">Olaf Eliassen</p>
<p xml:lang="nno">Kjell Svein Skog</p>
<p>Jánoš Trosten 5 Isak Mathis O. Hætta</p>
<p xml:lang="nno">Toril Bakken</p>
<p xml:lang="nob">Per Andersen Bæhr</p>
<p xml:lang="nob">Isak Mathis O. Hætta 6 Toril Bakken</p>
<p xml:lang="nob">Olaf Eliassen</p>
<p xml:lang="nno">Terje Tretnes</p>
<p>Olaf Eliassen, čoahkkinortnegii</p>
<p xml:lang="deu">Anders Urheim</p>
<p>Čoahkkingirjji čállit: Liv Karin Klemetsen / Inga Margrethe Eira 130 siidu 216 siiddus</p>
<p xml:lang="nob">Toril Bakken 7 Gunn-Britt Retter 8 Olaf Eliassen 9 Terje Tretnes 10 Per Andersen Bæhr 11 Anders Urheim 12 Per Edvin Varsi</p>
<p>Jánoš Trosten 13 Kjersti Myrnes Balto 14 Magnhild Mathisen 15 Kjell Svein Skog 16 Berit Anne Gaup 17 Klemet Erland Hætta 18 Jarle Jonassen, áššejođiheaddji</p>
<p>Ášši meannudeapmi loahpahuvvui 01.03.07 dii. 15.45.</p>
<p>Čoahkkingirjji čállit: Liv Karin Klemetsen / Inga Margrethe Eira 131 siidu 216 siiddus</p>
<p>Vuođđogiella: Dárogiella</p>
<p>Ášši 09/07 Gonagasreabbá, resursa vai váttisvuohta</p>
<p>Arkiivaáššenr.. 04/24706 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 16.01.07</p>
<p xml:lang="est">R 007/07</p>
<p>Ealáhus- ja kulturlávdegoddi 15.-16.02.07 003/07</p>
<p>Sámedikki dievasčoahkkin 27.02. - 2.03.07 09/07</p>
<p>Ášši meannudeapmi álggahuvvui 01.03.07 dii. 15.45</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1 16.01.07</p>
<p>Sámediggeráđđi</p>
<p xml:lang="est">R 007/07 2</p>
<p xml:lang="eng">I 10.05.06</p>
<p xml:lang="nno">Fiskeridirektoratet</p>
<p xml:lang="nob">Høringsnotat – Forslag til regulering av og adgang til å delta i fangst av kongekrabbe øst for 26˚øst i 2006/2007 3</p>
<p xml:lang="kmr">U 29.05.06</p>
<p xml:lang="nno">Fiskeri- og kystdepartementet</p>
<p xml:lang="nob">Høringsuttalelse angående Forslag til regulering av og adgang til å delta i fangst av kongekrabbe øst for 26˚Ø i 2006/2007 4</p>
<p xml:lang="eng">I 01.03.06</p>
<p xml:lang="nno">Fiskeri- og kystdepartementet</p>
<p xml:lang="nob">Evaluering av forvaltningen av kongekrabbe 5</p>
<p xml:lang="nob">V Div. 1996</p>
<p>Sámediggi</p>
<p>Ráđi mearrádusat, 96 dievasčoahkkinmearrádusat</p>
<p>II Evttohusat ja mearkkašumit</p>
<p>Sámediggeráđi mearrádusárvalus lávdegoddái:</p>
<p>Sámediggi áigu stuorradiggedieđáhusa ektui mii lea gonagasreabbá hálddašeami birra ja mii galgá ovddi-duvvot Stuorradiggái giđđat 2007, čujuhit muhtun beliide mat gusket gonagasreappáid boahtteáiggi hálddašeapmái.</p>
<p>Čoahkkingirjji čállit: Liv Karin Klemetsen / Inga Margrethe Eira 132 siidu 216 siiddus</p>
<p xml:lang="eng">I.</p>
<p>Sámediggi háliida dál joatkit ráđđenvugiin mas leat sierralágan hálddašanstrategiijat gonagas-reabbábivdui nuorttabealde ja oarjjabealde 26˚N. Deaŧalaš lea caggat gonagasreappáid leavvamis viidáseappot. Dát gáibida stuorát áŋgiruššamiid desimerenbivddus oarjjabealde 26˚N.</p>
<p>Danne doarju Sámediggi ain gonagasreappáid friijabivddu oarjjabealde 26˚N. Dasto ferte árvvoštallot galgá go mearriduvvot davimušrádji gosa gonagasreappát sáhttet leavvat. Dárbu lea dutkat movt strategalaččat sáhttá gurret gonagasreappáid mearas jurddašettiin sihke ekonomalaš váikkuhusaid ja beaktilis bivdostrategiijaid, ja berre árvvoštallojuvvot buhtadusortnet/hadde-doarjja gonagasreappábivdui oarjjabealde 26˚N.</p>
<p xml:lang="eng">II.</p>
<p>Sámediggi háliida ahte galgá ain lea gávppálaš gonagasreabbábivdu nuorttabealde 26˚N.</p>
<p>Sámediggi oaivvilda ahte lea mearrideaddji deaŧalaš vuoruhit dutkama movt gonagasreappát váikkuhit davviguovlluid ekovuogádahkii. Árvaluvvo ahte eanet dutkat gonagasreappáid ekologalaš, ekonomalaš ja servodatlaš váikkuhusaid buktojuvvon šládjan Barentsábis. Dán dutkamis ferte geahčadit makkár guhkes áiggi váikkuhusat gonagasreappáin leat. Dán ferte geahčadit eará gávppálaččat deaŧalaš šlájaid nálleovddideami oktavuođas ja movt dát váikkuha eará guolástusaide guoskevaš guovlluin.</p>
<p xml:lang="eng">III.</p>
<p>Boahtteáiggi ráđđenvuogi ektui áigu Sámediggi deattuhit čuovvovačča: a.</p>
<p>Ássanstruktuvrra sihkkarastimii ja nannemii lea stuorra mearkkašupmi das ahte buot guolásteaddjit geat ásset nuorttabealde 26˚N ja ohcet, besset bivdit gonagasreappáid.</p>
<p>Dát guoská fatnasiidda mat leat vuollel 15 mehtera. b.</p>
<p>Fatnasat mat leat vuollel 15 mehtera berrejit gonagasreappáid bivddedettiin čuovvut dábálaš bivdoearrejagi. Dat mearkkaša ahte berre beassat bivdit miehtá jagi.</p>
<p>Bivdoearrejagi viiddideapmi álkidahtášii bivddu unnit fatnasiin sihke buoret sihkarvuođa (neavrresdálkkiid geažil) ja vejolašvuođa vuođul bivdit reappáid dalle go eará šlájaid fidnen lea váttis. Go biđge gonagasreabbábivddu guhkit áiggi badjel máilmmemárkanis, de sáhtášii dainna maid sihkkarastit buoret reabbáhatti bivdiide dan geažil go Ruošša ja Alaska dál rahpet bivddu oktanaga Norggain. c.</p>
<p>Berre árvvoštallojuvvot ahte ásahuvvošii sierra muddendássi mas ii leat doaibma- ja oasseváldigáibádus fatnasiidda mat leat vuollel 6-7 mehtera. Dáinna gozihuvvošedje lotnolasdoallit ja guolásteaddjit vuotnaguovlluin gos sáhttá leat váttis ollašuhttit aktivitehtagáibádusa. Berre árvvoštallojuvvot rekruterenbivdoearri dán jovkui. d.</p>
<p>Sámediggi ii rávve bivdoearreráidalasa ásaheami gonagasreabbábivdui. e.</p>
<p>Sámediggi háliida gieldit gonagasreabbábivdoeriid gávppašeami.</p>
<p>Oassálastinvuoigatvuođa ii galgga leat lohpi <span type="quote">”automáhtalaččat”</span> sirdit ođđa eaiggádii go vuovdá fatnasa.</p>
<p xml:lang="est">IV.</p>
<p>Hálddašeapmi.</p>
<p>Sámi álbmogis lea vuoigatvuohta iežaset guovlluid resurssaide ja lea vuolggasajis maid vuoigatvuohta hálddašit dáid resurssaid. Sámediggi atná gonagasreappá ođđa šládjan mii lea boahtán sámi guovlluide. Go šládja dál lea sámi guovlluin, de lea Sámedikkis vuoigatvuohta ja geatnegasvuohta árvvoštallat šlája leavvama ja leago dat resursa vai váttisvuohta guovllus.</p>
<p>Sámediggi háliida konsultašuvnnaid bokte šaddat ovttaoaivilii nationála eiseválddiiguin gonagasreappáid oktasaš hálddašanstrategiijaid ektui. Dát hálddašanstrategiija berre váldit vuolggasaji das ahte gonagasreabbábivdu lea ráddjejuvvon unnit geográfalaš guvlui Finnmárkku rittus ja danne addá dat vejolašvuođa ásahit regiovnnalaš hálddašandási. Sámediggi háliida ahte ásahuvvo regiovnnalaš hálddašandássi gonagasreappáid váste. Dán lágan hálddašandási ásaheapmi eaktuda ahte maiddái Sámedikkis lea doaimmaheaddji váldi, ortnegiid bokte mat leat mielde ovddideamen eavttuid gonagasreabbábivdui searvamii ja bargamii, muhto maiddái ovddasvástádus meaddel dan. Sámediggi govahallá dakkár hálddašandási masa Sámediggi ja regiovnnalaš dássi servet.</p>
<p>Čoahkkingirjji čállit: Liv Karin Klemetsen / Inga Margrethe Eira 133 siidu 216 siiddus</p>
<p>Gažaldagat mat čatnasit movt Sámediggi galgá leat mielde šiehtadallamiin ja riikkaidgaskasaš šiehtadusain, mearrideamen Norgga bivdoeari, bivdoearreaosi bidjamis dutkanulbmiliidda, doaibmabijuin maiguin ráddjet leavvama ja gávdnoma, ja vejolaš guovllu mearrideames nana ceavzilis bivddu váste, leat konsultašuvdnaáššit.</p>
<p>Ealáhus- ja kulturlávdegoddi</p>
<p>Evttohusat</p>
<p>Lávdegoddi, Norgga sámiid riikkasearvvi lahtut Lene Hansen, Ánne Márjá G. Eira, Jarle Jonassen, Tor Mikalsen, Miriam Paulsen, Bargiidbellodaga sámediggejoavkku lahtut, Mar ianne Balto Henriksen, Henrik Eriksen, Marie Therese Nordsletta Aslaksen, Knut Store, Bjarne Store -Jakobsen, Per Edvind Varsi, Guovdageainnu johttisámelisttu lahttu, Per Andersen Bæhr, Guovddášbellodaga lahttu, Olaf Eliassen, Sáme sosialdemokráhtalasj belludaka lahttu, Anders Urheim,ovddididit čuovvovaš evttohusa:</p>
<p>Evttohus 1</p>
<p>Vuosttaš teakstaoassi sihkkojuvvo ja sadjái biddjojuvvo ráđi evttohusa IV čuokkis mii rievdaduvvo čuovvovaččat:</p>
<p>Vuosttaš cealkka galgá čuodjat ná:</p>
<p>Sámi álbmogis lea vuoigatvuohta iežaset guovlluid resurssaide ja nu maiddái vuoigatvuohta hálddašit dáid resurssaid.</p>
<p>Goalmmát cealkka galgá čuodjat ná:</p>
<p>Dán vuođul lea Sámedikkis vuoigatvuohta ja geatnegasvuohta árvvoštallat šlája leavvama ja leago dat resursa vai váttisvuohta guovllus.</p>
<p>Guokte ođđa kapihttala:</p>
<p>Dálá hálddašeapmi Gonagasreappá dálá hálddašeapmi ii váldde vuhtii daid unnitlohkojoavkkuide ja eamiálbmogiidda guoski prinsihpaid, mat geatnegahttet Norgga. Mii čujuhit dás dasa ahte stuorra oassi vuotnaálbmogis Porsáŋggu rájes nuorttas, leat sápmelaččat. Danne leat eiseválddit álbmot- ja eamiálbmotrievtti vuođul geatnegahttojuvvon sihkkarastit guovllu ássiid ávnnaslaš vuđđosa.</p>
<p>Suoidnemánu 9. b. 1990 juo ovddidii alimusriektejustitiarius Carsten Smith Guolástusdepartementii áššedovdi raporttas mearraresurssaid ja eamiálbmot dilálašvuođaid birra.</p>
<p>Raporta válddahallá eiseválddiid rievttálaš geatnegasvuođaid dan oktavuođas ahte sihkkarastit mearraguolásteami ávnnaslaš vuođusin sámi guovllluide. Son deattuhii dalle juo ahte mearrasápmelaččat ledje birzedilis, ja ahte dát geatnegahtii Norgga eiseválddiid čađahit dakkár guolástuspolitihka, mii sihkkarastá dán kultuvrra ávnnaslaš vuđđosa.</p>
<p xml:lang="nob">Ráđđehus čuovvolii Smith čielggadusa Stuorradiggedieđáhusain nr. 58, 1991-92, mas nannejuvvo ahte: <em type="italic">"De retningslinjene som utredningen gir med hensyn til den samiske befolkningens rettsstilling i forbindelse med fiskerireguleringer, må tas hensyn til ved framtidige reguleringer som vil berøre denne folkegruppens næringsgrunnlag." </em>(Gč. St. dieđ. nr. 58, 1991-92, s. 107.). </p>
<p>Stuorradikki ealáhuslávdegoddi dadjá ná miessemánu 19. b. 2005 evttohusas Stuorradiggedieđáhusa nr. 19 (2004-2005) birra, Marin Næringsutvikling - Den blå åker. (Gč. kap. 12, eamiálbmotáššiid sámepolitihka birra).;</p>
<p xml:lang="nob">Čoahkkingirjji čállit: Liv Karin Klemetsen / Inga Margrethe Eira 134 siidu 216 siiddus <em type="italic">"... det tradisjonelle fjordfisket i kombinasjon med andre næringer, er en viktig bærer av den samiske kulturen og en av forutsetningene for bosetting på mange av de minste stedene." </em></p>
<p xml:lang="nob">Mii guoská gonagasreabbái, de válddahallá Ealáhuslávdegoddi dili ná, ja ávžžuha Ráđđehusa buhtadit dan dili eriid bokte maiddái smávimus fatnasiidda: <em type="italic">"Komiteen konstaterer at mengden av kongekrabbe, særlig innerst i fjordene i Øst-Finnmark, er så stor at det tradisjonelle fisket med line og garn er meget sterkt hemmet. For de minste båtenes vedkommende er fisket til dels umuliggjort. Komiteen finner det derfor ikke urimelig at dette kompenseres, og ber om at det vurderes å gi kvote på kongekrabbe til båter under 7 meter." </em></p>
<p>Dálá dilli Árbevirolaš fierbme- ja liidnabivdu lea mealgadii dahkkojuvvon veadjemeahttumin, erenoamážit siskkit vuotnaguovlluin, earret eará reappá geažil. Dát mearkkaša ahte uhcimus fatnasiin, mat eai bivdde nu viidát, ii leat šat vejolašvuohta ollašuhttit Guolástusdirektoráhta gáibádusaid dorske- ja rundierbmábivdui vai beasašedje bivdit reappáid.</p>
<p>Sii geat bivdet uhcimus fatnasiiguin dán guovllus, leat eahpitkeahttá dat bivdit riikkas, geat váivašuvvet buot eanemusat reappá geažil. Seammás han leat njuolggadusat mat hehttejit sin bivdimis reappáid.</p>
<p>Duohtavuohta lea ahte sii geat geahččalit birgehit iežaset árbevirolaš smávva guollehivvodagain ja lotnolasealáhusain dain vuotnaguovlluin, gos lea gonagasreabbá, eai beasa ávkkástallat dáinna báikkálaš resurssain eallámuššan. Dát áitá garrasait guovllu mearrasámi kultuvrra ávnnaslaš vuđđosa.</p>
<p>Gonagasreappá ođđa nationála hálddašanortnega ásaheami oktavuođas galget álbmotrievttálaš prinsihpat eamiálbmogiid ektui biddjojuvvot vuođđun.</p>
<p>Bajilčála ráđi dieđáhusa čuoggáide:</p>
<p>Hálddašeapmi Čuoggá I maŋimus cealkka rievdaduvvo čuodjat ná:</p>
<p>Dárbu lea dutkat movt strategalaččat sáhttá gurret gonagasreappáid mearas jurddašettiin sihke ekologalaččat, ekonomalaš váikkuhusaid ja beaktilis bivdostrategiijaid, ja berre árvvoštallojuvvot buhtadusortnet/haddedoarjja gonagasreabbábivdui oarjjabealde 26N.</p>
<p>Čuoggá a. rievdaduvvo ná:</p>
<p>Ássanstruktuvrra sihkkarastimii ja nannemii lea stuorra mearkkašupmi das ahte buot guolásteaddjit geat ásset nuorttabealde 26˚N, ohcama vuođul, besset bivdit gonagasreappáid riddo- ja vuotnaguovlluin. Dát guoská fatnasiidda mat leat vuollel 15 mehtera. Stuorát fatnasat eai galgga beassat bivdit vuonain.</p>
<p>Čuoggá c. Ođđa cealkka lasihuvvo maŋimus cealkkan: Sierra nuoraidearri berre ásahuvvot vai sihkkarastá ahte nuorat álget guolásteaddjin.</p>
<p>Čuoggá e. Maŋimus cealkka sihkkojuvvo ja sadjái boahtá:</p>
<p>Viidáset barggus ferte árvvoštallat eriid sirdit maiddái árbbi bokte.</p>
<p>Ođđa bustávat lasihuvvojit čuoggái: f. Fuolahan dihtii sihkkarvuođaperspektiivva ferte árvvoštallat ahte guolásteaddjit smávva fatnasiiguin ožžot formálalaš vejolašvuođa bivdit reabbaeriideaset eará báikkálaš fatnasiin mat leat doarvái stuorrát. g. Ráddjejuvvon lustobivdu sáhttá mieđihuvvot. h. Viidáset barggus hálddašanstrategiijaiguin ferte njiŋŋelasreabbábivdu árvvoštallojuvvot.</p>
<p>Čoahkkingirjji čállit: Liv Karin Klemetsen / Inga Margrethe Eira 135 siidu 216 siiddus</p>
<p>Ođđa maŋimus kapihtal:</p>
<p>Lagašvuođa- ja sorjavašvuođaprinsihppa Sámediggi oaidná ahte dálá gonagasreabbáhálddašeapmi rihkku garrasit daid olbmuid riekteáddejumi, geat ásset dain guovlluin gos eanemusat gillájit reappáid geažil. Danne ferte bidjat lagašvuođaprinsihpa vuođđun, mii nappo lea áibbas vejolaš maiddái dálá lágaid ja njuolggadusaid vuođul. Ferte dohkkehit ahte dorske-, rundearbmá-, dikso-, bálddis- ja eará guollešládjaid máddodagat leat nu garrasit loktojuvvon ahte árbevirolaš bivdu lea garrasit njiedjan ja muhtun muddui billašuvvan dáin vuotnaguovlluin, earret eará gonagasreappá geažil. Danne berre dain báikkálaš bivdiin ja lotnolasealáhusdoalliin, geat gillájit eanemusat, leat eavttuhis vuoigatvuohta bivdit dan šlája mii bilida sin bivddu muđui, ja nu maiddái sin birgejumi.</p>
<p>Eai dan riektevuođus eaige daid nana politihkalš stivrensignálain mat gávdnojit, leat makkárge juridihkalaš dahje politihkalaš hehttehusat dan vuostái ahte ásahit dakkár vuogádaga, mas buohkat geat gillájit reabbáguovlluin, ožžot govttolaš ja rievttálaš oasi dán resurssas.</p>
<p>Lávdegottis eai leat muđui makkárge mearkkašumit dahje evttohusat áššái ja rávve Sámedikki mearridit čuovvovačča:</p>
<p>Sámediggi doarju muđui Sámediggeráđi mearrádusevttohusa.</p>
<p>III Jienasteapmi 43 áirasis ledje 35 čoahkis. Jienasteapmi čađahuvvui čuovvovaš vuoru mielde:  Ealáhus- ja kulturlávdegotti evttohus 1 mearriduvvui ovttajienalaččat.  Ealáhus- ja kulturlávdegotti evttohus muđui doarjut Sámediggeráđi mearrádusevttohusa mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Olaf Eliassen, áššejođiheaddji 2 Knut Store 3 Tor Mikalsen 4 Magnhild Mathisen 5 Jarle Jonassen</p>
<p xml:lang="nno">Magnhild Mathisen</p>
<p xml:lang="nno">Jarle Jonassen 6 Solfrid Pettersen 7 Gunn-Britt Retter 8 Jánoš Trosten</p>
<p xml:lang="nob">Ann-Mari Thomassen</p>
<p>Jánoš Trosten 9 Josef Vedhugnes</p>
<p xml:lang="nob">Per Ivar Henriksen</p>
<p xml:lang="nno">Terje Tretnes</p>
<p>Josef Vedhugnes 10 Ann-Mari Thomassen 11 Olaf Eliassen, áššejođiheaddji</p>
<p>Čoahkkingirjji čállit: Liv Karin Klemetsen / Inga Margrethe Eira 136 siidu 216 siiddus</p>
<p>VI Sámedikki mearrádus</p>
<p>Sámi álbmogis lea vuoigatvuohta iežaset guovlluid resurssaide ja nu maiddái vuoigatvuohta hálddašit daid resurssaid. Sámediggi atná gonagasreappá ođđa šládjan mii lea boahtán sámi guovlluide. Dán vuođul lea</p>
<p>Sámedikkis vuoigatvuohta ja geatnegasvuohta árvvoštallat slája leavvama ja leago dat resursa vai váttisvuohta guovllus.</p>
<p>Sámediggi háliida konsultašuvnnaid bokte šaddat ovttaoaivilii nationála eiseválddiiguin gonagasreappáid oktasaš hálddašanstrategiijaid ektui. Dát hálddašanstrategiija berre váldit vuolggasaji das ahte gonagasreabbábivdu lea ráddjejuvvon unnit geográfalaš guvlui Finnmárkku rittus ja danne addá dat vejolašvuođa ásahit regiovnnalaš hálddašandási.</p>
<p>Sámediggi háliida ahte ásahuvvo regiovnnalaš hálddašandássi gonagasreappáid váste.</p>
<p>Dán lágan hálddašandási ásaheapmi eaktuda ahte maiddái Sámedikkis lea doaimmaheaddji váldi, ortnegiid bokte mat leat mielde ovddideamen eavttuid gonagasreabbábivdui searvamii ja bargamii, muhto maiddái ovddasvástádus meaddel dan. Sámediggi govahallá dakkár hálddašandási masa Sámediggi ja regiovnnalaš dássi servet.</p>
<p>Gažaldagat mat čatnasit movt Sámediggi galgá leat mielde šiehtadallamiin ja riikkaidgaskasaš šiehtadusain, mearrideamen Norgga bivdoeari, bivdoearreaosi bidjamis dutkanulbmiliidda, doaibmabijuin maiguin ráddjet leavvama ja gávdnoma, ja vejolaš guovllu mearrideames nana ceavzilis bivddu váste, leat konsultašuvdnaáššit.</p>
<p>Dálá hálddašeapmi</p>
<p>Gonagasreappá dálá hálddašeapmi ii váldde vuhtii daid unnitlohkojoavkkuide ja eamiálbmogiidda guoski prinsihpaid, mat geatnegahttet Norgga. Mii čujuhit dás dasa ahte stuorra oassi vuotnaálbmogis Porsáŋggu rájes nuorttas, leat sápmelaččat. Danne leat eiseválddit álbmot- ja eamiálbmotrievtti vuođul geatnegahttojuvvon sihkkarastit guovllu ássiid ávnnaslaš vuđđosa.</p>
<p>Suoidnemánu 9. b. 1990 juo ovddidii alimusriektejustitiarius Carsten Smith Guolástusdepartementii áššedovdi raporttas mearraresurssaid ja eamiálbmot dilálašvuođaid birra.</p>
<p>Raporta válddahallá eiseválddiid rievttálaš geatnegasvuođaid dan oktavuođas ahte sihkkarastit mearraguolásteami ávnnaslaš vuođusin sámi guovllluide. Son deattuhii dalle juo ahte mearrasápmelaččat ledje birzedilis, ja ahte dát geatnegahtii Norgga eiseválddiid čađahit dakkár guolástuspolitihka, mii sihkkarastá dán kultuvrra ávnnaslaš vuđđosa.</p>
<p xml:lang="nob">Ráđđehus čuovvolii Smith čielggadusa Stuorradiggedieđáhusain nr. 58, 1991-92, mas nannejuvvo ahte: <em type="italic">"De retningslinjene som utredningen gir med hensyn til den samiske befolkningens rettsstilling i forbindelse med fiskerireguleringer, må tas hensyn til ved framtidige reguleringer som vil berøre denne folkegruppens næringsgrunnlag." (Gč. St. dieđ. nr. 58, 1991-92, s. 107.). </em></p>
<p xml:lang="nob">Stuorradikki ealáhuslávdegoddi dadjá ná miessemánu 19. b. 2005 evttohusas Stuorradiggedieđáhusa nr. 19 (2004-2005) birra, Marin Næringsutvikling - Den blå åker. (Gč. kap. 12, eamiálbmotáššiid sámepolitihka birra).; <em type="italic">"... det tradisjonelle fjordfisket i kombinasjon med andre næringer, er en viktig bærer av den samiske kulturen og en av forutsetningene for bosetting på mange av de minste stedene." </em></p>
<p>Mii guoská gonagasreabbái, de válddahallá Ealáhuslávdegoddi dili ná, ja ávžžuha Ráđđehusa buhtadit dan dili eriid bokte maiddái smávimus fatnasiidda:</p>
<p xml:lang="nob">Čoahkkingirjji čállit: Liv Karin Klemetsen / Inga Margrethe Eira 137 siidu 216 siiddus <em type="italic">"Komiteen konstaterer at mengden av kongekrabbe, særlig innerst i fjordene i Øst-Finnmark, er så stor at det tradisjonelle fisket med line og garn er meget sterkt hemmet. For de minste båtenes vedkommende er fisket til dels umuliggjort. Komiteen finner det derfor ikke urimelig at dette kompenseres, og ber om at det vurderes å gi kvote på kongekrabbe til båter under 7 meter." </em></p>
<p>Dálá dilli</p>
<p>Árbevirolaš fierbme- ja liidnabivdu lea mealgadii dahkkojuvvon veadjemeahttumin, erenoamážit siskkit vuotnaguovlluin, earret eará reappá geažil. Dát mearkkaša ahte uhcimus fatnasiin, mat eai bivdde nu viidát, ii leat šat vejolašvuohta ollašuhttit Guolástusdirektoráhta gáibádusaid dorske- ja rundierbmábivdui vai beasašedje bivdit reappáid.</p>
<p>Sii geat bivdet uhcimus fatnasiiguin dán guovllus, leat eahpitkeahttá dat bivdit riikkas, geat váivašuvvet buot eanemusat reappá geažil. Seammás han leat njuolggadusat mat hehttejit sin bivdimis reappáid.</p>
<p>Duohtavuohta lea ahte sii geat geahččalit birgehit iežaset árbevirolaš smávva guollehivvodagain ja lotnolasealáhusain dain vuotnaguovlluin, gos lea gonagasreabbá, eai beasa ávkkástallat dáinna báikkálaš resurssain eallámuššan. Dát áitá garrasait guovllu mearrasámi kultuvrra ávnnaslaš vuđđosa.</p>
<p>Gonagasreappá ođđa nationála hálddašanortnega ásaheami oktavuođas galget álbmotrievttálaš prinsihpat eamiálbmogiid ektui biddjojuvvot vuođđun.</p>
<p>Hálddašeapmi</p>
<p>Sámediggi háliida dál joatkit ráđđenvugiin mas leat sierralágan hálddašanstrategiijat gonagasreabbábivdui nuorttabealde ja oarjjabealde 26˚N. Deaŧalaš lea caggat gonagasreappáid leavvamis viidáseappot. Dát gáibida stuorát áŋgiruššamiid desimerenbivddus oarjjabealde 26˚N. Danne doarju Sámediggi ain gonagasreappáid friijabivddu oarjjabealde 26˚N. Dasto ferte árvvoštallot galgá go mearriduvvot davimušrádji gosa gonagasreappát sáhttet leavvat. Dárbu lea dutkat movt strategalaččat sáhttá gurret gonagasreappáid mearas jurddašettiin sihke ekologalaččat, ekonomalaš váikkuhusaid ja beaktilis bivdostrategiijaid, ja berre árvvoštallojuvvot buhtadusortnet/haddedoarjja gonagasreappábivdui oarjjabealde 26˚N.</p>
<p>Sámediggi háliida ahte galgá ain lea gávppálaš gonagasreabbábivdu nuorttabealde 26˚N. Sámediggi oaivvilda ahte lea mearrideaddji deaŧalaš vuoruhit dutkama movt gonagasreappát váikkuhit davviguovlluid ekovuogádahkii. Árvaluvvo ahte eanet dutkat gonagasreappáid ekologalaš, ekonomalaš ja servodatlaš váikkuhusaid buktojuvvon šládjan Barentsábis. Dán dutkamis ferte geahčadit makkár guhkes áiggi váikkuhusat gonagasreappáin leat. Dán ferte geahčadit eará gávppálaččat deaŧalaš šlájaid nálleovddideami oktavuođas ja movt dát váikkuha eará guolástusaide guoskevaš guovlluin.</p>
<p>Boahtteáiggi ráđđenvuogi ektui áigu Sámediggi deattuhit čuovvovačča: a. Ássanstruktuvrra sihkkarastimii ja nannemii lea stuorra mearkkašupmi das ahte buot guolásteaddjit geat ásset nuorttabealde 26˚N, ohcama vuođul, besset bivdit gonagasreappáid riddo- ja vuotnaguovlluin. Dát guoská fatnasiidda mat leat vuollel 15 mehtera. Stuorát fatnasat eai galgga beassat bivdit vuonain. b. Fatnasat mat leat vuollel 15 mehtera berrejit gonagasreappáid bivddedettiin čuovvut dábálaš bivdoearrejagi. Dat mearkkaša ahte berre beassat bivdit miehtá jagi. Bivdoearrejagi viiddideapmi álkidahtášii bivddu unnit fatnasiin sihke buoret sihkarvuođa (neavrresdálkkiid geažil) ja vejolašvuođa vuođul bivdit reappáid dalle go eará šlájaid fidnen lea váttis. Go biđge gonagasreabbábivddu guhkit áiggi badjel máilmmemárkanis, de sáhtášii dainna maid sihkkarastit buoret reabbáhatti bivdiide dan geažil go</p>
<p>Ruošša ja Alaska dál rahpet bivddu oktanaga Norggain. c. Berre árvvoštallojuvvot ahte ásahuvvošii sierra muddendássi mas ii leat doaibma- ja oasseváldigáibádus fatnasiidda mat leat vuollel 6-7 mehtera. Dáinna gozihuvvošedje lotnolasdoallit ja guolásteaddjit vuotnaguovlluin gos sáhttá leat váttis ollašuhttit aktivitehtagáibádusa. Berre árvvoštallojuvvot</p>
<p>Čoahkkingirjji čállit: Liv Karin Klemetsen / Inga Margrethe Eira 138 siidu 216 siiddus rekruterenbivdoearri dán jovkui. Sierra nuoraidearri berre ásahuvvot vai sihkkarastá ahte nuorat álget guolásteaddjin. d. Sámediggi ii rávve bivdoearreráidalasa ásaheami gonagasreabbábivdui. e. Sámediggi háliida gieldit gonagasreabbábivdoeriid gávppašeami. Viidáset barggus ferte árvvoštallat eriid sirdit maiddái árbbi bokte. f. Fuolahan dihtii sihkkarvuođaperspektiivva ferte árvvoštallat ahte guolásteaddjit smávva fatnasiiguin ožžot formálalaš vejolašvuođa bivdit reabbaeriideaset eará báikkálaš fatnasiin mat leat doarvái stuorrát. g. Ráddjejuvvon lustobivdu sáhttá mieđihuvvot. h. Viidáset barggus hálddašanstrategiijaiguin ferte njiŋŋelasreabbábivdu árvvoštallojuvvot.</p>
<p>Lagašvuođa- ja sorjavašvuođaprinsihppa Sámediggi oaidná ahte dálá gonagasreabbáhálddašeapmi rihkku garrasit daid olbmuid riekteáddejumi, geat ásset dain guovlluin gos eanemusat gillájit reappáid geažil.</p>
<p>Danne ferte bidjat lagašvuođaprinsihpa vuođđun, mii nappo lea áibbas vejolaš maiddái dálá lágaid ja njuolggadusaid vuođul. Ferte dohkkehit ahte dorske-, rundearbmá-, dikso-, bálddis- ja eará guollešládjaid máddodagat leat nu garrasit loktojuvvon ahte árbevirolaš bivdu lea garrasit njiedjan ja muhtun muddui billašuvvan dáin vuotnaguovlluin, earret eará gonagasreappá geažil.</p>
<p>Danne berre dain báikkálaš bivdiin ja lotnolasealáhusdoalliin, geat gillájit eanemusat, leat eavttuhis vuoigatvuohta bivdit dan šlája mii bilida sin bivddu muđui, ja nu maiddái sin birgejumi.</p>
<p>Eai dan riektevuođus eaige daid nana politihkalš stivrensignálain mat gávdnojit, leat makkárge juridihkalaš dahje politihkalaš hehttehusat dan vuostái ahte ásahit dakkár vuogádaga, mas buohkat geat gillájit reabbáguovlluin, ožžot govttolaš ja rievttálaš oasi dán resurssas.</p>
<p>Ášši meannudeapmi loahpahuvvui 01.03.07 dii. 16.40.</p>
<p>Čoahkkingirjji čállit: Liv Karin Klemetsen / Inga Margrethe Eira 139 siidu 216 siiddus</p>
<p>Vuođđogiella: Dárogiella</p>
<p>Ášši 10/07 Sámediggeráđi áigodaga 2006-2009 politihkalaš prográmma</p>
<p>Arkiivaáššenr.. 05/217206 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p xml:lang="est">R 000/07</p>
<p>Bajásšaddan- ja oahppolávdegoddi 15.-16.02.07 004/07</p>
<p>Sámedikki dievasčoahkkin 27.02. - 2.03.07 10/07</p>
<p>Ášši meannudeapmi álggahuvvui njukčamánu 2. b. 2007 dii. 09.00</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit</p>
<p>Sámediggeráđi mearrádusárvalus lávdegoddái</p>
<p>Sámediggi</p>
<p xml:lang="vep">Višuvdna:</p>
<p><em type="italic">Máŋggabealát servodat huksejuvvon sámi árvvuid, vuođđudeaddji olmmošvuoigatvuođaid ja riikkaidgaskasaš oktiigullevašvuođa ala </em></p>
<p>Sámediggi lea Norggas sámiid álbmotválljen orgána masa sámit leat válljen sámiid. Vuosttamuš sámediggeválga čađahuvvui Norggas jagi 1989. Dán politihkalaš prográmma áigodat lea Sámedikki viđát válgaáigodat. Riika lea juhkkojuvvon golmmanuppelot válgabiirii main guđesge leat golbma áirasa. Dasto leat dan njealji válgabiires main ledje eanemus dohkálaš jienastagat jagi 2005 válggas, okta jevdenmandáhta.</p>
<p>Buohkanassii dat šaddet 43 áirasa. Dán áigodaga nissonolbmuid ja dievdduid áirraslogut leat Sámedikkis ovtta stuoru. Parlameantan Sámediggi bargá seailluhit oktasaš sámi iešvuođalági ja ovddidit sámi servodagaid.</p>
<p>Čoahkkingirjji čállit: Liv Karin Klemetsen / Inga Margrethe Eira 140 siidu 216 siiddus</p>
<p>Sámi álbmogii alccesis lea dárbu mieđihit dan vuoigatvuođa ja vejolašvuođa bidjat boahtteáiggi eavttuid ja čilget boahttevaš dárbbuid. Dat mearkkaša ahte stáhta Norga dievvasii ferte dohkkehit sámiid vuođđovuoigatvuođa beassat ieš mearridit álbmogin ja álgoálbmogin Norggas.</p>
<p>Stáhta Norga lea vuođđuduvvon guovtti álbmoga territoriijii, sámiid ja dážaid. Dat bidjá sámi álbmoga erenoamáš sajádahkii Norgga álgoálbmogin. Min vuoigatvuođat sápmin, álbmogin, ja álgoálbmogin mas lea iežas kultuvra, leat min bajimuš politihka cakkit ja min vuordámušaid cakkit sámi servodagaid dáfus.</p>
<p>Mis lea vuoigatvuohta iešmearrideapmái, ovttaveardásašvuhtii, oktasaš iešvuođalági, kultuvrra ja gielaid gáhttemii ja nanosmuhttimii. Mis lea vuoigatvuohta iežamet eatnamiidda ja daidda luondduriggodagaide mat leat min oktasaš ávnnaslaš kultuvravuođu oasit.</p>
<p>Sámediggeráđđi áigu bargat dan badjelii ahte ovddidit boahttevaš sámi servodagaid main lea kultuvrralaš liđiideapmi ja ealasvuohta sámi árvvuid vuođul. Min višuvdnan leat rabas ja fátmmasteaddji servodagat, main olmmošárvu gudnejahttojuvvo, main olbmuin leat vejolašvuođat ovdánit olmmožin, ja main dilálašvuođaid láhčet olbmuide searvat árjjálaččat servodaga huksemii. Mii dáhttut ovddidit dakkár árvvuid go álbmogiid ovttaveardásašvuođa, dásseárvvu, solidaritehta ja soabalaš ovttaseallima. Nu vai olbmot sáhttet searvat ja doaibmat servodateallima kultuvrralaš ilbmadanvugiid, árvoipmárdusaid ja eallinoainnuid, oskkolaš ja ideologalaš sajádagaid šláddjiivuođas.</p>
<p>Sámediggeráđđái lea deaŧalaš sáhttit dahkat buriid politihkalaš mearrádusaid máhtu vuođul mii das lea sámi servodagas. Dat gáibida lohkoávdnasiid ja diehtovuđot mearridanvuođu mii bures govvida gokko mii leat. Politihkalaš ulbmil lea muitalit gosa mii áigut, ja mo mii dohko ollet. Statistihkka ja dutkan leat reaiddut mat sáhttet sihke muitalit midjiide gokko mii leat, ja mihtidit politihkalaš doaibmabijuid beaktilvuođa.</p>
<p>Statistihkka adnojuvvo odne diehttelasvuohtan servodaga šaddui ja ovdáneapmái. Sámiin lea leamaš unnán dutkan ja ráddjejuvvon mearis statistihkka. Jagi 2006 almmuhuvvui vuosttamuš geardde sierra sámi statistihkalaš jahkegirji. Dat lei deaŧalaš ovddádusbázzi, ja dat ilbmadii Sámediggái buriid mearridan-reaidduid ráhkadeami álggu.</p>
<p>Sámediggi ja stáhtalaš eiseválddit</p>
<p>Sámediggeráđđi bidjá stuorra árvvu dasa, ahte lea soabát, ovttasbargu ja doaibmaguoibmevuohta riikka eiseválddiiguin. Go dat politihkka lea álggahuvvon dán suorggis, de lea ollu álkit midjiide ovttamielalaččat eiseválddiiguin áiggi mielde guođđit dihtolágan historjjálaš dáhpáhusaid, ja baicce geavahit návccaideamet ođđa áigái.</p>
<p>Sámediggi lea dan rájis go ásahuvvui ovdánan riikkalaš ja riikkaidgaskasaš riekteovdáneami mielde, ja erenoamážit dainnago lea Norgga sámi álbmoga válljen orgána sámiid váras. Dat lea dagahan ahte</p>
<p>Sámediggi lea eambbo ja eambbo šaddan doaimmaheaddji eiseváldeorgánan. Riikkalaš dásis mii leat formaliseren lassáneaddji dohkkehusa Sámedikki sajádahkii finnmárkkulágain ja konsultašuvdna-soahpamušain maid Sámediggi ja stáhtalaš eiseválddit dahke jagi 2005. Soahpamuš lea mearriduvvon gonagaslaš resolušuvnnain, ja dat mearkkaša vuos ja ovddimusat ahte stáhtalaš eiseválddit dohkkehit ovddežis mearriduvvon geatnegasvuođaideaset, maid válde badjelasaset sámiid ektui go ratifiserejedje</p>
<p>ILO-soahpamuša 169 Iešmearrideaddji stáhtaid álgoálbmogiid ja álbmotčearddaid birra.</p>
<p>Konsultašuvdnasoahpamuš geatnegahttá stáhtalaš eiseválddiid geahččalit soahpat Sámedikkiin buot dain áššiin mat erenoamážit gusket sámiide, ovdalgo dahket mearrádusaid. Dábálaš gulaskuddanproseassat eai leat doarvái, main sámiin lea vejolašvuohta cealkit oaiviliiddiset. Dat mearkkaša ahte sihke stáhtalaš eiseválddiin ja Sámedikkis lea stuorra ovddasvástádus. Soahpamušbealit galget leat njuovžilat ja konstruktiivvat dán barggus. Konsultašuvdnaortnet mearkkaša ahte Sámediggi ja stáhtalaš eiseválddit ovttas galget ovddidit doaibmaguoibmeperspektiivva. Dat lea juoga maid Sámediggi čuovvola ja áigu oktilaččat árvvoštallat. Sámedikki sajádaga galget maid geahčadit ja ovddidit guovtteguvlosaš ovttasbarggus dainna ulbmiliin ahte šiehtadallat válljejuvvon servodatsurggiin, nugo omd. Sámedikki bušeahtas.</p>
<p>Čoahkkingirjji čállit: Liv Karin Klemetsen / Inga Margrethe Eira 141 siidu 216 siiddus</p>
<p>Sámediggeráđi guovlopolitihkka</p>
<p>Sámediggeráđi bajimuš ulbmil guovlopolitihkainis lea bisuhit ássánminstara váldosárgosiid ja sihkkarastit ovttadássásaš eallindilálašvuođaid sámi álbmogii. Ollašuhttin dihte dáid ulbmiliid lea dárbu ahte sámi guovlluin leat stabiila ja vuorddehahtti rápmaeavttuid. Dat sihkkarastá nana ealáhusaid ja bargo-vejolašvuođaid sámi báikegottiide. Lassin dárbbašuvvo máhttu dain árvvuin mat leat deaŧalaččat sámi álbmogii. Sámi servodagat eai leat homogena ii kultuvrra iige ealáhusaid dáfus. Sámedikki doaibma ferte sihke bisuhit ja ovddidit oktasaš árvvuid mat sámiin leat álbmogin, ja seammás láhčit saji erohusaide.</p>
<p>Sámediggeráđđi oaivvilda ahte servodatdoaibmamušat galget čađahuvvot nu vuollegis hálddahusdásis go vejolaš geavaheaddjiid ektui. Suohkaniin fertejit leat ovddasvástádus, máhttu ja resurssat vai sáhttet ollašuhttit sámepolitihka mearriduvvon ulbmiliid. Danne lea deaŧalaš ahte suohkaniidda sihkkarastojuvvojit dárbbašlaš rápmaeavttuid.</p>
<p>Guvllolaš dási ovttasbargu lea Sámedikki ásaheami rájis ovdánan buori guvlui. Sámedikki rolla guovlo-politihkalaš doaibmin lea nanosmuvvan maŋimuš jagiid. Mannan áigodaga sohppojuvvojedje máŋga ovttasbargansoahpamuša fylkkasuohkaniiguin sámiid árbevirolaš ássanguovlluin. Soahpamušaid ulbmil oažžut áigái oktasaš ipmárdusa, ásahit lihtolašvuođaid ja iskat oažžut áigái šihttojuvvon čovdosiid dihto politihkkasurggiin.</p>
<p>Riikkaeiseválddit šaddet áigodaga mielde válmmaštit ođđa hálddahusmálle háldenguovlluide (regiuvnnaide). Sihke geografiija ja sisdoallu galget nuppástuhttojuvvot. Norgga háldenguovlluid ođđa juogut šaddet váikkuhit Sámedikki ovttasdoaibmamii háldenguovlluiguin. Ovdehus lea ahte stáhta ja háldenguovlluid ja Sámedikki gaskka juogaduvvon doaibmamušaid juohku nuppástuhttojuvvo duohta gulaskuddamiid vuođul, maid dat bealit čađahit mat doaimmahit stáhta geatnegasvuođaid sámiide. Háldenguovlojuohku sorjá das man stuorra fápmu ja váldi ođđa háldenguovllut ožžot. Sámedikki rolla ja váldi sámi veahkadaga ektui ii galgga unnut, muhto nannejuvvot go váldi sirdojuvvo háldenguovlluide.</p>
<p>Danne ferte dilli láhččojuvvot nu, ahte lea vejolaš čađahit duohta ja beaktilis golmma oasálačča šiehtadallamiid, namalassii stáhta, háldenguovllu ja Sámedikki, vai dainna lágiin lea sihkkar ahte Norga čuovvu geatnegasvuođaidis sámiide álbmotrievtti mielde. Boahttevaš háldenguvllolaš dásis ferte leat vuođđočielga gaskavuohta sámiid vuoigatvuođaide, mat sis leat álbmogin ja álgoálbmogin.</p>
<p>Sámiid ovttasbargu ja Sámedikki riikkaidgaskasaš sajádat</p>
<p>Sámit ásset njealji riikkas, ja deaŧalaš lea nannet ja ovddidit sámiid ovttasbarggu nationála stáhtaid rájiid rastá.</p>
<p>Sámediggái lea guovdilis doaibma ovddidit álgoálbmotáššiid sihke riikkalaš dásis ja riikkaidgaskasaš dásis. Riikkaidgaskasaš doaibmamiinnis Sámediggi sáhttá leat mielde doarjumin, nu ahte álgoálbmotviidodat váldojuvvo vuhtii riikkaidgaskasaš forain. Sámediggi šaddá leat sihke premissadahkki ja aktiiva oasálaš dán bargui.</p>
<p>Sámediggi hálddaša prinsihpalaš oaiviliid ja beroštumiid mat biddjojuvvojit ovdan riikkaidgaskasaš arenas.</p>
<p>Dan barggu dahká ieš Sámediggi okto, ja norgalaš sáttatgottiid bokte ja bargadettiinis ovttasráđiid eará álgoálbmogiiguin. Norgalaš ja davviriikkalaš sámepolitihkka hábmašuvvá ee. šiehtadallamiid ja soahpamušaid veagas, mat geatnegahttet ovttaskas stáhtaid. Sámediggi áigu ain aktiivvalaččat váikkuhit riikkaidgaskasaš álgoálbmotrivttiid ovdáneapmái. Historjá čájeha ahte dáinna bargguin dat Sámediggi lea nagadan geatnegahttit norgalaš eiseválddiid váldit vuhtii sámi gáibádusaid ja dárbbuid.</p>
<p>Davviriikkalaš sámekonvenšuvdnabargu lea erenoamáš deaŧalaš proseassa sámi vuoigatvuođaid dohkkeheami, suodjaleami ja oktiiheiveheami dáfus, ja sámi servodaga ovdáneapmái riikkarájiid rastá.</p>
<p>Sámedikki vuordámuš lea danne, ahte davviriikkalaš sámekonvenšuvdna šaddá leat historjjálaš lávki ovddas guvlui álgoálbmogiid vuoigatvuođaid dáfus, ja ahte konvenšuvdna bisuha, sihkkarastá ja nanne dáláš álbmotrievttálaš norpmaid mat leat álgoálbmogiid vuoigatvuođaid várás.</p>
<p>Čoahkkingirjji čállit: Liv Karin Klemetsen / Inga Margrethe Eira 142 siidu 216 siiddus</p>
<p>Joatkevaš proseassas lea lunddolaš ahte buot sámedikkit servet ovttadássásaš áššebeallin go leat stáhtaidgaskasaš šiehtadallamat konvenšuvdnateavstta loahpalaš hámis. Sámediggái lea hirbmat deaŧalaš ahte lea johtilis ja dohkálaš proseassa. Eaktun ferte leat ahte bohtosa galget sámedikkit dohkkehit ovdalgo loahpalaš konvenšuvdna mearriduvvo.</p>
<p>Sámeálbmotfoanda</p>
<p>Sámi álbmoga foanda vuođđuduvvui jagi 2000. Eiseválddiid ulbmil foanddain lei buhttet gielalaš ja kultuvrralaš massimiid ja gillámušaid maid ovddešáigásaš dáruiduhttinpolitihkka dagahii sámi álbmogii.</p>
<p>Dáruiduhttinpolitihka dagahan vahágiid sámi álbmogii lea dadjat juo veadjemeahttun govahallat. Dan, go sámit masse iežaset gutni, vuoiŋŋalaš árvvuid, eatnigiela, kultuvrra ja jáhku sámi álbmoga boahttevuhtii, ii leat vejolaš geahčadit duššefal historjjálaš ja dalášáigásaš perspektiivvas. Dáruiduhttinpolitihkka čuohcá boahttevaš sámi buolvvaide maid. Dan foandda sturrodaga, maid stáhta lea juolludan buhtadassan vearredagu ovdii, lea vejolaš geahčadit duššefal symbolalaš supmin.</p>
<p>Sámediggi lei ovddeš mearrádusain bidjan guokte eavttu Sámeálbmotfoandda vuostáiváldimii. Nubbi lei ahte stáhta galgá ovttasráđiid Sámedikkiin sáhttit áigái oažžut ođđa ovttasbarganvugiid ja doaibmabijuid sámiid várás (1). Nubbi fas lei ahte Ráđđehus galgá bargagoahtit čoavdit oahppováillagiid ášši, sin guđet vaháguvve nuppi máilmmesoađi geažil. Sámediggeráđđi oaivvilda ahte dáid eavttuid leat eiseválddit ollašuhttán go ásahedje konsultašuvdnaortnega, ja go Stuorradiggi dohkkehii oahppováillagiid vástesaš buhtadasortnega.</p>
<p>Sámediggi hálddaša dál Sámeálbmotfoandda. Sámediggeráđđi oaivvilda ahte Sámediggi berre geavahit dáid ruđaid aktiiva politihkkii mii nanne sámegiela ja sámi kultuvrra. Doaibmabijuid ulbmil lea hukset nana ja ealasis sámi báikegottiid, main lea ealli sámegiella ja nana kultuvra.</p>
<p>Vuoigatvuođa vuođđu</p>
<p>Ulbmil:</p>
<p><em type="italic">Iešmearrideapmi sámiid vuoigatvuođaid vuođul álbmogin ja álgoálbmogin </em></p>
<p>Bajimuš dásis Sámedikki doaibma jorrá buot politihkkasurggiid vuoigatvuođaid hárrái. Sámiin leat vuoigatvuođat ovttaskas olmmožin, sierra álbmogin, sierra kultuvran ja álgoálbmogin. Sámiin lea vuoigatvuohta eatnamiidda ja čáziide ja daidda resurssaide mat leat sin oktasaš ávnnaslaš kulturvuođđu.</p>
<p>Vuoigatvuođat čatnasit maid arvat eará surggiide, nugo gillii, kultuvrii, oahpahussii, dearvvašvuhtii ja kulturmuittuide. Láhkavuođđu lea gávdnamis riikkaidgaskasaš álbmotrievttálaččat geatnegahtti soahpamušain ja riikkalaš láhkaásahusas. Das lea deaŧalaš ovdamearka ILO soahpamuš 169, mii viidát gokčá vuoigatvuođaid eallima eanaš surggiin.</p>
<p>Norgga sámi álbmoga válljen orgánan Sámedikki ulbmil lea bargat dan badjelii, ahte sámiid vuoigatvuođat dohkkehuvvojit vuođđun seailluhit sámi kultuvrra, giela ja servodateallima. Sámiin lea vuoigatvuohta oažžut suodjalusa iežaset oktasaš identitehtii ja nannet dan, ja vuoigatvuohta ovttadássásašvuhtii ja dásseárvui earáiguin buot surggiin.</p>
<p>Iešmearrideapmi</p>
<p>Sámiin lea vuoigatvuohta iešmearrideapmái. Mis lea oktasaš vuoigatvuohta mearridit iežamet boahttevuođa. Sámit dat galget ieža mearridit maid eallinsurggiid sámi álbmot galgá stivret, hovdet ja hálddašit. Dasa maid gullá álbmoga vuoigatvuohta luohpat iežas mearridanválddis.</p>
<p>Sámedikki vuolggasadji lea ahte sámit leat okta álbmot - álgoálbmot – mas leat guhkes historjjálaš čatnasat iežas guovlluide. Álbmogiid vuoigatvuohta iešmearrideapmái lea oppalágan prinsihppa ja 1 Sámedikki mearrádus áššis 23/02</p>
<p>Čoahkkingirjji čállit: Liv Karin Klemetsen / Inga Margrethe Eira 143 siidu 216 siiddus vuođđovuoigatvuohta, mii lea mearriduvvon rievttálaččat geatnegahtti riikkaidgaskasaš soahpamušain.</p>
<p>Guovdil dán oktavuođas lea ON jagi 1966 konvenšuvdna mii gieđahallá nuppe bealis siviila ja politihkalaš vuoigatvuođaid ja nuppe bealis fas ekonomalaš, sosiála ja kultuvrralaš vuoigatvuođaid. Iešmearrideami rájiid bidjá riikkaidgaskasaš riekti. Danne eai sáhte riikkaeiseválddit iehčanassii defineret eaige ráddjet iešmearridanvuoigatvuođa.</p>
<p>Maŋŋilgo ON vuođđuduvvui, de leat hábmen iešmearridanvuoigatvuođa buot álbmogiidda gullevaš vuoigatvuohtan. Álbmogiid iešmearridanvuoigatvuohta lea ideologalaš, politihkalaš ja rievttálaš prinsihppa mii lea dynamalaš ja ovdána dađistaga. Nugo álgoálbmogat miehtá máilmmi, de sámitge čuoččuhit ahte alddiineaset lea iešmearridanvuoigatvuohta, ja ahte dan vuoigatvuođa máilmmeservodat ja nationála stáhtat danne fertejit guhtege dilistis dohkkehit. Álgoálbmogiid dilli lea dattetge nu, ahte nationála stáhtat eai ollásit dohkket sin iešmearridanvuoigatvuođa. Nu lea dilli Norggasge, nugo Suomas, Ruoššas ja Ruoŧasge.</p>
<p>Dáid maŋimuš áiggiid ovdáneapmi lea nu, ahte dađistaga eanet ja eanet ON-orgánat čielgasit dohkkehit álgoálbmogiid iešmearridanvuoigatvuođa. Davviriikkalaš dásis dat áššedovdi lávdegoddi maid sámedikkit ja sámeministarat nammadedje ovttasráđiid, lea boahtán dan ipmárdussii Davviriikkalaš sámekonvenšuvnna árvalusas, maid bidje ovdan, ahte iešmearridanvuoigatvuohta fátmmasta sámiid. Nationála eiseváldditge bealuštit álgoálbmogiid iešmearridanvuoigatvuođa riikkaidgaskasaš dásis, ja leat ON álgoálbmotjulggaštusa barggus leamaš dan oaivila doarjjan.</p>
<p>Dásseárvu</p>
<p>Dásseárvu berre álo leat čalmmus ášši, vai dainna lágiin sihkkarastit rievttalaš servodaga. Nissonolbmuid ja dievdduid dásseárvvus lea sáhka iešmearrideamis, rievttalašvuođas ja ovttadássásašvuođas, sihke kollektiiva ja individuála. Ii giige galgga vealahuvvot seksuála sojus geažil. Nissonolbmuin ja dievdduin galget leat seammát vuoigatvuođat, geatnegasvuođat ja vejolašvuođat buot servodatsurggiin sámi servodagas. Dat ii mearkkaš dan, ahte buohkaiguin, beroškeahttá sohkabealis, galgá meannuduvvot ovtta láhkái dahje ahte sii galget šaddat ovttaláganin. Sáhkan dás lea gudnejahttit oktagasa. Ahte nissonolbmuin ja dievdduin leat ovtta buorit vejolašvuođat, mearkkaša dávjá ahte lea dárbu álggahit guovttelágan doaibmabijuid nissonolbmuide ja dievdduide. Dásseárvu gullá buot servodatsurggiide. Dásseárvu lea danne</p>
<p>Sámediggeráđi politihkkii integrerejuvvon oassi.</p>
<p>Immateriála vuoigatvuođat</p>
<p>Iešmearridanvuoigatvuohta fátmmasta ollu eambbo go vuoigatvuođa eatnamiidda. Dat fátmmasta álbmoga vuoigatvuođa muitalit iežas historjjá, geavahit iežas giela, ollašuhttit iežas kultuvrra, čilget iežas oahpahusa sisdoalu ja hálddašit iežas kultuvramuittuid. Sámediggeráđđi áigu danne bargat dan badjelii, ahte dakkár immateriála vuoigatvuođatge galget sihkkarastojuvvot seammá ládje go ávnnaslaš vuoigatvuođat.</p>
<p>Duodji lea erenoamáš dilis sámi kulturseailluheaddji ealáhussan. Danne dán ealáhussii ferte leat sierra riektesuodjalus. Riektesuodjalus galgá váikkuhit dasa, ahte ii oktage galgga sáhttit boastut geavahit duoji gávppálaš sivaid geažil.</p>
<p>Territoriijalaš vuoigatvuođat ja ođđa lágat</p>
<p>Davveguovllu valjis luondduresurssat buktet hástalusaid sihke suodjaluspolitihkalaš, ekonomalaš ja biraslaš sivaid geažil. Ii ovttage dáin hástalusain leat vejolaš duostut jos álgoálbmotperspektiiva ii leat lunddolaččat guovdilis ášši analysain ja go hábmejuvvojit ulbmilat ja doaibmabijut davveguovlopolitihkas. Váibmosis dán barggus lea álgoálbmotperspektiivva integreren. Dat mearkkaša ahte eanan- ja resursavuoigatvuođat galget dohkkehuvvot ja iešmearridanvuoigatvuohta leat mearrádusain, kapasitehta- ja máhttoovddideamis ja stáhtaid ja álgoálbmogiid ovttasbarggus.</p>
<p>Sámediggi lea dan rájis go ásahuvvui, vásihan ahte sámi vuoigatvuođat, beroštumit ja vuhtiiváldima dárbbut leat duvdašuvvan boaittobeallái, ja vuoliduvvon sierraberoštupmin láhkaproseassain. Nu lea erenoamážit go stuoribuš resursalágat galget hábmejuvvot ja ođasmahttojuvvot.</p>
<p>Čoahkkingirjji čállit: Liv Karin Klemetsen / Inga Margrethe Eira 144 siidu 216 siiddus</p>
<p>Sámediggeráđđi ovdeha ahte buot resursalágaid bajimuš prinsihpat galget heivet Norgga álbmotrievttálaš geatnegasvuođaide, mat riikkas leat sámiide álgoálbmogin. Dat šaddet fátmmastit ođđa resursalágaid. Dat mii lea dárbu, lea ahte dakkár lágaide ráhkaduvvojit konkrehta njuolggadusat mat sihkkarastet sámiide beassama resurssaide. Njuolggadusat mat sihkkarastet duohta searvama ja mieldemearrideami resursahálddašeapmái, fertejit leat mielde. Sámediggeráđđi oaivvilda ahte resursahálddašeami vuođđun berre leat lagašvuođa- ja sorjavašvuođaprinsihppa, vai sámiid ávnnaslaš kulturvuođđu gáhttejuvvo.</p>
<p>Dilli lea ain nu, ahte sámiid vuoigatvuođat eatnamiidda, čážiide ja resurssaide dárbbašit lágalaš nannejumi ja dohkkeheami. Stuorra dárbu lea sektorrasttideaddji areálagáhttennjuolggadusaide, mat suodjalit álgoálbmogiid vuoigatvuođaid ja sámi ealáhusaid. Buot ovddeš meassamat, beroškeahttá das makkárat dat ledje, fertejit árvvoštallojuvvot. Dasto lea dárbu struktuvrraide mat gustojit buotlágan hálddašeapmái. Dat galget sihkkarastit ahte sámiid álo váldet vuhtii doarvái bures. Mii lea deaŧalaš, lea ahte galget leat njuolggadusat sámiid iešmearrideamis ja mieldemearrideamis resursahálddášeamis mii maid čađahuvvo lahkaorrun- ja dárboprinsihpa vuođul. Sámediggeráđđi áigu dán áigodaga bargat dan badjelii, ahte dát dáhpáhuvvá lága hámis, juogo ođđa sámi resursavuođđoláhkan, ođđa sámeláhkakapihttalin, dahje ahte dat lasihuvvo vuđolaččat sierralágaide.</p>
<p>Finnmárkkuláhka</p>
<p>Finnmárkkuláhka siskkilda deaŧalaš prinsihpalaš čilgehusaid mat máŋgga suorggis fertejit dulkojuvvojuvvot nu, ahte sámi vuoigatvuođat leat oppalaččat dohkkehuvvon. Láhka dohkkeha ahte sámit leat geavahemiineaset háhkan vuoigatvuođa Finnmárkku eatnamiidda. Sámediggeráđis leat stuorra vuordá-mušat joatkkabargguide, main galget identifiseret sámi geavahan- ja eaiggáduššanvuoigatvuođaid Finn-márkkus. Identifiserema galgá finnmárkkukommišuvnna ja Finnmárkku sierraduopmostuolu vuođđu-deapmi buktit áigái. Sámediggeráđđái lea lunddolaš jáhkkit ahte sámi árbevierut ja riekteipmárdusat biddjojuvvojit vuođđun dan bargui.</p>
<p>Finnmárkkuláhka gusto dušše nu guhkás olggobeallái gátti go priváhta opmodatvuoigatvuohta ollá.</p>
<p>Sámediggeráđđi oaivvilda ahte sámiin lea vuoigatvuohta meara resurssaide. Finnmárkku mearra lea leamaš deaŧalaš mearrasámi kultuvrii ja ealáhusaid ovddideapmái. Sámit eai leat goassege luohpan dáin vuoigatvuođain. Vuoigatvuođat Finnmárkku meara resurssaide galget čielggaduvvot dan barggus maid lávdegoddi čađaha, go árvvoštallá sámiid ja earáid vuoigatvuođaid bivdit Finnmárkku gáttiin. Bargu šaddá leat guovdil joatkevaš vuoigatvuođabargui. Sámediggeráđđái lea lunddolaš jáhkkit ahte álbmotriekti biddjojuvvo vuođđun, lága erenoamáš ulbmila mielde.</p>
<p>Finnmárkkuopmodaga vuođđudeami maŋŋil Sámediggi lea ožžon ođđa rolla eananhálddašeaddjin. Dat gáibida ahte Sámediggi váldá badjelasas ovddasvástádusa hálddašit Finnmárkku eatnamiid. Seammás dat ii galgga hehttet váldimis vuhtii sámi riekteipmárdusa ja árbevieruid. Deaŧalaš lea fátmmastit guovllu veahkadaga oppalohkái. Hálddašeapmi galgá leat Finnmárkkulága ulbmila mielde, ja daid njuolggadusaid mielde mat biddjojuvvojit vuođđun.</p>
<p>Sámi vuoigatvuođalávdegoddi</p>
<p>Romssa, Nordlándda ja lullisámi guovllu sámi vuoigatvuođaid lávdegoddi šaddá leat deaŧalaš dán áigodaga.</p>
<p>Vuđolaš proseassas, masa dáid guovlluid earáge álbmot gullá, galget konkrehta čovdosat čuovvut vuoigatvuođaid divaštallamiid. Ulbmil ferte leat sihkkarastit ja seailluhit luondduvuođu sámi kultuvrii ja ealáhusaide ja servodateallimii ođđa buolvvaid várás. Sámediggeráđđái lea lunddolaš jáhkkit ahte sámi vuoigatvuođat dohkkehuvvojit prinsihpalaččat dan mielde go Finnmárkkuláhka ovdána, ja áigu doarjut dan.</p>
<p>Ođasmuvakeahtes resurssat</p>
<p>Minerála- ja petroleumadoaimmain mat leat álgoálbmogiid árbevirolaš geavahan- ja orrunguovlluin ja daid olggobealde, šaddá leat mearkkašupmi sámiide ja eará álgoálbmogiide davviguovlluin. Ođasmuvakeahtes resurssaid geavaheapmi, nugo oljju ja gássa, buktet ođđa vejolašvuođaid, muhto áitet maid álgoálbmogiid kultuvrra ja eallinvugiiid. Deaŧalaš lea rádjerasttideaddji álgoálbmotperspektiiva, erenoamážit Ruošša</p>
<p>Čoahkkingirjji čállit: Liv Karin Klemetsen / Inga Margrethe Eira 145 siidu 216 siiddus guvlui, go luondduresurssaid geavaheapmi árvvoštallojuvvo davveguovlluid ovddideami ektui. Oktasaš standárddat fertejit ráhkaduvvot, nugohčoduvvon ehtalaš njuolggadusat, mat suodjalit álgoálbmogiid beroštumiid ja searvama resursageavaheapmái.</p>
<p>Dálkkádatrievdamat dagahit dan ahte ođasmuvakeahtes resurssat leat eanet ávkkástallanolámuttus.</p>
<p>Barents-ábi oljju ja gássa bohkamat ja fievrrideamit buktet eambbo nuoskkidanvára. Dán meara viidodagat ja daid ekologalaš birrasat leat álo leamaš deaŧalaččat sámi kultuvrra ja servodaga ovdáneapmái.</p>
<p>Nuoskkidanvárra mearkkaša ahte fertejit mearriduvvot standárddat birrasa, sihkkarvuođa, teknologiija ja guolástusa várás. Boahtteáiggi oljo- ja gássadoaimmat Barents-ábis ja Ruoššas muđui gáibidit erenoamáš ollu operatevrrain, fievrrideaddjiin ja stáhtain. Deaŧalaš lea ahte buohkat leat mielde unnideamen birasvahágahttimiid áitaga. Historjá lea addán álgoálbmogiidda vásáhusaid mat čájehit ahte eai leat dušše birasvahágahttináitagat ja guovlomassimat. Dat lea maid buktán ođđa ekonomalaš struktuvrra mii lea njuovžil ja nuppástuhttán siskkáldas struktuvrra. Danne lea deaŧalaš ahte dakkár ovdáneami buotlágan sosiála váikkuhusat árvvoštallojuvvojit dárkilit. Álgoálbmogiid mieldemearridan- ja váikkuhanvuoigatvuohta, rievttalaš juogadeapmi ja sosiála gánnáhahttivuohta leat deaŧalaš čoavddasánit dáin oktavuođain.</p>
<p>Norgalaš eiseválddit galget váldit vuhtii sámi beroštumiid ja oainnuid go hábmejit resursageavahanplánaid.</p>
<p>Sámi álbmogis lea álbmotrievtti mielde vuoigatvuođat minerála- ja petroleumresurssaide mat leat sámi guovlluin. Dát vuoigatvuođat fertejit leat vuođus go plánejit geavahit daid resurssaid, ja go dat juogaduvvojit. Deaŧalaš lea ahte bohkamat eai vahágahte sámi kultuvrra ja eallinvuogi. Govttolaš oassi riggodagain mat vižžojuvvojit sámi guovllus, fertejit fievrriduvvot ruovttoluotta daidda servodagaide maidda leat čuohcan.</p>
<p>Boazodoalloláhka</p>
<p>Boazodoallu lea guovdilis sámi ealáhus ja deaŧalaš kulturguoddi. Dat addá boazodollui riikkaidgaskasaš rievttálaš suodjalusa. Sámediggeráđđi berošta erenoamážit das ahte ii hedjon dat láhkasuodjalus maid riikkaidgaskasaš lágat addet boazodollui, erenoamážit ILO-soahpamuš nr. 169. Sámedikki bealis lea čielga eaktu ja unnimusčoavddus dat, ahte boazodoallolága § 1 nubbi lađđasii boahtá lasáhus, nu ahte lágas lea sullasaš sátnádat go Finnmárkolágas § 3. Dat galggašii sihkkarastit ahte álbmotriekti ii láivvo</p>
<p>Finnmárkolága sisdoalu ektui.</p>
<p>Boazodoallolágas dál oasit ođasmahttojuvvojit. Sámediggi jáhkká ahte boazodoallolága revišuvnna čuovvu maid farga eará boazodoallolágaid ođasmahttin dán áigodagas.</p>
<p>Sámediggeráđđi áigu bargat vai boazodoalu searvan stivrenorgánaide nannejuvvo, nu ahte boazodoallit sáhttet doarvái bures váikkuhit. Dat eaktuda láhkasuodjalusa mii sihkkarastá boazosámi eanetlogu ja jođiheami boazodoalloorgánain.</p>
<p>Deaŧalaš lea ahte ođđa ollislaš boazodoalloláhka goziha boazodoalu dárbbu oažžut riidočoavdinorgána masa ealáhus sáhttá luohttit. Dat mearkkaša ahte sámi riekteipmárdusat ja árbevierut ožžot soahppevaš deattu ja vuhtiiváldima go riidoáššiin mearriduvvo loahpalaš mearrádus. Sámediggeráđđi oaivvilda ahte berre vuođđuduvvot sierra riidočoavdinorgána mas lea sierra máhttu ee. sámi riektegálduin ja riekteipmárdusain.</p>
<p>Sámediggeráđđi šálloša go boazodoalu olbmot galget noađuhuvvot vuhtiiváldingeatnegasvuođain ja buhttenovddasvástádusain sulastahtti fidnodoaimmaiguin mat doaimmahit erenoamáš váralaš doaimma.</p>
<p>Gažaldagat mat čatnasit boazodoalu buhttenovddasvástádussii berre danne nuppástuhttit go boazodoalloláhka fas ođasmahttojuvvo.</p>
<p>Sámediggeráđđi ovdeha ahte Eanandoallodepartemeanta álggaha farga čuovvolanproseassaid daid osiid várás mat boazodoallolágas eai ođasmahttojuvvo dán hávi. Deaŧalaš lea ahte mii lagaš boahtteáiggis oažžut ollislaš boazodoallolága mii lea heivehuvvon otnáš duohtadillái. Go dat ráhkaduvvo, de lea ee. dárbu geahčadit davviriikkalaš sámekonvenšuvnna árvalusa, plána- ja huksenlága, norgalaš-ruoŧŧilaš boazoguohtunsoahpamuša ja Sámi vuoigatvuođalávdegotti árvalusa.</p>
<p>Čoahkkingirjji čállit: Liv Karin Klemetsen / Inga Margrethe Eira 146 siidu 216 siiddus</p>
<p>Sámediggeráđđi oaivvilda ahte dárbu lea farga álggahit čuovvolanproseassaid boazodoallohálddahusa boahttevaš organiserema várás.</p>
<p>Birrasa ja kultuvrra gáhtten</p>
<p>Ulbmil:</p>
<p><em type="italic">Sihkkarastit sámi kultuvrra luondduvuođu, ja suodjalit sámi kulturmuittuid ja kulturbirrasa nu ahte dat nanne ja seailluha sámi identitehta ja kultuvrra joatkima </em></p>
<p>Sámi eanan- ja resursavuoigatvuođain lea maid historjjálaš viidodat. Sámit leat guhkes áiggiid geavahan luonddu ja nu oamastan alcceseaset vuoigatvuođaid iežaset geavahanguovlluide. Dat geavahus lea buktán áigái luottaid mat leat sámi kulturmuittut. Geavahus lea maid addán máhtu luonddu birra ja dan hearkivuođa birra.</p>
<p>Sámi servodagain lea ain lagaš gullevašvuohta lundui. Luondu lea ealáhusdoaimmaid, eallinviidodaga ráma, vássán áiggiid muittuhusa, máhtu ja eallinvuogi vuođđu. Sámiid kultuvra lea erenoamáš gitta luonddus, eatnamiin ja luondduriggodagain. Vuođđoárvvut vulget sámiid máilmmegovvádusas, ja sámi servodateallin sorjá dain vuođđoárvvuin ja árbevirolaš máhtuin mat mannet njálmmálaččat buolvvas bulvii.</p>
<p>Sámi servodaga ovddas leat stuorra hástalusat mat gáibidit dynamalaš ja sektorrasttideaddji politihka ja hálddašeami mat sihkkarastet min kultuvrra luondduvuođu. Dákko lea dárbu geahčadit álgoálbmot-vuoigatvuođaid, kultursuodjalusa ja luondduhálddašeami oktan. Dat lea deaŧalaš dainnago sámi kultuvra sorjá luonddus, ja go riikkaidgaskasaš birassoahpamušat fertejit geahčaduvvot oktan álgoálbmotvuoigatvuođaiguin. Riikkaidgaskasaš birasovttasbargu lea maid áidna čoavddus hástalusaide maid dálkkádatnuppástusat ja guhkásjohtti nuoskkideamit dagahit.</p>
<p>Sámediggeráđđi oaivvilda ahte bievlavuodjimiidda galgá leat geahčču. Sámediggeráđđi áigu bargat dan badjelii, ahte mohtorjohtalusláhka geahčaduvvo ođđasis ja nuppástahttojuvvo. Nu lea dárbu dahkat, vai láhka heive sámi ealáhusaide ja sámi dállodoalloekonomiija dárbbuide. Go báikegottit hálddašit meahcceresurssaid lagašvuođa- ja sorjavašvuođaprinsihpaid mielde, de sáhttá sámi kulturvuođđu seailut.</p>
<p>Luonddus ja boazoguohtunguovlluin berrejit mohtorjohtalusat ráddjejuvvot. Olbmuid johtimat meahcis eai galgga heađuštit vuođđoealáhusaid. Sámediggeráđđi áigu bargat dan badjelii, ahte mohtorjohtalus hálddašuvvo plánalaččat.</p>
<p>Kulturmuitosuodjalus ferte lunddolaš oassin gullat mielde go divaštallojuvvo eatnamiid ja luonddu-resurssaid hálddašeamis. Birasbargu, ekonomalaš ovdáneapmi ja vuoigatvuođat gullet oktii, ja láidestit boahttevaš hálddašanortnegii ja mearridanváldejuogadeapmái, maid mielde sámi guovlluid kulturmuittut hálddašuvvojit. Sámediggeráđđi áigu dán áigodaga bargat dan badjelii, ahte lea ollislaš areálapolitihkka sámi beroštumiid várás.</p>
<p>Biologalaš šláddjiivuohta</p>
<p>Davveguovllut leat erenoamáš hearkkit garra dálkkádaga ja hearkkes ekosystema geažil. Dát mearkkaša maid dan ahte guovllut leat rašit dálkkádatrievdamiid váikkuhusaide. Davveguovllut leat dál šaddamin boahtteáiggi energiijaháldenguovlun. Davveguovlluid veahkadagaide leat dál dakkár hástalusat go dávjjes johtalusat ja stuorit nuoskkidanvárra. Davvi álbmoga bealis Sámediggeráđđi áigu gáibidit garraset birasbearráigeahččan- ja dálkkádatpolitihka.</p>
<p>Energiijaháldenguovllu vuođđudeapmi davvin sáhttá mearkkašit ahte huksejuvvojit stuorra gádderusttegat.</p>
<p>Dat čuohcá erenoamážit sidjiide guđet geavahit luondduresurssaid. Go dakkár rusttegat bohtet, de dat dolvot vuođđoealáhusain viidodagaid sihke mearas ja gáttis, sihke go huksejuvvojit ja jođihuvvojit, ja siskkáldas struktuvrra dáfus. Sámediggeráđđi áigu bargat dan badjelii, ahte guovllu energiijaviežžamat eai vahágahte dáláš ealáhusadoaimmaid ja birrasa. Guovlluid oktasaš geavaheapmi gáibida ahte váikkuhusat geahčaduvvojit vuđolaččat, omd. oljo- ja gássadoaimmaid váikkuhusaat. Sámediggeráđđi áigu geahččat bearrái ahte dán árvvoštallamis lea ollislašvuođa perspektiiva.</p>
<p>Čoahkkingirjji čállit: Liv Karin Klemetsen / Inga Margrethe Eira 147 siidu 216 siiddus</p>
<p>Beroštupmi geavahit luondduresurssaid, maidda gullet genaresurssatge, lassána garrasit, ja daid ávkingeavaheapmái čatnasit stuorra máilmmeviidosaš ekonomalaš beroštumit. Seammás lea biologalaš šláddjiivuođa massin šaddan bahás váttisvuohtan olles máilbmái. Sámediggeráđđi áigu bargat dan badjelii, ahte biologalaš šláddjiivuohta seailuduvvo reguleremiiguin ja njuolggadusaiguin. ON-soahpamuš biologalaš šláddjiivuođas, mii mearriduvvui jagi 1992, lea vuosttamuš riikkaidgaskasaš birassoahpamuš mii čielgasit čalmmustahttá geavaheami ja gáhttema oktiigullevašvuođa, ja juogadanprinsihpa. Sámediggeráđđi doarju soahpamuša 2010-mihttomeari, ja áigu bargat dan badjelii, ahte biologalaš šláddjiivuođa geavaheapmi dáhpáhuvvá gánnáhahtti ládje. Sámediggeráđđi oaivvilda ahte álgoálbmogiid eallinvuogi ja kultuvrra bisuheapmi veahkeha biologalaš šláddjiivuođa seailluhit, ja nuppe guvluige.</p>
<p>Sámi ealáhusain ja doaimmain lea ollu máhttu mii gullá doahpagii árbevirolaš máhttu. Sámediggeráđđi áigu láhčit dilálašvuođaid nu, ahte árbevirolaš máhttu boahtá oidnosii ja duođaštuvvo deaŧalaš gáldun luonddu- ja birasgáhttenbargguin. Dan barggus lea deaŧalaš oažžut ovdan, ahte dát máhtut leat deaŧalaččat biologalaš šláddjiivuođa seailluheapmái, dálkkádatnuppástusaid indikáhtorin, ja go galgat sámi kultuvrii gávdnat positiiva heivehallanstrategiijaid dálkkádatnuppástusdieđuid vuođul.</p>
<p>Guovlogáhtten lea buorre váikkuhangaskaoapmi biologalaš šláddjiivuođa gáhttemis. Go sámi guovllut gáhttejuvvojit, de dat lea veahkkin suodjaleamen ávnnaslaš vuođu, nu ahte sámi kultuvra sáhttá bissut, ovdánit ja joatkit. Dat eaktuda dattetge ahte suodjalanproseassa, sisdoallu ja hálddašanvuohki ii vierás-mahte, muhto nanne sámi kultuvrra. Sámediggeráđđi áigu dán áigodaga bargat dan badjelii, ahte sámi guovlluin suodjalanproseassat čađahuvvojit sámi eavttuid mielde. Sámediggi ferte oažžut resurssaid nu ahte sáhttá bargat birasgáhttenáššiiguin ollislaš vuogi mielde sámi guovlluin.</p>
<p>Kulturmuitosuodjalus</p>
<p>Sámi kulturmuittut muitalit midjiide juoidá das, geat mii leat, geat min máttut ledje, maid sii barge ja gos sii orro. Dat lea danne deaŧalaš sámi identitehtii. Deaŧalaš lea deattuhit sámi kulturmuittuid ja kulturbirrasiid suodjaleami dainna lágiin ahte dat nanne ja seailluha sámi kultuvrra.</p>
<p>Kulturbirasdoaba gokčá máŋggalágan surggiid, nugo viessobirrasiid ja kulturduovdagiid main kulturmuittut gullet oktii. Kulturbirasdoaba siskkilda maid eananguovlluid maidda gullet dáhpáhusat, osku ja árbevierut.</p>
<p>Kulturbirrasa árvu lea vejolaš meroštallat máŋgga ládje, dan mielde makkár kultuvrralaš vuolggasadji meroštallis lea. Dávjá leat sierra kultuvrii gullevaš olbmot guđetge áigáseaset geavahan seammá eatnamiid.</p>
<p>Sámi kulturmuittut leat deaŧalaš dokumentenávdnasat sámi historjái. Kulturmuittut duođaštit mo sámit leat árvvoštallan ja geavahan eatnamiid ja luonddu áiggiid čađa. Dás lea maid sáhka eatnamiid ja luonddu mearkkašumis ekonomalaš, sosiála ja oskkolaš sivaid dihte. Kulturmuittut addet olbmui vejolašvuođa vásihit kultuvrralaš gullevašvuođa ja dovdat mo mii odne galgat geavahit luonddu ja lihkadit das.</p>
<p>Sámi kulturmuittuid šláddjiivuohta Sámis muitalit ahte sámit leat guhká geavahan guovlluid. Ráđđejeaddji historjágirjjálašvuođas lea sámi historjá dattetge unnán váldojuvvon vuhtii. Ollu diehtemeahttunvuohta lea sámi dilálašvuođaid ja historjjá birra stuorraservodagas. Norgalaš eiseválddit leat guhkes áiggiid leamaš vuostehágolaččat dohkkehit sámi kulturmuittuid duohtan. Stáhta Norga lea dihto guovlluin unnán addán diehttevassii sámi orruma historjjá, ovdamearkka dihte riddoguovlluin. Kulturmuittuid ja kulturbirrasiid aktiiva bargguin Sámediggeráđđi áigu duođaštit sámi historjjá sámiid iežaset eavttuid mielde.</p>
<p>Sámediggi hálddaša sámi kulturmuittuid ja kulturbirrasiid gustojeaddji lágaid mielde. Sámi kulturbirrasat fertejit váldojuvvot vuhtii erenoamážit areálaplánenbarggus. Dárbu lea systemáhtalaččat registarastit sámi kulturmuittuid dán barggu olis. Sámediggi lea oanehis áiggis huksen arvat áššemáhtu kulturmuitohálddašeamis oppalohkái, ja sámi kulturmuittuid birra erenoamážit. Dat siskkilda maid máhtu areálaplánemis. Norggas leat guokte bálddalas kulturmuitohálddašeami lullisámi guovllu rájis davás.</p>
<p>Sámediggeráđđi oaivvilda ahte Sámedikkis lea máhttu hálddašit buot kulturmuittuid, ja áigu dán áigodagas bargat dan badjelii, ahte sáhttá váldit ovddasvástádussan hálddašit buot kulturmuittuid stuorra osiin hálddašanguovllus.</p>
<p>Čoahkkingirjji čállit: Liv Karin Klemetsen / Inga Margrethe Eira 148 siidu 216 siiddus</p>
<p>Kultuvra</p>
<p>Ulbmil:</p>
<p><em type="italic">Ovddidit šláddjes dáidda- ja kultureallima, ja sihkkarastit sámiid vejolašvuođa váikkuhit sámi kulturovdáneapmái </em></p>
<p>Kultuvra leat árvvut, norpmat, kodat ja symbolat maid olbmot váldet árbin ja dolvvodit buolvvas bulvii.</p>
<p>Sámi kultuvra lea danne vuođđun eatnašii maiguin Sámediggi bargá. Kultuvra ilbmaduvvo čielgasepmosit máŋggalágan dáiddalaš hámis, nugo girjjálašvuohta, lávdedáidu, govvadáidda/duodji ja musihkka. Kultuvra lea maid dat arenat ja deaivvadanbáikkit maid dáidaga ilbmadit, nugo kulturviesut ja festiválat. Kultuvra siskkilda viiddis mearkkašumis dasto vel valáštallama, museaid ja media.</p>
<p>Sámi dáidda ja kultureallin lea šláddjii, ja Sámediggeráđđi áigu láhčit dilálašvuođaid nu, ahte dát šláddjiivuohta seailu ja ovdána eambbo. Riikkalaš ovddasvástádus lea álggahit ja ovddidit sámi kultuvrra. Norgalaš stáhta lea máŋgglágan lágaiguin, njuolggadusaiguin ja soahpamušaiguin geatnegahttán iežas váldit badjelasas ovddasvástádussan sámegiela, kultuvrra, historjjá ja servodateallima. Dan ovddasvástádusa ferte norgalaš stáhta hálddašit gulahallamiin Sámedikkiin, ja Sámedikki čujuhusat dat fertejit biddjojuvvot barggu vuođđun.</p>
<p>Sámiid vuoigatvuođas iežaset kulturilbmadeapmái lea maid gávppálaš bealli. Maŋimuš jagiid mii leat vásihan ahte sámi symbolaid leat váldán atnui stuorra fitnodagat jođihahtti gávpegálvun. Leat maid geahččalan patentet symbolaid. Eanet ja eanet álgoálbmogat vásihit dan iežaset symbolaid hárrái. Symbolat leat nannosit čadnojuvvon álgoálbmogiid identitehtii ja árvvuide. Dát lea danne dakkár ovdáneapmi maid</p>
<p>Sámediggeráđđi áigu eambbo čalmmustahttit iežas kulturdieđáhusas mii boahtá, ja mii čuovvoluvvo riikkaidgaskasaš forain.</p>
<p>Sámi eallinoaidnoárvvut fertejit árvvoštallojuvvot sihke ovddeš ja dáláš áiggi viidodagas. Sámiid kristalašvuođa ovdalis osku lea nannosit gittalagaid sámiid otnáš identitehtain. Olbmot dovdet ja gudnejahttet bassi báikkiid ja bálvvosbáikkiid, ja ollu dain symbolain mat leat mis odne, leat kristtalašvuođa ovdalis oskku rájis. Kristtalašvuođas lea nana sajádat sámi otnáš servodagas, muhto eallinárvvuid girjáivuohta lea stuoris maiddái sámiid gaskkas. Deaŧalaš lea čájehit rabasvuođa ja gierdavašvuođa buotlágan eallinoainnuide sámi servodagas.</p>
<p>Sámediggi ja fylkkasuohkanat leat ovttasbargosoahpamušaiguin buktán oidnosii fylkkasuohkaniid ovddasvástádusa sámi kultuvrra ovdáneamis háldenguovllus. Aktiiva ja oktiiheivehuvvon váikkuhan-gaskaomiid geavahemiin Sámediggi ja fylkkasuohkanat ovttasráđiid leat mielde ovddideamen sámi kulturfálaldaga. Dát guoská maid sámi kultuvrra gaskkusteapmái. Ná huksejuvvo árbevirolaš norgalaš institušuvnnaid ja Sámedikki oktasaš ipmárdus das, makkár dárbbut sámi servodagas leat kultursuorggis.</p>
<p>Sámediggi atná báikkálaš, háldenguvllolaš ja riikkalaš sámi institušuvnnaid deaŧalaš arenan sámi servodaga ovdáneapmái. Sámi deaivvadanbáikkiid lea áibbas dárbbašlaš hukset. Sámi institušuvdnahuksen álggii easkka 70-logu loahpageahčen, ja lea ovdánan johtilit. Sámediggi lea maŋimuš jagiid ožžon iežas ovddasvástádussan muhtun institušuvnnaid ja ortnegiid, mat galggašedje ovddidit sámi dáidaga ja kultuvrra. Hálddašeamis Sámediggi lea gulahallamiiguin kulturbargiiguin, organisašuvnnaiguin ja institušuvnnaiguin háliidan leat mielde dihkkádeamen kultursuorggi politihkkaovdáneami. Lassin lea deaŧalaš ahte sámiin alddineaset lea vejolašvuohta gaskkustit kultuvrraset iežaset eavttuid mielde. Maiddái sámi lágadusain ja buvttadanservviin lea deaŧalaš rolla ovddidit ja gaskkustit sámi kultuvrra.</p>
<p>Dattetge lea stuorra dárbu ovddidit dáláš institušuvnnaid ja vuođđudit ođđa dakkáriid. Sámediggeráđđi atná áibbas dárbbašlažžan daid dál vuoruhit ja ollašuhttit, ja addit daidda buori doaibmanvuođu.</p>
<p>Sámediggeráđđi danne áigu dán áigodaga bidjat ovdan institušuvdnadieđáhusa. Norgalaš eiseválddit eai sáhte hilgádit iežaset ovddasvástádusas sámi kultuvrras dainnago sirdet hálddašandoaimmaid Sámediggái.</p>
<p>Sin geatnegasvuohta lea addit Sámediggái buriid rápmaeavttuid, vai sáhttá jođihit ja ovddidit sámi kulturorganisašuvnnaid ja -institušuvnnaid.</p>
<p>Čoahkkingirjji čállit: Liv Karin Klemetsen / Inga Margrethe Eira 149 siidu 216 siiddus</p>
<p>Filbma</p>
<p>Filbma lea dáiddalaš ilbmadanvuohki mii lea beavttálmuvvan ja beavttálmuvvan. Filbma lea gaskaoapmi mii fátmmasta ollu, ja mii sáhttá vugiinis gaskkustit dieđuid beroškeahttá geográfalaš, kultuvrralaš ja giellalaš rájiin. Ovdal leat earát go sámit ieža govahallan sámiid, ja dávjá romantalaš ja stereotiippalaš geahčastagaiguin. Áiggi mielde filbma lea dáiddalaš ilbmadanvuohkin fidnen nana coavcci sámi kultuvrra siskkobealde. Vai lea vejolaš ovddidit sámi filmma, de sámi filbmadáiddárat fertejit oažžut buriid barganeavttuid ja arenaid main sáhttet buvttadit ja čájehit filmmaid.</p>
<p>Deaŧalaš lea čájehit iežas oaiviliid filmmaiguin. Stuorra dárbu lea eambbo sámi filbma- ja TV-buvttadeapmái. Filbma lea viehka ođđa dáiddalaš ilbmadanvuohki sámiid gaskkas. Čielga sávaldat lea sámi filbmabirrasis čalmmustahttit sámiid ja álgoálbmogiid neaktofilmmaid.</p>
<p>Odne sámi filbmadahkkit deaividit ollu ovdagáttuid norgalaš filbmaorganisašuvnnain fáttáid dáfus maid háliidit gaskkustit. Sámi filbmadahkkit dáhttot dávjá govvidit fáttáid mat sáhttet norddastit norgalaš iešdovddu, ja dan geažil lea váttis ruhtadit sámi filbmaprošeavttaid. Sámediggeráđđi áigu danne dán áigodaga bargat dan badjelii, ahte vuođđuduvvo sámi filbmaguovddáš. Filbmaguovddáš šattašii prošeaktaovddidanreaidun ja birasin mas lea vejolaš ovddidit buriid prošeavttaid. Dasto lea dakkár guovddáš deaŧalaš sámi filmma rekruhttemii.</p>
<p>Deaŧalaš lea ahte sámi filmma ekonomalaš eavttut leat buorit. Norgalaš filbmafoandda ovddasvástádus lea ruhtadit sámi filmmaid. Dan ovddasvástádusa sii fertejit ipmirdišgoahtit buorebut.</p>
<p>Girjjálašvuohta</p>
<p>Vuosttamuš čálalaš almmuheamit sámegillii ledje vuoiŋŋalaš barggut, nugo biibbal ja sálbmagirjjit. Dain girjjiin lea ain dálge nana sajádat sámi kultuvrras. Sámi girjjálašvuođas ii leat guhkes čálalaš árbevierru, ja dat lea njálmmálaš muitalanárbevieruid joatkka. Das leat guhkes ruohttasat ruoktot vássán áigái. Ođđaset áiggis sámi girjjálašvuohta govahallá máŋga iešguđetlágan fáttá. Ollugat otnáš sámi čálliin leat dohkkehuvvon čállit main beroštit maiddái Sámi olggobealde. Ahte sámi girjjálašvuohta almmuhuvvo, ja sámi čállit, lea okta deaŧalaš eaktu, mii nanne sámi identitehta ja sámegiela. Erenoamáš deaŧalaš šaddá movttiidahttit sámi mánáid ja nuoraid lohkat girjjiid iežaset gillii. Ollašuhttin dihte dán áigumuša, de</p>
<p>Sámediggeráđđi áigu bargat dan badjelii, ahte maiddái mánáid ja nuoraid vástesaš populearagirjjálašvuohta (álbmotgirjjálašvuohta) jorgaluvvo sámegillii. Seammá deaŧalaš lea movttiidahttit mánáid ja nuoraid čállit sámegillii. Seammás Sámediggeráđđi áigu láhčit dilálašvuođaid nu, ahte daidge sámiid girjjálašvuohta guđet eai čále sámegillii, almmuhuvvo. Sámi girjjálašvuođa dáláš doarjjaortnegat vuoruhit čáppagirjjálašvuođa.</p>
<p>Nanusmahttin dihte sámi girjjálašvuođa šláddjiivuođa Sámediggeráđđi áigu bargat dan badjelii, ahte leat doarjjaortnegat sámi fágaprosa almmuheapmái.</p>
<p>Ollu buorre sámi girjjálašvuohta čállojuvvo, mii berre leat eanet lohkkiid olámuttus. Dáláš doarjjaortnegat mat dorjot álgogiellalaš teavsttaid jorgaleami nuppiid gielaide, fertejit eambbo vuoruhit teavsttaid jorgaleami sámegielas. Hirbmat váttis lea fidnet girjjiid mat leat almmuhuvvon sámegillii. Sámediggeráđđi áigu bargat eambbo dan badjelii, ahte eiseválddit davviriikkaid dásis váldet ovddasvástádussaneaset álggahit sámi girjjálašvođa vástesaš oastinortnega.</p>
<p>Teáhter ja lávdedáidda</p>
<p>Sámi teáhter ja lávdedáidda lea nubbi kulturilbmadeapmi mii joatká sámi muitalanárbevieruid. Teáhter ja lávdedáidda leat dađistaga ožžon guovdilis rolla sámi kultuvrras. Sámi teáhteriin lea deaŧalaš rolla lávdedáidaga gaskkustan- ja vásihanarenan. Lávdedáidda fieski lea govdat, nugo dánsun, dráma, lávlun ja eará dáiddalaš ilbmadanvuogit. Teáhter lea mielde loktemin sámi giela árvvu, ja dat juohká dieđuid olbmuide sámi kultuvrras ja buorida sin beroštumi das. Ovttasbargguin háldenguvllolaš ja riikkalaš eiseválddiiguin Sámediggeráđđi áigu láhčit dilálašvuođaid nu ahte sámi álbmotteáhter, Beaivváš Sámi</p>
<p>Teáhter, oažžu vuođu mii dahká teáhterii vejolaš bálvalit olles sámi ássanguovllu. Seammás Sáme-diggeráđđi áigu bargat dan badjelii, ahte Åarjelhsaemien Teatre oažžu dohkálaš doaibmanvuođu.</p>
<p>Čoahkkingirjji čállit: Liv Karin Klemetsen / Inga Margrethe Eira 150 siidu 216 siiddus</p>
<p>Dilálašvuođat fertejit maid láhččojuvvot, vai rekruhttet lea vejolaš ođđa sámi neavttáriid ja teáhterbargiid.</p>
<p>Nu ferte dahkkojuvvot sihke rápmaeavttuid buoridemiin ja sámi neavttáriid oahpahusa vuođđudemiin.</p>
<p>Musihkka</p>
<p>Sámi musihkka lea veahkehan oidnosii buktit ja loktet sámi kultuvrra sihke sámiid gaskkas ja máilmmis muđui. Juoigamis lea erenoamáš sajádat sámi servodateallimis. Dat ii leat dušše musihkalaš ilbmadanvuohki, muhto maiddái árbevierroguoddi, identitehtamearka ja girjjálaš teaksta. Juoigan-árbevierutge ánssášit sierra ruhtadanortnegiid ja suodjalusa nugo norgalaš álbmotmusihkka. Sámi musihkkabiras ferte nanusmahttojuvvot sierra institušuvnnalaš ulbmilsurggiin mas lea sámi vuođđu.</p>
<p>Sámi musihkka ii leat čatnasan duššefal juoiganárbevirrui. Sámi musihka ovdáneapmi 1970- ja 1980-loguid lea ovttastahttán juoigama ja eará šáŋgariid nugo rocka, country, jazza ja etnomusihka. Go sámi musihkkagaskkusteami ja -ovddideami dihte galget láhččojuvvot dilálašvuođat, de etnomusihkkaguovddáža vuođđudeapmi ja juoigangaskkusteapmi skuvllain leat dakkár suorggit maid Sámediggeráđđi áigu gaskkustit. Háldenguvllolaš ovttasbargu veahkeha maid nannet sámi musihka gaskkusteami.</p>
<p>Ovttasbargansoahpamušain mat leat fylkkasuohkaniiguin lea okta doaibma dat, ahte sámi musihkka-gaskkusteapmi galgá leat doarjjaortnegiidda gullevaš oassi.</p>
<p>Govvadáidda ja eará dáiddalaš ilbmadeamit</p>
<p>Árbevirolaš málejuvvon gova lassin govvadáidda ja eará dáiddalaš ilbmadeamit siskkildit dáiddaduoji, čuollamiid, hábmema, govvideami, arkitektuvrra ja tekstiiladáidaga. Sámi dáiddailbmadeamit leat ovdánan identitehtadahkki doaimmas iskkadeaddji ilbmadeapmin. Erenoamážit lea nu nuorat sámi dáiddáriid gaskkas. Sámi dáiddárat leat muosáhan eambbo dohkkehusa maiddái riikkaidgaskasaš dásis. Vai lea vejolaš ovddidit šláddjes dáiddaeallima, de lea dárbu dáidagiid čoaggit, seailluhit, gaskkustit ja dutkat sámi govvadáidaga ja álgoálbmotdáidaga. Sámediggeráđđi áigu láhčit dilálašvuođa nu, ahte sámi dáidda bissu sámi institušuvnnain ja sámi ássanguovlluin. Sámi govvadáiddárat ja dáiddaduojárat dat leat stuorimus logus dain dáiddáriin geaidda dáidda lea deaŧalaš dinestusgáldun. Sámediggeráđđi áigu bargat dan badjelii ahte sámi dáiddárat ožžot seammá rápmaeavttuid go dáiddárat muđui riikkas.</p>
<p>Kultuvrralaš arenat ja deaivvadanbáikkit</p>
<p>Sámediggeráđđi atná hirbmat deaŧalažžan vuođđudit ja ovddidit arenaid sámi kulturdoaimmaide.</p>
<p>Sámediggeráđđi danne addá bissovaš doarjagiid sámi kulturviesuide, museaide ja festiválaide. Valáštallan gullá viiddiduvvon kulturdoahpagii, ja valáštallanlágideamit leat deaŧalaš deaivvadanbáikkit, erenoamážit mánáide ja nuoraide.</p>
<p>Sámi dáidaga gaskkusteami arenat</p>
<p>Sámi dáidaga gaskkusteapmi lea deaŧalaš oassi Sámediggeráđi dáiddapolitihkas. Sihkkarastit dáidaga ovttaskas olbmuide ja servodaga olámuddui lea deaŧalaš, vai olbmot besset muosáhit máhtto- ja dáiddadáhpáhusaid. Sámediggeráđđi oaivvilda ahte berrejit leat šláddjes arenat sámi dáidaga gaskkusteami várás. Ovdamearkkat dakkár arenanain leat festiválat, gállirat, čájáhusat, čiŋaheamit, katalogat ja girjerájuid girjjálašvuođa gaskkusteapmi.</p>
<p>Ođđa teknologiija ráhkada eanet vejolašvuođaid dáiddalaš ilbmadeamiide dál go ovdal. Dađistaga eanet dáiddárat geavahišgohtet digitála reaidduid hábmenbargguineaset. Sámediggeráđđi áigu bargat dan badjelii, ahte dáidda valjes arenaide mat gaskkustit sámi dáidaga, oidnojit ja ožžot ekonomalaš vuođu.</p>
<p>Museat</p>
<p>Sámi museat leat deaŧalaš arenat sámi dáidaga, kultuvrra ja historjjá gaskkusteapmái. Museat galget lassin gaskkusteapmái čoaggit ja seailluhit sámi dáidaga ja kultuvrra, ja sámi kulturárbbi. Máŋgga dáhpáhusas sámi museat doibmet kultuvrralaš deaivvadanbáikin unna sámi báikegottiin. Sámediggeráđđi áigu bargat dan badjelii, ahte dát bealit sámi museaid doaimmas bissot ja ovdánit eambbo.</p>
<p>Čoahkkingirjji čállit: Liv Karin Klemetsen / Inga Margrethe Eira 151 siidu 216 siiddus</p>
<p>Sámediggeráđi bajimuš ulbmil sámi museaid dáfus lea sihkkarastit, nannet ja oktiiheivehit ollislaš sámi museadoaimma, man vuođđun leat sámiid iežaset eavttut álbmogin ja álgoálbmogin. Dán ulbmila ollašuhttima váikkuhangaskaoapmi lea dat riikkaviidosaš museaođasmahttin maid sámi museat leat álggaheamen. Ođasmahttin mearkkaša ahte sámi museat nannejuvvojit stuorit museasiidan main lea oktasaš doaibma, ja seammás báikkálaš museadoaibma joatká ja buoriduvvo. Ođasmahttima oktavuođas riikkaeiseválddit leat lohpidan ekonomalaš šattu museaide. Riikkaeiseválddit fertejit fuolahit ahte sámi museat maid ožžot oasi ekonomalaš šattus, nu ahte museaođasmahttima lea vejolaš čađahit.</p>
<p>Ođđa museaid huksen ja dáláš museaid buorideamit berrejit leat sámi servodagas ulbmilsuorgin. Sámi duhátjagi báikki, namalassii Nuortalaš musea, ollašuhttin čajeha ahte leat hirbmat váttis ja áddjilis bargu oažžut dohkkehusa dán áigumuššii. Riikkaeiseválddit eai leat čuovvolan iežaset ovddasvástádusa dáin áššiin. Sámediggeráđđi áigu dattetge bargat eambbo dan badjelii, ahte museahuksen álgá nu farga go vejolaš, ja soahpamušaid mielde mat leat dahkkojuvvon. Sámediggeráđđi ii sáhte dohkkehit ahte musea sturrodat unniduvvo šat eambbo. Ája sámi Guovddáš, Saemien Sijte ja sámi dáiddamusea leat eará prošeavttat maid lea dárbu čađahit. Maiddái Várdobáikái ja earáge huksenprošeavttaide ferte</p>
<p>Sámediggeráđđi oččodit ruhtadeami. Vai lea vejolaš loktet sámi institušuvnnaid nu, ahte sámi servodat sáhttá ollit dohkálaš institušuvnnalaš dássái, de dárbbašuvvojit resurssat. Dát vuolgá riikkaeiseválddiid oktilaš ja máŋggajahkásaš maŋidemiin ja gáibádusain ahte prošeavttaid huksengolut galget geahpeduvvot.</p>
<p>Sámi dávvirat leat maŋimuš jahkečuđiid dolvojuvvon Sámis eret juogo dainnago vuvdojuvvojedje dahje váldojuvvojedje iežaset báikkiin eret. Arvat sámi dávvirat leat biddjojuvvon museaide, universitehtaide ja dutkaninstitušuvnnaide mat leat davviriikkain ja Eurohpás. Maŋimuš jagiid sámit leat álgoálbmogin gáibidišgoahtán eambbo ja eambbo ahte sin kulturárbbi galget buktit ruoktot Sápmái. Sámi museat sihtet ahte sámi museadávvirat galget leat sin olámuttus. Dattetge vásihit ahte sii eai fidne iežaset čájáhusaide sámi dávviriid mat leat eará institušuvnnaid hálddus. Ovttasráđiid sámi museaiguin Ruoŧas ja Suomas</p>
<p>Sámediggeráđđi lea veahkehan johtui oažžut prošeavtta mas kártejit sámi dávviriid mat leat davviriikkaid ja</p>
<p>Eurohpá institušuvnnain. Dat kártenbargu galgá leat vuođđun dasa, ahte sámi dávvirat fievrriduvvojit ruoktot sámi guovlluide.</p>
<p>Valáštallan</p>
<p>Valáštallamis ja valáštallandoaimmain lea guhkes árbevierru sámi servodagas. Dološ bivdokultuvrras lei geažos beivviid rumašlaš doaibma. Ollu daláš doaimmat leat joatkašuvvan ja leat odne dakkár doaimmat ja valáštallansuorggit main lágiduvvojit gilvvut. Lágiduvvojit sierra sámi gilvvut ee. heargevuodjimis ja njoarostallamis. Sámit servet maid riikkaidgaskasaš gilvvuide sámi spábbačiekčiid riikkajoavkku namas, ja nuoraid árktalaš dálvegilvvuide (Arctic Winter Games). Dakkár riikkaidgaskasaš gilvvut nannejit sámiid oktiigullevašvuođa ja seammás dat huksejit sámiid ja eará álgoálbmogiid gaskavuođaid. Gilvvut maid buktet dohkkehusa iežamet ja eará álgoálbmogiid valáštallansurggiide. Deaŧalaš lea ahte riikkat main leat árbevirolaš sámi ássamat, váldet oktasaš ovddasvástádusa dakkár gilvvuid ruhtadeamis ja searvamis. Sámi valáštallamis lea nana identitehtadahkki váikkuhus, ja dat lea dakkár deaivvadanbáiki maid lea veara seailluhit ja buoridit. Sámediggeráđđi áigu bargat dan badjelii, ahte šaddet dakkár rápmaeavttut mat dahket sámi valáštallanjođiheaddjiide ja valáštalliide vejolaš valáštallat sihke dábálaš dásis ja njunušvaláštalliid dásis. Dat gáibida ahte stuorra oassi speallanruđain juolluduvvo sámi valáštallamii.</p>
<p>Mediat</p>
<p>Mediaid servodatrolla lea buktit dieđuid ja čuoččaldahttit oktasaš ipmárdusa. Lassin dasa mediaid rolla lea ovddidit ja oidnosii buktit sámegiela sihke njálmmálaččat ja čálalaččat, ja dainna lágiin doaibmat giellamállen. Sámediggeráđđi oaivvilda ahte sámi mediat galget leat deaŧalaš giellalaš ovdagovat, ja sámi mediaid rápmaeavttut leat danne hirbmat deaŧalaččat, go galgat sihkkarastit buori kvalitehta.</p>
<p>Sámi mediat leat dávjá viehka unnit eaige dihtto nu bures otnáš mediafálaldagas. Vai leat eambbo oidnosis otnáš mediadilis, de lea dárbu sámegielalaš beaiveaviisii. Sámediggeráđđi áigu bargat dan badjelii, ahte sámi aviissaid preassadoarjunortnet nannejuvvo, vai dát ulbmil ollašuvašii.</p>
<p>Čoahkkingirjji čállit: Liv Karin Klemetsen / Inga Margrethe Eira 152 siidu 216 siiddus</p>
<p>Sámediggeráđđi atná deaŧalažžan ahte olbmuin leat vejolašvuođat geavahit sámegiela buot oktavuođain.</p>
<p>Nu maiddái julevsámi ja lullisámi guovlluinge. Dáidda gielaide mediafálaldat ii leat dohkálaš, ja danne lea dárbu ovddidit sierra fálaldagaid julevsámegillii ja lullisámegillii.</p>
<p>Mánáid ja nuoraid mediafálaldat ferte buoriduvvot. Sámi mánáin ja nuorain lea odne ráddjejuvvon mediafálaldat sierranas ahkejoavkkuide. Dainnago mii diehtit man ollu media, erenoamážit tv, váikkuha, de lea deaŧalaš ahte sámegillii lea buorre ja dohkálaš tv-fálaldat.</p>
<p>Neahttavuđot mediat šaddet deaŧaleabbon ja deaŧaleabbon. Gáibádus lea ahte lea sámegielalaš media-fálaldat neahtas. Interneahtas lea vejolaš buktit ođđasiid ja oaiviliid ollu johtileappot ja eanebuidda go árbevirolaš bábirmediaid bokte. Sámediggeráđđi áigu dán áigodaga bargat dan badjelii, ahte sámegielalaš mediafálaldat buoriduvvo ja ovdána neahtas.</p>
<p>Riikkaviidosaš dárogielalaš mediat leat konsešuvdnaeavttuideaset geažil geatnegasat addit fálaldaga sámi veahkadahkii, sihke sámegielalaš prográmmaid ja dahje prográmmaid main lea sámi sisdoallu. Šállu lea ahte ohpit fuopmášuvvojit rihkkumat konsešuvdnaeavttuid vuostá. Sámediggeráđđi oaivvilda ahte dat lea bahá ja áigu bargat dan badjelii, ahte sidjiide guđet rihkkot eavttuid, galget leat garraset reakšuvnnat.</p>
<p xml:lang="smj">Giella</p>
<p>Ulbmil:</p>
<p><em type="italic">Oidnosii buktit ja ovddidit sámegiela geavaheami </em></p>
<p>Eatnigiella lea váimmu giella. Go sámegiella nannejuvvo, de loktejuvvo dan árvu sihke ovttaskas olbmuid ja servodaga ipmárdusas. Giella lea geavahuvvon máhtu dávvirvuorká.</p>
<p>Sámegiela seailluheapmi ja ovddideapmi ferte leat oktilaš. Danne lea dárbu ráhkadit guhkesáigásaš ulbmiliid dán barggu várás. Eanaš oktavuođain sámegiella lea unnitlogu giella. Seammás go sámegiella gáhttejuvvo, de dat maiddái ferte ealáskahttojuvvot, erenoamážit dain guovlluin gos olles buolva lea massán gielaset. Sámediggeráđi ulbmil lea jođihit aktiiva giellapolitihka, mii heive iešguđetlágan guovlluide.</p>
<p>Vaikko nuortalašgiella ii leat almmolaš giella Norggas, de Sámediggeráđđi áigu dán áigodaga bargat dan badjelii, ahte dánge giela árvu buorrána ja giella eambbo ilbmá. Sámis leat máŋga sámegiela ja suopmana mat čájehit giellalaš ja kultuvrralaš šláddjiivuođa.</p>
<p>Láhkavuođđu</p>
<p>Norgalaš stáhta lea máŋgga gustojeaddji lága ja mearrádusa geažil geatnegas váldit ovddasvástádusa sámegielas. Sámegiella ja dárogiella leat ovttadássásaš gielat Norggas. Norggas sámegiela geavaheami prinsihpalaš vuođđu leat sámelága giellanjuolggadusat ja vuođđolága § 110a. Sámelága giellanjuolggadusaid váldoulbmil lea ovddidit ja seailluhit sámegiela ja nu nannet sámegiela geavaheami almmolaš oktavuođain.</p>
<p>Láhka ferte ođasmahttojuvvot servodatovdánemiin rattálagaid. Sámelága giellanjuolggadusat galget árvvoštallojuvvot, ja Sámediggeráđđi áigu searvat dan bargui.</p>
<p>ILO-soahpamušas nr. 169 celkojuvvo ahte <span type="quote">”doaibmabijut galget mearriduvvot seailluhan ja ovddidan dihte áššáigullevaš álbmoga álgogiela”</span>. Norga lea searvan Eurohpálaš lihttui háldenguovlo- ja unnitlohkogielaid várás. Lihtu ulbmil lea gáhttet álgoálbmot- ja unnitlohkogielaid. Lihttui searvan stáhtat galget raportet politihka ja doaibmabijuid maid lea dárbu čađahit. Lihttu dasto geatnegahttá nationála stáhtaid čađahit konkrehta doaibmbijuid seailluhan dihte háldenguovlo, álgoálbmot- ja unnitlohkogielaid.</p>
<p>Sámegiella almmolaš giellan Norggas</p>
<p>Ealli giella eaktuda aktiiva geavaheami, sihke ruovttuin ja almmolaš báikkiin. Go sámegiella geavahuvvo allmmolaš oktavuođain, nugo medias, dáidagis ja almmolaš hálddašeamis, de dat buorida giela árvodási. Sámediggi berre movttiidahttit olbmuid geavahit sámegiela sámi servodaga buot dásiin ja oktavuođain, ja almmolaš institušuvnnaid geavahit sámegiela. Máŋggagielat almmolaš galbbat ja pláhkáhat leat ovdamearkkat dakkár doaibmabijuin mat sáhttet buktit sámegiela eambbo oidnosii olbmuid árgadilis.</p>
<p>Čoahkkingirjji čállit: Liv Karin Klemetsen / Inga Margrethe Eira 153 siidu 216 siiddus</p>
<p>Almmolaš eiseválddiid sámegiela geavaheapmi lokte sámegiela árvodási. Maŋimuš jagiid lea leamaš positiiva ovdáneapmi dainna lágiin ahte sámegiela almmolaš geavaheapmi lea lassánan. Mii leat ožžon eanet almmolaš neahttasiidduid mat leat sámegillii.</p>
<p>Almmolaš báikkiid sámegiela geavaheapmái lea lágain ja njuolggadusain viehka garra rápmaeavttut.</p>
<p>Sámediggeráđđi áigu čalmmustahttit sámegiela geavaheami maiddái siviila sámi servodagas. Deaŧalaš lea ahte sámegiella gullo, oidno ja geavahuvvo árgabeaidilis ja priváhta arenain. Dilálašvuođaid lea dárbu láhčit nu, ahte sámegiela báikkálaš geavaheapmi čuovvu sámegiela almmolaš ovdáneami.</p>
<p>Stuorra hástalusat leat das, go galgat ovddidit ollislaš strategiijaid lullisámegiela ja julevsámegiela várás.</p>
<p>Julevsámegiela ja lullisámegiela oktasaš giellaulbmilprográmmaid bargu ferte vuoruhuvvot hui ollu.</p>
<p>Deaŧalaš lea ahte buot institušuvnnat servet dan bargui, mat muđui barget julevsámegielain ja lulli-sámegielain.</p>
<p>Sámediggeráđđi lea loahpahan viđajahkásaš giellamovttiidahttinprošeavtta Elgå Oppvekstsenter’is. Dát prošeakta lea buktán buriid bohtosiid ja lea váikkuhan nu, ahte sámegiella fas lea šaddan ealli giellan guovllus. Sámediggeráđđi áigu prošeavtta joatkagis fuolahit ahte Elgå Oppvekstsenter sáhttá joatkit barggu. Deaŧalaš lea ahte dat máhttu mii lea boahtán ovdan dán prošeavttas, geavahuvvo ávkin eará sámi guovlluin.</p>
<p>Sámegiela hálddašanguovlu</p>
<p>Sámegiela hálddahusguovllu suohkanat ja fylkkasuohkanat leat deaŧalaš institušuvnnat sámegiela ovddideapmái ja seailluheapmái. Nannen dihte suohkaniid ja fylkkasuohkaniid guovttegiellalaš bálvalusaid barggu, de juolluduvvojit jahkásaš guovttegielalašvuođa ruđat. Ruđat galget ássiid vástesaš guovttegielalaš bálvalusfálaldagaid huksema veahkehit ollašupmái. Suohkaniid ja fylkkasuohkaniid ovddasvástádus dat lea láhčit nu, ahte sámi mánáide, nuoraide ja rávesolbmuide lea vejolaš geavahit gielaset aktiivvalaččat.</p>
<p>Sámediggeráđđi áigu bargat dan badjelii, ahte juolludemiid ulbmil ollašuvvá, ja áigu danne dán áigodagas árvvoštallat guovttegielalašvuođa ruđaid geavaheami.</p>
<p>Jagi 2006 Divttasvuotna šattai sámegiela hálddašanguovllu lahttun. Sámediggeráđđi áigu bargat dan badjelii, ahte eanet suohkanat miehtá sámi ássanguovllu šaddet lahttun, erenoamáš deaŧalaš lea oččodit lullisámi guovllu suohkaniid searvat. Stuorra hástalusat leat das, go galgat hálddašanguovllu suohkaniin hukset sámegielalaš bálvalusaid, ja nu lea erenoamážit julevsámi ja lullisámi guovllus. Vaikko davvisámegiela ovddidanbargu lea ovdánan ollu, de lea ollu dagakeahttá maiddái dánge sámegielas.</p>
<p>Dađistaga go sámegiela hálddašanguovlu viidána, de lassána máhtolašvuođa dárbuge. Suohkaniin lea álgoálggus guđesge sierralágan hástalusat, ja guđege suohkana dárbbut fertejit kártejuvvot. Deaŧalaš lea ahte ulbmálaš ja ollislaš oahpahus válbmejuvvo, mas sámegiela oahppu fállojuvvo sihke almmolaš suorggi bargiide ja buot sámi mánáide ja nuoraide mánáidgárddi rájis gitta joatkkaoahpu rádjái. Sámediggeráđi stuorimus hástalus lullisámegiela dáfus lea oažžut johtui politihka mas máhtolašvuođa buorideapmi lea čoavdda. Go olles lullisámegiela guvlui válbmejuvvo giellaovddidanplána ja ulbmilprográmma, de lea vejolaš kanaliseret resurssaid dohko gos leat buot stuorimus dárbbut.</p>
<p>Giellaguovddážat</p>
<p>Sámedikki ja fylkkasuohkaniid ovttasbargansoahpamušas lea giellaovddidanbargu oassin. Sámi giellaguovddážat leat dárbbašlaš ja heivvolaš arenat sámegiela ovddideapmái ja seailluheapmái. Danne soahpamušbealit dáhttot vuođđudit eanet heivvolaš sámi giellaguovddážiid guđege guvlui.</p>
<p>Sámi giellaguovddážat leat deaŧalaš giellaarenat, erenoamážit doppe gos sámegiella lea rašši. Báikkálaš doaibmit lea dahkat álgaga giellaguovddážiid vuođđudeapmái, ja vuođđudeami duogáš jurdda lea čohkket resurssaid ja ráhkadit giellaarenaid. Giellaguovddážat berrejit leat gitta suohkaniin, dahje gullat institušuvdnii mii lea juo, ja guovddážiid báikkálaš stivrejupmi lea deaŧalaš.</p>
<p>Čoahkkingirjji čállit: Liv Karin Klemetsen / Inga Margrethe Eira 154 siidu 216 siiddus</p>
<p>Giellaguovddážat mat leat juo vuođđuduvvon, berrejit sáhttit viiddidit iežaset doaibmanguovllu, nu ahte dat doibmet háldenguvllolaš giellaguovddážin. Sámi giellaguovddážat galget addit bálvalusaid sihke sámi veahkadahkii ja suohkanlaš ja almmolaš eiseválddiide. Sámi giellaguovddážat galget leat friddjadoaibmi ovttadagat main lea báikkálaš stivren ja mat doibmet iežaset guovlluin giellaprošeavttaid koordináhtorin.</p>
<p>Tearbmabargu ja ođđaáigásaš teknologiijaija</p>
<p>Dárbu lea ovddidit ođđa sámegiela terminologiija, vai lea vejolaš gulahallat sámegillii ođđa-áigásaš servodagas. Dađistaga go sámegiela geavaheapmi lassána, sihke almmolaš ja priváhta dásis, de lassána dárbu oažžut rávvagiid ja láidestusa sámegiela geavahusas. Sámedikki sátnebáŋkkus www.risten.no lea stuorra mearkkašupmi sámegiela sániid, tearpmaid ja báikenamaid gaskkusteapmái. Deaŧalaš lea ahte sátnediehtovuođđu ovddiduvvo nu, ahte dat álkit lea geavaheaddjiid olámuttus.</p>
<p>Divodanprográmma Divvun mii lea ráhkaduvvon davvisámegiela ja julevsámegiela várás, ferte leat bissovaš ortnet. Rápmaeavttut fertejit viiddiduvvot, vai prográmma fátmmasta maiddái lullisámegiela.</p>
<p>Ulbmil lea dán áigodagas nannet elektruvnnalaš giellaresurssaid ráhkadeami sámegillii.</p>
<p>Sámediggeráđđi áigu bargat dan badjelii, ahte vuođđuduvvo resursaguovddáš sámegiela várás, mii galgá doaibmat erenoamážit daid hástalusaid ektui maid diehtojuohkin- ja gulahallanteknologiija buktá.</p>
<p>Guovddáš galgá leat bajimuš dási dutkan- ja fágaguovddáš, ja leat rávvejeaddji orgána sihke almmolaš institušuvnnaide ja álbmogii sámegiela áššiin. Ulbmil lea ráhkadit stuorit dieđalaš arena sámegiela várás ja movttiidahttit dutkiid geavahit sámegiela dutkangiellan.</p>
<p>Dán áigodaga Sámediggeráđđi áigu digitálet báikenammaarkiivva. Sámediggeráđđi áigu dasto vel bargat riikkarájiid rastá, nu ahte boahtá áigái davviriikkalaš sámi báikenammaarkiiva.</p>
<p>Norgga, Ruoŧa ja Suoma sámiin leat oktasaš hástalusat sámegiela seailluheamis ja ovddideamis.</p>
<p>Sámediggeráđđi áigu searvat Davviriikkalaš giellaovttasbargui, ja ulbmil lea ahte ahte risten.no galggašii viidut davviriikkalaš sámi sátnediehtovuođđun.</p>
<p>Mánát ja nuorat guovdileamos sajis</p>
<p>Ulbmil:</p>
<p><em type="italic">Ollislaš ja ovttadássásaš bajásšaddanbiras sámi mánáide ja nuoraide </em></p>
<p>Sámediggeráđđi áigu bargat dan badjelii, ahte šaddet buorit ja nana bajásšaddandilálašvuođat buot sámi mánáide ja nuoraide. Vuolggasadjin lea dat, ahte mánát galget bajásšaddat oadjebas ja buriin lagašbirrasiin.</p>
<p>Dain sis ferte leat vejolašvuohta hukset iežaset identitehta ja gullevašvuođa sámi servodahkii.</p>
<p>Norga ratifiserii jagi 1991 ON konvenšuvnna mánáid vuoigatvuođaid birra (mánáidkonvenšuvnna).</p>
<p>Konvenšuvnnas lea stuorit fápmu go eará nationála lágain ja mearrádusain mat leat mánáid ja nuoraid várás, ja dat geatnegahttá norgalaš eiseválddiid ja Sámedikki. Dat mearkkaša ee. ahte mánáid oahpaheapmi galgá ovddidit sin árvvusatnima iežaset kultuvrras, identitehtas, gielas ja árvvuin. Iige mánás galgga biehttaluvvot su vuoigatvuohta návddašit iežas kultuvrra, čuovvolit iežas oskku ja geavahit iežas giela.</p>
<p>Sámi mánát ja nuorat eai leat ovttaláhkásaš joavku, eai orrunsaji eaige vásáhusduogáža dáfus. Stuorra ja johtilis nuppástusat leat leamaš ja dáhpáhuvvet ain sámi servodagain. Otnáš mánáid ja nuoraid kultuvrralaš identitehta ja gullevašvuohta lea mohkkái. Dasto bohtet hástalusat sohkabeliid nuppástuvvan rollaid geažil.</p>
<p>Identitehta ja gullevašvuohta vulget kultuvrralaš čatnasiin sihke sámi báikegottiide, norgalaš servodahkii ja riikkaidgaskasaš kultuvrii. Gažaldahkii das, mii lea sápmelašvuohta ja mii lea sápmelaškeahttáivuohta, leat dan dihte ollu sierralágan vástádusat.</p>
<p>Ollu sámi mánát ja nuorat bajásšaddet odne stuorra gávpogiin miehtá riikka. Sámediggái lea deaŧalaš váikkuhit dasa, ahte dát mánát sáhttet vuođđudit ja hukset sámi identitehta ja gullevašvuođa. Sidjiide ferte leat vejolašvuohta oahppat sámegiela ja sámi kultuvrra, ja eanet oahppit fertejit oažžut oahpahusa sámegillii. Deaŧalaš lea ahte sámegielalaš mánát ja nuorat miehtá riikka besset ovddidit iežaset sámegiela.</p>
<p>Čoahkkingirjji čállit: Liv Karin Klemetsen / Inga Margrethe Eira 155 siidu 216 siiddus</p>
<p>Dat maid gusto daidda sámi mánáide geain šaddá dahkamuš mánáidsuodjalanásahusain.</p>
<p>Mánáidsuodjalanásahusas ferte leat máhttu sámi kultuvrras ja servodagas.</p>
<p>Deaivvadanbáikkit</p>
<p>Nannen dihte sámi mánáid ja nuoraid identitehta lea dárbu láhčit heivvolaš arenaid, deaivvadanbáikkiid ja astoáigefálaldagaid. Dat fertejit geasuhit otnáš nuoraid ja heivet sihke nieiddaid ja gánddaid dárbbuide.</p>
<p>Sámis lea dárbu váldit vuhtii sámi kultuvrra ja bajásšaddanbirrasiid šláddjiivuođa ja sierranasvuođaid.</p>
<p>Árbevirolaš arenaid lea deaŧalaš bisuhit, vai sámiid sosiála ja kultuvrralaš oktiigullevašvuohta ovdána.</p>
<p>Dákko fertejit leat guovdilis áššin buolvvaid deaivvadeapmi, sosialiseren ja máhtuid gaskkusteapmi. Ođđa arenat bohtet lassin ovddidit sámi identitehta, giela ja kultuvrra. Sámediggeráđđi atná báikkálaš, guvllolaš ja riikkalaš sámi institušuvnnaid deaŧalažžan dán oktavuođas. Nuoraid vástesaš sámi festiválat, valáštallanlágideamit ja dakkáraččat leat ovdamearkkat dakkár deaivvadanbáikkiin mat buktet nuoraid oidnosii sámi kultuvrra, maiddái riikkarájiid rastá.</p>
<p>Mánáidgárddit</p>
<p>Sámi mánáidgárddiin lea deaŧalaš rolla sámi mánáid bajásšaddamis. Ollu mánát orrot mánáidgárddis mealgat stuorra oasi árgabeivviin. Mánáidgárddit mearkkašit ollu mánáid ovdáneapmái sihke gielas ja kultuvrras ja iežaset identitehtahuksemis. Deaŧalaš lea ahte sámi mánáidgárddiin leat buorit bargoeavttut go galget gaskkustit mánáide sámegiela ja kultuvrra.</p>
<p>Norga oaččui jagi 2006 ođđa lága ja riikkalaš rápmaplána mánáidgárddiid várás. Ođđa rápmaplána cealká ahte mánáidgárdi galgá doarjut mánáid sin iežaset kultuvrralaš ja olmmošlaš eavttuid vuođul. Rápmaplána deattuha ahte sámi mánáidgárddiin fertejit leat sámegielalaš bargit. Mánáidgárdi lea giellaoahppama deaŧaleamos arenain okta, ja dárbu lea ahte sámegielalaš mánát sáhttet sámegillii gulahallat bargiiguin mánáidgárddis. Ođđa mánáidgárdeláhka deattuha suohkaniid ovddasvástádusa sámi mánáide ja vánhemiidda. Ođđa rápmaplána mielde riikkas buot mánáidgárddit galget oahpahit sámiid birra.</p>
<p>Sámediggeráđđi ovdeha ahte buot mánát Norggas, beroškeahttá sin orrunsajis, ožžot mánáidgárdefálaldaga mii vástida mánáidgárdeláhkii ja riikkaidgaskasaš soahpamušaide.</p>
<p>Sámegiella galgá geavahuvvot mánáidgárddis beaivválaččat. Dainna lágiin giella sáhttá joatkit ođđa buolvvaide ja ealáskit. Media ja stuorraservodaga váikkuhusaid mii oaidnit maiddái doppege gos sámegiella lea beaivválaš giella. Deaŧalaš lea ahte leat doaibmabijut mat áiddastit sámegiela geavaheami unnumis.</p>
<p>Sámediggeráđđi áigu bargat dan badjelii, ahte ráhkaduvvojit oahpponeavvut mat sáhttet veahkehit mánáidgárddiid sámegiela ja sámi kultuvrra gaskkustanbarggus. Sámediggeráđđi dáhttu ahte buot sámi mánáide sihkkarastojuvvo mánáidgárdesadji, ja áigu dán áigodaga árvvoštallat iežas juolludanortnegiid mat leat sámi mánáidgárddiid várás.</p>
<p>Ođđa mánáidgárdeláhka addá vánhemiidda stuorit vuoigatvuođa gáibidit mánáidasaset fálaldaga oahppat sámegiela mánáidgárddis. Láhka gusto sihke priváhta ja almmolaš mánáidgárddiin. Kultuvrralaš šláddjiivuohta galgá boahtit oidnosii mánáidgárddis. Sámi kultuvra galgá leat oassi mánáidgárddi sisdoalus.</p>
<p>Sámediggeráđđi áigu dán áigodaga álggahit doaibmabijuid mat nannejit mánáidgárdebargiid vástesaš máhttobuoridanfáláldaga.</p>
<p>Sámediggeráđđi dáhttu ahte mánáidgárddit barggusteaset čalmmustahttet sohkabeallerollaid ja dásseárvvu.</p>
<p>Ollašuhttin dihte dan, de doaibmabidju lea mánáidgárddiin oččodit áigái buoret ja dássideabbo juogu nissonolbmobargiid ja dievdobargiid gaskka. Mánáide rollamállet leat deaŧalaččat, ja danne berre goappašiid soahkabeliin leat ovddasteapmi mánáidgárdebarggiid joavkkus. Rápmaplánas celkojuvvo ahte sohkabeliid dásseárvu galgá boahtit oidnosii mánáidgárddi pedagogihkas. Mánáidgárddis galget gánddain ja nieiddain leat seamma buorit vejolašvuođat.</p>
<p>Čoahkkingirjji čállit: Liv Karin Klemetsen / Inga Margrethe Eira 156 siidu 216 siiddus</p>
<p>Vuođđoskuvla ja joatkkaoahpahus</p>
<p>Skuvla lea mánáid ja nuoraid deaŧaleamos arena, ja buorre skuvla lea buori bajásšaddama ja oadjebas identitehta ovdáneami eaktu. Sámi servodaga hábmema vuođđoáššin Sámediggeráđđi atná iežas vuoigatvuođa beassat mearridit oahpahusa sisdoalu ja hámi buot oahpahusdásiin.</p>
<p>Sámi servodagain skuvla galgá erenoamáš máhtuid oahpahit ja ovddidit. Máhttobuorideamis – sámegiella lea árbevirolaš máhttu mii lea biddjojuvvon máhttomearrin máŋgga fágii. Oahpaheaddjit fertejit buoridit máhtuset Máhttobuorideami – sámegiella – ollašuhttima ektui.</p>
<p>Buohkat guđet háliidit oahppat sámegiela, galget oažžut dan vejolašvuođa. Sámi oahppiin galgá leat vuoigatvuohta oažžut oahpu sámegielas ja sámegillii. Dan geažil ferte sámegiela oahpahus nannejuvvot, sihke vuosttašgiellan ja nubbegiellan. Jos galggaš leat vejolaš ollašuhttit oahppiide doaibmi guovttegielalašvuođa, de sámegiella ferte eambbo adnojuvvot oahpahangiellan. Oahppiide ferte addojuvvot individuála vuoigatvuohta beassat oahppat sámegillii, beroškeahttá orrunsajis. Oahpahusláhka ferte nuppástuhttojuvvot vai nu lea vejolaš.</p>
<p>Sámediggeráđđi áigu ovttasráđiid skuvlaeaiggádiiguin ja skuvlaeiseválddiiguin bargat dan badjelii, ahte geavaheaddjiide ollet dieđut oahpahuslága addin vuoigatvuođaid birra beassat oahppat sámegiela.</p>
<p>Sámedikkis lea váldi mearridit rámaid dihto fágaid oahpahusa várás. Sámi oahppoplánat galget leat ovttadássásaččat riikkalaš oahppoplánaiguin, muhto eai ovttaláganat. Dat galget váldit vuhtii álgoálbmogiid árvvuid ja čájehit mo sámi skuvla sáhttá duostut ođđa áiggi oktan ođđa gáibádusaiguin. Oahppoplánaid vuolggasadjin ferte leat ollislaš máhttu sámegielas ja kultuvrras. Sámi identitehta, giela ja kuturmáhtu nannen galgá leat guovdilis ášši skuvllas. Oahpahusa sisdoalu dulkoma eaktun lea, ahte sámit ieža definerejit sámi oahppoplánaid sisdoalu. Danne ferte Sámediggái addojuvvot dat váldi. <span type="quote">”Máhttolokten”</span> nammasaš ođđa skuvlaođastus galgá sihkkarastit ahte oahppit ja fidnooahpahallit buorebut sáhttet hálddašit máhttoservodaga hástalusaiguin. Sámediggeráđđi áigu bargat aktiivvalaččat vai</p>
<p>Máhttolokten oažžu áigái sámi skuvlla ja oahppiid máhtu ollislaš vuođđooahpahusas. Máhttolokten addá skuvllaide friddjavuođa heivehit oahpahanvugiid báikkálaš dárbbuid mielde. Sámediggeráđđi áigu geahččat bearrái ahte dat čađahuvvo. Máhttoloktema álggaheami ulbmiliin lei okta dat, ahte vuođđoskuvlla ja joatkkaoahpahusa gaskka galgá šaddat oktiisoahppevašvuohta. Sámediggeráđđi áigu bargat dan badjelii, ahte joatkkaoahpahusa sámi oahppofálaldagat nannejuvvojit.</p>
<p>Sámediggi lea mearridan sámi sisdoalu nationála oahppoplánaide. Deaŧalaš lea ahte nationála skuvlla oahpaheaddjit ožžot eambbo oahpu dan birra.</p>
<p>Go Máhttolokten árvvoštallojuvvo, de Sámediggeráđđi áigu dárkilit čuovvut dan barggu mii galggašii dáhkidit Máhttoloktema – ahte sámegiella maid árvvoštallojuvvo.</p>
<p>Ollašuhttin dihte oahppoplánaid ja čađahan dihte sámi 13-jahkásaš oahpahusmeari, de lea dárbu válmmaštit sámi oahpponeavvuid buot fágaide. Sámediggeráđđi áigu erenoamážit áŋgiruššat válmmaštit digitála oahpponeavvuid. Deaŧalaš lea ahte oahpponeavvut heivehuvvojit nu, ahte máŋga geavaheaddjiidjoavkku sáhttet daiguin ávkašuvvat. Oahpponeavvoráhkadeapmi lea deaŧalaš dan bargui mii galggašii buoridit sámi skuvlla. Ahte dát bargu čuovvoluvvo ja árvvoštallojuvvo, lea guovdilis ášši dán áigodaga. Dasa lassin berre deattuhuvvot ahte sámi mánát ja nuorat berrejit oažžut sámegielain deaividit ođđaáigásaš teknologiijain, nugo omd. dihtorspealuid, interneahta ja earálágan mediaid bokte.</p>
<p>Suohkaniin lea oahpahuslága mielde geatnegasvuohta sáhttit fállat friddjadáhtolaš skuvlafriddjaáigeortnega (SFO) oahppiide 1. luohkás 4. luohkkái ovdal ja maŋŋá skuvlla álgima, ja doaibmavádjegiidda gitta 7. luohká lohppii. SFO galgá fállat oahppiide fuola ja geahču ja láhčit saji stoahkamii, kultuvrii ja friddjaáigedoaimmaide. Guhtege suohkan galgá hábmet fálaldaga báikkálaš eavttuid ja dárbbuid vuođul, ja deaŧalaš lea ahte oahppiide lea fálaldat mas lea sámi sisdoallu.</p>
<p>Čoahkkingirjji čállit: Liv Karin Klemetsen / Inga Margrethe Eira 157 siidu 216 siiddus</p>
<p>Kultuvrralaš skuvlalávka lea riikkalaš ovddidandoaibmabidju mii doarju eambbo dáidaga ja kultuvrra geavaheami skuvllas. Doaibmabidju galgá álkkásmahttit vuođđoskuvlla oahppiide beassama buotlágan dáidda- ja kulturilbmademiide. Sámi dáidda ja kultuvra ferte gaskkustuvvot skuvllas nu, ahte sámi mánát besset sámi dáidda- ja kulturilbmademiid muddui ja vai buot mánát ožžot geahčastaga sámi dáidagii ja kultuvrii. Sámediggeráđđi áigu dán áigodaga bargat dan badjelii, ahte sámi sisdoallu sihkkarastojuvvo kultuvrralaš skuvlalávkii ja ovddiduvvo. Dat mearkkaša ahte Sámediggi ja eará sámi institušuvnnat galget oažžut oasi nationála ruđain mat leat juolluduvvon dán ulbmilii.</p>
<p>Nuoraidpolitihkka</p>
<p>Sámi servodaga seailluheapmi ja ovddideapmi gáibida ollislaš ja sektorrasttideaddji perspektiivva, mas sihke oktagas, servodat ja geografiija leat guovddážis. Sámediggeráđi prinsihppa lea ahte mánáid ja nuoraid vástesaš doaibmabijut fertejit heivehuvvot sámi servodahkii ja dan máŋggalágan dárbbuide.</p>
<p>Sámediggeráđđi dáhttu nannet sámi mánáid ja nuoraid beroštumiid sihke ollislaš plánemis ja iešguđetlágan doaibmabijuin. Doaibmabidjoruđaid geavaheapmi galgá speadjalastit sámi mánáid ja nuoraid bajásšaddanbirrasa ja gielladili šláddjiivuođa. Danne lea dárbu buoridit oktavuođa iešguđetlágan mánáid- ja nuoraidbirrasiidda ja máhtu daid birra. Dán prosessii berrejit mánát ja nuorat sáhttit váikkuhit ja searvat.</p>
<p>Sámi mánát ja nuorat lea deaŧalaš resursa sámi servodaga ovddideamis, ja sii leat iežaset árgabeaivvi áššedovdit. Sámediggeráđđi áigu joatkit ja álggahit doaibmabijuid mat sihkkarastet sámi mánáid ja nuoraid aktiiva searvama, álšša ja váikkuheami servodahkii. Sámedikki jahkásaš nuoraidkonfereansa lea dán dáfus guovdil. Nuoraidkonfereansa lea deaivvadanbáiki ja fora masa sámi nuorat bohtet miehtá Norgga ja divaštallet. Konfereansa ilbmada deaŧalaš árvalusaid das, mo Sámedikki nuoraidpolitihkka galgá hábmejuvvot. Nuoraidkonfereanssa árvalusaid Sámediggeráđđi váldá vuhtii joatkevaš barggustis daiguin áigeguovdilis fáttáiguin maid nuoraidkonfereansa lea gieđahallan.</p>
<p>Váikkuhandovdu ja mearridanváldi leat deaŧalaš faktorat go áigumuš lea geasuhit nuoraid servodat-áŋgiruššamii. Erenoamážit Sámediggeráđđi oaidná, ahte lea hástalus oččodit nuorra sámi dievdduid politihkalaš bargui. Sámediggeráđđi áigu ain bargat dan badjelii, ahte dáláš ja ođđa kanálat ráhkaduvvojit gulahallama dihte mánáiguin ja nuoraiguin. Sámedikki nuoraidpolitihkalaš lávdegoddi šaddá leat deaŧalaš oassi Sámediggeráđi barggus, mii galggašii movttiidahttit nuoraid sámepolitihkalaš bargui. Sámediggeráđđi áigu dahkat álgaga dasa, ahte eanet 18 jagi vuollásaš nuorat rekruhttejuvvojit lávdegoddái ođđa nammadanvuorus, vai dán ahkejoavkku beroštupmi ja váikkuheapmi nannejuvvošii ja movttiidahttojuvvošii. Sámedikki nuoraidpolitihkalaš lávdegotti bargu lea deaŧalaš lassi Sámediggeráđi buotlágan sámediggebargguide.</p>
<p>Alit oahppu ja dutkan</p>
<p>Ulbmil:</p>
<p><em type="italic">Sámiid duođalaš máhtolašvuođa lokten sámi dutkama viiddideami vuođul </em></p>
<p>Sámi servodaga ovddas leat dađistaga johtileabbo nuppástusat. Ođasmuvvama ja hutkáivuođa gáibádusat sturrot. Vai sámi servodahkii sihkkarastojuvvo gánnáhahtti ovdáneapmi, ja vai sámiid vejolašvuođat meannudit boahtteáiggi hástalusaiguin buorránit, de lea sámi dutkan viehka deaŧalaš. Sámi dutkanpolitihkka ferte maid adnojuvvot nationála ja davviriikkalaš dutkanpolitihka oassin. Danne lea dárbu geahčadit sámi dutkama eará dutkansurggiiguin ovttas, mat gullet riikkaeiseválddiid dutkanpolitihkkii. Deaŧalaš lea ahte riikkaeiseválddiid politihkalaš signálat sámi dutkamis heivejit oktii daiguin ruhtasumiiguin maid juolludeaddji eiseválddit mearridit juolludit.</p>
<p>Sihkkarastin dihte ealli sámi servodagaid, de sámiin alddiineaset fertejit leat dieđut ja máhttu. Sámi álbmogis ja servodagas lea vuoigatvuohta máhttui, ja stuorra oassi dán máhtus ferte leat álbmoga iežas háhkan máhttu. Dieđut sámi dilálašvuođaid birra eai galgga leat duššefal olggobealde dutkiid áigáibuktimat ja earáid premissaid vuođul. Sámi identitehtii lea sámiid iežaset čilgen deaŧalaš. Danne fertejit sámit ieža searvat dutkamii ja čađahit dan.</p>
<p>Čoahkkingirjji čállit: Liv Karin Klemetsen / Inga Margrethe Eira 158 siidu 216 siiddus</p>
<p>Stuorra dárbu lea diehtit sámi dilálašvuođaid, sihke sámi servodagas alddis, muhto maiddái stuorra-servodagasge. Vai dát dárbu duhtaduvvo, de lea deaŧalaš ahte oppalaš sámi dutkanrahčamušat buoriduvvojit. Ain eambbo lea dárbu áŋgiruššat dain fágasurggiin main odne dutkojuvvo, ja seammás sámi dutkan ferte viidut, nu ahte dat fátmmasta eanet fágasurggiid. Lassin dasa, ahte lea eambbo áŋgiruššan sámi dutkanprogámmas ja eambbo prošeaktaruhtadeapmi, de dárbbašuvvojit oktiiheivehuvvon institušuvdnaáŋgiruššamat ja institušuvdnahuksemat, ja sámegiela ovddideapmi dieđagiellan.</p>
<p>Lassánan riikkaidgaskasašvuohta ja globaliseren lea buktán eambbo dárbbu diehtovuđot árvobuvtta-deapmái. Danne šaddá dutkan ja oahpahus áibbas guovdilis áššin, vai sáhttit duođaštit ja ovddidit dan máhtu mii lea sámi álbmogis. Sihke sámi vuođđodutkan ja geavahuvvon dutkan ferte nanusmáhttojuvvot.</p>
<p>Deba leage dárbu nannet sámi dutkan- ja oahpahusinstitušuvnnaid. Sámi dutkaninstitušuvnnat leat dávjá unnit. Danne dáhttu Sámediggeráđđi láhčit dilálašvuođaid nu, ahte sámi dutkanfierpmádat ovdána mii buktá buriid váikkuhusaid sámi servodahkii.</p>
<p>Sámi dutkanbirrasat leat viehka unnit, ja danne dat daidda čuohcá erenoamážit, jos rápmaeavttut, sihke struktuvrralaš ja ekonomalaš rápmaeavttut, nuppástuvvet. Sámediggeráđđi áigu bargat dan badjelii, ahte sámi dutkama ovddalgihtiidiđolašvuohta buorrána, ja vai sámi dutkan šaddá lunddolaš oassin riikkalaš ja riikkaidgaskasaš dutkamii muđui. Oktavuođat eará álgoálbmogiiguin lea maid deaŧalaš, sihke sámi dutkiide ja sámi studeanttaide. Danne fertejit dilálašvuođat láhččojuvvot nu, ahte leat buoret vejolašvuođat lonohallat dutkiid ja studeanttaid eará álgoálbmotinstitušuvnnaiguin. Oktasaš giellaarenaid lea dárbu oažžut áigái, vai dieđut ja ilbmadeamit mat bohtet ovdan dakkár lonohallamiin, leat dárbbašeaddjiid ja riikkaidgaskasaš servodaga olámuttus, mat maiddái dárbbašit dakkár máhtu.</p>
<p>Olbmot leat sámi servodaga stuorimus resursa. Stuorra dárbu lea fágaolbmuide mat máhttet sámi áššiid ja sámegiela. Danne fertejit leat gilvuidohkálaš rápmaeavttut, nu ahte sámi dutkamii sihkkarastojuvvo rekruhtten. Positiiva ášši lea, ahte nissonolbmot leat bures ovddastuvvon sámi dutkamis ja alit oahpus.</p>
<p>Sámi servodat ferte duostut hástalusa, vai sáhttá rekruhttet eanet olbmáid alit ohppui. Dat sáhttá buktit áigái ovttadássásaš sámi servodagaid. Kandidáhtat main lea alit oahppu, šaddet boahtteáiggis leat servodaga ja ealáhusaid guovdilis virggiin. Vai olahit dásseárvopolitihkalaš ulbmiliid, de lea deaŧalaš ahte goappašat sohkabealit leat bures ovddastuvvon alit oahpus.</p>
<p>Ii leat sierra sámi dutkanráđđi, iige sámi dutkanfoanda. Danne lea erenoamáš deaŧalaš ahte Sámediggeráđis lea lagaš oktavuohta Norgga dutkanpolitihkalaš eiseválddiide. Sámediggeráđđi dáhttu fágalaččat govddit sámi dutkanprográmmaid. Sámediggeráđđi áigu bargat dan badjelii, ahte lea sámi ovddasteapmi Norgga dutkanráđi stivrenorgánain. Sámediggeráđđi bargá dan badjelii, ahte guhkibu vuollái vuođđuduvvo sierra sámi dutkanráđđi.</p>
<p>Hirbmat hástaleaddji gielladilli lea julevsámegiela ja lullisámegiela dáfus. Julevsámegiela ja lullisámegiela gielladutkan lea deaŧalaš oassi dan barggus mii galggašii nannet dáid gielaid. Erenoamáš doaibmabijut dáid fágasurggiid rekruhttema dihte, leat deaŧalaččat. Seammás lea stuorra váili dakkár dutkiid dáfus guđet máhttet julevsámegiela ja lullisámegiela. Sámediggeráđđi áigu bargat dan badjelii, ahte álggahuvvojit sierra doaibmabijut mat buoridit dáid fágasurggiid rekruhttema.</p>
<p>Sámediggeráđđi áigu dán áigodagas doarjut sierra sámi etihkkalávdegotti vuođđudeami, ja dat lávdegoddi galgá árvvoštallat sámi dutkama ja dakkár dutkama mii dutká sámi servodaga. Ulbmil dainna lea sihkkarastit ahte dutkan čađahuvvo ehtalaččat dohkálaš vuogi mielde.</p>
<p><em type="bold">Rávesolbmuid oahppofálaldat </em></p>
<p>Ulbmil:</p>
<p><em type="italic">Sámi rávesolbmuin ollašuvvá vuoigatvuohta vuođđooahpahussii </em></p>
<p>Oahppan lea eallima miehtá, sihke formála oahpahusas, barggus ja friddjaáiggis, ovttasdoaibmamis earáiguin ja geavatlaš hárjáneamis. Sihke nationála ja riikkaidgaskasaš dásis lea bissovaš gáibádus ahte olmmoš háhká alcces ođđa ja nuppelágan máhtu. 1990-logu loahpageaži rájis lea leamaš bissovaš máhttoođasmahttin man bajimuš ulbmil lea gokčat servodaga, bargoeallima ja ovttaskas olbmo máhttodárbbuid.</p>
<p>Čoahkkingirjji čállit: Liv Karin Klemetsen / Inga Margrethe Eira 159 siidu 216 siiddus</p>
<p>Oahpahuslága mielde rávesolbmuin lea vuoigatvuohta oažžut vuođđo- ja joatkkaoahpu. Das vuolgá individuála vuoigatvuohta oahppat sámegiela. Riikkaeiseválddiid ovddasvástádus lea sihkkarastit ahte rávesolbmuide lea bissovaš oahppofálaldat. Dat guoská erenoamážit sidjiide guđet leat massán sámegiela.</p>
<p>Sámediggeráđđi dáhttu doarjut riikkaeiseválddiid go huksejit riikkaviidosaš fálaldaga man váldoulbmil lea rávesolbmuid oahpahus sámegielas.</p>
<p>Rávesolbmuid oahppanvuoigatvuohta fátmmasta maid vuoigatvuođa oažžut iežas reálamáhtu árvvoštallojupmái ja duođaštuvvot almmá dárbbaškeahttá čađahit árbevirolaš iskanortnegiid. Vuođđo-prinsihppa lea ahte máhttu galgá árvvusadnojuvvot beroškeahttá das gos olmmoš lea háhkan dan ja mo.</p>
<p>Ulbmil lea ahte máhttodohkkehus galggašii oanedit oahpahallama, álkkásmahttit beassama alit ohppui dahje bargodillái.</p>
<p>Dáláš doarjjaortnet mii galggašii gokčat olbmo goluid go oahpahallá sámegiela ja sámegillii, gusto duššefal vuođđoskuvlla sámi oahppiide. Vuđolaččat geahčadit lea dárbu olles doarjjaortnega mii lea sámi rávesolbmuid várás guđet váldet vuođđooahpu.</p>
<p>Ealáhusovddideapmi</p>
<p>Ulbmil:</p>
<p><em type="italic">Nana ja ealasis sámi servodagat main lea bissovaš ássamat ja šláddjes ealáhusat, kultuvra ja servodateallin </em></p>
<p>Ássamiid, ealáhusaid ja bargomárkana buorit rápmaeavttut nanusmahttet ávnnaslaš kulturvuođu. Dávjá lea deaddu ekonomalaš šattus go sáhka lea buresbirgema ovddideamis. Ekonomalaš šaddu lea okta váikkuhangaskaoapmi servodaga positiiva ovddideapmái. Sámediggeráđis lea ulbmil buoridit sámi álbmoga eallindilálašvuođaid. Dat lea mohkkás proseassa.</p>
<p>Ovttasbargansoahpamušain maid Sámediggi lea dahkan fylkkasuohkaniiguin lea áigumuš bargat ovttas sámi ealáhuspolitihka ovddidemiin, oidnosii buktimiin ja geavatlaš čađahemiin. Soahpamušbealit galget ovttasráđiid láhčit dilálašvuođaid unna ealáhusdoaimmaid várás sámi guovlluin, vai váikkuhan-gaskaomiiguin buorebut deivet ja gokčet ealáhusaid dárbbuid sámi guovlluin. Oamiruhta, máhttu ja ođđasishutkan leat dávjá hástalusat mat čuožžilit go áigumuš lea árvobuvttadeapmi ja gánnáhahtti ovttaolbmodoaimmaid ja báikkálaš fitnodagaid álggaheapmi.</p>
<p>Sámi guovlluin ealáhusaid ovddideapmi lea mealgadii gitta dain rámain maid riikkaeiseválddit mearridit.</p>
<p>Lágaid reguleremat, vearro- ja divatpolitihkka, márkanregulerejeaddji doaibmabijut ja sullasaš áššit mearkkašit máŋgga dáhpáhusas eambbo go ekonomalaš váikkuhangaskaomiid ortnegat. Danne lea merrejeaddji deaŧalaš ahte Sámediggi váikkuha Norgga kultur- ja ealáhuspolitihka hábmemii.</p>
<p>Buresdoaibmi ealáhusat leat buori servodatovdáneami eavttut. Ealáhusat dárbbašit buori siskkáldas struktuvrra ja njuovžilis gulahallamiid ja fievrrádusaid. Sámi guovlluin ealáhusstruktuvrra dovdomearka leat mealgadii vuođđoealáhusat ja unna fitnodagat. Sámediggeráđđi áigu iežas ealáhuspolitihkain bisuhit nu bures go vejolaš otnáš ealáhusstruktuvrra vuođđun bissovaš ássamiidda. Ovdáneapmi industriijaservodagas máhttoservodahkii lea dagahan ahte máhttoealáhusat šaddet deaŧaleabbon, maiddái sámi guovlluin. Dát lea ealáhus maid Sámediggeráđđi áigu vuoruhit dán áigodaga.</p>
<p>Sámedikki ealáhuspolitihkka lea leamaš deaŧalaš ealáhusaid ovddideapmái sámi servodagas. Nu lea dainnago Sámediggi lea vuoruhan doarjagiid dakkár prošeavttaide main lea oalle unnán dinestus. Sámi servodagas leat eará eavttut gánnáhahtti ealáhusaid ovddideapmái go riikka guovdilis guovlluin.</p>
<p>Sámi guovlluin fitnodagain leat dávjá unnán bargit ja unnán oamiruhta. Sihke formála máhttu ja nana oamiruhta leat deaŧalaš fáktorat go lea dárbu duostut daid hástalusaid maid jearggasmahttin, struktur-nuppástusat ja internationaliseren buktet. Erenoamáš stuorra leat hástalusat dain ealáhussurggiin maidda hutkáivuohta, ođđabuktagat ja buvttaovddideapmi leat guovdilis áššit. Danne lea deaŧalaš bidjat návccaid fitnodagaid máhttobuorideapmái, hutkáivuhtii ja ođđabuktagiidda. Sámediggeráđđi áigu ain juolludit doarjagiid fitnodagaide main ruhtadinestus lea unni. Sivva lea ahte mii atnit servodatekonomalaš árvvu</p>
<p>Čoahkkingirjji čállit: Liv Karin Klemetsen / Inga Margrethe Eira 160 siidu 216 siiddus stuorisin go olbmot ieža ráhkadit ja ovddidit alcceseaset bargosajiid sámi guovlluin. Sámediggeráđđi áigu bargat dan badjelii, ahte nuoratge vuođđudeaddjiide lea vejolaš álggahit iežaset doaimma.</p>
<p>Sámiid ássanguovlluid ealáhusat, nugo riikkas muđuige, juohkásit sohkabeliid hárrái. Sierra sivat leat dan eahpedássidis juhkui mii lea nissonolbmuid ja dievdduid gaskka priváhta ealáhusain. Ealáhusaid heajos rápmaeavttut ja buresbirgenortnegat (čálgoortnegat) leat viehka muddui sivvan dán dillái. Oadjoortnegat mánáoažžu nissonolbmuid várás, unnamánáid buohcama ja fuola vástesaš ortnegat eai leat buorit priváhta ealáhusdoaibmiide. Sámediggeráđđi áigu dán áigodaga bargat dan badjelii, ahte sámi ealáhusdoaibmiid oadjovuoigatvuođat buoriduvvojit.</p>
<p>Sámediggeráđđi lea árvvoštallan Sámi ovddidanfoandda ruđaid geavaheami sohkabeliid perspektiivvas.</p>
<p>Árvvoštallama bohtosat čájehit ahte foandda ohcciin leat unnán nissonolbmot. Dat speadjalastá muhtun muddui ealáhusaid struktuvrra ja Sámedikki vuoruhemiid ealáhusaid ovddideamis. Sámediggeráđi ulbmil lea dássidis ruhtajuohku sohkabeliid gaskka. Vai lea vejolaš čađahit dán ulbmila, de Sámi ovddidanfoandda doarjjaortnegiid lea dárbu nuppástahttit. Sámediggeráđđi áigu dán áigodagas álggahit dan doaibmabiju.</p>
<p>Vuođđoealáhusat</p>
<p>Vuođđoealáhusat leat deaŧalaččat sámi servodahkii, sihke ealáhussan ja kulturguoddin. Sámi servodahkii lea ealáhusaid ja kultuvrra gaskavuohta deaŧalaš. Danne lea áigumuš ovddidit ja seailluhit ealáhusdoaimmaid mat leat sámi kultuvrra ja identitehta ávnnaslaš dili vuođus. Vaikko sámit servetge ođđaáigásaš máŋggasuorggat ealáhusaide, de vuođđoealáhusat dattetge mearkkašit ollu sámi guovlluid ássan- ja bargosadjedillái. Árbevirolaččat lea eanandoalu, guolástusa, boazodoalu, meahccedoalu, duoji ja lotnolas ealáhusaid buvttadeamit leamaš ássamiid ja bargodili vuođđun. Čielggas lea ahte sámi giliid ássamat ja vuođđoealáhusaid addin bargosajit mannet giehtalagaid. Olbmuid, giliid ja bargosajiid oktavuohta lea čavga. Sámi servodagain ollugat válljejit bargguideaset aittonassii dainnago háliidit leat iežaset giliin, ja danne leage vuođđoealáhusdoaimmain nana sajádat giliin.</p>
<p>Vuođđoealáhusain hárve nissonat leat doaibmaeaiggádat, ja hárvvibut nissonolbmot álggahit ođđa doaimmaid go dievddut. Boazodoallolága álggaheapmi lea čuohcán unohasat nissonolbmuid searvamii boazodollui. Sihke vuođđoealáhusain ja ealáhuseallimis muđui lea dárbu álggahit sierra doaibmabijuid mat váldet nissonolbmuid vuhtii ja njulgejit boasttuvuođaid.</p>
<p>Boazodoallu</p>
<p>Boazodoallu lea deaŧalaš ekonomalaš sivaid geažil ja dainnago dat buktá bargosajiid sámi guovlluide, ja máŋgga servodagas dat lea ieš sámi kultuvrra váldosuotna. Dan geažil ii leat vejolaš árvvoštallat boazodoallopolitihka vuhtiiválddekeahttá ealáhuspolitihkalaš viidodaga. Sámediggeráđi áigumuš lea boazodoallopolitihkainis sáhttit áigái oažžut ekologalaš, ekonomalaš ja kultuvrralaš boazodoalu. Dán erenoamáš sámi ealáhusa, eallinvuogi ja kulturguoddi lea dárbu sihkkarastit, ovddidit ja nannet. Boahttevaš boazodoalu vuođđun leat guohtuneatnamat. Daid eatnamiid áitet garrasit almmolaš ja priváhta beroštumit.</p>
<p>Eananmeassamiid, johtalusaid ja boraspiriid lassáneapmi ja eará meahttimat boazodoalu árbevirolaš duovdagiidda duođaštit ahte dat eai leat gáhttejuvvon doarvái bures. Ollu diggeáššit leat leamaš, main leat riidán boazodoalus vuoigatvuođaid, erenoamážit lullisámiguovlluin. Sámediggeráđđi oaivvilda ahte, go leat áššin meahttimat boazoeatnamiidda, de stáhta ferte árvvoštallat bággolotnut boazodoalu ovddežis massin eatnamiid buhtadassan guohtuneatnamiid ovdii, dahje skáhppot sadjái ođđa guovlluid duoid massojuvvon eatnamiid sadjái. Áigodagastis Sámediggeráđđi áigu bargat dan badjelii ahte boazodoalu eananviidodagat gáhttejuvvojit areálaproseassain ja láhkaásahusas.</p>
<p>Boazodoalloláhka lea boazodoalu regulerejeaddji lágain buot deaŧaleamos. Láhka ferte leat reaidu mii siskkáldas áššiin sihkkarastá boazodollui eambbo mieldemearrideaddji válddi. Láhka ferte soahpat boazodoalu iežas riekteipmárdussii.</p>
<p>Sámediggeráđđi berošta erenoamáš ollu boazodoalu nissonolbmuid searvama nanusmahttimis. Sin politihkalaš ja hálddahuslaš váikkuhanfápmu lea deaŧalaš, jos boazodoallokultuvra galggaš bissut danin</p>
<p>Čoahkkingirjji čállit: Liv Karin Klemetsen / Inga Margrethe Eira 161 siidu 216 siiddus manin dan odne dovdat. Nissonolbmot leat guovdilis bargit dállodoaluid ja mánáid bajásgeassima organiseremis. Sii ovddasvástidit stuorra oasi boazodoalu hálddahuslaš doaimmain. Boazodoalu nissonolbmuid bargooassi lea stuoris duoji ja borramušbuvttadeami rekruhttemis, oahpaheamis ja árvobuorideamis. Danne nissonolbmot leat deaŧalaš oasálaččat beaivválaš doibmii, ja eatnašiidda dat mearkkaša lassebarggu. Nissonolbmot eaiggáduššet dušše guđadasa boazoealáhusa doaluin. Boazodoalu nissonolbmuin eatnašat dinejit olggobealde boazodoalu. Dáid nissonolbmuid gullevašvuohta boazodollui boazoeaiggádin lea registarastojuvvon vielja, isida, beallalačča dahje bártni doalus. Sin duohtadilálaš searvama ráddjejit eará barggut. Deaŧalaš lea ásahit rápmaeavttuid mat movttiidahttet nissonolbmuid searvat boazodollui.</p>
<p>Boazodoalloealáhus buvttada odne lassin biergguide arvat earáge gálvvuid ja bálvalusaid. Boahttevaš boazodollui lea deaŧalaš ahte ealáhusa árvobuvttadeamis stuorimus oassi báhcá ávkin boazodoalliide alcceseaset.</p>
<p>Vai lea vejolaš seailluhit ja ovddidit boazodoalu ealasis sámi boazodoallun, de lea deaŧalaš sihkkarastit ođđa buolvvaid searvama ealáhussii. Sámediggeráđđi lea danne áŋgir boazodoalu fidnooahpahusa bealde, ahte dat nanusmuvvá ja buorit oahppiidortnegat bisuhuvvojit.</p>
<p>Eanandoallu</p>
<p>Eanandoallu lea deaŧalaš sámi kultuvrra árbevieruid seailluheapmái, ja dat lea deaŧalaš bargosajiidisguin sámi guovlluide. Sámediggeráđi deaŧaleamos áigumuš ealáhusa hárrái lea dan bargosajiid bisuheapmi ja dan otnáš doaibmanstruktuvrra. Vai dat áigumuš ollašuvašii, de fertejit dáláš mielkebuvttadeaddji doaluide sihkkarastojuvvot stuorit mielkeearit. Unnabuvvebuvttadeaddjiide lea deaŧalaš ahte sin meahcceguohtumat gáhttejuvvojit meassamiid vuostái. Nugo boazodoalus, de dánge ealáhusasge lea dárbu gáhttemii, vai earát eai sáhte meahttit sin eatnamiidda meassamiiguin ja dárbbašmeahttun johtimiiguin, ja vai boraspiriid lassáneapmi ja eará vahágat eai deaivit, mat fuonidivčče eatnamiid árvvu. Ahte dállodoalut ieža álget eambbo muohkadit buktagiiddiset, lea deaŧalaš strategiija go áigumuš lea buoridit sámi guovlluid dállodoaluid árvobuvttadeami. Vai sámi guovlluin lea vejolaš seailluhit ealasis eanandoalu, de fertejit dakkár doaibmabijut álggahuvvot mat movttiidahttet nuoraid váldit badjelasaset dállodoaluid joatkevaš jođiheami. Erenoamáš stuoris dát hástalus lea nuorra nissonolbmuid movttiidahttima dáfus.</p>
<p>WTO-šiehtadallamiin Norga geatnegahtii iežas geahpedit duollomáksomeriid ja ruhtadoarjagiid. Dat dagaha dan, ahte erenoamážit sámi guovllut vásihit vahágin ekonomalaš ruhtajuolludemiid unnideami. Sámi guovlluid eanandoallu danne dárbbaša sierra gáhttema. Sámediggeráđđi áigu áigodagastis bargat dan badjelii, ahte eanandoallu bisuhuvvo áidnafidnun ja lotnolas ealáhusa oassin. Sámi guovlluid eanandoalu rápmaeavttut leat nuppástuvvan ollu gieskadaš jagiid. Sámediggeráđđi áigu danne áigodagastis ráhkadit ođđa eanandoallodieđáhusa, mii galggašii gáhttet ja ovddidit sámi eanandoalu. Dieđáhusas lea deaŧalaš čalmmustahttit eanandoalu seailuma ja eanandoalu siskkáldas ođasmahttámušaid.</p>
<p>Guolástus</p>
<p>Sámit leat bivdán meara dan áiggi rájis juo masa historjjálaš gáldut olahit. Dan bivdui gulle gáddebivdu, áigodatbivddut ja fávlebivdu. Sámiid vuoigatvuohta meara riggodagaide, ja oppanassiige sin vuoigatvuohta alcceseaset ávkin geavahit daid riggodagaid, lea heakkadárbbaslaš sámi kultuvrra ávnnaslaš vuođđun.</p>
<p>Sámediggeráđi áigumuš lea ođđa ja dievas mearraguovlopolitihkka, mas Sámedikki rolla galgá leat iešmearálaččat go dál. Sámediggi ferte resurssaid hálddašeapmái searvat máŋgga dásis. Dat sihkkarastá ahte mearridanproseassain váldet buorebut vuhtii ja deattuhit eambbo sámiid beroštumiid. Mearragátti ja guolástusa meannudeaddji politihkka galgá áigái sáhttit resurssaid rievttalaš juogadeami. Sámediggeráđđi áigu bargat dan badjelii, ahte šaddet oppalaš čovdosat bajimuš vuoigatvuođalaš prinsihpaid vuođul.</p>
<p>Sámediggi galgá leat premissadahkki Norgga guolástuspolitihka ovddideapmái. Danne vuoruhuvvo bargu mii galggašii sihkkarastit sámiid vuoigatvuođat guolásteapmái, mearrariggodagaide ja mearraviidodagaid geavaheapmái.</p>
<p>Čoahkkingirjji čállit: Liv Karin Klemetsen / Inga Margrethe Eira 162 siidu 216 siiddus</p>
<p>Meara riggodagaid hálddašeami vuođđun ferte leat olbmuid lagašvuođa- ja sorjavašvuođa prinsihppa. Dat mearkkaša guvllolaš hálddašandási mas Sámedikkis galgá leat duohtadilálaš ovddasteapmi ja mieldemearridanváldi. Dat gusto maiddái ođđa šlájaid hálddašeapmái, omd. gonagasreappá hálddašeapmái.</p>
<p>Lassin berre leat nu, ahte váldi juogadit ja ođđasis juogadit guollebiebmanlobiid berre sirdojuvvot guvllolaš dássái. Sámediggeráđđi jáhkká ahte báikkálaš hálddašanmállit mat geahččaluvvojit guolástusa várás, vejolaččat sáhttet sihkkarastit sámi mearra- ja vuotnaguovlluid ássamiid ja ovddidit daid guovlluid. Dan áigumuša guhkideapmái livččii heivvolaš ásahit álgoálbmotlaš mearrasona.</p>
<p>Sámediggeráđđi dáhttu ahte mearraresurssaid vuđđosaš árvobuvttadeapmi galggašii šaddat nu stuorra ávkin go vejolaš mearragáttiid ja vuotnaguovlluid servodagaide. Sierralágan strukturortnegiiguin leat vuoigatvuođat guolleresurssaide šaddan vuovdimassii vejolaš gálvun. Dat leat dađistaga šaddan eambbo ja eambbo priváhta oapmin mat juohkásit unnalohkosaš vuoigatvuođaeaiggádiidda, main lohku uhccu dađistaga. Dasto lea ovdáneapmi áiggi mielde leamaš nu, ahte vuoigatvuođat leat sirdásan unnit fatnasiin stuorit fatnasiidda. Dat leat dagahan ahte stuorra goluid geažil ollu guolásteaddjit leat hehttejuvvon searvamis guolástussii. Meara resurssain oassi gullá oktasaš oapmin sámi álbmogii, ja ii oktage galgga sáhttit eaiggáduššat bissovaš oasi guolleeriid mearriduvvon logus. Sámediggeráđđi oaivvilda danne ahte boahttevaš strukturdoaibmabijut fertejit váldit vuhtii soahppevaš fanasstruktuvrra ovddideami, man vuođđun leat guhkesáigásašvuođat sivat ja guolleresurssaid govttolaš ávkingeavaheapmi. Boahttevaš strukturdoaibmabijut fertejit maid doarjut mearragátti ássamiid ja bargosajiid sihkkarastima.</p>
<p>Sámediggeráđđi danne oaivvilda ahte fanashivvodat man fatnasiid guhkkodat lea unnit go 15 m, lea deaŧalaš sámi mearragáttiide ja vuonaide. Jos dát fanashivvodat gáhttejuvvošii geahpedeami vuostái, de dat goazašii sámi guovlluin negatiiva ovdáneami.</p>
<p>Sámi guovlluid guollebiebmanealáhussii ferte báikkálaš eaiggátvuohta sihkkarastojuvvot. Dan lea vejolaš čađahit hálddahuslaš- ja ruhtadanortnegiid heivehemiin. Deaŧalaš lea ahte guollebiebmanealáhus jođihuvvo nu ahte ii heađuš árbevirolaš guollebivddu. Iige ealáhus galgga áitit lunddolaš guollemáttuid, ja das ferte leat doaibmanvuohki mii váldá birrasa vuhtii. Sámediggeráđđi áigu dán áigodaga bargat dan badjelii ahte konsešuvdnadivat manná daidda guovlluide mat bidjet viidodagaid konsešuvdnadoibmii.</p>
<p>Meahcceealáhusat</p>
<p>Meahcceresurssaid rádjan ja báikkálaš resurssaid geavaheapmi vuođđoealáhusain leat leamaš deaŧalaččat sámi kultuvrra ovdáneapmái. Olbmuid heivehallamat ealáhussii man vuođđun leat lotnolas doalut, eai leat nu hearkkit ekonomalaš muhttašumiide. Go olbmuin leat máŋga ealáhusa latnjalassii, de sii sáhttet buorebut geavahit resurssaid, ja sis lea jeavddalaš dinestus ja vejolašvuohta buoridit dinestusa. Hástalus lea ovddidit lotnolas- ja vuođđoealáhusaid dakkár molssaeaktun maidda lea álki rekruhttet ođđa olbmuid.</p>
<p>Sámediggi áigu oččodit árvobuvttadanprográmma ásaheami sámi guovlluid lotnolasealáhusaid váste.</p>
<p>Meahccebuktagiid márkka lea stuoris Davviriikkain. Sámediggeráđđi oaivvilda danne ahte jos buorebut válmmaštuvvošedje meahccebuktagiid fievrrideapmi, vuostáiváldin ja vuovdin, de dat dagašii meahccebuktagiid geasuheaddji lasseealáhussan. Meahcceealáhusat leat dávjá áigodagain gitta. Dat dahká dan ahte doaimma lea dárbu jođihit latnjalassii eará ealáhusaiguin lotnolasealáhussan. Buktagiin maidda oassin gullet sámi kultuvra, idjadeamit, borramušat ja meahccevásáhusat, lea potensiála maid márkka ohcala. Sámediggeráđđi áigu dán áigodaga bargat dan badjelii, ahte buoridit meahcceealáhsaid rápmaeavttuid. Ođđa sámi resursalágat leat dakkár doaibmabidju mii buorida daid. Oassin dan barggus</p>
<p>Sámediggeráđđi áigu dán áigodaga álggahit sierra sámi ealáhusalága barggu.</p>
<p>Boraspiret</p>
<p>Álbmotrievttálaš geatnegasvuođat mat čatnet Norgga váldit vuhtii sámi beroštumiid, gusket maiddái nationála boraspirepolitihkkii. Sámediggeráđi oaivila mielde váldet menddo dávjá eambbo vuhtii suodjalanberoštumiid. Dat lea stuorra vahágin sidjiide guđet geavahit meahci guohtunresurssaid.</p>
<p>Sámediggeráđđi ferte leat mielde hábmemin hálddašeami, nu ahte ealáhusberoštumit váldojuvvojit eambbo vuhtii.</p>
<p>Čoahkkingirjji čállit: Liv Karin Klemetsen / Inga Margrethe Eira 163 siidu 216 siiddus</p>
<p>Stáhta ferte váldit badjelasas ovddasvástádussan gokčat goluid ja heađuštusaid maid boraspiret dagahit ealáhusaide go mehttet guohttu šibihiid ala. Dat mearkkaša eanaš ahte boraspiriid lohku ferte geahpeduvvot dain guovlluin main dat leat erenoamáš áittan. Sámediggeráđđi áigu bargat dan badjelii, ahte boraspirelávdegottiin lea máhttu man vuođul dihtet makkár dárbbut ja hástalusat sámi ealáhusain leat boraspireáššiin. Juohke boraspireguvlui lea dárbu ásahit boraspirehis sonaid main guvllolaš lávdegottit sáhttet bivdit boraspiriid. Boazodoallu lea ealáhussan eambbo áitojuvvon boraspiriid dahkan vahágiid geažil go eará ealáhusat. Sivva lea dat, ahte bohccot guhtot olgun miehtá jagi. Danne boazodoalus unnibut ožžot duohtadilálaš massimiid ovdii buhtadasaid. Sámediggeráđđi áigu dán áigodaga bargat dan badjelii, ahte šaddá aktiivvalaččat boraspirehálddašeapmi, ja ahte seammás sihkkarastit buriid buhttenortnegiid boraspiriid dahkan vahágiid várás.</p>
<p>Gávpe- ja bálvalusealáhus</p>
<p>Sámi guovlluin stuorra oassi fitnodagain leat bálvalusealáhusas. Ollu nissonolbmot barget gávpe- ja bálvalusealáhusas, ja árbevirolaččat sin árvu ii leat leamaš nu stuoris váikkuhangaskaomiid ásahusas.</p>
<p>Ovdáneapmi lea dagahan ahte dakkár doaimmat sihke buktet bargosajiid ja bisuhit seammás sámi guovlluid ássamiid. Mátkeealáhus lea ovdánan vuođđoealáhussan boaittobeal guovlluin. Nu bisuhuvvojit bargosajit sámi guovlluin.</p>
<p>Hástalus lea oažžut áigái differensierejuvvon bargomárkana maiddái boaittobeal guovlluinge. Nu lea erenoamážit nissonolbmuid bargosajiid dáfus. Sámi guovlluin nissonolbmuin lea dábálaččat alit oahppu go dievdduin. Dárbu lea movttiidahttit nannoset priváhta ealáhusaid, main leat eanet doaibmašlájat. Unnán dakkár nissonolbmot barget priváhta sektoris, geain lea alla oahppu, ja potensiála lea oččodit dáid nissonolbmuid eambbo hutkat ođđa doaimmaid ja álgagiid. Bargomárkka lea juhkkojuvvon viehka ollu sohkabeliid mielde, ja vai šattašii eambbo dásseárvu báikkálaš ealáhusaide, de ferte váikkuhangaskaomiid geavaheapmi lágiduvvot nu, ahte heive ealáhusaide main nissonolbmot vuoruhuvvojit.</p>
<p>Mátkeealáhusas ohcalit dađistaga eambbo vásáhusbuktagiid, maid vuođus lea sámi eallinvuohki.</p>
<p>Nuppástus lea leamaš gálvobuvttadeamis vásáhusbuvttadeapmái. Dát sodju lea šaddan sámi servodahkii ávkin. Stuorra potensiála lea buvttadit eambbo dakkár buktagiid. Dan oktavuođas lea hástalus sáhttit fállat sámi vásáhusbuktagiid duođalaččat ja luohtehahtti vuogi mielde, mat maiddái dohkkejit ehtalaččat. Sámi mátkeealáhusdoaimmat leat unnit, ja dain eai leat doarvái buorit fierpmádagat, nu ahte sáhttet geavahit márkana potensiála. Sámiid ovttasbargu stuorit mátkeealáhusdoaimmaiguin buvttášii guktuid beliiide ovdamuniid.</p>
<p>Sámi guovlluin lea viehka stuorra oassi bargosajiin almmolaš bargosajit. Hástalus lea ráhkadit máŋggalágan priváhta ealáhusaid. Differensierejuvvon barggaheaddjidivat lea ovdamunni maid davveguovllut návddašit, ja maid sáhttet ávkin geavahit ođđa ealáhusaid álggaheapmái. Deaŧalaš lea ee. vuođđudit máhtto- ja kulturvuđot bargosajiid maidda lea viiddis márkka, ja mat eai leat almmolaš doaimmaid hálddus.</p>
<p>Duodji</p>
<p>Árbevirolaččat duodji lea leamaš atnubiergasiid ráhkadeapmi. Odne duodji lea hutkkalaš doaibma, mas lea árvu sihke ealáhussan ja dáiddan. Duodjái čoavddadoaba lea árbevirolaš máhtu sirdin. Mánát ja nuorat leat sámi kultuvrra boahttevaš guoddit ja hálddašeaddjit. Duodji lea deaŧalaš oassi sámi kultuvrras. Dárbu lea láhčit dilálašvuođaid nu, ahte mánát ja nuorat besset oahppat duddjot. Dain guovlluin main sámegiella lea rašši, duodji lea doarjjan sámi kultuvrii ja servodateallimii. Dárbu lea nu láhčit dilálašvuođaid duodjái, ahte ođasmuvvá. Dakkár ođasmuhttin fátmmasta sihke ođđa buvttadanvugiid ja –teknihkaid ja árbevirolaš duoji seailuma ja joatkašumi.</p>
<p>Árbevirolaččat duoji leat boarraset buolvvat ruovttuineaset oahpahan nuorat buolvvaide. Dát oahpa-heapmi ii heive otnáš servodahkii. Deaŧalaš lea láhčit dilálašvuođaid nu, ahte duodjefitnodagat sáhttet váldit oahppiid, ja ahte nuorat movttiidit váldit dakkár oahpa. Sámediggeráđđi geavaha álšša duodjeoahpahusa nannemii, ee. viggamušaidisguin oažžut áigái buriid oahppiidortnegiid.</p>
<p>Čoahkkingirjji čállit: Liv Karin Klemetsen / Inga Margrethe Eira 164 siidu 216 siiddus</p>
<p>Sámediggeráđđi mearridii jagi 2005 ealáhusšiehtadusa duoji várás. Ealáhusšiehtadusa ulbmil lea láhčit dilálašvuođaid nu, ahte duodji ovdánivččii eambbo ealáhussan, mas lea buoret dinestus ja mii eambbo jođiha iežas dahkan buktagiid. Dakkár ovdáneapmi eaktuda čalmmustahttima máhttobuorideapmái, buvttahutkama, vuovdaleami ja gávppašeami.</p>
<p>Ealáhusšiehtadus galgá buoridit duojáriid rápmaeavttuid ja doarjut ahte duodjeruđat buorebut vástidit duojáriid dárbbuide. Duodjeealáhussii lea lossat oažžut ođđa olmmošlaš návccaid. Sivva lea, ahte ealáhusa dávjá govvidit dakkárin mii unnán gánnáha ja mas lea vuollegis árvu. Jos ođđa buolvvat eai oainne daid vejolašvuođaid mat leat duojis, de lea várra ahte dát árbevierut duššet. Danne lea deaŧalaš ahte</p>
<p>Sámediggeráđđi doarju doaibmabijuid mat nannejit ealáhusa ovdánanvejolašvuođaid.</p>
<p>Dat váikkuhangaskaoamit mat bohtet ealáhusšiehtadusas, galget leat guđege duojárii ávkin. Sámediggeráđđi atná deaŧalažžan bargat ovttasráđiid báikkálaš, guvllolaš ja guovdilis aktevrraiguin ovddidan dihte duoji gánnáhahtti ja kultuvrralaš ealáhussan. Jahkásaš šiehtadallamiid vuođul duodjeealáhus beassá ieš leat mielde ovddideamen ealáhusa buori guvlui. Sámediggeráđđi dáhttu ahte ealáhusšiehtadus galgá doarjut bargovejolašvuođaid buorideami ja ássamiid sámi guovlluin. Go lea positiiva šaddu duodjeealáhusas, de dat movttiidahttá ja addá bargomiela duojáriidda ja buktá dainna lágiin áigái ođđa buolvvaid searvama duodjeeláhussii.</p>
<p>Dearvvašvuohta ja sosiála</p>
<p>Ulbmil:</p>
<p><em type="italic">Ollislaš ja ovttadássásaš dearvvašvuođa- ja sosiálafálaldagat sámi álbmogii, nugo riikka álbmogii muđui </em></p>
<p>Ollislaš ja ovttadássásaš dearvvašvuođa- ja sosiálafálaldagat leat buori servodaga deaŧalaš eaktu. Sámiin leat álgoálbmogin vuoigatvuođat maid nationála láhkaásahus ja riikkaidgaskasaš soahpamušat regulerejit.</p>
<p>Vuoigatvuođat sihkkarastet ee. olbmo vuoigatvuođa oažžut dárbbašlaš dearvvašvuođaveahki ja dieđuid iežas gillii. Ovttadássásaš fálaldagaid sihkkarastin sámiide gullá bajimuš nationála doaimmaide, nugo riikka álbmogii muđui.</p>
<p>Sámediggeráđi doaimmas lea guovdilis ulbmilin dat, ahte ráđđi galgá bargat ovttadássásaš dearvvašvuođa- ja sosiálabálvalusaid, vai diehtu ja ipmárdus sámi bálvalusoažžuid dárbbuin ja vuoigatvuođain lassána. Sámi dearvvašvuođa- ja sosiálabálvalusa kvalitehta sorjá odne hui ollu ovttaskas olbmuin geain lea máhttu sámi gielas ja kultuvrras, dahje guđet beroštit das. Dávjá guhtege sámi bálvalusoažžu ferte ieš čilget ahte dárbbaša heivehuvvon dearvvašvuođa- ja sosiálabálvalusaid. Sámediggeráđđi atná hirbmat deaŧalažžan loktet ovddasvástádusa ovttaskas olbmuin eret ja bidjat dan ovddasvástádusa dássái mii lea bajibus. Máŋggakultuvrrat birrasiin, nugo sámi servodagain, lea dárbu ahte dearvvašvuođa- ja sosiálabargiin lea doarvái buorre máhttu sámegielas ja sámi kultuvrras. Dat gusto maiddái dain guovlluin main ássit ovdal geavahedje sámegiela. Giellalaš váttisvuođat eai galgga leat hehttehussan olbmuid oažžumii bálvalusaid maid dárbbašit. Dat gáibida ahte máhttu sámegielas ja sámi kultuvrras, juo máŋggakultuvrrat ipmárdus, biddjojuvvo dearvvašvuođa- ja sosiálafágaid vuođđooahpahussii oassin.</p>
<p>Sámediggeráđđi áigu bargat dan badjelii ahte guovdilis dásis leat čielga rámat dasa, mo ulbmil oččodit áigái ovttadássásaš dearvvašvuođa- ja sosiálabálvalusa sámi álbmogii galgá čađahuvvot. Stáhtalaš, fylkkasuohkanlaš ja suohkanlaš institušuvnnain dat ovddasvástádus lea bargat dan badjelii, ahte sámi perspektiivvat váldojuvvojit oassin dearvvašvuođa- ja sosiálabálvalussii. Dat gáibida ahte dát institušuvnnat vuoruhit fálaldaga mas sámegiella ja sámi kulturipmárdus maid leat mielde.</p>
<p>Sámediggeráđđi lea ovttasráđiid guovdilis guvllolaš dásiin vuođđudan ovttasbarganorgánaid mat galget sihkkarastit ahte buot sámi geavaheaddjiide lea ovttadássásaš fálaldat. Sámediggeráđđi oaivvilda ahte vejolašvuohta ollašuhttit sámi dearvvašvuođa- ja sosiálabálvalusa ásaheami duogáš ulbmila buorrána go ráhkaduvvojit buorit integrerenarenat guovdilis dássái. Deaŧalaš lea ahte guvllolaš dearvvašvuođadoaimmaid stivrrain lea sámi áirras, vai lea vejolaš sámi perspektiivvas váikkuhit duohtadilálaš dearvvaš-vuođapolitihkalaš áššiide.</p>
<p>Čoahkkingirjji čállit: Liv Karin Klemetsen / Inga Margrethe Eira 165 siidu 216 siiddus</p>
<p>Vai lea vejolaš ollašuhttit ovttadássásaš dearvvašvuođa- ja sosiálafálaldagaid, de ferte deaddu leat sámi perspektiivvas, ja dat ferte váldojuvvot oassin dáláš dearvvašvuođa- ja sosiálabálvalussii. Dat ii čuoldde eret sierra sámi fálaldagaid. Vai lea dásseárvu, de lea máŋgga suorggis dárbu erenoamáš doaibmabijuide, mat leat sámiid várás. Danne šaddá dárbu ásahit institušuvnnaid mat fuolahit sámi geavaheaddjiid dárbbuid go dábálaš fálaldat ii ole dasa. Sámediggeráđđi áigu bargat dan badjelii, ahte institušuvnnaid árvodássi loktejuvvo, ja ahte dat nannejuvvojit ruđalaččat ja bargiid dáfus.</p>
<p>Rehabiliterenfálaldat lea unnán huksejuvvon sámi geavaheaddjiid várás. Dat guoská buot sámi geavaheaddjiide, beroškeahttá sin dávddain ja dárbbuin. Jos fidnobargiin váilu giellalaš ja kultuvrralaš máhttu, de dat váili sáhttá goahcat rehabiliterenproseassa. Nu lea hástalus maiddái fágalaš máhtu ja strategiijaid huksema dáfus, mat dárbbašuvvojit gárrenmirkkuid geavaheaddjiid dikšui ja dakkár mirkkuid geavaheami áiddasteapmái. Áiddastan- ja dikšunstrategiijat berrejit ráhkaduvvot aiddonassii sámi geavaheaddjiid várás.</p>
<p>Sámi mánáin ja nuorain lea vuoigatvuohta oažžut dearvvašvuođa- ja sosiálabálvalusaid dakkár birrasiin main sámi kultuvra ja jurddašeapmi váldojuvvo vuhtii. Dat mii lea buoremus mánnái, galgá leat dat mii mearrida makkár fálaldat sutnje galgá addojuvvot. Dát gusto erenoamážit mánáidsuodjalanbálvalussii.</p>
<p>Sámediggeráđđi áigu bargat dan badjelii, ahte mánáidsuodjalanbálvalus sihkkarastá sámi mánáide joatkevaš bajásšaddama sámi birrasis.</p>
<p>Sámi dearvvašvuođa- ja sosiálabálvalusa gieđahalli dutkan ja statistihkka galget leat olámuttus vuođđun boahttevaš politihkalaš mearrádusaide. Sámi servodagain váilot ollu dakkár mearrádusvuođut mat servodagas muđui leat adnojuvvon diehttalas áššin. Lea dárbu organiserejuvvon rahčamušaide fidnen dihte bohtosiid dáin surggiin. Deaŧalaš lea ahte sámi dearvvašvuođa- ja sosiáladutkama vuolggabáikin lea dásseárvoperspektiiva, sihke dutkiid ja dutkansurggiid hárrái.</p>
<p>Sámediggeráđđi oaidná, ahte lea dárbu eambbo bargat riikkaidgaskasaš dásis álgoálbmogiidda guoskevaš dearvvašvuođa- ja sosialpolitihkalaš áššiiguin. Sámediggeráđđi sáhttá dáinna lágiin oahppat eará álgoálbmogiin dearvvašvuođa- ja sosiálabálvalusa organiserema, ja vejolaččat doalvut sidjiide vásáhusaid sámi guovlluin.</p>
<p>Sámediggi lea jagi 1999 rájis juolludan ruđaid dearvvašvuođa- ja sosiálarahčamušaide gullevaš prošeavttaide. Hui viiddis prošeaktafáttát leat leamaš. Sámi dearvvašvuođa- ja sosiálabálvalusa gieđahalli dutkan ja statistihkka ferte leat olámuttus vuođđun boahttevaš politihkalaš mearrádusaide. Dearvvašvuhtii ja sosiáladoibmii juolluduvvon ruđat galget danne árvvoštallojuvvot áigodagas. Nu dahkkojuvvo vai oažžut diehttevassii man muddui ulbmilsuorggit ollašuhttet daid dárbbuid mat leat sámi geavaheaddjiin go deaivvadit dearvvašvuođa- ja sosiálabálvalusain.</p>
<p>Sámiid ovttasbargu</p>
<p>Ulbmil:</p>
<p><em type="italic">Sámiid ovttasbargu riikkarájiid rastá </em></p>
<p>Sámit leat okta álbmot mii orru njealji riikkas. Nannen ja ovddidan dihte sámiid ovttasbarggu riikkarájiid rastá, de Sámediggeráđđi áigu ain searvat vuođđuduvvon ovttasbarganforaide ja váikkuhit dasa, ahte daid rápmaeavttut váldojuvvojit vuhtii.</p>
<p>Sámi parlamentáralaš ráđđi</p>
<p>Jagi 2000 vuođđuduvvui Sámi parlamentáralaš ráđđi (SPR) sámedikkiid bissovaš ovttasbarganorgánan.</p>
<p>Ruošša sámit leat bissovaš lahtut SPRs. SPR galgá gozihit sámiid beroštumiid riikkarájiid rastá, ja nannet ovttasbarggu. Sámi parlamentáralaš ráđđi ovttastahttá sámiid jienaid máilmmi eará álgoálbmogiidda ja riikkaidgaskasaš ovttasbarggus. Nu lea ee. dakkár vuođđuduvvon forain go Barents-ovttasbarggus, árktalaš ovttasbarggus, EUs ja ON álgoálbmogiidda gullevaš áššiin.</p>
<p>Čoahkkingirjji čállit: Liv Karin Klemetsen / Inga Margrethe Eira 166 siidu 216 siiddus</p>
<p>Vuosttamuš oktasaš čoahkkimis Johkamohkis 2005, mas buot sámedikkit ja Ruošša sámit deaivvadedje, mearridedje oktasaš julggaštusa (Johkamohkkejulggaštusa). Julggaštus deattuha ahte Suopma, Norga,</p>
<p>Ruošša ja Ruoŧŧa leat geatnegasat dohkkehit sámiid álgoálbmotvuoigatvuođaid. Dat mearkkaša ahte nationála stáhtat dohkkehit ja gudnejahttet sámi álbmoga vuoigatvuođa ieš sáhttit geavahit luondduriggodagaidis ja resurssaidis. Johkamohkkejulggaštusa čuovvoleapmi šaddá leat okta dain váldohástalusain mat leat SPRs dán áigodagas.</p>
<p>Sámediggeráđđi áigu bargat dan badjelii, ahte sámedikkit heivehuvvojit oktii ja barget ovttasráđiid nu ollu bargosurggiin go vejolaš. Okta deaŧalaš oktasaš ášši lea sámegiela seailluheapmi ja ovddideapmi. SPRs lea bajimuš politihkalaš ovddasvástádus dán barggus.</p>
<p>Sámi parlamentáralaš ráđđi áigu vuoruhit dásseárvobarggu ja mánáide ja nuoraide guoskevaš áššiid. SPR áigu árvvoštallat leago dárbu ásahit rádjerasttideaddji ovttasbarganfora sámi nuoraidbarggu várás. Deaŧalaš lea ráhkadit arenaid main sámi nuorat sáhttet deaivvadit huksen dihte oktasaš fierpmádaga. Oktasaš nuoraidkonfereansa lea okta dakkár doaibmabidju mii sáhttá leat doarjjan dasa.</p>
<p>Sihkkarastin dihte SPR sámepolitihkalaš ovttasbarggu, de lea deaŧalaš ahte nationála stáhtat ovttasráđiid sámedikkiiguin gávnnahit bissovaš doibmii ruđalaš čovdosa.</p>
<p>Sámeministariid ja sámediggepresideanttaid oktasaš čoahkkimat</p>
<p>Jagi 2000 Davviriikkaid sámeministarat mearridedje vuođđudit ovttasbarggu Davviriikkalaš Ministtarráđi olis. Davviriikkaid ráđđehusaid ja sámedikkiid ovttasbarggu oassin sámeministarat ja sámedigge-presideanttat dollet jahkásaččat oktasaš čoahkkimiid, ja hálddahuslaš dásisge lea jeavddalaš čoahkkimat mat čuovvolit ja válmmaštit daid čoahkkimiid. Sámediggeráđđi áigu dán áigodagas geavahit daid čoahkkimiid reaidun buoridit sámiid ovttasbarggu Davviriikkain.</p>
<p>Davviriikkalaš soahpamušat</p>
<p>Árvaluvvon Davviriikkalaš sámekonvenšuvdna biddjojuvvui ovdan jagi 2005. Árvalusa galget gieđahallat</p>
<p>Norggas, Ruoŧas ja Suomas ovttasráđiid sámedikkiiguin. Sámediggeráđis leat stuorra vuordámušat konvenšuvnna sisdollui. Lunddolaš lea ahte Davviriikkalaš konvenšuvdna manná ovtta lávkki guhkkelii</p>
<p>ILO-konvenšuvnna 169 ektui, mii heive riikkaidgaskasaš riekteovdáneami mielde muđui. Sámediggeráđis šaddá ain dánge áigodaga leat guovdilis rolla proseassas, ja dat áigu doarjut proseassa vai konvenšuvdna šaddá sámi álbmogii nu buorre reaidun go vejolaš.</p>
<p>Norgga ja Ruoŧa jagi 1972 mannosaš boazoguohtunkonvenšuvdna heaittihuvvui miessemánu 1. b. 2005, iige ođđa konvenšuvdna lean sohppojuvvon. Ruoŧŧa ja Norga leat soahpan mandáhtavuođu šiehtadallamiid álggaheami várás. Mandáhta siskkilda Sámediggeráđi ja Norgga boazosápmelaččaid riikasearvvi (NBR) Norgga bealde. Dát konvenšuvdna mearkkaša ollu Norgga ja Ruoŧa boazodoaluide, ja</p>
<p>Sámediggeráđđi áigu bargat dan badjelii, ahte ođđa konvenšuvdna sohppojuvvo nu farga go vejolaš.</p>
<p>Riikkaidgaskasaš doaimmat</p>
<p>Ulbmil:</p>
<p><em type="italic">Gozihit álgoálbmotdimenšuvnna riikkalaš ja riikkaidgaskasaš forain </em></p>
<p>Sámediggeráđđi áigu aktiivvalaččat searvat riikkaidgaskasaš álgoálbmotáššiid bargguide, vai álgoálbmogiid vuoigatvuođat dohkkehuvvojit eambbo ja nannejuvvojit. Dán suorggis ovdáneapmi dáhpáhuvvá johtilit.</p>
<p>Riikkaidgaskasaš barggut leat deaŧalaččat sámi álbmogii, maiddái solidaritehta geažil eará álgoálbmogiidda.</p>
<p>Sámediggeráđi riikkaidgaskasaš barggut dorjot Norgga olmmošvuoigatvuođaid ja álbmotrievtti bargguid.</p>
<p>Sámediggeráđđi ferte leat premissadahkki ja árjjálaš oasálaš. Dan máhtu ja daid vásáhusaid maid</p>
<p>Sámediggeráđđi lea ožžon, ferte leat vejolaš geavahit ávkin álgoálbmotbargguin, erenoamážit veahkkebargguin.</p>
<p>Čoahkkingirjji čállit: Liv Karin Klemetsen / Inga Margrethe Eira 167 siidu 216 siiddus</p>
<p>Sámediggeráđi ulbmil leat aktiiva oasálaš riikkaidgaskasaš bargguide mearkkaša dáláš ovttasbargguid viiddideami ja ođđa ovttasbargguid álggaheami. Sámediggeráđi rolla iešmearrideaddji aktevran ovttasráđiid earáiguin, lea bajitdási strategiija mii guoská riikkaidgaskasaš bargui. Sámediggeráđis lea iešmearrideaddji autoritehta ja sajádat norgalaš stáhta ja servodaga siskkobealde, ja riikkaidgaskasaš arenas. Deaŧalaš ulbmil lea, ahte sámit galget ieža beassat ovddastit iežaset riikkaidgaskasaš forain, eaige duššefal stáhtasáttatgottiid olis.</p>
<p>Sámediggeráđi áŋgiruššama golbma váldosuorggi riikkaidgaskasaš barggus leat álgoálbmogiid olmmoš-vuoigatvuođaid nannen, birasstandárddaid ráhkadeapmi, mat gáhttejit sámiid ja eará álgoálbmogiid kultuvrraid ávnnaslaš vuođu, ja sámiid ja eará davveálgoálbmogiid kultuvrra ja servodagaid nannejeaddji ovdáneami áigáioažžuma davveguovlluin. Vai sáhttá ollašuhttit dan rolla mii Sámediggeráđis lea riikkaidgaskasaš bargguid oasálažžan, de fertejit dasa sihkkarastojuvvot bargoresurssat.</p>
<p>Ovttastuvvan Našuvnnat (ON)</p>
<p>ON-vuogádagas leat arvat orgánat mat gieđahallet álgoálbmogiidda deaŧalaš áššiid. Sámediggeráđđi áigu áigodagastis vuoruhit bargguid daiguin orgánaiguin mat mearridit riikkaidgaskasaš riektestandárddaid. ON-álgoálbmotjulggaštus, ON biologalaš šláddjiivuođa konvenšuvdna ja ON bissovaš fora álgoálbmogiid várás leat áššit maid Sámediggeráđđi deattuha alccesis bargun. Sámediggeráđđi áigu bargat dan badjelii ahte álgoálbmotjulggaštus guhkit vuollái viiddiduvvo soahpamuššan.</p>
<p>Sámediggeráđđi áigu čuovvolit ON nuppi jahkelogeža bargguid máilmmi álgoálbmogiid várás (2005-2014), ja erenoamážit bargat dan badjelii ahte álgoálbmogiid nissonolbmuid dilli buorránicvččii.</p>
<p>Eurohpálaš Uniuvdna (EU)</p>
<p>Ruoŧŧilaš ja suopmelaš EU-miellahttovuohta lea buktán áigái ođđa rápmaeavttuid sámi álbmogii. Danne lea dárbu eambbo čalmmustahttit EU siskkáldas politihkalaš orgánaid siskkáldas politihkalaš proseassaid.</p>
<p>Vaikko Norga ii leat EU-lahttu, de liikká norgalaš sámiide maid váikkuhit EU-vuogádaga siskkáldas politihkalaš mearrádusat. Nu lea ee. go Norga lea searvan lahttun eurohpálaš ekonomalaš ovttasbarganguvlui (EØS). Sámediggeráđđi deattuha deaŧalažžan searvat aktiivvalaččat rádjeguovlluide guoskevaš álgoálbmotáššiid bargguide. Dat eaktuda ulmmálaš áŋgiruššama máŋggalágan proseassaide ja prográmmaide mat mearkkašit ollu álgoálbmogiidda oppalohkái, ja sámi álbmogii erenoamážit.</p>
<p>Sámediggeráđi bargu europolitihkalaš áššiiguin čađahuvvojit Sámi parlamentáralaš ráđi olis Sámediggeráđi oktavuođaid olis Norgga riikkaeiseválddiide ja guvllolaš eiseválddiide. </p>
<p>Dál ráhkaduvvo ođđa Interreg-prográmma prográmmaáigodahkii 2007-2013. Sámediggi háliida sierra sámi oasseprográmma, vai das lea ollislaš sámi perspektiiva.</p>
<p>Davviguovllut</p>
<p>Doaimmaid mat leat davviguovlluin lea dárbu geahčadit rádjerasttideaddji álgoálbmotperspektiivvas. Ulbmil ferte leat ovddidit sosiálalaččat, kultuvrralaččat, ealáhuslaččat ja politihkalaččat doallevaš ovdáneami davi buot servodagaide. Sihke álgoálbmogiid ja kultuvrra dimenšuvnnaide ferte leat sadji joatkevaš ovdáneamis, ja dat fertejit leat dan ovdáneamis vuođđooasit. Dás lea sáhka das mo olbmot ja kultuvrrat deaivvadit ja ovdánit geográfalaš lahkaorruma ja historjjá vuođul. Davviguovlluid várás fertejit ráhkaduvvot strategiijat oasálaččaid oktasaš doaibmama vuođul. Sámediggeráđi ja Olgoriikadepartemeantta gaskka lea fásta gulahallanoktavuođat davveguovlluide guoskevaš áššiid hárrái.</p>
<p>Árktalaš Ráđđi</p>
<p>Árktalaš Ráđđi vuođđuduvvui foran mii galggašii oktasaš árktalaš áššiin ovddidit ovttasbarggu, oktiiheivehallama ja ovttasdoaibmama. Guovdilis áššin leat erenoamážit leamaš gánnáhahtti ovdáneapmi ja birasgáhtten. Go Árktalaš Ráđđi vuođđuduvvui, de ledje deaŧalaččat álgoálbmogiid erenoamáš máhtuid dohkkeheapmi ja daid máhtuid seailluheapmi, go leat mávssolaččat dasa, mo mii ipmirdit árktalaš</p>
<p>Čoahkkingirjji čállit: Liv Karin Klemetsen / Inga Margrethe Eira 168 siidu 216 siiddus servodagaid. Árktalaš Ráđi birasgáhttejeaddji ovttasbargu lea buktán ollu eambbo vuoittuid go maid guhtege riika livččii sáhttán okto buktit áigái.</p>
<p>Sámediggeráđđi áigu dán áigodaga bargat dan badjelii, ahte álgoálbmotdimenšuvdna váldojuvvo Árktalaš</p>
<p>Ráđi buot ulbmilsurggiide oassin. Dát gusto erenoamážit dan bargui mii dahkkojuvvo dálkkádatnuppástusaid dihte, ja oččodan dihte áigái ollislaš resursahálddašeami. Sámediggeráđđi áigu bargat dan badjelii, ahte Árktalaš Ráđi čállingottis lea erenoamáš alla álgoálbmotmáhttu, ja máhttu maiddái sámi áššiin.</p>
<p>Barents-ovttasbargu</p>
<p>Barents-ráđđi vuođđuduvvui álggahan dihte guvllolaš ovttasbarggu Ruoŧa, Norgga, Suoma ja Davveoarje-</p>
<p>Ruošša davimus guovlluin. Barents-ovttasbargui gullevaš álgoálbmogiin (sámiin, vepsálaččain ja njenjehcain) lea oktasaš áirras guvllolaš dásis. Álgoálbmogiid bargojoavkkus, maid Guovloráđđi vuođđudii, lea ráđđeaddi árvu Barents-ráđi sihke guvllolaš dássái ja bajimuš dássái.</p>
<p>Deaŧalaš lea ahte álgoálbmogiid rolla nannejuvvo Barents-ovttasbarggus, ja ahte álgoálbmogat leat mielde barggu buot dásiin. Dat mearkkaša ahte álgoálbmogiidda lea dárbu sihkkarastit ekonomalaš vejolašvuođaid searvat ovttadássásaš árvvuin Barents-bargui. Sámediggeráđđi áigu bargat dan badjelii, ahte várrejuvvojit eambbo olgguldas resurssat álgoálbmogiid searvamii, máhttohuksemii, ja dasa ahte institušuvnnat huksejuvvojit iešguđet servodatsurggiide.</p>
<p>Bajášaddan- ja oahppolávdegoddi árvalus</p>
<p>Mearkkašumit</p>
<p>Olles lávdegoddi, NSR:a sámediggejoavkku lahtut Synnøve Solbakken-Härkonen, Kjersti Myrnes Balto, Tone Finnesen, Berit Anna Gaup, Tor Dalseng ja Aili Keskitalo, Samer bosatt i sør sámediggejoavkku Ristin Guttorm, Åarjel Læstoe sámediggejoavkku Kirsten Appfjell-Eira ja Bargiidbellodaga sámediggejoavkku Åge B. Pedesen, Jørn Are Gaski, Inger Jørstad, Per-Ivar Henriksen ja Josef Ingmar Vedhugnes ovddidit čouvvovaš mearkkašumiid:</p>
<p>Biras ja kultursuodjaleapmi</p>
<p>Dálkkádatrievdamat</p>
<p>ON dálkkádatraporta beaiváduvvon 3.2.07 čájeha ahte eatnama temperatuvra goarbmu. Arktisas rievdá dálkkádat stuorimus leahtuin ja eanemus fámuin. Ábi dássi orru maid badjáneame eambbo go ovdal lei einnostuvvon danne go jiehkit ja polárajiekŋa suddá vuordetmeahttun jođanit. Arktisa dálkkádatrievdan mielddisbuktá earret eará ahte nállešláddjivuohta ja ekovuogádat rievdá.</p>
<p>Min lagasguovllui váikkuhusaid lassin dahket dálkkádatrievdamat issoras dáhpáhusaid nugo eambbo trohpalaš stoarpmaid ja orkánaid ja ahte sullot gos olbmot orrot šaddet čázi vuollái go mearadássi badjána.</p>
<p>Dat čuohcá garrasit maiddái eamiálbmogiidda. Dál go dilli lea nu duođalaš go lea, de lea dehálaš ahte sápmelaččat, mat leat okta dain resursagievrramus eamiálbmogiin máilmmiis, leat mielde dálkkádatbarggus.</p>
<p>Sámedikki riikkaidgaskasaš vuoruhansuorggi dieđáhusas (ášši 49/06) vuoruha Sámediggi earret eará: Veahkehit ON dálkkádatkonvenšuvnna barggus, nationála dálkkádatdutkandoaibmaplána barggu čuovvoleapmi, bargat dan ala ahte oktavuohta Norgga eiseválddiid ja sámi ásahusaid gaskka nannejuvvo dain surggiin mat gusket dálkkádatrievdamiidda. Sámediggi háliida buoridit dihtomielalašvuođa dálkkádatpolitihka birra ráhkadettiin siskkáldas strategiijaid mat earret eará gusket energiijageavaheapmái ja mátkedoaimmaide.</p>
<p>Čoahkkingirjji čállit: Liv Karin Klemetsen / Inga Margrethe Eira 169 siidu 216 siiddus</p>
<p>Mánát ja nuorat guovdileamos sajis <span type="quote">”Prošeakta ”Mánáid viessu”</span></p>
<p>Prošeakta <span type="quote">”Mánáid viessu”</span> lea geahččalanprošeakta ođđa dutkanmodeallaid birra mánáin geat leat gillán seksuálalaš vearredaguid, fysalaš veahkaválddálašvuođa dahje šaddan vásihit veahkaválddálašvuođa bearrašis. Lávdegoddi áigu geahččalit vuhtiiváldit sámi perspektiivvra prošeavttas. Sápmelaččain lea riekti ipmirduvvot, sihke gielalaččat ja kultuvrralaččat go deaivvadit almmolaš ásahusaiguin. Earenomážit diekkár duođalaš áššiid oktavuođas go roahcanaššit de lea dehálaš ahte sámi mánát ja nuorat ožžot dakkár fálaldaga mas lea sámi giella- kulturgelbbolašvuohta. Lávdegoddi áigu bargat dan guvlui ahte ráhkaduvvojit čielga rámmat movt sámi bearrašat, mánát ja nuorat galget vuhtiiváldojuvvot diekkár váttis dilálašvuođain.</p>
<p>Vuođđoskuvla ja joatkkaoahpahus</p>
<p>Máhttolokten – sámi lea dehálaš dáhpáhus sámi skuvlla ovdáneapmái. Otná skuvla sámi báikkiin lea rievttimielde dáčča skuvla gos leat moadde sámi elemeantta. Danne áigu lávdegoddi geahččalit ovdánahttit sámi vuođđooahpahusa (vuođđoskuvla ja joatkkaoahpahus) mii lea nannosit vuođđuduvvon sámegielas, kultuvrras ja servodateallimis, ja mii addá sámi ohppiide oahpahusa mii veahkeha sin doaibmat sihke sámi, dáčča ja internatinonála servodagas. Sihke árbevirolaš máhtu gaskkusteapmi ja ođđa hutkkamat fertejit leat guovddážis sámi skuvllas. Skuvla ferte sihke fysalaččat ja organisatoralaččat heivehit oahpahusa nu ahte šaddá sámi skuvla mas lea sámi sisdoallu. Sámi skuvla ferte bidjat sihke sámi oahppi ja sámi servodaga dárbbuid guovddážii. Dasa lassin lea maiddái dehálaš ahte eamiálbmotperspektiiva deattuhuvvo oahpahusas.</p>
<p>Kárášjoga ja Guovdageainnu sámi joatkkaskuvllain váilo čielga mihttomearresátnádeapmi. Dat hehtte skuvllaid ovdánahttima sámi skuvlan. Sámediggi áigu váikkuhit ahte sámi joatkkaskuvllaide ráhkaduvvošii mandáhtta vai skuvllaid sadji ja bargu čielggašii. Dakkár čielggadeapmi veahkehivččii vástidit makkár gullevašvuohta sám joatkkaskuvllain galgá leat boahtteáiggis. Lávdegoddi áigu muđui bargat sámi joatkkaoahpahusa ovdánahttimiin eará giellaguovlluin.</p>
<p>Ealáhusat</p>
<p>Boazodoallu</p>
<p>Lávdegoddi háliidivččii boazodollui seamma eavttuid ealáhusávdnasiid háhkamii go eará vuođđoealáhusain. Boazodoalus leat stuora doallogolut mašiinnaid ja rusttegiid investeremii, divvumii ja doaimmaheapmái. Buoret ja vuoiggalaš rámmaeavttut lea deháleamos jus boazodoallu galgá positiivalaččat ovdánit ja šaddat eambbo gánnáhahtti. Lávdegoddi oaivvilda ahte boazodoalloealáhus galgá oažžut individuála divatbeassanortnega, nugo bargovuohki lea eará vuođđoealáhusain. Lávdegoddi vuordá ahte ráđđehus njulge daid struktuvrralaš bonju divatortnegiid nu ahte boazodoallu gieđahallojuvvo seamma ládje go eará vuođđoealáhusat.</p>
<p>Nuoraid rekruteren vuođđoealáhusaide</p>
<p>Lávdegoddi oaivvilda ahte lea dehálaš rekruteret nuoraid vuođđoealáhusaide; eanadollui, boazodollui ja guolásteapmái. Vuođđoealáhusat leat ráhkadan ássanvuođu olu giliservodagaide sámi guovlluin ja dain lea guovddáš mearkkašupmi sámi kultuvrii. Gáibádusat ja golut mat biddjoit ođđaásaheaddji nuoraide leat dávjá váddásat gokčat. Lávdegoddi áigu geahččalit heivehahttit dili sámi nuoraide vai lea buoret vejolašvuohta álgit vuođđoealáhusain.</p>
<p>Sámediggi áigu maiddái geahččalit heivehahttit vuođđoealáhusaid nuoraide dili nu ahte sáhttet álggahit lotnolasdoalu sihke ođđaáigásaš ja árbevirolaš gaskaomiiguin.</p>
<p>Čoahkkingirjji čállit: Liv Karin Klemetsen / Inga Margrethe Eira 170 siidu 216 siiddus</p>
<p>Mearkkašumit lávdegotti unnitlogus lahtuiguin; Jørn Are Gaski, Inger Jørstad, Åge B. Pedersen, Per Ivar Henriksen ja Josef Ingmar Vedhugnes Bargiidbellodaga sámediggejoavkkus ovddida čuovvovaš mearkkašumiid Sámediggeráđi politihkalaš prográmmii. Sámediggeráđđi ávžžuhuvvo vuhtiiváldit daid iežas politihkalaš doaimmas.</p>
<p>Sámediggi ja stáhtalaš eiseválddit</p>
<p>Lasáhus vuosttaš teakstabihttái:</p>
<p><em type="italic">Sámediggi lea riika sámi álbmoga áidna ovddasteaddji orgána. Danne lea Sámediggi guovddážis sámiid ovddasteamis almmolaš nationála ja riikkaidgaskasaš oktavuođain gos leat eamiálbmotáššit. </em></p>
<p><em type="italic">Sámedikki rolla sámiid iežas parlameantan ferte leat ovddidit dakkár politihka mii lea ávkkálaš sámi servodahkii. Seammás ferte Sámediggi oažžut duohta váikkuhanfámu doibmiibidjat dan polithka surggiin mat leat dehálaččat sámi servodahkii. </em></p>
<p>Sámediggeráđi guovlopolitihkka</p>
<p>Maŋemus cealkka 1. teakstabihtás molsojuvvo čuovvovaš cealkagiin:</p>
<p><em type="italic">Sámdiggeráđđi áigu viššalit čuovvolit daid šiehtadusaid ja ovdánahttit daid gokko lea lunddolaš. </em></p>
<p>Sámeálbmotfoanda 2. teakstabihtás 4. cealkagis váldo sátni vearredagu eret, ja sadjái biddjo sátni politihka. Cealkka šaddá dasto ná: Dan foandda sturrodaga, maid stáhta lea juolludan buhtadassan politihka ovdii, lea vejolaš geahčadit duššefal symbolalaš supmin.</p>
<p>Lassi maŋemus teakstabihttái:</p>
<p><em type="italic">Sámediggeráđđi vuordá ahte ráđđehus hobeha barggu meannudit registrerejuvvon ohcamiid šállobuhtadusaid lávdegottis. </em></p>
<p>Dásseárvu</p>
<p>Lasáhus 1. teakstabihttái:</p>
<p><em type="italic">Dehálaš eaktu demokráhtalaš servodaga ovdánahttimis lea ahte lea dássedis sohkabealalaš politihkkahábmen ja mearridanproseassa. Lea hui sávahahtti ahte goappešat sohkabealit, nuorat ja boarraset, servet politihkalaš bargui. </em></p>
<p>Territoriijalaš vuoigatvuođat ja ođđa lágat</p>
<p>Ođđa maŋemus celkka 1. teakstabihttái:</p>
<p><em type="italic">Dat mielddisbuktá ahte eanan- ja resurssavuoigatvuođat dohkkehuvvojit. </em></p>
<p>Ođasmuvakeahtes resurssat</p>
<p>Lasáhus 1. teakstabihttái:</p>
<p><em type="italic">Sámediggi deattuha ahte bákteindustriija lea mávssolaš nugo barggolašvuođa ja árvoháhkama ektui. Minerálaresurssaid kárten addá dehálaš dieđuid resurssaid dohkálaš ja boahtteáigái heivehuvvon hálddašeapmái. Ođđa doaimma ásaheapmi ferte vuhtiiváldit árbevirolaš sámi ealáhusaid ja sámi kulturmuittuid seailudeami. Ovdal go álget iskat, ohcat ja čohkket, de ferte čađahit váikkuhusiskkadeami. Minerálaresurssaid viežžan ferte boahtit buorrin sámi báikkálaš servodahkii. </em>Lasáhus/rievdadus maŋŋel 1. teakstabihtá maŋemus cealkaga – ođđa cealkka: </p>
<p><em type="italic">Ferte árvvoštallat ovdánahttit sertifiserenortnega eamiálbmogiid rievttálaš, sosiála ja kultuvrralaš dili dieđuid birra fitnodagaide mat háliidit viežžat resurssaid eamiálbmogiid árbevirolaš eatnamiin. </em></p>
<p>Lasáhus maŋemus teakstabihtá maŋŋái:</p>
<p>Čoahkkingirjji čállit: Liv Karin Klemetsen / Inga Margrethe Eira 171 siidu 216 siiddus</p>
<p><em type="italic">Jus árvvut mat váldojit olggos eamiálbmoteatnamiin eai nanne ja gievrut eamiálbmotservodaga, de dat ii leat ii ehtalaš iige morálalaš dohkálaš. </em></p>
<p><em type="italic">Dohkálaš ehtalaš resurssaávkašuvvan stuora osiin davviguovlluin, eamiálbmogiid guovddážis, gáibida aktiivvalaš ja ovttaárvosaš oassálastima sin bealis. </em></p>
<p>Birrasa ja kultuvrra gáhtten</p>
<p>Lasáhus:</p>
<p><em type="italic">Vaikko bargo- ja oahppovejolašvuođat leat hui dehálaččat ássama ektui, de kulturdoaimmat leat maiddái mávssolaččat dan oktavuođas. Kulturdoaimmaid dihte šaddá gullevašvuohta, mii lea dehálaš jus olmmoš galgá loaktit bures ja loktet iežas eallinkvalitehta. </em>Lasáhus nubbin maŋemus teakstabihttái: </p>
<p><em type="italic">Sámediggeráđi sávaldat lea ahte eatnamiid ja čáziid mohtorjohtolaga ektui jođihuvvo čavga bargovuohki. Muhto láhka ferte heivehuvvot báikkálaš árbevieruide ja ealáhusaide. Luondduriggodagaid čohkken lea dehálaš oassi sámi ealáhusas. Rikkis eananresurssat leat hui mávssolaččat ruovttudollui, kultuvrii ja olbmuid loaktimii, ja sáhttet maid leat vuođđun ođđa ja gelddolaš bargosajiide. </em>Ođđa maŋemus teakstabihttá: </p>
<p><em type="italic">Sámediggeráđđi áigu bargat dan badjelii ahte ásahuvvošedje ortnegat mat sihkkarastet birrasa oljju sirdima oktavuođas, go jurddaša oljosturjjideami ektui ja deaddočázi ráidnema ektui. </em></p>
<p>Sámi dáidaga gaskkustemi arenat</p>
<p>Lasáhus vuosttaš teakstabihtá maŋŋái:</p>
<p><em type="italic">Odne váilojit lanjat gos sáhttá várjalit earenoamáš sámi dáiddačoakkáldagaid. Dáiddačoakkáldagaid ođđa visti prošekteren- ja realiserenbarggu ferte hoahpuhit, vai visti gárvána ovdal go jahki 2009 nohká. </em></p>
<p>Museat</p>
<p>Lasáhus vuosttaš cealkaga maŋŋái vuosttaš teakstabihtás:</p>
<p><em type="italic">Kulturmuittuid várjaleapmi lea oassi stáhta ovddasvástádusas, maid kulturmuitoláhka mearrida ja mii lea eaktun gaskkusteapmái, dutkamii ja boahttevaš máhtolašvuhtii. Várjalanbarggu váldoulbmil lea sihkkarastit boahtteáiggi gálduid. </em></p>
<p>Giellaguovddážat</p>
<p>Vuosttaš cealkagis molsut sáni Sámediggeráđi sániin Sámedikki. Cealkka šaddá dasto ná:</p>
<p><em type="italic">Sámedikki ja fylkkasuohkaniid ovttasbargošiehtadusas lea giellaovddidanbargu oassin. </em>Vuosttaš cealkka maŋemus teakstabihtás rievdaduvvo ná: </p>
<p><em type="italic">Giellaguovddážat mat leat juo vuođđuduvvon, berrejit sáhttit viiddidit iežaset doaibmanguovllu. (maŋemus oassi cealkagis sihkkojuvvo, nu ahte dat doibmet háldenguvllolaš giellaguovddážin) </em></p>
<p>Vuođđoskuvla ja joatkkaoahpahus</p>
<p>Lasáhus goalmmát maŋemus teakstabihtá maŋŋái: <em type="italic">Dat sáhttá leat okta vuohki movttidahttit sámegielaid geavahemi. </em></p>
<p>Nuoraidpolitihkka</p>
<p>Lasáhus – ođđa maŋemus teakstabihttá:</p>
<p><em type="italic">Sámedikki nuoraidpolitihkalaš lávdegoddi galgá válljejuvvot Sámedikki dievasčoahkkimis gorreloguprinsihpa mielde. </em></p>
<p>Čoahkkingirjji čállit: Liv Karin Klemetsen / Inga Margrethe Eira 172 siidu 216 siiddus</p>
<p>Gávpe- ja bálvalusealáhus</p>
<p>Ođđa vuosttaš ja nubbi cealkka goalmmát teakstabihtás:</p>
<p><em type="italic">Mátkeealáhusas ohcalit dađistaga eambbo vásáhusbuktagiid, maid vuođus lea sámi kultuvra, dáidda ja sámi gaskkustanvuohki. Mátkeealáhus ferte maiddái vuoruhuvvot fylkasuohkaniid ovttasbargošiehtadusain. </em></p>
<p>Eanandoallu</p>
<p>Rievdadus vuosttaš teakstabihtás – ođđa nubbi ja goalmmát cealkka:</p>
<p><em type="italic">Mii fertet heivehit dili nu ahte eanandoallu ain bissu Davvi-Norggas, earret eará šibitdálloturismma bokte, dihtomárkanbuvttadeami bokte ja mearkagálvohuksema bokte <span type="quote" xml:lang="nob">”Arktisk Landbruk”</span> olis. Dálá mielkebuvttadeaddji doaluide fertejit sihkkarastojuvvot stuorát mielkeearit. </em></p>
<p>Guolástus</p>
<p>Lasáhus/rievdadus vuosttaš cealkka vuosttaš teakstabihtás rievdaduvvo ná:</p>
<p><em type="italic">Sámit leat álo bivdán meara. </em></p>
<p>Lasáhus vuosttaš teakstabihtá maŋŋái:</p>
<p><em type="italic">Guolleresurssaid ferte hálddašit ja juogadit nu ahte vuhtiiváldá ássama ja barggolašvuođa, maiddái sámi riddo- ja vuotnaguovlluin. Lagasvuohta guolleresurssaide ferte addit vuoigatvuođaid ja leat vuođđoprinsihppa guollehálddašeamis. </em></p>
<p><em type="italic">Danne fertejit dat prinsihpat leat dehálaš bázzin bivdofatnasiid struktuvragaskaomiid viidásit barggus. Strukturpolitihkalaš barggus ferte atnit muittus eamiálbmotlaš dimenšuvnna, ja maiddái Carsten Smith-lávdegotti barggu guolástusvuoigatvuođaid birra ábis olggobealde Finnmárkku. Barentsáhpi ja norggaáhpi leat muhtun máilmmii riggámus mearraguovlluin. Mii fertet láhčit dili árvoháhkamii meara ja dan resurssaid ceavzi geavaheami bokte. Sámediggeráđi ulbmil lea ahte stuora oassi árvoháhkamis mearrariggodagaid vuođul galgá boahtit buorrin davviguovlluide. Stuora oassi Barentsábis gullá Norgga guolástusjuridikšuvdnii, ja lobihis bivdin jáhkkimis lea davviguovllu guolleresurssaid stuorámus áitta. </em>Lasáhus maŋemus teakstabihtá maŋŋái: <em type="italic">Bisuhit ja ovdánahttit guolásteami dehálaš ávnnaslaš vuođđun ássan- ja barggolašvuhtii sámi riddo- ja vuotnaguovlluin. </em></p>
<p><em type="italic">Sámedikki oainnu mielde ferte guolástushálddašeami vuođđun leat lagasvuođa- ja sorjavašvuođaprinsihppa, vai sámi kultuvrra ávnnaslaš vuođđu sámi riddo- ja vuotnaguovlluin sihkkarastojuvvo. Riddo- ja vuotnabivdofatnasa mii ásaha barggolašvuođa ferte danne vuoruhit. Gárgidan luosat ja dápmohat nuoskkidit min luossajogaid birrasa. Eiseválddit fertejit dallánaga ovdanbuktit birasgáibádusaid guollebiebmanealáhussii. Dasto ferte ásahit riikaviidosaš gearggusvuođaovttadaga gárgidan bibmonguliid bivdimii. Dan galgá guollebiebmanealáhus ruhtadit. Ii galggaše gávdnot eahpádus ge das ahte das gii doallá bibmonguliid gárddis mearas, galgá alddis leat ovddasvástádus eastadit ja hehttet gárgideami. Viidásit sáhttá gáibidit ahte eiseválddit bivdet guollebiebmanealáhusa bidjat johtui doaimmaid, áinnas oktasašortnegin, bivdit gárgidan bibmonguliid. Muhtun vejolaš modealla sáhtášii leat ahte ásahit oktasaš gearggusvuođaovttadaga mas leat rusttegat ja gelbbolašvuohta jođanit doaimmahit barggu. Guolástusa guovloearreortnet lea buorre boahttevaš čoavddus heajos ealáhusaide riddo- ja vuotnaguovlluin. Geatnegahtti buktinšiehtadusat fertejit ásahuvvot, de sihkkarastá ahte báikkálaš guolleresurssat mat vižžojuvvojit, bidjet johtui dan doaimma mii lea sávahahtti smávit báikkálaš servodagain. Sámediggi lea duhtavaš go dorskebivdui leat geavahišgoahtán guovloeriid 2006 várás, ja dan bokte leat sihkkarastán guollebuktima guovlluide gos leat heajos ealáhusat. </em></p>
<p><em type="italic">Dál maŋŋel oaidnit ahte njuolggadusat maid Finnmárkku fylkkagielda ráhkadii, áibbas čielgasit livčče sáhttán hábmejuvvot earáládje vai olahivččii daid praktihkalaš ja politihkalaš mihttomeriid maid ortnet galggai vuhtiiváldit. </em></p>
<p>Čoahkkingirjji čállit: Liv Karin Klemetsen / Inga Margrethe Eira 173 siidu 216 siiddus</p>
<p><em type="italic">Guovloearreortnet ferte heivehuvvot dainna lágiin ahte lea buorrin guolásteddjiide ja unnit vuostáiváldinrusttegiidda, dan bokte ahte sihkkarastá guollelágideami dain fatnasiin mat leat mielde ortnegis. Guollehivvodat mii juolluduvvo guovloearreortnega bokte, ferte stuoridit, ja ortnet ferte jotkojuvvot 2007:s. </em></p>
<p><em type="italic">Danne ferte Sámediggi ovttas Finnmárkku fylkkagielddain geahččalit dárkilastit njuolggadusaid, vai guolásteaddjit ja guolleoastit geat orrot riddo- ja vuotnaguovlluin gos lea heajos ealáhus, sáhttet ávkkástallat ortnegis. Dat ferte leat geatnegahtti sihke guolásteddjiide ja oastiide, vai sihkkarastá ahte lagasservodat olaha dan doaimma mii lea ortnega vuođus. </em>Lasáhus ođđa maŋemus teakstabihttá: </p>
<p><em type="italic">Gonagasreabbá: Boahttevaš hálddašanráđđenvuogi ektui áigu Sámediggi deattuhit čuovvovaš čuoggáid: a. Sihkkarastin- ja nannendihte ássanstruktuvrra lea hui dehálaš ahte buot guolásteaddjit geat orrot 26˚Ø nuorttabealde, sáhttet ohcama vuođul oažžut lobi bivdit gonagasreappá riddo- ja vuotnaguovlluin. Dat guoská fatnasiidda mat leat oaneheabbo go 15 mehtera. Stuorát fatnasat fertejit bivdit guovlluin mat leat olggobealde 4 miilla áhperáji. b. Gonagasreabbá bivdu fatnasiin mat leat oaneheabbo go 15 mehtera berre čuovvut dábálaš earrejagi. </em></p>
<p><em type="italic">Dat mearkkaša ahte berre addit lobi bivdit birra jagi. Earrejagi viiddideapmi álkida bivdima unnimus fatnasiida sihke danne go lea buoret sihkkarvuohta (unnit garradálkki várra) ja go lea vejolaš bivdit reabbáid go eará bivdin lea váttis. Go gonagasreappá háhkan viidána guhkit áigodaga badjel máilmmimárkanis, de dat sáhttá váikkuhit ahte guolásteaddjái sihkkarastojuvvo buoret haddi reabbá ovddas, dál go Ruošša ja Alaska rahpet bivdima oktanagas Norggain. c. Fatnasiidda mat leat oaneheabbo go 6-7 mehtera berre árvvoštallat sierra regulerenjoavkku mas ii leat doaibma- iige oassálastingáibádus, vuhtiiváldindihte lotnolasealáhusbargiid ja guolásteddjiid vuotnaguovlluin gos lea váttis gokčat doaibmangáibádusa. Viidásit berre árvvoštallat ásahit rekrutereneari dán jovkui. Sierra nuoraidearri berre maid álggahuvvot sihkkarastindihte nuoraid guolásteapmái. d. Sámediggi ii ávžžut ásahit earreráidalasa gonagasreabbá bivdui. e. Sámediggi háliida gálvojohtogildosa reabbáeriide. Reabbáeari ii galgga sáhttit vuovdit. Árbbi oktavuođas berre leat buorre sierralohpi. f. Vuhtiiváldindihte sihkkarastinperspektiivva, de berrejit guolásteaddjit geain leat smávva fatnasat, oažžut formála vejolašvuođa bivdit iežas reabbáeari eará báikkálaš fatnasiin mat leat doarvái stuorrát. g. Sáhttá addit lobi ráddjejuvvon asttuáiggebivdui. </em></p>
<p>Duodji</p>
<p>Lassisátni maŋemus cealkagii vuosttaš teakstabihtás: Dakkár ođasmuhttin fátmmasta sihke ođđa buvttadanvugiid, <em type="italic">designa </em>ja teknihkaid ja árbevirolaš duoji seailuma ja joatkašumi. Lasáhus vuosttaš teakstabihtá maŋŋái: </p>
<p><em type="italic">Ja duodjefágaoahpahusa earenoamáš dárbbuid birra berre ásahit ovttasbarggu fylkkasuohkaniiguin ovttasbargošiehtadusaid bokte. </em>Lassisátni maŋemus cealkagii goalmmát teakstabihtás: buvttahutkama, <em type="italic">design.. </em></p>
<p>Lassisátni maŋemus cealkagii nuppi teakstabihtás:</p>
<p><em type="italic">Danne berre eambbo deattuhit bagadallama oažžun dihte barggolašvuođa lassi árvoháhkama bokte. </em></p>
<p>Čoahkkingirjji čállit: Liv Karin Klemetsen / Inga Margrethe Eira 174 siidu 216 siiddus</p>
<p>Eurohpalaš Uniovdna</p>
<p>Goalmmát teakstabihttá molsojuvvo dáinna teakstabihtáin: EU <em type="italic">čađaha vissis logu ovttasbargoprográmmaid iežas ránnjáriikkaiguin, maiddái Norggain. Okta dakkár prográmma lea Interreg IV A Nord, mii guoská áigodahkii 2007-2013. Iešguđetlágan almmolaš aktevrrain Norggas lea ovddasvástádus dán ja eará sullasaš prográmmaid praktihkalaš čađaheapmái. Danne áigu Sámediggi viššalit geahččalit oččodit prográmmaid olamuddui báikkálaš aktevrraide ja ásahit prošeavttaid miehtá sámi. </em></p>
<p>Árktalaš Ráđđi</p>
<p>Lasáhus nuppi teakstabihtá vuosttaš cealkagii <em type="italic">..váldojuvvo Árktalaš Ráđi buot ulbmilsurggiide oassin ja lea láhčči orgána mii ovddida barggu eamiálbmogiid vuoigatvuođaiguin. </em></p>
<p>Muđui eai leat lávdegottis eambbo mearkkašumit dahje evttohusat áššái ja ávžžuha Sámedikki jienastit čuovvovačča:</p>
<p>Muđui doarju Sámediggi Sámediggeráđi árvalusa</p>
<p>III Jienasteapmi 43 áirasis ledje 32 čoahkis. Jienasteapmi čađahuvvui čuovvovaš vuoru mielde:  Bajásšaddan- ja oahppolávdegotti evttohus mearriduvvui ovttajienalaččat</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Jørn Are Gaski, áššeovddideaddji Aili Keskitalo</p>
<p xml:lang="sma">Kjersti Myrnes Balto</p>
<p xml:lang="nno">Solveig Pettersen</p>
<p>Jørn Are Gaski 2</p>
<p xml:lang="nno">Synnøve Solbakken-Härkönen</p>
<p>Jørn Are Gaski</p>
<p xml:lang="nno">Synnøve Solbakken-Härkönen 3</p>
<p xml:lang="nno">Inger Jørstad</p>
<p>Jørn Are Gaski</p>
<p xml:lang="nno">Terje Tretnes</p>
<p xml:lang="nob">Olaf Eliassen</p>
<p xml:lang="nno">Inger Jørstad 4</p>
<p>Jánoš Trosten</p>
<p xml:lang="smn">Aili Keskitalo</p>
<p xml:lang="sma">Kjersti Myrnes Balto</p>
<p xml:lang="nob">Ann-Mari Thomassen</p>
<p>Jánoš Trosten 5</p>
<p xml:lang="nob">Per Ivar Henriksen</p>
<p xml:lang="smj">Josef Vedhugnes 6</p>
<p xml:lang="nob">Olaf Eliassen</p>
<p xml:lang="nno">Per Edvin Varsi</p>
<p xml:lang="nob">Olaf Eliassen 7</p>
<p xml:lang="nob">Per Andersen Bæhr 8</p>
<p xml:lang="nno">Terje Tretnes</p>
<p xml:lang="nno">Inger Jørstad</p>
<p xml:lang="nob">Per Ivar Henriksen</p>
<p>Čoahkkingirjji čállit: Liv Karin Klemetsen / Inga Margrethe Eira 175 siidu 216 siiddus</p>
<p xml:lang="nno">Terje Tretnes 9</p>
<p xml:lang="sma">Kjersti Myrnes Balto</p>
<p>Jánoš Trosten</p>
<p>Jørn Are Gaski</p>
<p xml:lang="nob">Kjersti Myrnes Balto 10 Solveig Pettersen</p>
<p xml:lang="nno">Terje Tretnes</p>
<p>Johan Mikkel Sara</p>
<p>Solveig Pettersen 11 Johan Mikkel Sara 12 Tor Mikalsen 13 Kjell Skog 14 Ann-Mari Thomassen 15 Roger Pedersen 16 Per Edvin Varsi 17 Johan Mikkel Sara 18 Egil Olli 19 Jarle Jonassen 20 Berit Anne Gaup 21 Terje Tretnes 22 Synnøve Solbakken-Härkönen 23 Aili Keskitalo 24 Jørn Are Gaski, áššeovddideaddji</p>
<p>VI Sámedikki mearrádus Sámediggi</p>
<p xml:lang="vep">Višuvdna:</p>
<p><em type="italic">Máŋggabealát servodat huksejuvvon sámi árvvuid, vuođđudeaddji olmmošvuoigatvuođaid ja riikkaidgaskasaš oktiigullevašvuođa ala </em></p>
<p>Sámediggi lea Norggas sámiid álbmotválljen orgána masa sámit leat válljen sámiid. Vuosttamuš sámediggeválga čađahuvvui Norggas jagi 1989. Dán politihkalaš prográmma áigodat lea Sámedikki viđát válgaáigodat. Riika lea juhkkojuvvon golmmanuppelot válgabiirii main guđesge leat golbma áirasa. Dasto leat dan njealji válgabiires main ledje eanemus dohkálaš jienastagat jagi 2005 válggas, okta jevdenmandáhta.</p>
<p>Buohkanassii dat šaddet 43 áirasa. Dán áigodaga nissonolbmuid ja dievdduid áirraslogut leat Sámedikkis ovtta stuoru. Parlameantan Sámediggi bargá seailluhit oktasaš sámi iešvuođalági ja ovddidit sámi servodagaid.</p>
<p>Sámi álbmogii alccesis lea dárbu mieđihit dan vuoigatvuođa ja vejolašvuođa bidjat boahtteáiggi eavttuid ja čilget boahttevaš dárbbuid. Dat mearkkaša ahte stáhta Norga dievvasii ferte dohkkehit sámiid vuođđovuoigatvuođa beassat ieš mearridit álbmogin ja álgoálbmogin Norggas.</p>
<p>Stáhta Norga lea vuođđuduvvon guovtti álbmoga territoriijii, sámiid ja dážaid. Dat bidjá sámi álbmoga erenoamáš sajádahkii Norgga álgoálbmogin. Min vuoigatvuođat sápmin, álbmogin, ja álgoálbmogin mas lea iežas kultuvra, leat min bajimuš politihka cakkit ja min vuordámušaid cakkit sámi servodagaid dáfus.</p>
<p>Mis lea vuoigatvuohta iešmearrideapmái, ovttaveardásašvuhtii, oktasaš iešvuođalági, kultuvrra ja gielaid gáhttemii ja nanosmuhttimii. Mis lea vuoigatvuohta iežamet eatnamiidda ja daidda luondduriggodagaide mat leat min oktasaš ávnnaslaš kultuvravuođu oasit.</p>
<p>Sámediggeráđđi áigu bargat dan badjelii ahte ovddidit boahttevaš sámi servodagaid main lea kultuvrralaš liđiideapmi ja ealasvuohta sámi árvvuid vuođul. Min višuvdnan leat rabas ja fátmmasteaddji servodagat, main olmmošárvu gudnejahttojuvvo, main olbmuin leat vejolašvuođat ovdánit olmmožin, ja main dilálašvuođaid láhčet olbmuide searvat árjjálaččat servodaga huksemii. Mii dáhttut ovddidit dakkár árvvuid go álbmogiid ovttaveardásašvuođa, dásseárvvu, solidaritehta ja soabalaš ovttaseallima. Nu vai olbmot</p>
<p>Čoahkkingirjji čállit: Liv Karin Klemetsen / Inga Margrethe Eira 176 siidu 216 siiddus sáhttet searvat ja doaibmat servodateallima kultuvrralaš ilbmadanvugiid, árvoipmárdusaid ja eallinoainnuid, oskkolaš ja ideologalaš sajádagaid šláddjiivuođas.</p>
<p>Sámediggeráđđái lea deaŧalaš sáhttit dahkat buriid politihkalaš mearrádusaid máhtu vuođul mii das lea sámi servodagas. Dat gáibida lohkoávdnasiid ja diehtovuđot mearridanvuođu mii bures govvida gokko mii leat.</p>
<p>Politihkalaš ulbmil lea muitalit gosa mii áigut, ja mo mii dohko ollet. Statistihkka ja dutkan leat reaiddut mat sáhttet sihke muitalit midjiide gokko mii leat, ja mihtidit politihkalaš doaibmabijuid beaktilvuođa.</p>
<p>Statistihkka adnojuvvo odne diehttelasvuohtan servodaga šaddui ja ovdáneapmái. Sámiin lea leamaš unnán dutkan ja ráddjejuvvon mearis statistihkka. Jagi 2006 almmuhuvvui vuosttamuš geardde sierra sámi statistihkalaš jahkegirji. Dat lei deaŧalaš ovddádusbázzi, ja dat ilbmadii Sámediggái buriid mearridan-reaidduid ráhkadeami álggu.</p>
<p>Sámediggi ja stáhtalaš eiseválddit</p>
<p>Sámediggeráđđi bidjá stuorra árvvu dasa, ahte lea soabát, ovttasbargu ja doaibmaguoibmevuohta riikka eiseválddiiguin. Go dat politihkka lea álggahuvvon dán suorggis, de lea ollu álkit midjiide ovttamielalaččat eiseválddiiguin áiggi mielde guođđit dihtolágan historjjálaš dáhpáhusaid, ja baicce geavahit návccaideamet ođđa áigái.</p>
<p>Sámediggi lea dan rájis go ásahuvvui ovdánan riikkalaš ja riikkaidgaskasaš riekteovdáneami mielde, ja erenoamážit dainnago lea Norgga sámi álbmoga válljen orgána sámiid váras. Dat lea dagahan ahte</p>
<p>Sámediggi lea eambbo ja eambbo šaddan doaimmaheaddji eiseváldeorgánan. Riikkalaš dásis mii leat formaliseren lassáneaddji dohkkehusa Sámedikki sajádahkii finnmárkkulágain ja konsultašuvdna-soahpamušain maid Sámediggi ja stáhtalaš eiseválddit dahke jagi 2005. Soahpamuš lea mearriduvvon gonagaslaš resolušuvnnain, ja dat mearkkaša vuos ja ovddimusat ahte stáhtalaš eiseválddit dohkkehit ovddežis mearriduvvon geatnegasvuođaideaset, maid válde badjelasaset sámiid ektui go ratifiserejedje</p>
<p>ILO-soahpamuša 169 Iešmearrideaddji stáhtaid álgoálbmogiid ja álbmotčearddaid birra.</p>
<p>Konsultašuvdnasoahpamuš geatnegahttá stáhtalaš eiseválddiid geahččalit soahpat Sámedikkiin buot dain áššiin mat erenoamážit gusket sámiide, ovdalgo dahket mearrádusaid. Dábálaš gulaskuddanproseassat eai leat doarvái, main sámiin lea vejolašvuohta cealkit oaiviliiddiset. Dat mearkkaša ahte sihke stáhtalaš eiseválddiin ja Sámedikkis lea stuorra ovddasvástádus. Soahpamušbealit galget leat njuovžilat ja konstruktiivvat dán barggus. Konsultašuvdnaortnet mearkkaša ahte Sámediggi ja stáhtalaš eiseválddit ovttas galget ovddidit doaibmaguoibmeperspektiivva. Dat lea juoga maid Sámediggi čuovvola ja áigu oktilaččat árvvoštallat. Sámedikki sajádaga galget maid geahčadit ja ovddidit guovtteguvlosaš ovttasbarggus dainna ulbmiliin ahte šiehtadallat válljejuvvon servodatsurggiin, nugo omd. Sámedikki bušeahtas.</p>
<p>Sámediggeráđi guovlopolitihkka</p>
<p>Sámediggeráđi bajimuš ulbmil guovlopolitihkainis lea bisuhit ássánminstara váldosárgosiid ja sihkkarastit ovttadássásaš eallindilálašvuođaid sámi álbmogii. Ollašuhttin dihte dáid ulbmiliid lea dárbu ahte sámi guovlluin leat stabiila ja vuorddehahtti rápmaeavttuid. Dat sihkkarastá nana ealáhusaid ja bargo-vejolašvuođaid sámi báikegottiide. Lassin dárbbašuvvo máhttu dain árvvuin mat leat deaŧalaččat sámi álbmogii. Sámi servodagat eai leat homogena ii kultuvrra iige ealáhusaid dáfus. Sámedikki doaibma ferte sihke bisuhit ja ovddidit oktasaš árvvuid mat sámiin leat álbmogin, ja seammás láhčit saji erohusaide.</p>
<p>Sámediggeráđđi oaivvilda ahte servodatdoaibmamušat galget čađahuvvot nu vuollegis hálddahusdásis go vejolaš geavaheaddjiid ektui. Suohkaniin fertejit leat ovddasvástádus, máhttu ja resurssat vai sáhttet ollašuhttit sámepolitihka mearriduvvon ulbmiliid. Danne lea deaŧalaš ahte suohkaniidda sihkkarastojuvvojit dárbbašlaš rápmaeavttuid.</p>
<p>Guvllolaš dási ovttasbargu lea Sámedikki ásaheami rájis ovdánan buori guvlui. Sámedikki rolla guovlo-politihkalaš doaibmin lea nanosmuvvan maŋimuš jagiid. Mannan áigodaga sohppojuvvojedje máŋga ovttasbargansoahpamuša fylkkasuohkaniiguin sámiid árbevirolaš ássanguovlluin. Soahpamušaid ulbmil</p>
<p>Čoahkkingirjji čállit: Liv Karin Klemetsen / Inga Margrethe Eira 177 siidu 216 siiddus oažžut áigái oktasaš ipmárdusa, ásahit lihtolašvuođaid ja iskat oažžut áigái šihttojuvvon čovdosiid dihto politihkkasurggiin.</p>
<p>Riikkaeiseválddit šaddet áigodaga mielde válmmaštit ođđa hálddahusmálle háldenguovlluide (regiuvnnaide). Sihke geografiija ja sisdoallu galget nuppástuhttojuvvot. Norgga háldenguovlluid ođđa juogut šaddet váikkuhit Sámedikki ovttasdoaibmamii háldenguovlluiguin. Ovdehus lea ahte stáhta ja háldenguovlluid ja Sámedikki gaskka juogaduvvon doaibmamušaid juohku nuppástuhttojuvvo duohta gulaskuddamiid vuođul, maid dat bealit čađahit mat doaimmahit stáhta geatnegasvuođaid sámiide.</p>
<p>Háldenguovlojuohku sorjá das man stuorra fápmu ja váldi ođđa háldenguovllut ožžot. Sámedikki rolla ja váldi sámi veahkadaga ektui ii galgga unnut, muhto nannejuvvot go váldi sirdojuvvo háldenguovlluide.</p>
<p>Danne ferte dilli láhččojuvvot nu, ahte lea vejolaš čađahit duohta ja beaktilis golmma oasálačča šiehtadallamiid, namalassii stáhta, háldenguovllu ja Sámedikki, vai dainna lágiin lea sihkkar ahte Norga čuovvu geatnegasvuođaidis sámiide álbmotrievtti mielde. Boahttevaš háldenguvllolaš dásis ferte leat vuođđočielga gaskavuohta sámiid vuoigatvuođaide, mat sis leat álbmogin ja álgoálbmogin.</p>
<p>Sámiid ovttasbargu ja Sámedikki riikkaidgaskasaš sajádat</p>
<p>Sámit ásset njealji riikkas, ja deaŧalaš lea nannet ja ovddidit sámiid ovttasbarggu nationála stáhtaid rájiid rastá.</p>
<p>Sámediggái lea guovdilis doaibma ovddidit álgoálbmotáššiid sihke riikkalaš dásis ja riikkaidgaskasaš dásis.</p>
<p>Riikkaidgaskasaš doaibmamiinnis Sámediggi sáhttá leat mielde doarjumin, nu ahte álgoálbmotviidodat váldojuvvo vuhtii riikkaidgaskasaš forain. Sámediggi šaddá leat sihke premissadahkki ja aktiiva oasálaš dán bargui.</p>
<p>Sámediggi hálddaša prinsihpalaš oaiviliid ja beroštumiid mat biddjojuvvojit ovdan riikkaidgaskasaš arenas. Dan barggu dahká ieš Sámediggi okto, ja norgalaš sáttatgottiid bokte ja bargadettiinis ovttasráđiid eará álgoálbmogiiguin. Norgalaš ja davviriikkalaš sámepolitihkka hábmašuvvá ee. šiehtadallamiid ja soahpamušaid veagas, mat geatnegahttet ovttaskas stáhtaid. Sámediggi áigu ain aktiivvalaččat váikkuhit riikkaidgaskasaš álgoálbmotrivttiid ovdáneapmái. Historjá čájeha ahte dáinna bargguin dat Sámediggi lea nagadan geatnegahttit norgalaš eiseválddiid váldit vuhtii sámi gáibádusaid ja dárbbuid.</p>
<p>Davviriikkalaš sámekonvenšuvdnabargu lea erenoamáš deaŧalaš proseassa sámi vuoigatvuođaid dohkkeheami, suodjaleami ja oktiiheiveheami dáfus, ja sámi servodaga ovdáneapmái riikkarájiid rastá. Sámedikki vuordámuš lea danne, ahte davviriikkalaš sámekonvenšuvdna šaddá leat historjjálaš lávki ovddas guvlui álgoálbmogiid vuoigatvuođaid dáfus, ja ahte konvenšuvdna bisuha, sihkkarastá ja nanne dáláš álbmotrievttálaš norpmaid mat leat álgoálbmogiid vuoigatvuođaid várás.</p>
<p>Joatkevaš proseassas lea lunddolaš ahte buot sámedikkit servet ovttadássásaš áššebeallin go leat stáhtaidgaskasaš šiehtadallamat konvenšuvdnateavstta loahpalaš hámis. Sámediggái lea hirbmat deaŧalaš ahte lea johtilis ja dohkálaš proseassa. Eaktun ferte leat ahte bohtosa galget sámedikkit dohkkehit ovdalgo loahpalaš konvenšuvdna mearriduvvo.</p>
<p>Sámeálbmotfoanda</p>
<p>Sámi álbmoga foanda vuođđuduvvui jagi 2000. Eiseválddiid ulbmil foanddain lei buhttet gielalaš ja kultuvrralaš massimiid ja gillámušaid maid ovddešáigásaš dáruiduhttinpolitihkka dagahii sámi álbmogii.</p>
<p>Dáruiduhttinpolitihka dagahan vahágiid sámi álbmogii lea dadjat juo veadjemeahttun govahallat. Dan, go sámit masse iežaset gutni, vuoiŋŋalaš árvvuid, eatnigiela, kultuvrra ja jáhku sámi álbmoga boahttevuhtii, ii leat vejolaš geahčadit duššefal historjjálaš ja dalášáigásaš perspektiivvas. Dáruiduhttinpolitihkka čuohcá boahttevaš sámi buolvvaide maid. Dan foandda sturrodaga, maid stáhta lea juolludan buhtadassan vearredagu ovdii, lea vejolaš geahčadit duššefal symbolalaš supmin.</p>
<p>Sámediggi lei ovddeš mearrádusain bidjan guokte eavttu Sámeálbmotfoandda vuostáiváldimii. Nubbi lei ahte stáhta galgá ovttasráđiid Sámedikkiin sáhttit áigái oažžut ođđa ovttasbarganvugiid ja doaibmabijuid</p>
<p>Čoahkkingirjji čállit: Liv Karin Klemetsen / Inga Margrethe Eira 178 siidu 216 siiddus sámiid várás (2). Nubbi fas lei ahte Ráđđehus galgá bargagoahtit čoavdit oahppováillagiid ášši, sin guđet vaháguvve nuppi máilmmesoađi geažil. Sámediggeráđđi oaivvilda ahte dáid eavttuid leat eiseválddit ollašuhttán go ásahedje konsultašuvdnaortnega, ja go Stuorradiggi dohkkehii oahppováillagiid vástesaš buhtadasortnega.</p>
<p>Sámediggi hálddaša dál Sámeálbmotfoandda. Sámediggeráđđi oaivvilda ahte Sámediggi berre geavahit dáid ruđaid aktiiva politihkkii mii nanne sámegiela ja sámi kultuvrra. Doaibmabijuid ulbmil lea hukset nana ja ealasis sámi báikegottiid, main lea ealli sámegiella ja nana kultuvra.</p>
<p>Vuoigatvuođa vuođđu</p>
<p>Ulbmil:</p>
<p><em type="italic">Iešmearrideapmi sámiid vuoigatvuođaid vuođul álbmogin ja álgoálbmogin </em></p>
<p>Bajimuš dásis Sámedikki doaibma jorrá buot politihkkasurggiid vuoigatvuođaid hárrái. Sámiin leat vuoigatvuođat ovttaskas olmmožin, sierra álbmogin, sierra kultuvran ja álgoálbmogin. Sámiin lea vuoigatvuohta eatnamiidda ja čáziide ja daidda resurssaide mat leat sin oktasaš ávnnaslaš kulturvuođđu.</p>
<p>Vuoigatvuođat čatnasit maid arvat eará surggiide, nugo gillii, kultuvrii, oahpahussii, dearvvašvuhtii ja kulturmuittuide. Láhkavuođđu lea gávdnamis riikkaidgaskasaš álbmotrievttálaččat geatnegahtti soahpamušain ja riikkalaš láhkaásahusas. Das lea deaŧalaš ovdamearka ILO soahpamuš 169, mii viidát gokčá vuoigatvuođaid eallima eanaš surggiin.</p>
<p>Norgga sámi álbmoga válljen orgánan Sámedikki ulbmil lea bargat dan badjelii, ahte sámiid vuoigatvuođat dohkkehuvvojit vuođđun seailluhit sámi kultuvrra, giela ja servodateallima. Sámiin lea vuoigatvuohta oažžut suodjalusa iežaset oktasaš identitehtii ja nannet dan, ja vuoigatvuohta ovttadássásašvuhtii ja dásseárvui earáiguin buot surggiin.</p>
<p>Iešmearrideapmi</p>
<p>Sámiin lea vuoigatvuohta iešmearrideapmái. Mis lea oktasaš vuoigatvuohta mearridit iežamet boahttevuođa. Sámit dat galget ieža mearridit maid eallinsurggiid sámi álbmot galgá stivret, hovdet ja hálddašit. Dasa maid gullá álbmoga vuoigatvuohta luohpat iežas mearridanválddis.</p>
<p>Sámedikki vuolggasadji lea ahte sámit leat okta álbmot - álgoálbmot – mas leat guhkes historjjálaš čatnasat iežas guovlluide. Álbmogiid vuoigatvuohta iešmearrideapmái lea oppalágan prinsihppa ja vuođđovuoigatvuohta, mii lea mearriduvvon rievttálaččat geatnegahtti riikkaidgaskasaš soahpamušain.</p>
<p>Guovdil dán oktavuođas lea ON jagi 1966 konvenšuvdna mii gieđahallá nuppe bealis siviila ja politihkalaš vuoigatvuođaid ja nuppe bealis fas ekonomalaš, sosiála ja kultuvrralaš vuoigatvuođaid. Iešmearrideami rájiid bidjá riikkaidgaskasaš riekti. Danne eai sáhte riikkaeiseválddit iehčanassii defineret eaige ráddjet iešmearridanvuoigatvuođa.</p>
<p>Maŋŋilgo ON vuođđuduvvui, de leat hábmen iešmearridanvuoigatvuođa buot álbmogiidda gullevaš vuoigatvuohtan. Álbmogiid iešmearridanvuoigatvuohta lea ideologalaš, politihkalaš ja rievttálaš prinsihppa mii lea dynamalaš ja ovdána dađistaga. Nugo álgoálbmogat miehtá máilmmi, de sámitge čuoččuhit ahte alddiineaset lea iešmearridanvuoigatvuohta, ja ahte dan vuoigatvuođa máilmmeservodat ja nationála stáhtat danne fertejit guhtege dilistis dohkkehit. Álgoálbmogiid dilli lea dattetge nu, ahte nationála stáhtat eai ollásit dohkket sin iešmearridanvuoigatvuođa. Nu lea dilli Norggasge, nugo Suomas, Ruoššas ja Ruoŧasge.</p>
<p>Dáid maŋimuš áiggiid ovdáneapmi lea nu, ahte dađistaga eanet ja eanet ON-orgánat čielgasit dohkkehit álgoálbmogiid iešmearridanvuoigatvuođa. Davviriikkalaš dásis dat áššedovdi lávdegoddi maid sámedikkit ja sámeministarat nammadedje ovttasráđiid, lea boahtán dan ipmárdussii Davviriikkalaš sámekonvenšuvnna árvalusas, maid bidje ovdan, ahte iešmearridanvuoigatvuohta fátmmasta sámiid. Nationála eiseváldditge 2 Sámedikki mearrádus áššis 23/02</p>
<p>Čoahkkingirjji čállit: Liv Karin Klemetsen / Inga Margrethe Eira 179 siidu 216 siiddus bealuštit álgoálbmogiid iešmearridanvuoigatvuođa riikkaidgaskasaš dásis, ja leat ON álgoálbmotjulggaštusa barggus leamaš dan oaivila doarjjan.</p>
<p>Dásseárvu</p>
<p>Dásseárvu berre álo leat čalmmus ášši, vai dainna lágiin sihkkarastit rievttalaš servodaga. Nissonolbmuid ja dievdduid dásseárvvus lea sáhka iešmearrideamis, rievttalašvuođas ja ovttadássásašvuođas, sihke kollektiiva ja individuála. Ii giige galgga vealahuvvot seksuála sojus geažil. Nissonolbmuin ja dievdduin galget leat seammát vuoigatvuođat, geatnegasvuođat ja vejolašvuođat buot servodatsurggiin sámi servodagas. Dat ii mearkkaš dan, ahte buohkaiguin, beroškeahttá sohkabealis, galgá meannuduvvot ovtta láhkái dahje ahte sii galget šaddat ovttaláganin. Sáhkan dás lea gudnejahttit oktagasa. Ahte nissonolbmuin ja dievdduin leat ovtta buorit vejolašvuođat, mearkkaša dávjá ahte lea dárbu álggahit guovttelágan doaibmabijuid nissonolbmuide ja dievdduide. Dásseárvu gullá buot servodatsurggiide. Dásseárvu lea danne</p>
<p>Sámediggeráđi politihkkii integrerejuvvon oassi.</p>
<p>Immateriála vuoigatvuođat</p>
<p>Iešmearridanvuoigatvuohta fátmmasta ollu eambbo go vuoigatvuođa eatnamiidda. Dat fátmmasta álbmoga vuoigatvuođa muitalit iežas historjjá, geavahit iežas giela, ollašuhttit iežas kultuvrra, čilget iežas oahpahusa sisdoalu ja hálddašit iežas kultuvramuittuid. Sámediggeráđđi áigu danne bargat dan badjelii, ahte dakkár immateriála vuoigatvuođatge galget sihkkarastojuvvot seammá ládje go ávnnaslaš vuoigatvuođat.</p>
<p>Duodji lea erenoamáš dilis sámi kulturseailluheaddji ealáhussan. Danne dán ealáhussii ferte leat sierra riektesuodjalus. Riektesuodjalus galgá váikkuhit dasa, ahte ii oktage galgga sáhttit boastut geavahit duoji gávppálaš sivaid geažil.</p>
<p>Territoriijalaš vuoigatvuođat ja ođđa lágat</p>
<p>Davveguovllu valjis luondduresurssat buktet hástalusaid sihke suodjaluspolitihkalaš, ekonomalaš ja biraslaš sivaid geažil. Ii ovttage dáin hástalusain leat vejolaš duostut jos álgoálbmotperspektiiva ii leat lunddolaččat guovdilis ášši analysain ja go hábmejuvvojit ulbmilat ja doaibmabijut davveguovlopolitihkas. Váibmosis dán barggus lea álgoálbmotperspektiivva integreren. Dat mearkkaša ahte eanan- ja resursavuoigatvuođat galget dohkkehuvvot ja iešmearridanvuoigatvuohta leat mearrádusain, kapasitehta- ja máhttoovddideamis ja stáhtaid ja álgoálbmogiid ovttasbarggus.</p>
<p>Sámediggi lea dan rájis go ásahuvvui, vásihan ahte sámi vuoigatvuođat, beroštumit ja vuhtiiváldima dárbbut leat duvdašuvvan boaittobeallái, ja vuoliduvvon sierraberoštupmin láhkaproseassain. Nu lea erenoamážit go stuoribuš resursalágat galget hábmejuvvot ja ođasmahttojuvvot.</p>
<p>Sámediggeráđđi ovdeha ahte buot resursalágaid bajimuš prinsihpat galget heivet Norgga álbmotrievttálaš geatnegasvuođaide, mat riikkas leat sámiide álgoálbmogin. Dat šaddet fátmmastit ođđa resursalágaid. Dat mii lea dárbu, lea ahte dakkár lágaide ráhkaduvvojit konkrehta njuolggadusat mat sihkkarastet sámiide beassama resurssaide. Njuolggadusat mat sihkkarastet duohta searvama ja mieldemearrideami resursahálddašeapmái, fertejit leat mielde. Sámediggeráđđi oaivvilda ahte resursahálddašeami vuođđun berre leat lagašvuođa- ja sorjavašvuođaprinsihppa, vai sámiid ávnnaslaš kulturvuođđu gáhttejuvvo.</p>
<p>Dilli lea ain nu, ahte sámiid vuoigatvuođat eatnamiidda, čážiide ja resurssaide dárbbašit lágalaš nannejumi ja dohkkeheami. Stuorra dárbu lea sektorrasttideaddji areálagáhttennjuolggadusaide, mat suodjalit álgoálbmogiid vuoigatvuođaid ja sámi ealáhusaid. Buot ovddeš meassamat, beroškeahttá das makkárat dat ledje, fertejit árvvoštallojuvvot. Dasto lea dárbu struktuvrraide mat gustojit buotlágan hálddašeapmái. Dat galget sihkkarastit ahte sámiid álo váldet vuhtii doarvái bures. Mii lea deaŧalaš, lea ahte galget leat njuolggadusat sámiid iešmearrideamis ja mieldemearrideamis resursahálddášeamis mii maid čađahuvvo lahkaorrun- ja dárboprinsihpa vuođul. Sámediggeráđđi áigu dán áigodaga bargat dan badjelii, ahte dát dáhpáhuvvá lága hámis, juogo ođđa sámi resursavuođđoláhkan, ođđa sámeláhkakapihttalin, dahje ahte dat lasihuvvo vuđolaččat sierralágaide.</p>
<p>Čoahkkingirjji čállit: Liv Karin Klemetsen / Inga Margrethe Eira 180 siidu 216 siiddus</p>
<p>Finnmárkkuláhka</p>
<p>Finnmárkkuláhka siskkilda deaŧalaš prinsihpalaš čilgehusaid mat máŋgga suorggis fertejit dulkojuvvojuvvot nu, ahte sámi vuoigatvuođat leat oppalaččat dohkkehuvvon. Láhka dohkkeha ahte sámit leat geavahemiineaset háhkan vuoigatvuođa Finnmárkku eatnamiidda. Sámediggeráđis leat stuorra vuordá-mušat joatkkabargguide, main galget identifiseret sámi geavahan- ja eaiggáduššanvuoigatvuođaid Finn-márkkus. Identifiserema galgá finnmárkkukommišuvnna ja Finnmárkku sierraduopmostuolu vuođđu-deapmi buktit áigái. Sámediggeráđđái lea lunddolaš jáhkkit ahte sámi árbevierut ja riekteipmárdusat biddjojuvvojit vuođđun dan bargui.</p>
<p>Finnmárkkuláhka gusto dušše nu guhkás olggobeallái gátti go priváhta opmodatvuoigatvuohta ollá.</p>
<p>Sámediggeráđđi oaivvilda ahte sámiin lea vuoigatvuohta meara resurssaide. Finnmárkku mearra lea leamaš deaŧalaš mearrasámi kultuvrii ja ealáhusaid ovddideapmái. Sámit eai leat goassege luohpan dáin vuoigatvuođain. Vuoigatvuođat Finnmárkku meara resurssaide galget čielggaduvvot dan barggus maid lávdegoddi čađaha, go árvvoštallá sámiid ja earáid vuoigatvuođaid bivdit Finnmárkku gáttiin. Bargu šaddá leat guovdil joatkevaš vuoigatvuođabargui. Sámediggeráđđái lea lunddolaš jáhkkit ahte álbmotriekti biddjojuvvo vuođđun, lága erenoamáš ulbmila mielde.</p>
<p>Finnmárkkuopmodaga vuođđudeami maŋŋil Sámediggi lea ožžon ođđa rolla eananhálddašeaddjin. Dat gáibida ahte Sámediggi váldá badjelasas ovddasvástádusa hálddašit Finnmárkku eatnamiid. Seammás dat ii galgga hehttet váldimis vuhtii sámi riekteipmárdusa ja árbevieruid. Deaŧalaš lea fátmmastit guovllu veahkadaga oppalohkái. Hálddašeapmi galgá leat Finnmárkkulága ulbmila mielde, ja daid njuolggadusaid mielde mat biddjojuvvojit vuođđun.</p>
<p>Sámi vuoigatvuođalávdegoddi</p>
<p>Romssa, Nordlándda ja lullisámi guovllu sámi vuoigatvuođaid lávdegoddi šaddá leat deaŧalaš dán áigodaga.</p>
<p>Vuđolaš proseassas, masa dáid guovlluid earáge álbmot gullá, galget konkrehta čovdosat čuovvut vuoigatvuođaid divaštallamiid. Ulbmil ferte leat sihkkarastit ja seailluhit luondduvuođu sámi kultuvrii ja ealáhusaide ja servodateallimii ođđa buolvvaid várás. Sámediggeráđđái lea lunddolaš jáhkkit ahte sámi vuoigatvuođat dohkkehuvvojit prinsihpalaččat dan mielde go Finnmárkkuláhka ovdána, ja áigu doarjut dan.</p>
<p>Ođasmuvakeahtes resurssat</p>
<p>Minerála- ja petroleumadoaimmain mat leat álgoálbmogiid árbevirolaš geavahan- ja orrunguovlluin ja daid olggobealde, šaddá leat mearkkašupmi sámiide ja eará álgoálbmogiide davviguovlluin. Ođasmuvakeahtes resurssaid geavaheapmi, nugo oljju ja gássa, buktet ođđa vejolašvuođaid, muhto áitet maid álgoálbmogiid kultuvrra ja eallinvugiiid. Deaŧalaš lea rádjerasttideaddji álgoálbmotperspektiiva, erenoamážit Ruošša guvlui, go luondduresurssaid geavaheapmi árvvoštallojuvvo davveguovlluid ovddideami ektui. Oktasaš standárddat fertejit ráhkaduvvot, nugohčoduvvon ehtalaš njuolggadusat, mat suodjalit álgoálbmogiid beroštumiid ja searvama resursageavaheapmái.</p>
<p>Dálkkádatrievdamat dagahit dan ahte ođasmuvakeahtes resurssat leat eanet ávkkástallanolámuttus.</p>
<p>Barents-ábi oljju ja gássa bohkamat ja fievrrideamit buktet eambbo nuoskkidanvára. Dán meara viidodagat ja daid ekologalaš birrasat leat álo leamaš deaŧalaččat sámi kultuvrra ja servodaga ovdáneapmái.</p>
<p>Nuoskkidanvárra mearkkaša ahte fertejit mearriduvvot standárddat birrasa, sihkkarvuođa, teknologiija ja guolástusa várás. Boahtteáiggi oljo- ja gássadoaimmat Barents-ábis ja Ruoššas muđui gáibidit erenoamáš ollu operatevrrain, fievrrideaddjiin ja stáhtain. Deaŧalaš lea ahte buohkat leat mielde unnideamen birasvahágahttimiid áitaga. Historjá lea addán álgoálbmogiidda vásáhusaid mat čájehit ahte eai leat dušše birasvahágahttináitagat ja guovlomassimat. Dat lea maid buktán ođđa ekonomalaš struktuvrra mii lea njuovžil ja nuppástuhttán siskkáldas struktuvrra. Danne lea deaŧalaš ahte dakkár ovdáneami buotlágan sosiála váikkuhusat árvvoštallojuvvojit dárkilit. Álgoálbmogiid mieldemearridan- ja váikkuhanvuoigatvuohta, rievttalaš juogadeapmi ja sosiála gánnáhahttivuohta leat deaŧalaš čoavddasánit dáin oktavuođain.</p>
<p>Čoahkkingirjji čállit: Liv Karin Klemetsen / Inga Margrethe Eira 181 siidu 216 siiddus</p>
<p>Norgalaš eiseválddit galget váldit vuhtii sámi beroštumiid ja oainnuid go hábmejit resursageavahanplánaid.</p>
<p>Sámi álbmogis lea álbmotrievtti mielde vuoigatvuođat minerála- ja petroleumresurssaide mat leat sámi guovlluin. Dát vuoigatvuođat fertejit leat vuođus go plánejit geavahit daid resurssaid, ja go dat juogaduvvojit. Deaŧalaš lea ahte bohkamat eai vahágahte sámi kultuvrra ja eallinvuogi. Govttolaš oassi riggodagain mat vižžojuvvojit sámi guovllus, fertejit fievrriduvvot ruovttoluotta daidda servodagaide maidda leat čuohcan.</p>
<p>Boazodoalloláhka</p>
<p>Boazodoallu lea guovdilis sámi ealáhus ja deaŧalaš kulturguoddi. Dat addá boazodollui riikkaidgaskasaš rievttálaš suodjalusa. Sámediggeráđđi berošta erenoamážit das ahte ii hedjon dat láhkasuodjalus maid riikkaidgaskasaš lágat addet boazodollui, erenoamážit ILO-soahpamuš nr. 169. Sámedikki bealis lea čielga eaktu ja unnimusčoavddus dat, ahte boazodoallolága § 1 nubbi lađđasii boahtá lasáhus, nu ahte lágas lea sullasaš sátnádat go Finnmárkolágas § 3. Dat galggašii sihkkarastit ahte álbmotriekti ii láivvo</p>
<p>Finnmárkolága sisdoalu ektui.</p>
<p>Boazodoallolágas dál oasit ođasmahttojuvvojit. Sámediggi jáhkká ahte boazodoallolága revišuvnna čuovvu maid farga eará boazodoallolágaid ođasmahttin dán áigodagas.</p>
<p>Sámediggeráđđi áigu bargat vai boazodoalu searvan stivrenorgánaide nannejuvvo, nu ahte boazodoallit sáhttet doarvái bures váikkuhit. Dat eaktuda láhkasuodjalusa mii sihkkarastá boazosámi eanetlogu ja jođiheami boazodoalloorgánain.</p>
<p>Deaŧalaš lea ahte ođđa ollislaš boazodoalloláhka goziha boazodoalu dárbbu oažžut riidočoavdinorgána masa ealáhus sáhttá luohttit. Dat mearkkaša ahte sámi riekteipmárdusat ja árbevierut ožžot soahppevaš deattu ja vuhtiiváldima go riidoáššiin mearriduvvo loahpalaš mearrádus. Sámediggeráđđi oaivvilda ahte berre vuođđuduvvot sierra riidočoavdinorgána mas lea sierra máhttu ee. sámi riektegálduin ja riekteipmárdusain.</p>
<p>Sámediggeráđđi šálloša go boazodoalu olbmot galget noađuhuvvot vuhtiiváldingeatnegasvuođain ja buhttenovddasvástádusain sulastahtti fidnodoaimmaiguin mat doaimmahit erenoamáš váralaš doaimma.</p>
<p>Gažaldagat mat čatnasit boazodoalu buhttenovddasvástádussii berre danne nuppástuhttit go boazodoalloláhka fas ođasmahttojuvvo.</p>
<p>Sámediggeráđđi ovdeha ahte Eanandoallodepartemeanta álggaha farga čuovvolanproseassaid daid osiid várás mat boazodoallolágas eai ođasmahttojuvvo dán hávi. Deaŧalaš lea ahte mii lagaš boahtteáiggis oažžut ollislaš boazodoallolága mii lea heivehuvvon otnáš duohtadillái. Go dat ráhkaduvvo, de lea ee. dárbu geahčadit davviriikkalaš sámekonvenšuvnna árvalusa, plána- ja huksenlága, norgalaš-ruoŧŧilaš boazoguohtunsoahpamuša ja Sámi vuoigatvuođalávdegotti árvalusa.</p>
<p>Sámediggeráđđi oaivvilda ahte dárbu lea farga álggahit čuovvolanproseassaid boazodoallohálddahusa boahttevaš organiserema várás.</p>
<p>Birrasa ja kultuvrra gáhtten</p>
<p>Ulbmil:</p>
<p><em type="italic">Sihkkarastit sámi kultuvrra luondduvuođu, ja suodjalit sámi kulturmuittuid ja kulturbirrasa nu ahte dat nanne ja seailluha sámi identitehta ja kultuvrra joatkima </em></p>
<p>Sámi eanan- ja resursavuoigatvuođain lea maid historjjálaš viidodat. Sámit leat guhkes áiggiid geavahan luonddu ja nu oamastan alcceseaset vuoigatvuođaid iežaset geavahanguovlluide. Dat geavahus lea buktán áigái luottaid mat leat sámi kulturmuittut. Geavahus lea maid addán máhtu luonddu birra ja dan hearkivuođa birra.</p>
<p>Sámi servodagain lea ain lagaš gullevašvuohta lundui. Luondu lea ealáhusdoaimmaid, eallinviidodaga ráma, vássán áiggiid muittuhusa, máhtu ja eallinvuogi vuođđu. Sámiid kultuvra lea erenoamáš gitta luonddus,</p>
<p>Čoahkkingirjji čállit: Liv Karin Klemetsen / Inga Margrethe Eira 182 siidu 216 siiddus eatnamiin ja luondduriggodagain. Vuođđoárvvut vulget sámiid máilmmegovvádusas, ja sámi servodateallin sorjá dain vuođđoárvvuin ja árbevirolaš máhtuin mat mannet njálmmálaččat buolvvas bulvii.</p>
<p>Sámi servodaga ovddas leat stuorra hástalusat mat gáibidit dynamalaš ja sektorrasttideaddji politihka ja hálddašeami mat sihkkarastet min kultuvrra luondduvuođu. Dákko lea dárbu geahčadit álgoálbmot-vuoigatvuođaid, kultursuodjalusa ja luondduhálddašeami oktan. Dat lea deaŧalaš dainnago sámi kultuvra sorjá luonddus, ja go riikkaidgaskasaš birassoahpamušat fertejit geahčaduvvot oktan álgoálbmot-vuoigatvuođaiguin. Riikkaidgaskasaš birasovttasbargu lea maid áidna čoavddus hástalusaide maid dálkkádatnuppástusat ja guhkásjohtti nuoskkideamit dagahit.</p>
<p>Sámediggeráđđi oaivvilda ahte bievlavuodjimiidda galgá leat geahčču. Sámediggeráđđi áigu bargat dan badjelii, ahte mohtorjohtalusláhka geahčaduvvo ođđasis ja nuppástahttojuvvo. Nu lea dárbu dahkat, vai láhka heive sámi ealáhusaide ja sámi dállodoalloekonomiija dárbbuide. Go báikegottit hálddašit meahcceresurssaid lagašvuođa- ja sorjavašvuođaprinsihpaid mielde, de sáhttá sámi kulturvuođđu seailut. Luonddus ja boazoguohtunguovlluin berrejit mohtorjohtalusat ráddjejuvvot. Olbmuid johtimat meahcis eai galgga heađuštit vuođđoealáhusaid. Sámediggeráđđi áigu bargat dan badjelii, ahte mohtorjohtalus hálddašuvvo plánalaččat.</p>
<p>Kulturmuitosuodjalus ferte lunddolaš oassin gullat mielde go divaštallojuvvo eatnamiid ja luonddu-resurssaid hálddašeamis. Birasbargu, ekonomalaš ovdáneapmi ja vuoigatvuođat gullet oktii, ja láidestit boahttevaš hálddašanortnegii ja mearridanváldejuogadeapmái, maid mielde sámi guovlluid kulturmuittut hálddašuvvojit. Sámediggeráđđi áigu dán áigodaga bargat dan badjelii, ahte lea ollislaš areálapolitihkka sámi beroštumiid várás.</p>
<p>Biologalaš šláddjiivuohta</p>
<p>Davveguovllut leat erenoamáš hearkkit garra dálkkádaga ja hearkkes ekosystema geažil. Dát mearkkaša maid dan ahte guovllut leat rašit dálkkádatrievdamiid váikkuhusaide. Davveguovllut leat dál šaddamin boahtteáiggi energiijaháldenguovlun. Davveguovlluid veahkadagaide leat dál dakkár hástalusat go dávjjes johtalusat ja stuorit nuoskkidanvárra. Davvi álbmoga bealis Sámediggeráđđi áigu gáibidit garraset birasbearráigeahččan- ja dálkkádatpolitihka.</p>
<p>Energiijaháldenguovllu vuođđudeapmi davvin sáhttá mearkkašit ahte huksejuvvojit stuorra gádderusttegat.</p>
<p>Dat čuohcá erenoamážit sidjiide guđet geavahit luondduresurssaid. Go dakkár rusttegat bohtet, de dat dolvot vuođđoealáhusain viidodagaid sihke mearas ja gáttis, sihke go huksejuvvojit ja jođihuvvojit, ja siskkáldas struktuvrra dáfus. Sámediggeráđđi áigu bargat dan badjelii, ahte guovllu energiijaviežžamat eai vahágahte dáláš ealáhusadoaimmaid ja birrasa. Guovlluid oktasaš geavaheapmi gáibida ahte váikkuhusat geahčaduvvojit vuđolaččat, omd. oljo- ja gássadoaimmaid váikkuhusaat. Sámediggeráđđi áigu geahččat bearrái ahte dán árvvoštallamis lea ollislašvuođa perspektiiva.</p>
<p>Beroštupmi geavahit luondduresurssaid, maidda gullet genaresurssatge, lassána garrasit, ja daid ávkingeavaheapmái čatnasit stuorra máilmmeviidosaš ekonomalaš beroštumit. Seammás lea biologalaš šláddjiivuođa massin šaddan bahás váttisvuohtan olles máilbmái. Sámediggeráđđi áigu bargat dan badjelii, ahte biologalaš šláddjiivuohta seailuduvvo reguleremiiguin ja njuolggadusaiguin. ON-soahpamuš biologalaš šláddjiivuođas, mii mearriduvvui jagi 1992, lea vuosttamuš riikkaidgaskasaš birassoahpamuš mii čielgasit čalmmustahttá geavaheami ja gáhttema oktiigullevašvuođa, ja juogadanprinsihpa. Sámediggeráđđi doarju soahpamuša 2010-mihttomeari, ja áigu bargat dan badjelii, ahte biologalaš šláddjiivuođa geavaheapmi dáhpáhuvvá gánnáhahtti ládje. Sámediggeráđđi oaivvilda ahte álgoálbmogiid eallinvuogi ja kultuvrra bisuheapmi veahkeha biologalaš šláddjiivuođa seailluhit, ja nuppe guvluige.</p>
<p>Sámi ealáhusain ja doaimmain lea ollu máhttu mii gullá doahpagii árbevirolaš máhttu. Sámediggeráđđi áigu láhčit dilálašvuođaid nu, ahte árbevirolaš máhttu boahtá oidnosii ja duođaštuvvo deaŧalaš gáldun luonddu- ja birasgáhttenbargguin. Dan barggus lea deaŧalaš oažžut ovdan, ahte dát máhtut leat deaŧalaččat biologalaš šláddjiivuođa seailluheapmái, dálkkádatnuppástusaid indikáhtorin, ja go galgat sámi kultuvrii gávdnat positiiva heivehallanstrategiijaid dálkkádatnuppástusdieđuid vuođul.</p>
<p>Čoahkkingirjji čállit: Liv Karin Klemetsen / Inga Margrethe Eira 183 siidu 216 siiddus</p>
<p>Guovlogáhtten lea buorre váikkuhangaskaoapmi biologalaš šláddjiivuođa gáhttemis. Go sámi guovllut gáhttejuvvojit, de dat lea veahkkin suodjaleamen ávnnaslaš vuođu, nu ahte sámi kultuvra sáhttá bissut, ovdánit ja joatkit. Dat eaktuda dattetge ahte suodjalanproseassa, sisdoallu ja hálddašanvuohki ii vierás-mahte, muhto nanne sámi kultuvrra. Sámediggeráđđi áigu dán áigodaga bargat dan badjelii, ahte sámi guovlluin suodjalanproseassat čađahuvvojit sámi eavttuid mielde. Sámediggi ferte oažžut resurssaid nu ahte sáhttá bargat birasgáhttenáššiiguin ollislaš vuogi mielde sámi guovlluin.</p>
<p>Kulturmuitosuodjalus</p>
<p>Sámi kulturmuittut muitalit midjiide juoidá das, geat mii leat, geat min máttut ledje, maid sii barge ja gos sii orro. Dat lea danne deaŧalaš sámi identitehtii. Deaŧalaš lea deattuhit sámi kulturmuittuid ja kulturbirrasiid suodjaleami dainna lágiin ahte dat nanne ja seailluha sámi kultuvrra.</p>
<p>Kulturbirasdoaba gokčá máŋggalágan surggiid, nugo viessobirrasiid ja kulturduovdagiid main kulturmuittut gullet oktii. Kulturbirasdoaba siskkilda maid eananguovlluid maidda gullet dáhpáhusat, osku ja árbevierut.</p>
<p>Kulturbirrasa árvu lea vejolaš meroštallat máŋgga ládje, dan mielde makkár kultuvrralaš vuolggasadji meroštallis lea. Dávjá leat sierra kultuvrii gullevaš olbmot guđetge áigáseaset geavahan seammá eatnamiid.</p>
<p>Sámi kulturmuittut leat deaŧalaš dokumentenávdnasat sámi historjái. Kulturmuittut duođaštit mo sámit leat árvvoštallan ja geavahan eatnamiid ja luonddu áiggiid čađa. Dás lea maid sáhka eatnamiid ja luonddu mearkkašumis ekonomalaš, sosiála ja oskkolaš sivaid dihte. Kulturmuittut addet olbmui vejolašvuođa vásihit kultuvrralaš gullevašvuođa ja dovdat mo mii odne galgat geavahit luonddu ja lihkadit das.</p>
<p>Sámi kulturmuittuid šláddjiivuohta Sámis muitalit ahte sámit leat guhká geavahan guovlluid. Ráđđejeaddji historjágirjjálašvuođas lea sámi historjá dattetge unnán váldojuvvon vuhtii. Ollu diehtemeahttunvuohta lea sámi dilálašvuođaid ja historjjá birra stuorraservodagas. Norgalaš eiseválddit leat guhkes áiggiid leamaš vuostehágolaččat dohkkehit sámi kulturmuittuid duohtan. Stáhta Norga lea dihto guovlluin unnán addán diehttevassii sámi orruma historjjá, ovdamearkka dihte riddoguovlluin. Kulturmuittuid ja kulturbirrasiid aktiiva bargguin Sámediggeráđđi áigu duođaštit sámi historjjá sámiid iežaset eavttuid mielde.</p>
<p>Sámediggi hálddaša sámi kulturmuittuid ja kulturbirrasiid gustojeaddji lágaid mielde. Sámi kulturbirrasat fertejit váldojuvvot vuhtii erenoamážit areálaplánenbarggus. Dárbu lea systemáhtalaččat registarastit sámi kulturmuittuid dán barggu olis. Sámediggi lea oanehis áiggis huksen arvat áššemáhtu kulturmuitohálddašeamis oppalohkái, ja sámi kulturmuittuid birra erenoamážit. Dat siskkilda maid máhtu areálaplánemis. Norggas leat guokte bálddalas kulturmuitohálddašeami lullisámi guovllu rájis davás.</p>
<p>Sámediggeráđđi oaivvilda ahte Sámedikkis lea máhttu hálddašit buot kulturmuittuid, ja áigu dán áigodagas bargat dan badjelii, ahte sáhttá váldit ovddasvástádussan hálddašit buot kulturmuittuid stuorra osiin hálddašanguovllus.</p>
<p>Kultuvra</p>
<p>Ulbmil:</p>
<p><em type="italic">Ovddidit šláddjes dáidda- ja kultureallima, ja sihkkarastit sámiid vejolašvuođa váikkuhit sámi kulturovdáneapmái </em></p>
<p>Kultuvra leat árvvut, norpmat, kodat ja symbolat maid olbmot váldet árbin ja dolvvodit buolvvas bulvii.</p>
<p>Sámi kultuvra lea danne vuođđun eatnašii maiguin Sámediggi bargá. Kultuvra ilbmaduvvo čielgasepmosit máŋggalágan dáiddalaš hámis, nugo girjjálašvuohta, lávdedáidu, govvadáidda/duodji ja musihkka. Kultuvra lea maid dat arenat ja deaivvadanbáikkit maid dáidaga ilbmadit, nugo kulturviesut ja festiválat. Kultuvra siskkilda viiddis mearkkašumis dasto vel valáštallama, museaid ja media.</p>
<p>Sámi dáidda ja kultureallin lea šláddjii, ja Sámediggeráđđi áigu láhčit dilálašvuođaid nu, ahte dát šláddjiivuohta seailu ja ovdána eambbo. Riikkalaš ovddasvástádus lea álggahit ja ovddidit sámi kultuvrra.</p>
<p>Norgalaš stáhta lea máŋgglágan lágaiguin, njuolggadusaiguin ja soahpamušaiguin geatnegahttán iežas váldit badjelasas ovddasvástádussan sámegiela, kultuvrra, historjjá ja servodateallima. Dan ovddasvástádusa ferte</p>
<p>Čoahkkingirjji čállit: Liv Karin Klemetsen / Inga Margrethe Eira 184 siidu 216 siiddus norgalaš stáhta hálddašit gulahallamiin Sámedikkiin, ja Sámedikki čujuhusat dat fertejit biddjojuvvot barggu vuođđun.</p>
<p>Sámiid vuoigatvuođas iežaset kulturilbmadeapmái lea maid gávppálaš bealli. Maŋimuš jagiid mii leat vásihan ahte sámi symbolaid leat váldán atnui stuorra fitnodagat jođihahtti gávpegálvun. Leat maid geahččalan patentet symbolaid. Eanet ja eanet álgoálbmogat vásihit dan iežaset symbolaid hárrái. Symbolat leat nannosit čadnojuvvon álgoálbmogiid identitehtii ja árvvuide. Dát lea danne dakkár ovdáneapmi maid</p>
<p>Sámediggeráđđi áigu eambbo čalmmustahttit iežas kulturdieđáhusas mii boahtá, ja mii čuovvoluvvo riikkaidgaskasaš forain.</p>
<p>Sámi eallinoaidnoárvvut fertejit árvvoštallojuvvot sihke ovddeš ja dáláš áiggi viidodagas. Sámiid kristalašvuođa ovdalis osku lea nannosit gittalagaid sámiid otnáš identitehtain. Olbmot dovdet ja gudnejahttet bassi báikkiid ja bálvvosbáikkiid, ja ollu dain symbolain mat leat mis odne, leat kristtalašvuođa ovdalis oskku rájis. Kristtalašvuođas lea nana sajádat sámi otnáš servodagas, muhto eallinárvvuid girjáivuohta lea stuoris maiddái sámiid gaskkas. Deaŧalaš lea čájehit rabasvuođa ja gierdavašvuođa buotlágan eallinoainnuide sámi servodagas.</p>
<p>Sámediggi ja fylkkasuohkanat leat ovttasbargosoahpamušaiguin buktán oidnosii fylkkasuohkaniid ovddasvástádusa sámi kultuvrra ovdáneamis háldenguovllus. Aktiiva ja oktiiheivehuvvon váikkuhan-gaskaomiid geavahemiin Sámediggi ja fylkkasuohkanat ovttasráđiid leat mielde ovddideamen sámi kulturfálaldaga. Dát guoská maid sámi kultuvrra gaskkusteapmái. Ná huksejuvvo árbevirolaš norgalaš institušuvnnaid ja Sámedikki oktasaš ipmárdus das, makkár dárbbut sámi servodagas leat kultursuorggis.</p>
<p>Sámediggi atná báikkálaš, háldenguvllolaš ja riikkalaš sámi institušuvnnaid deaŧalaš arenan sámi servodaga ovdáneapmái. Sámi deaivvadanbáikkiid lea áibbas dárbbašlaš hukset. Sámi institušuvdnahuksen álggii easkka 70-logu loahpageahčen, ja lea ovdánan johtilit. Sámediggi lea maŋimuš jagiid ožžon iežas ovddasvástádussan muhtun institušuvnnaid ja ortnegiid, mat galggašedje ovddidit sámi dáidaga ja kultuvrra. Hálddašeamis Sámediggi lea gulahallamiiguin kulturbargiiguin, organisašuvnnaiguin ja institušuvnnaiguin háliidan leat mielde dihkkádeamen kultursuorggi politihkkaovdáneami. Lassin lea deaŧalaš ahte sámiin alddineaset lea vejolašvuohta gaskkustit kultuvrraset iežaset eavttuid mielde. Maiddái sámi lágadusain ja buvttadanservviin lea deaŧalaš rolla ovddidit ja gaskkustit sámi kultuvrra.</p>
<p>Dattetge lea stuorra dárbu ovddidit dáláš institušuvnnaid ja vuođđudit ođđa dakkáriid. Sámediggeráđđi atná áibbas dárbbašlažžan daid dál vuoruhit ja ollašuhttit, ja addit daidda buori doaibmanvuođu.</p>
<p>Sámediggeráđđi danne áigu dán áigodaga bidjat ovdan institušuvdnadieđáhusa. Norgalaš eiseválddit eai sáhte hilgádit iežaset ovddasvástádusas sámi kultuvrras dainnago sirdet hálddašandoaimmaid Sámediggái.</p>
<p>Sin geatnegasvuohta lea addit Sámediggái buriid rápmaeavttuid, vai sáhttá jođihit ja ovddidit sámi kulturorganisašuvnnaid ja -institušuvnnaid.</p>
<p>Filbma</p>
<p>Filbma lea dáiddalaš ilbmadanvuohki mii lea beavttálmuvvan ja beavttálmuvvan. Filbma lea gaskaoapmi mii fátmmasta ollu, ja mii sáhttá vugiinis gaskkustit dieđuid beroškeahttá geográfalaš, kultuvrralaš ja giellalaš rájiin. Ovdal leat earát go sámit ieža govahallan sámiid, ja dávjá romantalaš ja stereotiippalaš geahčastagaiguin. Áiggi mielde filbma lea dáiddalaš ilbmadanvuohkin fidnen nana coavcci sámi kultuvrra siskkobealde. Vai lea vejolaš ovddidit sámi filmma, de sámi filbmadáiddárat fertejit oažžut buriid barganeavttuid ja arenaid main sáhttet buvttadit ja čájehit filmmaid.</p>
<p>Deaŧalaš lea čájehit iežas oaiviliid filmmaiguin. Stuorra dárbu lea eambbo sámi filbma- ja TV-buvttadeapmái. Filbma lea viehka ođđa dáiddalaš ilbmadanvuohki sámiid gaskkas. Čielga sávaldat lea sámi filbmabirrasis čalmmustahttit sámiid ja álgoálbmogiid neaktofilmmaid.</p>
<p>Odne sámi filbmadahkkit deaividit ollu ovdagáttuid norgalaš filbmaorganisašuvnnain fáttáid dáfus maid háliidit gaskkustit. Sámi filbmadahkkit dáhttot dávjá govvidit fáttáid mat sáhttet norddastit norgalaš iešdovddu, ja dan geažil lea váttis ruhtadit sámi filbmaprošeavttaid. Sámediggeráđđi áigu danne dán áigodaga bargat dan badjelii, ahte vuođđuduvvo sámi filbmaguovddáš. Filbmaguovddáš šattašii</p>
<p>Čoahkkingirjji čállit: Liv Karin Klemetsen / Inga Margrethe Eira 185 siidu 216 siiddus prošeaktaovddidanreaidun ja birasin mas lea vejolaš ovddidit buriid prošeavttaid. Dasto lea dakkár guovddáš deaŧalaš sámi filmma rekruhttemii.</p>
<p>Deaŧalaš lea ahte sámi filmma ekonomalaš eavttut leat buorit. Norgalaš filbmafoandda ovddasvástádus lea ruhtadit sámi filmmaid. Dan ovddasvástádusa sii fertejit ipmirdišgoahtit buorebut.</p>
<p>Girjjálašvuohta</p>
<p>Vuosttamuš čálalaš almmuheamit sámegillii ledje vuoiŋŋalaš barggut, nugo biibbal ja sálbmagirjjit. Dain girjjiin lea ain dálge nana sajádat sámi kultuvrras. Sámi girjjálašvuođas ii leat guhkes čálalaš árbevierru, ja dat lea njálmmálaš muitalanárbevieruid joatkka. Das leat guhkes ruohttasat ruoktot vássán áigái. Ođđaset áiggis sámi girjjálašvuohta govahallá máŋga iešguđetlágan fáttá. Ollugat otnáš sámi čálliin leat dohkkehuvvon čállit main beroštit maiddái Sámi olggobealde. Ahte sámi girjjálašvuohta almmuhuvvo, ja sámi čállit, lea okta deaŧalaš eaktu, mii nanne sámi identitehta ja sámegiela. Erenoamáš deaŧalaš šaddá movttiidahttit sámi mánáid ja nuoraid lohkat girjjiid iežaset gillii. Ollašuhttin dihte dán áigumuša, de</p>
<p>Sámediggeráđđi áigu bargat dan badjelii, ahte maiddái mánáid ja nuoraid vástesaš populearagirjjálašvuohta (álbmotgirjjálašvuohta) jorgaluvvo sámegillii. Seammá deaŧalaš lea movttiidahttit mánáid ja nuoraid čállit sámegillii. Seammás Sámediggeráđđi áigu láhčit dilálašvuođaid nu, ahte daidge sámiid girjjálašvuohta guđet eai čále sámegillii, almmuhuvvo. Sámi girjjálašvuođa dáláš doarjjaortnegat vuoruhit čáppagirjjálašvuođa.</p>
<p>Nanusmahttin dihte sámi girjjálašvuođa šláddjiivuođa Sámediggeráđđi áigu bargat dan badjelii, ahte leat doarjjaortnegat sámi fágaprosa almmuheapmái.</p>
<p>Ollu buorre sámi girjjálašvuohta čállojuvvo, mii berre leat eanet lohkkiid olámuttus. Dáláš doarjjaortnegat mat dorjot álgogiellalaš teavsttaid jorgaleami nuppiid gielaide, fertejit eambbo vuoruhit teavsttaid jorgaleami sámegielas. Hirbmat váttis lea fidnet girjjiid mat leat almmuhuvvon sámegillii. Sámediggeráđđi áigu bargat eambbo dan badjelii, ahte eiseválddit davviriikkaid dásis váldet ovddasvástádussaneaset álggahit sámi girjjálašvođa vástesaš oastinortnega.</p>
<p>Teáhter ja lávdedáidda</p>
<p>Sámi teáhter ja lávdedáidda lea nubbi kulturilbmadeapmi mii joatká sámi muitalanárbevieruid. Teáhter ja lávdedáidda leat dađistaga ožžon guovdilis rolla sámi kultuvrras. Sámi teáhteriin lea deaŧalaš rolla lávdedáidaga gaskkustan- ja vásihanarenan. Lávdedáidda fieski lea govdat, nugo dánsun, dráma, lávlun ja eará dáiddalaš ilbmadanvuogit. Teáhter lea mielde loktemin sámi giela árvvu, ja dat juohká dieđuid olbmuide sámi kultuvrras ja buorida sin beroštumi das. Ovttasbargguin háldenguvllolaš ja riikkalaš eiseválddiiguin Sámediggeráđđi áigu láhčit dilálašvuođaid nu ahte sámi álbmotteáhter, Beaivváš Sámi</p>
<p>Teáhter, oažžu vuođu mii dahká teáhterii vejolaš bálvalit olles sámi ássanguovllu. Seammás Sáme-diggeráđđi áigu bargat dan badjelii, ahte Åarjelhsaemien Teatre oažžu dohkálaš doaibmanvuođu.</p>
<p>Dilálašvuođat fertejit maid láhččojuvvot, vai rekruhttet lea vejolaš ođđa sámi neavttáriid ja teáhterbargiid. Nu ferte dahkkojuvvot sihke rápmaeavttuid buoridemiin ja sámi neavttáriid oahpahusa vuođđudemiin.</p>
<p>Musihkka</p>
<p>Sámi musihkka lea veahkehan oidnosii buktit ja loktet sámi kultuvrra sihke sámiid gaskkas ja máilmmis muđui. Juoigamis lea erenoamáš sajádat sámi servodateallimis. Dat ii leat dušše musihkalaš ilbmadanvuohki, muhto maiddái árbevierroguoddi, identitehtamearka ja girjjálaš teaksta. Juoigan-árbevierutge ánssášit sierra ruhtadanortnegiid ja suodjalusa nugo norgalaš álbmotmusihkka. Sámi musihkkabiras ferte nanusmahttojuvvot sierra institušuvnnalaš ulbmilsurggiin mas lea sámi vuođđu.</p>
<p>Sámi musihkka ii leat čatnasan duššefal juoiganárbevirrui. Sámi musihka ovdáneapmi 1970- ja 1980-loguid lea ovttastahttán juoigama ja eará šáŋgariid nugo rocka, country, jazza ja etnomusihka. Go sámi musihkkagaskkusteami ja -ovddideami dihte galget láhččojuvvot dilálašvuođat, de etnomusihkkaguovddáža vuođđudeapmi ja juoigangaskkusteapmi skuvllain leat dakkár suorggit maid Sámediggeráđđi áigu gaskkustit. Háldenguvllolaš ovttasbargu veahkeha maid nannet sámi musihka gaskkusteami.</p>
<p>Ovttasbargansoahpamušain mat leat fylkkasuohkaniiguin lea okta doaibma dat, ahte sámi musihkka-gaskkusteapmi galgá leat doarjjaortnegiidda gullevaš oassi.</p>
<p>Čoahkkingirjji čállit: Liv Karin Klemetsen / Inga Margrethe Eira 186 siidu 216 siiddus</p>
<p>Govvadáidda ja eará dáiddalaš ilbmadeamit</p>
<p>Árbevirolaš málejuvvon gova lassin govvadáidda ja eará dáiddalaš ilbmadeamit siskkildit dáiddaduoji, čuollamiid, hábmema, govvideami, arkitektuvrra ja tekstiiladáidaga. Sámi dáiddailbmadeamit leat ovdánan identitehtadahkki doaimmas iskkadeaddji ilbmadeapmin. Erenoamážit lea nu nuorat sámi dáiddáriid gaskkas. Sámi dáiddárat leat muosáhan eambbo dohkkehusa maiddái riikkaidgaskasaš dásis. Vai lea vejolaš ovddidit šláddjes dáiddaeallima, de lea dárbu dáidagiid čoaggit, seailluhit, gaskkustit ja dutkat sámi govvadáidaga ja álgoálbmotdáidaga. Sámediggeráđđi áigu láhčit dilálašvuođa nu, ahte sámi dáidda bissu sámi institušuvnnain ja sámi ássanguovlluin. Sámi govvadáiddárat ja dáiddaduojárat dat leat stuorimus logus dain dáiddáriin geaidda dáidda lea deaŧalaš dinestusgáldun. Sámediggeráđđi áigu bargat dan badjelii ahte sámi dáiddárat ožžot seammá rápmaeavttuid go dáiddárat muđui riikkas.</p>
<p>Kultuvrralaš arenat ja deaivvadanbáikkit</p>
<p>Sámediggeráđđi atná hirbmat deaŧalažžan vuođđudit ja ovddidit arenaid sámi kulturdoaimmaide.</p>
<p>Sámediggeráđđi danne addá bissovaš doarjagiid sámi kulturviesuide, museaide ja festiválaide. Valáštallan gullá viiddiduvvon kulturdoahpagii, ja valáštallanlágideamit leat deaŧalaš deaivvadanbáikkit, erenoamážit mánáide ja nuoraide.</p>
<p>Sámi dáidaga gaskkusteami arenat</p>
<p>Sámi dáidaga gaskkusteapmi lea deaŧalaš oassi Sámediggeráđi dáiddapolitihkas. Sihkkarastit dáidaga ovttaskas olbmuide ja servodaga olámuddui lea deaŧalaš, vai olbmot besset muosáhit máhtto- ja dáiddadáhpáhusaid. Sámediggeráđđi oaivvilda ahte berrejit leat šláddjes arenat sámi dáidaga gaskkusteami várás. Ovdamearkkat dakkár arenanain leat festiválat, gállirat, čájáhusat, čiŋaheamit, katalogat ja girjerájuid girjjálašvuođa gaskkusteapmi.</p>
<p>Ođđa teknologiija ráhkada eanet vejolašvuođaid dáiddalaš ilbmadeamiide dál go ovdal. Dađistaga eanet dáiddárat geavahišgohtet digitála reaidduid hábmenbargguineaset. Sámediggeráđđi áigu bargat dan badjelii, ahte dáidda valjes arenaide mat gaskkustit sámi dáidaga, oidnojit ja ožžot ekonomalaš vuođu.</p>
<p>Museat</p>
<p>Sámi museat leat deaŧalaš arenat sámi dáidaga, kultuvrra ja historjjá gaskkusteapmái. Museat galget lassin gaskkusteapmái čoaggit ja seailluhit sámi dáidaga ja kultuvrra, ja sámi kulturárbbi. Máŋgga dáhpáhusas sámi museat doibmet kultuvrralaš deaivvadanbáikin unna sámi báikegottiin. Sámediggeráđđi áigu bargat dan badjelii, ahte dát bealit sámi museaid doaimmas bissot ja ovdánit eambbo.</p>
<p>Sámediggeráđi bajimuš ulbmil sámi museaid dáfus lea sihkkarastit, nannet ja oktiiheivehit ollislaš sámi museadoaimma, man vuođđun leat sámiid iežaset eavttut álbmogin ja álgoálbmogin. Dán ulbmila ollašuhttima váikkuhangaskaoapmi lea dat riikkaviidosaš museaođasmahttin maid sámi museat leat álggaheamen. Ođasmahttin mearkkaša ahte sámi museat nannejuvvojit stuorit museasiidan main lea oktasaš doaibma, ja seammás báikkálaš museadoaibma joatká ja buoriduvvo. Ođasmahttima oktavuođas riikkaeiseválddit leat lohpidan ekonomalaš šattu museaide. Riikkaeiseválddit fertejit fuolahit ahte sámi museat maid ožžot oasi ekonomalaš šattus, nu ahte museaođasmahttima lea vejolaš čađahit.</p>
<p>Ođđa museaid huksen ja dáláš museaid buorideamit berrejit leat sámi servodagas ulbmilsuorgin. Sámi duhátjagi báikki, namalassii Nuortalaš musea, ollašuhttin čajeha ahte leat hirbmat váttis ja áddjilis bargu oažžut dohkkehusa dán áigumuššii. Riikkaeiseválddit eai leat čuovvolan iežaset ovddasvástádusa dáin áššiin. Sámediggeráđđi áigu dattetge bargat eambbo dan badjelii, ahte museahuksen álgá nu farga go vejolaš, ja soahpamušaid mielde mat leat dahkkojuvvon. Sámediggeráđđi ii sáhte dohkkehit ahte musea sturrodat unniduvvo šat eambbo. Ája sámi Guovddáš, Saemien Sijte ja sámi dáiddamusea leat eará prošeavttat maid lea dárbu čađahit. Maiddái Várdobáikái ja earáge huksenprošeavttaide ferte</p>
<p>Sámediggeráđđi oččodit ruhtadeami. Vai lea vejolaš loktet sámi institušuvnnaid nu, ahte sámi servodat sáhttá ollit dohkálaš institušuvnnalaš dássái, de dárbbašuvvojit resurssat. Dát vuolgá riikkaeiseválddiid oktilaš ja máŋggajahkásaš maŋidemiin ja gáibádusain ahte prošeavttaid huksengolut galget geahpeduvvot.</p>
<p>Čoahkkingirjji čállit: Liv Karin Klemetsen / Inga Margrethe Eira 187 siidu 216 siiddus</p>
<p>Sámi dávvirat leat maŋimuš jahkečuđiid dolvojuvvon Sámis eret juogo dainnago vuvdojuvvojedje dahje váldojuvvojedje iežaset báikkiin eret. Arvat sámi dávvirat leat biddjojuvvon museaide, universitehtaide ja dutkaninstitušuvnnaide mat leat davviriikkain ja Eurohpás. Maŋimuš jagiid sámit leat álgoálbmogin gáibidišgoahtán eambbo ja eambbo ahte sin kulturárbbi galget buktit ruoktot Sápmái. Sámi museat sihtet ahte sámi museadávvirat galget leat sin olámuttus. Dattetge vásihit ahte sii eai fidne iežaset čájáhusaide sámi dávviriid mat leat eará institušuvnnaid hálddus. Ovttasráđiid sámi museaiguin Ruoŧas ja Suomas Sámediggeráđđi lea veahkehan johtui oažžut prošeavtta mas kártejit sámi dávviriid mat leat davviriikkaid ja</p>
<p>Eurohpá institušuvnnain. Dat kártenbargu galgá leat vuođđun dasa, ahte sámi dávvirat fievrriduvvojit ruoktot sámi guovlluide.</p>
<p>Valáštallan</p>
<p>Valáštallamis ja valáštallandoaimmain lea guhkes árbevierru sámi servodagas. Dološ bivdokultuvrras lei geažos beivviid rumašlaš doaibma. Ollu daláš doaimmat leat joatkašuvvan ja leat odne dakkár doaimmat ja valáštallansuorggit main lágiduvvojit gilvvut. Lágiduvvojit sierra sámi gilvvut ee. heargevuodjimis ja njoarostallamis. Sámit servet maid riikkaidgaskasaš gilvvuide sámi spábbačiekčiid riikkajoavkku namas, ja nuoraid árktalaš dálvegilvvuide (Arctic Winter Games). Dakkár riikkaidgaskasaš gilvvut nannejit sámiid oktiigullevašvuođa ja seammás dat huksejit sámiid ja eará álgoálbmogiid gaskavuođaid. Gilvvut maid buktet dohkkehusa iežamet ja eará álgoálbmogiid valáštallansurggiide. Deaŧalaš lea ahte riikkat main leat árbevirolaš sámi ássamat, váldet oktasaš ovddasvástádusa dakkár gilvvuid ruhtadeamis ja searvamis. Sámi valáštallamis lea nana identitehtadahkki váikkuhus, ja dat lea dakkár deaivvadanbáiki maid lea veara seailluhit ja buoridit. Sámediggeráđđi áigu bargat dan badjelii, ahte šaddet dakkár rápmaeavttut mat dahket sámi valáštallanjođiheaddjiide ja valáštalliide vejolaš valáštallat sihke dábálaš dásis ja njunušvaláštalliid dásis. Dat gáibida ahte stuorra oassi speallanruđain juolluduvvo sámi valáštallamii.</p>
<p>Mediat</p>
<p>Mediaid servodatrolla lea buktit dieđuid ja čuoččaldahttit oktasaš ipmárdusa. Lassin dasa mediaid rolla lea ovddidit ja oidnosii buktit sámegiela sihke njálmmálaččat ja čálalaččat, ja dainna lágiin doaibmat giellamállen. Sámediggeráđđi oaivvilda ahte sámi mediat galget leat deaŧalaš giellalaš ovdagovat, ja sámi mediaid rápmaeavttut leat danne hirbmat deaŧalaččat, go galgat sihkkarastit buori kvalitehta.</p>
<p>Sámi mediat leat dávjá viehka unnit eaige dihtto nu bures otnáš mediafálaldagas. Vai leat eambbo oidnosis otnáš mediadilis, de lea dárbu sámegielalaš beaiveaviisii. Sámediggeráđđi áigu bargat dan badjelii, ahte sámi aviissaid preassadoarjunortnet nannejuvvo, vai dát ulbmil ollašuvašii.</p>
<p>Sámediggeráđđi atná deaŧalažžan ahte olbmuin leat vejolašvuođat geavahit sámegiela buot oktavuođain.</p>
<p>Nu maiddái julevsámi ja lullisámi guovlluinge. Dáidda gielaide mediafálaldat ii leat dohkálaš, ja danne lea dárbu ovddidit sierra fálaldagaid julevsámegillii ja lullisámegillii.</p>
<p>Mánáid ja nuoraid mediafálaldat ferte buoriduvvot. Sámi mánáin ja nuorain lea odne ráddjejuvvon mediafálaldat sierranas ahkejoavkkuide. Dainnago mii diehtit man ollu media, erenoamážit tv, váikkuha, de lea deaŧalaš ahte sámegillii lea buorre ja dohkálaš tv-fálaldat.</p>
<p>Neahttavuđot mediat šaddet deaŧaleabbon ja deaŧaleabbon. Gáibádus lea ahte lea sámegielalaš media-fálaldat neahtas. Interneahtas lea vejolaš buktit ođđasiid ja oaiviliid ollu johtileappot ja eanebuidda go árbevirolaš bábirmediaid bokte. Sámediggeráđđi áigu dán áigodaga bargat dan badjelii, ahte sámegielalaš mediafálaldat buoriduvvo ja ovdána neahtas.</p>
<p>Riikkaviidosaš dárogielalaš mediat leat konsešuvdnaeavttuideaset geažil geatnegasat addit fálaldaga sámi veahkadahkii, sihke sámegielalaš prográmmaid ja dahje prográmmaid main lea sámi sisdoallu. Šállu lea ahte ohpit fuopmášuvvojit rihkkumat konsešuvdnaeavttuid vuostá. Sámediggeráđđi oaivvilda ahte dat lea bahá ja áigu bargat dan badjelii, ahte sidjiide guđet rihkkot eavttuid, galget leat garraset reakšuvnnat.</p>
<p>Čoahkkingirjji čállit: Liv Karin Klemetsen / Inga Margrethe Eira 188 siidu 216 siiddus</p>
<p xml:lang="smj">Giella</p>
<p>Ulbmil:</p>
<p><em type="italic">Oidnosii buktit ja ovddidit sámegiela geavaheami </em></p>
<p>Eatnigiella lea váimmu giella. Go sámegiella nannejuvvo, de loktejuvvo dan árvu sihke ovttaskas olbmuid ja servodaga ipmárdusas. Giella lea geavahuvvon máhtu dávvirvuorká.</p>
<p>Sámegiela seailluheapmi ja ovddideapmi ferte leat oktilaš. Danne lea dárbu ráhkadit guhkesáigásaš ulbmiliid dán barggu várás. Eanaš oktavuođain sámegiella lea unnitlogu giella. Seammás go sámegiella gáhttejuvvo, de dat maiddái ferte ealáskahttojuvvot, erenoamážit dain guovlluin gos olles buolva lea massán gielaset. Sámediggeráđi ulbmil lea jođihit aktiiva giellapolitihka, mii heive iešguđetlágan guovlluide.</p>
<p>Vaikko nuortalašgiella ii leat almmolaš giella Norggas, de Sámediggeráđđi áigu dán áigodaga bargat dan badjelii, ahte dánge giela árvu buorrána ja giella eambbo ilbmá. Sámis leat máŋga sámegiela ja suopmana mat čájehit giellalaš ja kultuvrralaš šláddjiivuođa.</p>
<p>Láhkavuođđu</p>
<p>Norgalaš stáhta lea máŋgga gustojeaddji lága ja mearrádusa geažil geatnegas váldit ovddasvástádusa sámegielas. Sámegiella ja dárogiella leat ovttadássásaš gielat Norggas. Norggas sámegiela geavaheami prinsihpalaš vuođđu leat sámelága giellanjuolggadusat ja vuođđolága § 110a. Sámelága giellanjuolggadusaid váldoulbmil lea ovddidit ja seailluhit sámegiela ja nu nannet sámegiela geavaheami almmolaš oktavuođain.</p>
<p>Láhka ferte ođasmahttojuvvot servodatovdánemiin rattálagaid. Sámelága giellanjuolggadusat galget árvvoštallojuvvot, ja Sámediggeráđđi áigu searvat dan bargui.</p>
<p>ILO-soahpamušas nr. 169 celkojuvvo ahte <span type="quote">”doaibmabijut galget mearriduvvot seailluhan ja ovddidan dihte áššáigullevaš álbmoga álgogiela”</span>. Norga lea searvan Eurohpálaš lihttui háldenguovlo- ja unnitlohkogielaid várás. Lihtu ulbmil lea gáhttet álgoálbmot- ja unnitlohkogielaid. Lihttui searvan stáhtat galget raportet politihka ja doaibmabijuid maid lea dárbu čađahit. Lihttu dasto geatnegahttá nationála stáhtaid čađahit konkrehta doaibmbijuid seailluhan dihte háldenguovlo, álgoálbmot- ja unnitlohkogielaid.</p>
<p>Sámegiella almmolaš giellan Norggas</p>
<p>Ealli giella eaktuda aktiiva geavaheami, sihke ruovttuin ja almmolaš báikkiin. Go sámegiella geavahuvvo allmmolaš oktavuođain, nugo medias, dáidagis ja almmolaš hálddašeamis, de dat buorida giela árvodási.</p>
<p>Sámediggi berre movttiidahttit olbmuid geavahit sámegiela sámi servodaga buot dásiin ja oktavuođain, ja almmolaš institušuvnnaid geavahit sámegiela. Máŋggagielat almmolaš galbbat ja pláhkáhat leat ovdamearkkat dakkár doaibmabijuin mat sáhttet buktit sámegiela eambbo oidnosii olbmuid árgadilis.</p>
<p>Almmolaš eiseválddiid sámegiela geavaheapmi lokte sámegiela árvodási. Maŋimuš jagiid lea leamaš positiiva ovdáneapmi dainna lágiin ahte sámegiela almmolaš geavaheapmi lea lassánan. Mii leat ožžon eanet almmolaš neahttasiidduid mat leat sámegillii.</p>
<p>Almmolaš báikkiid sámegiela geavaheapmái lea lágain ja njuolggadusain viehka garra rápmaeavttut. Sámediggeráđđi áigu čalmmustahttit sámegiela geavaheami maiddái siviila sámi servodagas. Deaŧalaš lea ahte sámegiella gullo, oidno ja geavahuvvo árgabeaidilis ja priváhta arenain. Dilálašvuođaid lea dárbu láhčit nu, ahte sámegiela báikkálaš geavaheapmi čuovvu sámegiela almmolaš ovdáneami.</p>
<p>Stuorra hástalusat leat das, go galgat ovddidit ollislaš strategiijaid lullisámegiela ja julevsámegiela várás.</p>
<p>Julevsámegiela ja lullisámegiela oktasaš giellaulbmilprográmmaid bargu ferte vuoruhuvvot hui ollu.</p>
<p>Deaŧalaš lea ahte buot institušuvnnat servet dan bargui, mat muđui barget julevsámegielain ja lulli-sámegielain.</p>
<p>Sámediggeráđđi lea loahpahan viđajahkásaš giellamovttiidahttinprošeavtta Elgå Oppvekstsenter’is. Dát prošeakta lea buktán buriid bohtosiid ja lea váikkuhan nu, ahte sámegiella fas lea šaddan ealli giellan guovllus. Sámediggeráđđi áigu prošeavtta joatkagis fuolahit ahte Elgå Oppvekstsenter sáhttá joatkit</p>
<p>Čoahkkingirjji čállit: Liv Karin Klemetsen / Inga Margrethe Eira 189 siidu 216 siiddus barggu. Deaŧalaš lea ahte dat máhttu mii lea boahtán ovdan dán prošeavttas, geavahuvvo ávkin eará sámi guovlluin.</p>
<p>Sámegiela hálddašanguovlu</p>
<p>Sámegiela hálddahusguovllu suohkanat ja fylkkasuohkanat leat deaŧalaš institušuvnnat sámegiela ovddideapmái ja seailluheapmái. Nannen dihte suohkaniid ja fylkkasuohkaniid guovttegiellalaš bálvalusaid barggu, de juolluduvvojit jahkásaš guovttegielalašvuođa ruđat. Ruđat galget ássiid vástesaš guovttegielalaš bálvalusfálaldagaid huksema veahkehit ollašupmái. Suohkaniid ja fylkkasuohkaniid ovddasvástádus dat lea láhčit nu, ahte sámi mánáide, nuoraide ja rávesolbmuide lea vejolaš geavahit gielaset aktiivvalaččat. Sámediggeráđđi áigu bargat dan badjelii, ahte juolludemiid ulbmil ollašuvvá, ja áigu danne dán áigodagas árvvoštallat guovttegielalašvuođa ruđaid geavaheami.</p>
<p>Jagi 2006 Divttasvuotna šattai sámegiela hálddašanguovllu lahttun. Sámediggeráđđi áigu bargat dan badjelii, ahte eanet suohkanat miehtá sámi ássanguovllu šaddet lahttun, erenoamáš deaŧalaš lea oččodit lullisámi guovllu suohkaniid searvat. Stuorra hástalusat leat das, go galgat hálddašanguovllu suohkaniin hukset sámegielalaš bálvalusaid, ja nu lea erenoamážit julevsámi ja lullisámi guovllus. Vaikko davvisámegiela ovddidanbargu lea ovdánan ollu, de lea ollu dagakeahttá maiddái dánge sámegielas.</p>
<p>Dađistaga go sámegiela hálddašanguovlu viidána, de lassána máhtolašvuođa dárbuge. Suohkaniin lea álgoálggus guđesge sierralágan hástalusat, ja guđege suohkana dárbbut fertejit kártejuvvot. Deaŧalaš lea ahte ulbmálaš ja ollislaš oahpahus válbmejuvvo, mas sámegiela oahppu fállojuvvo sihke almmolaš suorggi bargiide ja buot sámi mánáide ja nuoraide mánáidgárddi rájis gitta joatkkaoahpu rádjái. Sámediggeráđi stuorimus hástalus lullisámegiela dáfus lea oažžut johtui politihka mas máhtolašvuođa buorideapmi lea čoavdda. Go olles lullisámegiela guvlui válbmejuvvo giellaovddidanplána ja ulbmilprográmma, de lea vejolaš kanaliseret resurssaid dohko gos leat buot stuorimus dárbbut.</p>
<p>Giellaguovddážat</p>
<p>Sámedikki ja fylkkasuohkaniid ovttasbargansoahpamušas lea giellaovddidanbargu oassin. Sámi giellaguovddážat leat dárbbašlaš ja heivvolaš arenat sámegiela ovddideapmái ja seailluheapmái. Danne soahpamušbealit dáhttot vuođđudit eanet heivvolaš sámi giellaguovddážiid guđege guvlui.</p>
<p>Sámi giellaguovddážat leat deaŧalaš giellaarenat, erenoamážit doppe gos sámegiella lea rašši. Báikkálaš doaibmit lea dahkat álgaga giellaguovddážiid vuođđudeapmái, ja vuođđudeami duogáš jurdda lea čohkket resurssaid ja ráhkadit giellaarenaid. Giellaguovddážat berrejit leat gitta suohkaniin, dahje gullat institušuvdnii mii lea juo, ja guovddážiid báikkálaš stivrejupmi lea deaŧalaš.</p>
<p>Giellaguovddážat mat leat juo vuođđuduvvon, berrejit sáhttit viiddidit iežaset doaibmanguovllu, nu ahte dat doibmet háldenguvllolaš giellaguovddážin. Sámi giellaguovddážat galget addit bálvalusaid sihke sámi veahkadahkii ja suohkanlaš ja almmolaš eiseválddiide. Sámi giellaguovddážat galget leat friddjadoaibmi ovttadagat main lea báikkálaš stivren ja mat doibmet iežaset guovlluin giellaprošeavttaid koordináhtorin.</p>
<p>Tearbmabargu ja ođđaáigásaš teknologiijaija</p>
<p>Dárbu lea ovddidit ođđa sámegiela terminologiija, vai lea vejolaš gulahallat sámegillii ođđa-áigásaš servodagas. Dađistaga go sámegiela geavaheapmi lassána, sihke almmolaš ja priváhta dásis, de lassána dárbu oažžut rávvagiid ja láidestusa sámegiela geavahusas. Sámedikki sátnebáŋkkus www.risten.no lea stuorra mearkkašupmi sámegiela sániid, tearpmaid ja báikenamaid gaskkusteapmái. Deaŧalaš lea ahte sátnediehtovuođđu ovddiduvvo nu, ahte dat álkit lea geavaheaddjiid olámuttus.</p>
<p>Divodanprográmma Divvun mii lea ráhkaduvvon davvisámegiela ja julevsámegiela várás, ferte leat bissovaš ortnet. Rápmaeavttut fertejit viiddiduvvot, vai prográmma fátmmasta maiddái lullisámegiela.</p>
<p>Ulbmil lea dán áigodagas nannet elektruvnnalaš giellaresurssaid ráhkadeami sámegillii.</p>
<p>Čoahkkingirjji čállit: Liv Karin Klemetsen / Inga Margrethe Eira 190 siidu 216 siiddus</p>
<p>Sámediggeráđđi áigu bargat dan badjelii, ahte vuođđuduvvo resursaguovddáš sámegiela várás, mii galgá doaibmat erenoamážit daid hástalusaid ektui maid diehtojuohkin- ja gulahallanteknologiija buktá.</p>
<p>Guovddáš galgá leat bajimuš dási dutkan- ja fágaguovddáš, ja leat rávvejeaddji orgána sihke almmolaš institušuvnnaide ja álbmogii sámegiela áššiin. Ulbmil lea ráhkadit stuorit dieđalaš arena sámegiela várás ja movttiidahttit dutkiid geavahit sámegiela dutkangiellan.</p>
<p>Dán áigodaga Sámediggeráđđi áigu digitálet báikenammaarkiivva. Sámediggeráđđi áigu dasto vel bargat riikkarájiid rastá, nu ahte boahtá áigái davviriikkalaš sámi báikenammaarkiiva.</p>
<p>Norgga, Ruoŧa ja Suoma sámiin leat oktasaš hástalusat sámegiela seailluheamis ja ovddideamis.</p>
<p>Sámediggeráđđi áigu searvat Davviriikkalaš giellaovttasbargui, ja ulbmil lea ahte ahte risten.no galggašii viidut davviriikkalaš sámi sátnediehtovuođđun.</p>
<p>Mánát ja nuorat guovdileamos sajis</p>
<p>Ulbmil:</p>
<p><em type="italic">Ollislaš ja ovttadássásaš bajásšaddanbiras sámi mánáide ja nuoraide </em></p>
<p>Sámediggeráđđi áigu bargat dan badjelii, ahte šaddet buorit ja nana bajásšaddandilálašvuođat buot sámi mánáide ja nuoraide. Vuolggasadjin lea dat, ahte mánát galget bajásšaddat oadjebas ja buriin lagašbirrasiin. Dain sis ferte leat vejolašvuohta hukset iežaset identitehta ja gullevašvuođa sámi servodahkii.</p>
<p>Norga ratifiserii jagi 1991 ON konvenšuvnna mánáid vuoigatvuođaid birra (mánáidkonvenšuvnna).</p>
<p>Konvenšuvnnas lea stuorit fápmu go eará nationála lágain ja mearrádusain mat leat mánáid ja nuoraid várás, ja dat geatnegahttá norgalaš eiseválddiid ja Sámedikki. Dat mearkkaša ee. ahte mánáid oahpaheapmi galgá ovddidit sin árvvusatnima iežaset kultuvrras, identitehtas, gielas ja árvvuin. Iige mánás galgga biehttaluvvot su vuoigatvuohta návddašit iežas kultuvrra, čuovvolit iežas oskku ja geavahit iežas giela.</p>
<p>Sámi mánát ja nuorat eai leat ovttaláhkásaš joavku, eai orrunsaji eaige vásáhusduogáža dáfus. Stuorra ja johtilis nuppástusat leat leamaš ja dáhpáhuvvet ain sámi servodagain. Otnáš mánáid ja nuoraid kultuvrralaš identitehta ja gullevašvuohta lea mohkkái. Dasto bohtet hástalusat sohkabeliid nuppástuvvan rollaid geažil.</p>
<p>Identitehta ja gullevašvuohta vulget kultuvrralaš čatnasiin sihke sámi báikegottiide, norgalaš servodahkii ja riikkaidgaskasaš kultuvrii. Gažaldahkii das, mii lea sápmelašvuohta ja mii lea sápmelaškeahttáivuohta, leat dan dihte ollu sierralágan vástádusat.</p>
<p>Ollu sámi mánát ja nuorat bajásšaddet odne stuorra gávpogiin miehtá riikka. Sámediggái lea deaŧalaš váikkuhit dasa, ahte dát mánát sáhttet vuođđudit ja hukset sámi identitehta ja gullevašvuođa. Sidjiide ferte leat vejolašvuohta oahppat sámegiela ja sámi kultuvrra, ja eanet oahppit fertejit oažžut oahpahusa sámegillii. Deaŧalaš lea ahte sámegielalaš mánát ja nuorat miehtá riikka besset ovddidit iežaset sámegiela.</p>
<p>Dat maid gusto daidda sámi mánáide geain šaddá dahkamuš mánáidsuodjalanásahusain.</p>
<p>Mánáidsuodjalanásahusas ferte leat máhttu sámi kultuvrras ja servodagas.</p>
<p>Deaivvadanbáikkit</p>
<p>Nannen dihte sámi mánáid ja nuoraid identitehta lea dárbu láhčit heivvolaš arenaid, deaivvadanbáikkiid ja astoáigefálaldagaid. Dat fertejit geasuhit otnáš nuoraid ja heivet sihke nieiddaid ja gánddaid dárbbuide.</p>
<p>Sámis lea dárbu váldit vuhtii sámi kultuvrra ja bajásšaddanbirrasiid šláddjiivuođa ja sierranasvuođaid.</p>
<p>Árbevirolaš arenaid lea deaŧalaš bisuhit, vai sámiid sosiála ja kultuvrralaš oktiigullevašvuohta ovdána.</p>
<p>Dákko fertejit leat guovdilis áššin buolvvaid deaivvadeapmi, sosialiseren ja máhtuid gaskkusteapmi. Ođđa arenat bohtet lassin ovddidit sámi identitehta, giela ja kultuvrra. Sámediggeráđđi atná báikkálaš, guvllolaš ja riikkalaš sámi institušuvnnaid deaŧalažžan dán oktavuođas. Nuoraid vástesaš sámi festiválat, valáštallanlágideamit ja dakkáraččat leat ovdamearkkat dakkár deaivvadanbáikkiin mat buktet nuoraid oidnosii sámi kultuvrra, maiddái riikkarájiid rastá.</p>
<p>Čoahkkingirjji čállit: Liv Karin Klemetsen / Inga Margrethe Eira 191 siidu 216 siiddus</p>
<p>Mánáidgárddit</p>
<p>Sámi mánáidgárddiin lea deaŧalaš rolla sámi mánáid bajásšaddamis. Ollu mánát orrot mánáidgárddis mealgat stuorra oasi árgabeivviin. Mánáidgárddit mearkkašit ollu mánáid ovdáneapmái sihke gielas ja kultuvrras ja iežaset identitehtahuksemis. Deaŧalaš lea ahte sámi mánáidgárddiin leat buorit bargoeavttut go galget gaskkustit mánáide sámegiela ja kultuvrra.</p>
<p>Norga oaččui jagi 2006 ođđa lága ja riikkalaš rápmaplána mánáidgárddiid várás. Ođđa rápmaplána cealká ahte mánáidgárdi galgá doarjut mánáid sin iežaset kultuvrralaš ja olmmošlaš eavttuid vuođul. Rápmaplána deattuha ahte sámi mánáidgárddiin fertejit leat sámegielalaš bargit. Mánáidgárdi lea giellaoahppama deaŧaleamos arenain okta, ja dárbu lea ahte sámegielalaš mánát sáhttet sámegillii gulahallat bargiiguin mánáidgárddis. Ođđa mánáidgárdeláhka deattuha suohkaniid ovddasvástádusa sámi mánáide ja vánhemiidda. Ođđa rápmaplána mielde riikkas buot mánáidgárddit galget oahpahit sámiid birra.</p>
<p>Sámediggeráđđi ovdeha ahte buot mánát Norggas, beroškeahttá sin orrunsajis, ožžot mánáidgárdefálaldaga mii vástida mánáidgárdeláhkii ja riikkaidgaskasaš soahpamušaide.</p>
<p>Sámegiella galgá geavahuvvot mánáidgárddis beaivválaččat. Dainna lágiin giella sáhttá joatkit ođđa buolvvaide ja ealáskit. Media ja stuorraservodaga váikkuhusaid mii oaidnit maiddái doppege gos sámegiella lea beaivválaš giella. Deaŧalaš lea ahte leat doaibmabijut mat áiddastit sámegiela geavaheami unnumis.</p>
<p>Sámediggeráđđi áigu bargat dan badjelii, ahte ráhkaduvvojit oahpponeavvut mat sáhttet veahkehit mánáidgárddiid sámegiela ja sámi kultuvrra gaskkustanbarggus. Sámediggeráđđi dáhttu ahte buot sámi mánáide sihkkarastojuvvo mánáidgárdesadji, ja áigu dán áigodaga árvvoštallat iežas juolludanortnegiid mat leat sámi mánáidgárddiid várás.</p>
<p>Ođđa mánáidgárdeláhka addá vánhemiidda stuorit vuoigatvuođa gáibidit mánáidasaset fálaldaga oahppat sámegiela mánáidgárddis. Láhka gusto sihke priváhta ja almmolaš mánáidgárddiin. Kultuvrralaš šláddjiivuohta galgá boahtit oidnosii mánáidgárddis. Sámi kultuvra galgá leat oassi mánáidgárddi sisdoalus.</p>
<p>Sámediggeráđđi áigu dán áigodaga álggahit doaibmabijuid mat nannejit mánáidgárdebargiid vástesaš máhttobuoridanfáláldaga.</p>
<p>Sámediggeráđđi dáhttu ahte mánáidgárddit barggusteaset čalmmustahttet sohkabeallerollaid ja dásseárvvu.</p>
<p>Ollašuhttin dihte dan, de doaibmabidju lea mánáidgárddiin oččodit áigái buoret ja dássideabbo juogu nissonolbmobargiid ja dievdobargiid gaskka. Mánáide rollamállet leat deaŧalaččat, ja danne berre goappašiid soahkabeliin leat ovddasteapmi mánáidgárdebarggiid joavkkus. Rápmaplánas celkojuvvo ahte sohkabeliid dásseárvu galgá boahtit oidnosii mánáidgárddi pedagogihkas. Mánáidgárddis galget gánddain ja nieiddain leat seamma buorit vejolašvuođat.</p>
<p>Vuođđoskuvla ja joatkkaoahpahus</p>
<p>Skuvla lea mánáid ja nuoraid deaŧaleamos arena, ja buorre skuvla lea buori bajásšaddama ja oadjebas identitehta ovdáneami eaktu. Sámi servodaga hábmema vuođđoáššin Sámediggeráđđi atná iežas vuoigatvuođa beassat mearridit oahpahusa sisdoalu ja hámi buot oahpahusdásiin.</p>
<p>Sámi servodagain skuvla galgá erenoamáš máhtuid oahpahit ja ovddidit. Máhttobuorideamis – sámegiella lea árbevirolaš máhttu mii lea biddjojuvvon máhttomearrin máŋgga fágii. Oahpaheaddjit fertejit buoridit máhtuset Máhttobuorideami – sámegiella – ollašuhttima ektui.</p>
<p>Buohkat guđet háliidit oahppat sámegiela, galget oažžut dan vejolašvuođa. Sámi oahppiin galgá leat vuoigatvuohta oažžut oahpu sámegielas ja sámegillii. Dan geažil ferte sámegiela oahpahus nannejuvvot, sihke vuosttašgiellan ja nubbegiellan. Jos galggaš leat vejolaš ollašuhttit oahppiide doaibmi guovttegielalašvuođa, de sámegiella ferte eambbo adnojuvvot oahpahangiellan. Oahppiide ferte addojuvvot individuála vuoigatvuohta beassat oahppat sámegillii, beroškeahttá orrunsajis. Oahpahusláhka ferte nuppástuhttojuvvot vai nu lea vejolaš.</p>
<p>Sámediggeráđđi áigu ovttasráđiid skuvlaeaiggádiiguin ja skuvlaeiseválddiiguin bargat dan badjelii, ahte geavaheaddjiide ollet dieđut oahpahuslága addin vuoigatvuođaid birra beassat oahppat sámegiela.</p>
<p>Čoahkkingirjji čállit: Liv Karin Klemetsen / Inga Margrethe Eira 192 siidu 216 siiddus</p>
<p>Sámedikkis lea váldi mearridit rámaid dihto fágaid oahpahusa várás. Sámi oahppoplánat galget leat ovttadássásaččat riikkalaš oahppoplánaiguin, muhto eai ovttaláganat. Dat galget váldit vuhtii álgoálbmogiid árvvuid ja čájehit mo sámi skuvla sáhttá duostut ođđa áiggi oktan ođđa gáibádusaiguin. Oahppoplánaid vuolggasadjin ferte leat ollislaš máhttu sámegielas ja kultuvrras. Sámi identitehta, giela ja kuturmáhtu nannen galgá leat guovdilis ášši skuvllas. Oahpahusa sisdoalu dulkoma eaktun lea, ahte sámit ieža definerejit sámi oahppoplánaid sisdoalu. Danne ferte Sámediggái addojuvvot dat váldi. <span type="quote">”Máhttolokten”</span> nammasaš ođđa skuvlaođastus galgá sihkkarastit ahte oahppit ja fidnooahpahallit buorebut sáhttet hálddašit máhttoservodaga hástalusaiguin. Sámediggeráđđi áigu bargat aktiivvalaččat vai</p>
<p>Máhttolokten oažžu áigái sámi skuvlla ja oahppiid máhtu ollislaš vuođđooahpahusas. Máhttolokten addá skuvllaide friddjavuođa heivehit oahpahanvugiid báikkálaš dárbbuid mielde. Sámediggeráđđi áigu geahččat bearrái ahte dat čađahuvvo. Máhttoloktema álggaheami ulbmiliin lei okta dat, ahte vuođđoskuvlla ja joatkkaoahpahusa gaskka galgá šaddat oktiisoahppevašvuohta. Sámediggeráđđi áigu bargat dan badjelii, ahte joatkkaoahpahusa sámi oahppofálaldagat nannejuvvojit.</p>
<p>Sámediggi lea mearridan sámi sisdoalu nationála oahppoplánaide. Deaŧalaš lea ahte nationála skuvlla oahpaheaddjit ožžot eambbo oahpu dan birra.</p>
<p>Go Máhttolokten árvvoštallojuvvo, de Sámediggeráđđi áigu dárkilit čuovvut dan barggu mii galggašii dáhkidit Máhttoloktema – ahte sámegiella maid árvvoštallojuvvo.</p>
<p>Ollašuhttin dihte oahppoplánaid ja čađahan dihte sámi 13-jahkásaš oahpahusmeari, de lea dárbu válmmaštit sámi oahpponeavvuid buot fágaide. Sámediggeráđđi áigu erenoamážit áŋgiruššat válmmaštit digitála oahpponeavvuid. Deaŧalaš lea ahte oahpponeavvut heivehuvvojit nu, ahte máŋga geavaheaddjiidjoavkku sáhttet daiguin ávkašuvvat. Oahpponeavvoráhkadeapmi lea deaŧalaš dan bargui mii galggašii buoridit sámi skuvlla. Ahte dát bargu čuovvoluvvo ja árvvoštallojuvvo, lea guovdilis ášši dán áigodaga. Dasa lassin berre deattuhuvvot ahte sámi mánát ja nuorat berrejit oažžut sámegielain deaividit ođđaáigásaš teknologiijain, nugo omd. dihtorspealuid, interneahta ja earálágan mediaid bokte.</p>
<p>Suohkaniin lea oahpahuslága mielde geatnegasvuohta sáhttit fállat friddjadáhtolaš skuvlafriddjaáigeortnega (SFO) oahppiide 1. luohkás 4. luohkkái ovdal ja maŋŋá skuvlla álgima, ja doaibmavádjegiidda gitta 7. luohká lohppii. SFO galgá fállat oahppiide fuola ja geahču ja láhčit saji stoahkamii, kultuvrii ja friddjaáigedoaimmaide. Guhtege suohkan galgá hábmet fálaldaga báikkálaš eavttuid ja dárbbuid vuođul, ja deaŧalaš lea ahte oahppiide lea fálaldat mas lea sámi sisdoallu.</p>
<p>Kultuvrralaš skuvlalávka lea riikkalaš ovddidandoaibmabidju mii doarju eambbo dáidaga ja kultuvrra geavaheami skuvllas. Doaibmabidju galgá álkkásmahttit vuođđoskuvlla oahppiide beassama buotlágan dáidda- ja kulturilbmademiide. Sámi dáidda ja kultuvra ferte gaskkustuvvot skuvllas nu, ahte sámi mánát besset sámi dáidda- ja kulturilbmademiid muddui ja vai buot mánát ožžot geahčastaga sámi dáidagii ja kultuvrii. Sámediggeráđđi áigu dán áigodaga bargat dan badjelii, ahte sámi sisdoallu sihkkarastojuvvo kultuvrralaš skuvlalávkii ja ovddiduvvo. Dat mearkkaša ahte Sámediggi ja eará sámi institušuvnnat galget oažžut oasi nationála ruđain mat leat juolluduvvon dán ulbmilii.</p>
<p>Nuoraidpolitihkka</p>
<p>Sámi servodaga seailluheapmi ja ovddideapmi gáibida ollislaš ja sektorrasttideaddji perspektiivva, mas sihke oktagas, servodat ja geografiija leat guovddážis. Sámediggeráđi prinsihppa lea ahte mánáid ja nuoraid vástesaš doaibmabijut fertejit heivehuvvot sámi servodahkii ja dan máŋggalágan dárbbuide.</p>
<p>Sámediggeráđđi dáhttu nannet sámi mánáid ja nuoraid beroštumiid sihke ollislaš plánemis ja iešguđetlágan doaibmabijuin. Doaibmabidjoruđaid geavaheapmi galgá speadjalastit sámi mánáid ja nuoraid bajásšaddanbirrasa ja gielladili šláddjiivuođa. Danne lea dárbu buoridit oktavuođa iešguđetlágan mánáid- ja nuoraidbirrasiidda ja máhtu daid birra. Dán prosessii berrejit mánát ja nuorat sáhttit váikkuhit ja searvat.</p>
<p>Sámi mánát ja nuorat lea deaŧalaš resursa sámi servodaga ovddideamis, ja sii leat iežaset árgabeaivvi áššedovdit. Sámediggeráđđi áigu joatkit ja álggahit doaibmabijuid mat sihkkarastet sámi mánáid ja nuoraid aktiiva searvama, álšša ja váikkuheami servodahkii. Sámedikki jahkásaš nuoraidkonfereansa lea dán dáfus</p>
<p>Čoahkkingirjji čállit: Liv Karin Klemetsen / Inga Margrethe Eira 193 siidu 216 siiddus guovdil. Nuoraidkonfereansa lea deaivvadanbáiki ja fora masa sámi nuorat bohtet miehtá Norgga ja divaštallet. Konfereansa ilbmada deaŧalaš árvalusaid das, mo Sámedikki nuoraidpolitihkka galgá hábmejuvvot. Nuoraidkonfereanssa árvalusaid Sámediggeráđđi váldá vuhtii joatkevaš barggustis daiguin áigeguovdilis fáttáiguin maid nuoraidkonfereansa lea gieđahallan.</p>
<p>Váikkuhandovdu ja mearridanváldi leat deaŧalaš faktorat go áigumuš lea geasuhit nuoraid servodatáŋgiruššamii. Erenoamážit Sámediggeráđđi oaidná, ahte lea hástalus oččodit nuorra sámi dievdduid politihkalaš bargui. Sámediggeráđđi áigu ain bargat dan badjelii, ahte dáláš ja ođđa kanálat ráhkaduvvojit gulahallama dihte mánáiguin ja nuoraiguin. Sámedikki nuoraidpolitihkalaš lávdegoddi šaddá leat deaŧalaš oassi Sámediggeráđi barggus, mii galggašii movttiidahttit nuoraid sámepolitihkalaš bargui. Sámediggeráđđi áigu dahkat álgaga dasa, ahte eanet 18 jagi vuollásaš nuorat rekruhttejuvvojit lávdegoddái ođđa nammadanvuorus, vai dán ahkejoavkku beroštupmi ja váikkuheapmi nannejuvvošii ja movttiidahttojuvvošii. Sámedikki nuoraidpolitihkalaš lávdegotti bargu lea deaŧalaš lassi Sámediggeráđi buotlágan sámediggebargguide.</p>
<p>Alit oahppu ja dutkan</p>
<p>Ulbmil:</p>
<p><em type="italic">Sámiid duođalaš máhtolašvuođa lokten sámi dutkama viiddideami vuođul </em></p>
<p>Sámi servodaga ovddas leat dađistaga johtileabbo nuppástusat. Ođasmuvvama ja hutkáivuođa gáibádusat sturrot. Vai sámi servodahkii sihkkarastojuvvo gánnáhahtti ovdáneapmi, ja vai sámiid vejolašvuođat meannudit boahtteáiggi hástalusaiguin buorránit, de lea sámi dutkan viehka deaŧalaš. Sámi dutkanpolitihkka ferte maid adnojuvvot nationála ja davviriikkalaš dutkanpolitihka oassin. Danne lea dárbu geahčadit sámi dutkama eará dutkansurggiiguin ovttas, mat gullet riikkaeiseválddiid dutkanpolitihkkii. Deaŧalaš lea ahte riikkaeiseválddiid politihkalaš signálat sámi dutkamis heivejit oktii daiguin ruhtasumiiguin maid juolludeaddji eiseválddit mearridit juolludit.</p>
<p>Sihkkarastin dihte ealli sámi servodagaid, de sámiin alddiineaset fertejit leat dieđut ja máhttu. Sámi álbmogis ja servodagas lea vuoigatvuohta máhttui, ja stuorra oassi dán máhtus ferte leat álbmoga iežas háhkan máhttu. Dieđut sámi dilálašvuođaid birra eai galgga leat duššefal olggobealde dutkiid áigáibuktimat ja earáid premissaid vuođul. Sámi identitehtii lea sámiid iežaset čilgen deaŧalaš. Danne fertejit sámit ieža searvat dutkamii ja čađahit dan.</p>
<p>Stuorra dárbu lea diehtit sámi dilálašvuođaid, sihke sámi servodagas alddis, muhto maiddái stuorra-servodagasge. Vai dát dárbu duhtaduvvo, de lea deaŧalaš ahte oppalaš sámi dutkanrahčamušat buoriduvvojit. Ain eambbo lea dárbu áŋgiruššat dain fágasurggiin main odne dutkojuvvo, ja seammás sámi dutkan ferte viidut, nu ahte dat fátmmasta eanet fágasurggiid. Lassin dasa, ahte lea eambbo áŋgiruššan sámi dutkanprogámmas ja eambbo prošeaktaruhtadeapmi, de dárbbašuvvojit oktiiheivehuvvon institušuvdnaáŋgiruššamat ja institušuvdnahuksemat, ja sámegiela ovddideapmi dieđagiellan.</p>
<p>Lassánan riikkaidgaskasašvuohta ja globaliseren lea buktán eambbo dárbbu diehtovuđot árvobuvtta-deapmái. Danne šaddá dutkan ja oahpahus áibbas guovdilis áššin, vai sáhttit duođaštit ja ovddidit dan máhtu mii lea sámi álbmogis. Sihke sámi vuođđodutkan ja geavahuvvon dutkan ferte nanusmáhttojuvvot. Deba leage dárbu nannet sámi dutkan- ja oahpahusinstitušuvnnaid. Sámi dutkaninstitušuvnnat leat dávjá unnit. Danne dáhttu Sámediggeráđđi láhčit dilálašvuođaid nu, ahte sámi dutkanfierpmádat ovdána mii buktá buriid váikkuhusaid sámi servodahkii.</p>
<p>Sámi dutkanbirrasat leat viehka unnit, ja danne dat daidda čuohcá erenoamážit, jos rápmaeavttut, sihke struktuvrralaš ja ekonomalaš rápmaeavttut, nuppástuvvet. Sámediggeráđđi áigu bargat dan badjelii, ahte sámi dutkama ovddalgihtiidiđolašvuohta buorrána, ja vai sámi dutkan šaddá lunddolaš oassin riikkalaš ja riikkaidgaskasaš dutkamii muđui. Oktavuođat eará álgoálbmogiiguin lea maid deaŧalaš, sihke sámi dutkiide ja sámi studeanttaide. Danne fertejit dilálašvuođat láhččojuvvot nu, ahte leat buoret vejolašvuođat lonohallat dutkiid ja studeanttaid eará álgoálbmotinstitušuvnnaiguin. Oktasaš giellaarenaid lea dárbu oažžut áigái, vai dieđut ja ilbmadeamit mat bohtet ovdan dakkár lonohallamiin, leat dárbbašeaddjiid ja riikkaidgaskasaš servodaga olámuttus, mat maiddái dárbbašit dakkár máhtu.</p>
<p>Čoahkkingirjji čállit: Liv Karin Klemetsen / Inga Margrethe Eira 194 siidu 216 siiddus</p>
<p>Olbmot leat sámi servodaga stuorimus resursa. Stuorra dárbu lea fágaolbmuide mat máhttet sámi áššiid ja sámegiela. Danne fertejit leat gilvuidohkálaš rápmaeavttut, nu ahte sámi dutkamii sihkkarastojuvvo rekruhtten. Positiiva ášši lea, ahte nissonolbmot leat bures ovddastuvvon sámi dutkamis ja alit oahpus.</p>
<p>Sámi servodat ferte duostut hástalusa, vai sáhttá rekruhttet eanet olbmáid alit ohppui. Dat sáhttá buktit áigái ovttadássásaš sámi servodagaid. Kandidáhtat main lea alit oahppu, šaddet boahtteáiggis leat servodaga ja ealáhusaid guovdilis virggiin. Vai olahit dásseárvopolitihkalaš ulbmiliid, de lea deaŧalaš ahte goappašat sohkabealit leat bures ovddastuvvon alit oahpus.</p>
<p>Ii leat sierra sámi dutkanráđđi, iige sámi dutkanfoanda. Danne lea erenoamáš deaŧalaš ahte Sámediggeráđis lea lagaš oktavuohta Norgga dutkanpolitihkalaš eiseválddiide. Sámediggeráđđi dáhttu fágalaččat govddit sámi dutkanprográmmaid. Sámediggeráđđi áigu bargat dan badjelii, ahte lea sámi ovddasteapmi Norgga dutkanráđi stivrenorgánain. Sámediggeráđđi bargá dan badjelii, ahte guhkibu vuollái vuođđuduvvo sierra sámi dutkanráđđi.</p>
<p>Hirbmat hástaleaddji gielladilli lea julevsámegiela ja lullisámegiela dáfus. Julevsámegiela ja lullisámegiela gielladutkan lea deaŧalaš oassi dan barggus mii galggašii nannet dáid gielaid. Erenoamáš doaibmabijut dáid fágasurggiid rekruhttema dihte, leat deaŧalaččat. Seammás lea stuorra váili dakkár dutkiid dáfus guđet máhttet julevsámegiela ja lullisámegiela. Sámediggeráđđi áigu bargat dan badjelii, ahte álggahuvvojit sierra doaibmabijut mat buoridit dáid fágasurggiid rekruhttema.</p>
<p>Sámediggeráđđi áigu dán áigodagas doarjut sierra sámi etihkkalávdegotti vuođđudeami, ja dat lávdegoddi galgá árvvoštallat sámi dutkama ja dakkár dutkama mii dutká sámi servodaga. Ulbmil dainna lea sihkkarastit ahte dutkan čađahuvvo ehtalaččat dohkálaš vuogi mielde.</p>
<p><em type="bold">Rávesolbmuid oahppofálaldat </em></p>
<p>Ulbmil:</p>
<p><em type="italic">Sámi rávesolbmuin ollašuvvá vuoigatvuohta vuođđooahpahussii </em></p>
<p>Oahppan lea eallima miehtá, sihke formála oahpahusas, barggus ja friddjaáiggis, ovttasdoaibmamis earáiguin ja geavatlaš hárjáneamis. Sihke nationála ja riikkaidgaskasaš dásis lea bissovaš gáibádus ahte olmmoš háhká alcces ođđa ja nuppelágan máhtu. 1990-logu loahpageaži rájis lea leamaš bissovaš máhttoođasmahttin man bajimuš ulbmil lea gokčat servodaga, bargoeallima ja ovttaskas olbmo máhttodárbbuid.</p>
<p>Oahpahuslága mielde rávesolbmuin lea vuoigatvuohta oažžut vuođđo- ja joatkkaoahpu. Das vuolgá individuála vuoigatvuohta oahppat sámegiela. Riikkaeiseválddiid ovddasvástádus lea sihkkarastit ahte rávesolbmuide lea bissovaš oahppofálaldat. Dat guoská erenoamážit sidjiide guđet leat massán sámegiela. Sámediggeráđđi dáhttu doarjut riikkaeiseválddiid go huksejit riikkaviidosaš fálaldaga man váldoulbmil lea rávesolbmuid oahpahus sámegielas.</p>
<p>Rávesolbmuid oahppanvuoigatvuohta fátmmasta maid vuoigatvuođa oažžut iežas reálamáhtu árvvoštallojupmái ja duođaštuvvot almmá dárbbaškeahttá čađahit árbevirolaš iskanortnegiid. Vuođđo-prinsihppa lea ahte máhttu galgá árvvusadnojuvvot beroškeahttá das gos olmmoš lea háhkan dan ja mo.</p>
<p>Ulbmil lea ahte máhttodohkkehus galggašii oanedit oahpahallama, álkkásmahttit beassama alit ohppui dahje bargodillái.</p>
<p>Dáláš doarjjaortnet mii galggašii gokčat olbmo goluid go oahpahallá sámegiela ja sámegillii, gusto duššefal vuođđoskuvlla sámi oahppiide. Vuđolaččat geahčadit lea dárbu olles doarjjaortnega mii lea sámi rávesolbmuid várás guđet váldet vuođđooahpu.</p>
<p>Ealáhusovddideapmi</p>
<p>Ulbmil:</p>
<p><em type="italic">Nana ja ealasis sámi servodagat main lea bissovaš ássamat ja šláddjes ealáhusat, kultuvra ja servodateallin </em></p>
<p>Čoahkkingirjji čállit: Liv Karin Klemetsen / Inga Margrethe Eira 195 siidu 216 siiddus</p>
<p>Ássamiid, ealáhusaid ja bargomárkana buorit rápmaeavttut nanusmahttet ávnnaslaš kulturvuođu. Dávjá lea deaddu ekonomalaš šattus go sáhka lea buresbirgema ovddideamis. Ekonomalaš šaddu lea okta váikkuhangaskaoapmi servodaga positiiva ovddideapmái. Sámediggeráđis lea ulbmil buoridit sámi álbmoga eallindilálašvuođaid. Dat lea mohkkás proseassa.</p>
<p>Ovttasbargansoahpamušain maid Sámediggi lea dahkan fylkkasuohkaniiguin lea áigumuš bargat ovttas sámi ealáhuspolitihka ovddidemiin, oidnosii buktimiin ja geavatlaš čađahemiin. Soahpamušbealit galget ovttasráđiid láhčit dilálašvuođaid unna ealáhusdoaimmaid várás sámi guovlluin, vai váikkuhan-gaskaomiiguin buorebut deivet ja gokčet ealáhusaid dárbbuid sámi guovlluin. Oamiruhta, máhttu ja ođđasishutkan leat dávjá hástalusat mat čuožžilit go áigumuš lea árvobuvttadeapmi ja gánnáhahtti ovttaolbmodoaimmaid ja báikkálaš fitnodagaid álggaheapmi.</p>
<p>Sámi guovlluin ealáhusaid ovddideapmi lea mealgadii gitta dain rámain maid riikkaeiseválddit mearridit.</p>
<p>Lágaid reguleremat, vearro- ja divatpolitihkka, márkanregulerejeaddji doaibmabijut ja sullasaš áššit mearkkašit máŋgga dáhpáhusas eambbo go ekonomalaš váikkuhangaskaomiid ortnegat. Danne lea merrejeaddji deaŧalaš ahte Sámediggi váikkuha Norgga kultur- ja ealáhuspolitihka hábmemii.</p>
<p>Buresdoaibmi ealáhusat leat buori servodatovdáneami eavttut. Ealáhusat dárbbašit buori siskkáldas struktuvrra ja njuovžilis gulahallamiid ja fievrrádusaid. Sámi guovlluin ealáhusstruktuvrra dovdomearka leat mealgadii vuođđoealáhusat ja unna fitnodagat. Sámediggeráđđi áigu iežas ealáhuspolitihkain bisuhit nu bures go vejolaš otnáš ealáhusstruktuvrra vuođđun bissovaš ássamiidda. Ovdáneapmi industriijaservodagas máhttoservodahkii lea dagahan ahte máhttoealáhusat šaddet deaŧaleabbon, maiddái sámi guovlluin. Dát lea ealáhus maid Sámediggeráđđi áigu vuoruhit dán áigodaga.</p>
<p>Sámedikki ealáhuspolitihkka lea leamaš deaŧalaš ealáhusaid ovddideapmái sámi servodagas. Nu lea dainnago Sámediggi lea vuoruhan doarjagiid dakkár prošeavttaide main lea oalle unnán dinestus. Sámi servodagas leat eará eavttut gánnáhahtti ealáhusaid ovddideapmái go riikka guovdilis guovlluin.</p>
<p>Sámi guovlluin fitnodagain leat dávjá unnán bargit ja unnán oamiruhta. Sihke formála máhttu ja nana oamiruhta leat deaŧalaš fáktorat go lea dárbu duostut daid hástalusaid maid jearggasmahttin, strukturnuppástusat ja internationaliseren buktet. Erenoamáš stuorra leat hástalusat dain ealáhussurggiin maidda hutkáivuohta, ođđabuktagat ja buvttaovddideapmi leat guovdilis áššit. Danne lea deaŧalaš bidjat návccaid fitnodagaid máhttobuorideapmái, hutkáivuhtii ja ođđabuktagiidda. Sámediggeráđđi áigu ain juolludit doarjagiid fitnodagaide main ruhtadinestus lea unni. Sivva lea ahte mii atnit servodatekonomalaš árvvu stuorisin go olbmot ieža ráhkadit ja ovddidit alcceseaset bargosajiid sámi guovlluin. Sámediggeráđđi áigu bargat dan badjelii, ahte nuoratge vuođđudeaddjiide lea vejolaš álggahit iežaset doaimma.</p>
<p>Sámiid ássanguovlluid ealáhusat, nugo riikkas muđuige, juohkásit sohkabeliid hárrái. Sierra sivat leat dan eahpedássidis juhkui mii lea nissonolbmuid ja dievdduid gaskka priváhta ealáhusain. Ealáhusaid heajos rápmaeavttut ja buresbirgenortnegat (čálgoortnegat) leat viehka muddui sivvan dán dillái. Oadjoortnegat mánáoažžu nissonolbmuid várás, unnamánáid buohcama ja fuola vástesaš ortnegat eai leat buorit priváhta ealáhusdoaibmiide. Sámediggeráđđi áigu dán áigodaga bargat dan badjelii, ahte sámi ealáhusdoaibmiid oadjovuoigatvuođat buoriduvvojit.</p>
<p>Sámediggeráđđi lea árvvoštallan Sámi ovddidanfoandda ruđaid geavaheami sohkabeliid perspektiivvas.</p>
<p>Árvvoštallama bohtosat čájehit ahte foandda ohcciin leat unnán nissonolbmot. Dat speadjalastá muhtun muddui ealáhusaid struktuvrra ja Sámedikki vuoruhemiid ealáhusaid ovddideamis. Sámediggeráđi ulbmil lea dássidis ruhtajuohku sohkabeliid gaskka. Vai lea vejolaš čađahit dán ulbmila, de Sámi ovddidanfoandda doarjjaortnegiid lea dárbu nuppástahttit. Sámediggeráđđi áigu dán áigodagas álggahit dan doaibmabiju.</p>
<p>Vuođđoealáhusat</p>
<p>Vuođđoealáhusat leat deaŧalaččat sámi servodahkii, sihke ealáhussan ja kulturguoddin. Sámi servodahkii lea ealáhusaid ja kultuvrra gaskavuohta deaŧalaš. Danne lea áigumuš ovddidit ja seailluhit ealáhusdoaimmaid mat leat sámi kultuvrra ja identitehta ávnnaslaš dili vuođus. Vaikko sámit servetge ođđaáigásaš máŋggasuorggat ealáhusaide, de vuođđoealáhusat dattetge mearkkašit ollu sámi guovlluid ássan- ja</p>
<p>Čoahkkingirjji čállit: Liv Karin Klemetsen / Inga Margrethe Eira 196 siidu 216 siiddus bargosadjedillái. Árbevirolaččat lea eanandoalu, guolástusa, boazodoalu, meahccedoalu, duoji ja lotnolas ealáhusaid buvttadeamit leamaš ássamiid ja bargodili vuođđun. Čielggas lea ahte sámi giliid ássamat ja vuođđoealáhusaid addin bargosajit mannet giehtalagaid. Olbmuid, giliid ja bargosajiid oktavuohta lea čavga. Sámi servodagain ollugat válljejit bargguideaset aittonassii dainnago háliidit leat iežaset giliin, ja danne leage vuođđoealáhusdoaimmain nana sajádat giliin.</p>
<p>Vuođđoealáhusain hárve nissonat leat doaibmaeaiggádat, ja hárvvibut nissonolbmot álggahit ođđa doaimmaid go dievddut. Boazodoallolága álggaheapmi lea čuohcán unohasat nissonolbmuid searvamii boazodollui. Sihke vuođđoealáhusain ja ealáhuseallimis muđui lea dárbu álggahit sierra doaibmabijuid mat váldet nissonolbmuid vuhtii ja njulgejit boasttuvuođaid.</p>
<p>Boazodoallu</p>
<p>Boazodoallu lea deaŧalaš ekonomalaš sivaid geažil ja dainnago dat buktá bargosajiid sámi guovlluide, ja máŋgga servodagas dat lea ieš sámi kultuvrra váldosuotna. Dan geažil ii leat vejolaš árvvoštallat boazodoallopolitihka vuhtiiválddekeahttá ealáhuspolitihkalaš viidodaga. Sámediggeráđi áigumuš lea boazodoallopolitihkainis sáhttit áigái oažžut ekologalaš, ekonomalaš ja kultuvrralaš boazodoalu. Dán erenoamáš sámi ealáhusa, eallinvuogi ja kulturguoddi lea dárbu sihkkarastit, ovddidit ja nannet. Boahttevaš boazodoalu vuođđun leat guohtuneatnamat. Daid eatnamiid áitet garrasit almmolaš ja priváhta beroštumit.</p>
<p>Eananmeassamiid, johtalusaid ja boraspiriid lassáneapmi ja eará meahttimat boazodoalu árbevirolaš duovdagiidda duođaštit ahte dat eai leat gáhttejuvvon doarvái bures. Ollu diggeáššit leat leamaš, main leat riidán boazodoalus vuoigatvuođaid, erenoamážit lullisámiguovlluin. Sámediggeráđđi oaivvilda ahte, go leat áššin meahttimat boazoeatnamiidda, de stáhta ferte árvvoštallat bággolotnut boazodoalu ovddežis massin eatnamiid buhtadassan guohtuneatnamiid ovdii, dahje skáhppot sadjái ođđa guovlluid duoid massojuvvon eatnamiid sadjái. Áigodagastis Sámediggeráđđi áigu bargat dan badjelii ahte boazodoalu eananviidodagat gáhttejuvvojit areálaproseassain ja láhkaásahusas.</p>
<p>Boazodoalloláhka lea boazodoalu regulerejeaddji lágain buot deaŧaleamos. Láhka ferte leat reaidu mii siskkáldas áššiin sihkkarastá boazodollui eambbo mieldemearrideaddji válddi. Láhka ferte soahpat boazodoalu iežas riekteipmárdussii.</p>
<p>Sámediggeráđđi berošta erenoamáš ollu boazodoalu nissonolbmuid searvama nanusmahttimis. Sin politihkalaš ja hálddahuslaš váikkuhanfápmu lea deaŧalaš, jos boazodoallokultuvra galggaš bissut danin manin dan odne dovdat. Nissonolbmot leat guovdilis bargit dállodoaluid ja mánáid bajásgeassima organiseremis. Sii ovddasvástidit stuorra oasi boazodoalu hálddahuslaš doaimmain. Boazodoalu nissonolbmuid bargooassi lea stuoris duoji ja borramušbuvttadeami rekruhttemis, oahpaheamis ja árvobuorideamis. Danne nissonolbmot leat deaŧalaš oasálaččat beaivválaš doibmii, ja eatnašiidda dat mearkkaša lassebarggu. Nissonolbmot eaiggáduššet dušše guđadasa boazoealáhusa doaluin. Boazodoalu nissonolbmuin eatnašat dinejit olggobealde boazodoalu. Dáid nissonolbmuid gullevašvuohta boazodollui boazoeaiggádin lea registarastojuvvon vielja, isida, beallalačča dahje bártni doalus. Sin duohtadilálaš searvama ráddjejit eará barggut. Deaŧalaš lea ásahit rápmaeavttuid mat movttiidahttet nissonolbmuid searvat boazodollui.</p>
<p>Boazodoalloealáhus buvttada odne lassin biergguide arvat earáge gálvvuid ja bálvalusaid. Boahttevaš boazodollui lea deaŧalaš ahte ealáhusa árvobuvttadeamis stuorimus oassi báhcá ávkin boazodoalliide alcceseaset.</p>
<p>Vai lea vejolaš seailluhit ja ovddidit boazodoalu ealasis sámi boazodoallun, de lea deaŧalaš sihkkarastit ođđa buolvvaid searvama ealáhussii. Sámediggeráđđi lea danne áŋgir boazodoalu fidnooahpahusa bealde, ahte dat nanusmuvvá ja buorit oahppiidortnegat bisuhuvvojit.</p>
<p>Eanandoallu</p>
<p>Eanandoallu lea deaŧalaš sámi kultuvrra árbevieruid seailluheapmái, ja dat lea deaŧalaš bargosajiidisguin sámi guovlluide. Sámediggeráđi deaŧaleamos áigumuš ealáhusa hárrái lea dan bargosajiid bisuheapmi ja dan</p>
<p>Čoahkkingirjji čállit: Liv Karin Klemetsen / Inga Margrethe Eira 197 siidu 216 siiddus otnáš doaibmanstruktuvrra. Vai dat áigumuš ollašuvašii, de fertejit dáláš mielkebuvttadeaddji doaluide sihkkarastojuvvot stuorit mielkeearit. Unnabuvvebuvttadeaddjiide lea deaŧalaš ahte sin meahcceguohtumat gáhttejuvvojit meassamiid vuostái. Nugo boazodoalus, de dánge ealáhusasge lea dárbu gáhttemii, vai earát eai sáhte meahttit sin eatnamiidda meassamiiguin ja dárbbašmeahttun johtimiiguin, ja vai boraspiriid lassáneapmi ja eará vahágat eai deaivit, mat fuonidivčče eatnamiid árvvu. Ahte dállodoalut ieža álget eambbo muohkadit buktagiiddiset, lea deaŧalaš strategiija go áigumuš lea buoridit sámi guovlluid dállodoaluid árvobuvttadeami. Vai sámi guovlluin lea vejolaš seailluhit ealasis eanandoalu, de fertejit dakkár doaibmabijut álggahuvvot mat movttiidahttet nuoraid váldit badjelasaset dállodoaluid joatkevaš jođiheami. Erenoamáš stuoris dát hástalus lea nuorra nissonolbmuid movttiidahttima dáfus.</p>
<p>WTO-šiehtadallamiin Norga geatnegahtii iežas geahpedit duollomáksomeriid ja ruhtadoarjagiid. Dat dagaha dan, ahte erenoamážit sámi guovllut vásihit vahágin ekonomalaš ruhtajuolludemiid unnideami.</p>
<p>Sámi guovlluid eanandoallu danne dárbbaša sierra gáhttema. Sámediggeráđđi áigu áigodagastis bargat dan badjelii, ahte eanandoallu bisuhuvvo áidnafidnun ja lotnolas ealáhusa oassin. Sámi guovlluid eanandoalu rápmaeavttut leat nuppástuvvan ollu gieskadaš jagiid. Sámediggeráđđi áigu danne áigodagastis ráhkadit ođđa eanandoallodieđáhusa, mii galggašii gáhttet ja ovddidit sámi eanandoalu. Dieđáhusas lea deaŧalaš čalmmustahttit eanandoalu seailuma ja eanandoalu siskkáldas ođasmahttámušaid.</p>
<p>Guolástus</p>
<p>Sámit leat bivdán meara dan áiggi rájis juo masa historjjálaš gáldut olahit. Dan bivdui gulle gáddebivdu, áigodatbivddut ja fávlebivdu. Sámiid vuoigatvuohta meara riggodagaide, ja oppanassiige sin vuoigatvuohta alcceseaset ávkin geavahit daid riggodagaid, lea heakkadárbbaslaš sámi kultuvrra ávnnaslaš vuođđun.</p>
<p>Sámediggeráđi áigumuš lea ođđa ja dievas mearraguovlopolitihkka, mas Sámedikki rolla galgá leat iešmearálaččat go dál. Sámediggi ferte resurssaid hálddašeapmái searvat máŋgga dásis. Dat sihkkarastá ahte mearridanproseassain váldet buorebut vuhtii ja deattuhit eambbo sámiid beroštumiid. Mearragátti ja guolástusa meannudeaddji politihkka galgá áigái sáhttit resurssaid rievttalaš juogadeami. Sámediggeráđđi áigu bargat dan badjelii, ahte šaddet oppalaš čovdosat bajimuš vuoigatvuođalaš prinsihpaid vuođul.</p>
<p>Sámediggi galgá leat premissadahkki Norgga guolástuspolitihka ovddideapmái. Danne vuoruhuvvo bargu mii galggašii sihkkarastit sámiid vuoigatvuođat guolásteapmái, mearrariggodagaide ja mearraviidodagaid geavaheapmái.</p>
<p>Meara riggodagaid hálddašeami vuođđun ferte leat olbmuid lagašvuođa- ja sorjavašvuođa prinsihppa. Dat mearkkaša guvllolaš hálddašandási mas Sámedikkis galgá leat duohtadilálaš ovddasteapmi ja mieldemearridanváldi. Dat gusto maiddái ođđa šlájaid hálddašeapmái, omd. gonagasreappá hálddašeapmái.</p>
<p>Lassin berre leat nu, ahte váldi juogadit ja ođđasis juogadit guollebiebmanlobiid berre sirdojuvvot guvllolaš dássái. Sámediggeráđđi jáhkká ahte báikkálaš hálddašanmállit mat geahččaluvvojit guolástusa várás, vejolaččat sáhttet sihkkarastit sámi mearra- ja vuotnaguovlluid ássamiid ja ovddidit daid guovlluid. Dan áigumuša guhkideapmái livččii heivvolaš ásahit álgoálbmotlaš mearrasona.</p>
<p>Sámediggeráđđi dáhttu ahte mearraresurssaid vuđđosaš árvobuvttadeapmi galggašii šaddat nu stuorra ávkin go vejolaš mearragáttiid ja vuotnaguovlluid servodagaide. Sierralágan strukturortnegiiguin leat vuoigatvuođat guolleresurssaide šaddan vuovdimassii vejolaš gálvun. Dat leat dađistaga šaddan eambbo ja eambbo priváhta oapmin mat juohkásit unnalohkosaš vuoigatvuođaeaiggádiidda, main lohku uhccu dađistaga. Dasto lea ovdáneapmi áiggi mielde leamaš nu, ahte vuoigatvuođat leat sirdásan unnit fatnasiin stuorit fatnasiidda. Dat leat dagahan ahte stuorra goluid geažil ollu guolásteaddjit leat hehttejuvvon searvamis guolástussii. Meara resurssain oassi gullá oktasaš oapmin sámi álbmogii, ja ii oktage galgga sáhttit eaiggáduššat bissovaš oasi guolleeriid mearriduvvon logus. Sámediggeráđđi oaivvilda danne ahte boahttevaš strukturdoaibmabijut fertejit váldit vuhtii soahppevaš fanasstruktuvrra ovddideami, man vuođđun leat guhkesáigásašvuođat sivat ja guolleresurssaid govttolaš ávkingeavaheapmi. Boahttevaš strukturdoaibmabijut fertejit maid doarjut mearragátti ássamiid ja bargosajiid sihkkarastima.</p>
<p>Sámediggeráđđi danne oaivvilda ahte fanashivvodat man fatnasiid guhkkodat lea unnit go 15 m, lea deaŧalaš sámi mearragáttiide ja vuonaide. Jos dát fanashivvodat gáhttejuvvošii geahpedeami vuostái, de dat goazašii sámi guovlluin negatiiva ovdáneami.</p>
<p>Čoahkkingirjji čállit: Liv Karin Klemetsen / Inga Margrethe Eira 198 siidu 216 siiddus</p>
<p>Sámi guovlluid guollebiebmanealáhussii ferte báikkálaš eaiggátvuohta sihkkarastojuvvot. Dan lea vejolaš čađahit hálddahuslaš- ja ruhtadanortnegiid heivehemiin. Deaŧalaš lea ahte guollebiebmanealáhus jođihuvvo nu ahte ii heađuš árbevirolaš guollebivddu. Iige ealáhus galgga áitit lunddolaš guollemáttuid, ja das ferte leat doaibmanvuohki mii váldá birrasa vuhtii. Sámediggeráđđi áigu dán áigodaga bargat dan badjelii ahte konsešuvdnadivat manná daidda guovlluide mat bidjet viidodagaid konsešuvdnadoibmii.</p>
<p>Meahcceealáhusat</p>
<p>Meahcceresurssaid rádjan ja báikkálaš resurssaid geavaheapmi vuođđoealáhusain leat leamaš deaŧalaččat sámi kultuvrra ovdáneapmái. Olbmuid heivehallamat ealáhussii man vuođđun leat lotnolas doalut, eai leat nu hearkkit ekonomalaš muhttašumiide. Go olbmuin leat máŋga ealáhusa latnjalassii, de sii sáhttet buorebut geavahit resurssaid, ja sis lea jeavddalaš dinestus ja vejolašvuohta buoridit dinestusa. Hástalus lea ovddidit lotnolas- ja vuođđoealáhusaid dakkár molssaeaktun maidda lea álki rekruhttet ođđa olbmuid.</p>
<p>Sámediggi áigu oččodit árvobuvttadanprográmma ásaheami sámi guovlluid lotnolasealáhusaid váste.</p>
<p>Meahccebuktagiid márkka lea stuoris Davviriikkain. Sámediggeráđđi oaivvilda danne ahte jos buorebut válmmaštuvvošedje meahccebuktagiid fievrrideapmi, vuostáiváldin ja vuovdin, de dat dagašii meahccebuktagiid geasuheaddji lasseealáhussan. Meahcceealáhusat leat dávjá áigodagain gitta. Dat dahká dan ahte doaimma lea dárbu jođihit latnjalassii eará ealáhusaiguin lotnolasealáhussan. Buktagiin maidda oassin gullet sámi kultuvra, idjadeamit, borramušat ja meahccevásáhusat, lea potensiála maid márkka ohcala. Sámediggeráđđi áigu dán áigodaga bargat dan badjelii, ahte buoridit meahcceealáhsaid rápmaeavttuid. Ođđa sámi resursalágat leat dakkár doaibmabidju mii buorida daid. Oassin dan barggus</p>
<p>Sámediggeráđđi áigu dán áigodaga álggahit sierra sámi ealáhusalága barggu.</p>
<p>Boraspiret</p>
<p>Álbmotrievttálaš geatnegasvuođat mat čatnet Norgga váldit vuhtii sámi beroštumiid, gusket maiddái nationála boraspirepolitihkkii. Sámediggeráđi oaivila mielde váldet menddo dávjá eambbo vuhtii suodjalanberoštumiid. Dat lea stuorra vahágin sidjiide guđet geavahit meahci guohtunresurssaid.</p>
<p>Sámediggeráđđi ferte leat mielde hábmemin hálddašeami, nu ahte ealáhusberoštumit váldojuvvojit eambbo vuhtii.</p>
<p>Stáhta ferte váldit badjelasas ovddasvástádussan gokčat goluid ja heađuštusaid maid boraspiret dagahit ealáhusaide go mehttet guohttu šibihiid ala. Dat mearkkaša eanaš ahte boraspiriid lohku ferte geahpeduvvot dain guovlluin main dat leat erenoamáš áittan. Sámediggeráđđi áigu bargat dan badjelii, ahte boraspirelávdegottiin lea máhttu man vuođul dihtet makkár dárbbut ja hástalusat sámi ealáhusain leat boraspireáššiin. Juohke boraspireguvlui lea dárbu ásahit boraspirehis sonaid main guvllolaš lávdegottit sáhttet bivdit boraspiriid. Boazodoallu lea ealáhussan eambbo áitojuvvon boraspiriid dahkan vahágiid geažil go eará ealáhusat. Sivva lea dat, ahte bohccot guhtot olgun miehtá jagi. Danne boazodoalus unnibut ožžot duohtadilálaš massimiid ovdii buhtadasaid. Sámediggeráđđi áigu dán áigodaga bargat dan badjelii, ahte šaddá aktiivvalaččat boraspirehálddašeapmi, ja ahte seammás sihkkarastit buriid buhttenortnegiid boraspiriid dahkan vahágiid várás.</p>
<p>Gávpe- ja bálvalusealáhus</p>
<p>Sámi guovlluin stuorra oassi fitnodagain leat bálvalusealáhusas. Ollu nissonolbmot barget gávpe- ja bálvalusealáhusas, ja árbevirolaččat sin árvu ii leat leamaš nu stuoris váikkuhangaskaomiid ásahusas.</p>
<p>Ovdáneapmi lea dagahan ahte dakkár doaimmat sihke buktet bargosajiid ja bisuhit seammás sámi guovlluid ássamiid. Mátkeealáhus lea ovdánan vuođđoealáhussan boaittobeal guovlluin. Nu bisuhuvvojit bargosajit sámi guovlluin.</p>
<p>Hástalus lea oažžut áigái differensierejuvvon bargomárkana maiddái boaittobeal guovlluinge. Nu lea erenoamážit nissonolbmuid bargosajiid dáfus. Sámi guovlluin nissonolbmuin lea dábálaččat alit oahppu go dievdduin. Dárbu lea movttiidahttit nannoset priváhta ealáhusaid, main leat eanet doaibmašlájat. Unnán dakkár nissonolbmot barget priváhta sektoris, geain lea alla oahppu, ja potensiála lea oččodit dáid nissonolbmuid eambbo hutkat ođđa doaimmaid ja álgagiid. Bargomárkka lea juhkkojuvvon viehka ollu</p>
<p>Čoahkkingirjji čállit: Liv Karin Klemetsen / Inga Margrethe Eira 199 siidu 216 siiddus sohkabeliid mielde, ja vai šattašii eambbo dásseárvu báikkálaš ealáhusaide, de ferte váikkuhangaskaomiid geavaheapmi lágiduvvot nu, ahte heive ealáhusaide main nissonolbmot vuoruhuvvojit.</p>
<p>Mátkeealáhusas ohcalit dađistaga eambbo vásáhusbuktagiid, maid vuođus lea sámi eallinvuohki.</p>
<p>Nuppástus lea leamaš gálvobuvttadeamis vásáhusbuvttadeapmái. Dát sodju lea šaddan sámi servodahkii ávkin. Stuorra potensiála lea buvttadit eambbo dakkár buktagiid. Dan oktavuođas lea hástalus sáhttit fállat sámi vásáhusbuktagiid duođalaččat ja luohtehahtti vuogi mielde, mat maiddái dohkkejit ehtalaččat. Sámi mátkeealáhusdoaimmat leat unnit, ja dain eai leat doarvái buorit fierpmádagat, nu ahte sáhttet geavahit márkana potensiála. Sámiid ovttasbargu stuorit mátkeealáhusdoaimmaiguin buvttášii guktuid beliiide ovdamuniid.</p>
<p>Sámi guovlluin lea viehka stuorra oassi bargosajiin almmolaš bargosajit. Hástalus lea ráhkadit máŋggalágan priváhta ealáhusaid. Differensierejuvvon barggaheaddjidivat lea ovdamunni maid davveguovllut návddašit, ja maid sáhttet ávkin geavahit ođđa ealáhusaid álggaheapmái. Deaŧalaš lea ee. vuođđudit máhtto- ja kulturvuđot bargosajiid maidda lea viiddis márkka, ja mat eai leat almmolaš doaimmaid hálddus.</p>
<p>Duodji</p>
<p>Árbevirolaččat duodji lea leamaš atnubiergasiid ráhkadeapmi. Odne duodji lea hutkkalaš doaibma, mas lea árvu sihke ealáhussan ja dáiddan. Duodjái čoavddadoaba lea árbevirolaš máhtu sirdin. Mánát ja nuorat leat sámi kultuvrra boahttevaš guoddit ja hálddašeaddjit. Duodji lea deaŧalaš oassi sámi kultuvrras. Dárbu lea láhčit dilálašvuođaid nu, ahte mánát ja nuorat besset oahppat duddjot. Dain guovlluin main sámegiella lea rašši, duodji lea doarjjan sámi kultuvrii ja servodateallimii. Dárbu lea nu láhčit dilálašvuođaid duodjái, ahte ođasmuvvá. Dakkár ođasmuhttin fátmmasta sihke ođđa buvttadanvugiid ja –teknihkaid ja árbevirolaš duoji seailuma ja joatkašumi.</p>
<p>Árbevirolaččat duoji leat boarraset buolvvat ruovttuineaset oahpahan nuorat buolvvaide. Dát oahpa-heapmi ii heive otnáš servodahkii. Deaŧalaš lea láhčit dilálašvuođaid nu, ahte duodjefitnodagat sáhttet váldit oahppiid, ja ahte nuorat movttiidit váldit dakkár oahpa. Sámediggeráđđi geavaha álšša duodjeoahpahusa nannemii, ee. viggamušaidisguin oažžut áigái buriid oahppiidortnegiid.</p>
<p>Sámediggeráđđi mearridii jagi 2005 ealáhusšiehtadusa duoji várás. Ealáhusšiehtadusa ulbmil lea láhčit dilálašvuođaid nu, ahte duodji ovdánivččii eambbo ealáhussan, mas lea buoret dinestus ja mii eambbo jođiha iežas dahkan buktagiid. Dakkár ovdáneapmi eaktuda čalmmustahttima máhttobuorideapmái, buvttahutkama, vuovdaleami ja gávppašeami.</p>
<p>Ealáhusšiehtadus galgá buoridit duojáriid rápmaeavttuid ja doarjut ahte duodjeruđat buorebut vástidit duojáriid dárbbuide. Duodjeealáhussii lea lossat oažžut ođđa olmmošlaš návccaid. Sivva lea, ahte ealáhusa dávjá govvidit dakkárin mii unnán gánnáha ja mas lea vuollegis árvu. Jos ođđa buolvvat eai oainne daid vejolašvuođaid mat leat duojis, de lea várra ahte dát árbevierut duššet. Danne lea deaŧalaš ahte</p>
<p>Sámediggeráđđi doarju doaibmabijuid mat nannejit ealáhusa ovdánanvejolašvuođaid.</p>
<p>Dat váikkuhangaskaoamit mat bohtet ealáhusšiehtadusas, galget leat guđege duojárii ávkin. Sámediggeráđđi atná deaŧalažžan bargat ovttasráđiid báikkálaš, guvllolaš ja guovdilis aktevrraiguin ovddidan dihte duoji gánnáhahtti ja kultuvrralaš ealáhussan. Jahkásaš šiehtadallamiid vuođul duodjeealáhus beassá ieš leat mielde ovddideamen ealáhusa buori guvlui. Sámediggeráđđi dáhttu ahte ealáhusšiehtadus galgá doarjut bargovejolašvuođaid buorideami ja ássamiid sámi guovlluin. Go lea positiiva šaddu duodjeealáhusas, de dat movttiidahttá ja addá bargomiela duojáriidda ja buktá dainna lágiin áigái ođđa buolvvaid searvama duodjeeláhussii.</p>
<p>Dearvvašvuohta ja sosiála</p>
<p>Ulbmil:</p>
<p><em type="italic">Ollislaš ja ovttadássásaš dearvvašvuođa- ja sosiálafálaldagat sámi álbmogii, nugo riikka álbmogii muđui </em></p>
<p>Čoahkkingirjji čállit: Liv Karin Klemetsen / Inga Margrethe Eira 200 siidu 216 siiddus</p>
<p>Ollislaš ja ovttadássásaš dearvvašvuođa- ja sosiálafálaldagat leat buori servodaga deaŧalaš eaktu. Sámiin leat álgoálbmogin vuoigatvuođat maid nationála láhkaásahus ja riikkaidgaskasaš soahpamušat regulerejit.</p>
<p>Vuoigatvuođat sihkkarastet ee. olbmo vuoigatvuođa oažžut dárbbašlaš dearvvašvuođaveahki ja dieđuid iežas gillii. Ovttadássásaš fálaldagaid sihkkarastin sámiide gullá bajimuš nationála doaimmaide, nugo riikka álbmogii muđui.</p>
<p>Sámediggeráđi doaimmas lea guovdilis ulbmilin dat, ahte ráđđi galgá bargat ovttadássásaš dearvvašvuođa- ja sosiálabálvalusaid, vai diehtu ja ipmárdus sámi bálvalusoažžuid dárbbuin ja vuoigatvuođain lassána. Sámi dearvvašvuođa- ja sosiálabálvalusa kvalitehta sorjá odne hui ollu ovttaskas olbmuin geain lea máhttu sámi gielas ja kultuvrras, dahje guđet beroštit das. Dávjá guhtege sámi bálvalusoažžu ferte ieš čilget ahte dárbbaša heivehuvvon dearvvašvuođa- ja sosiálabálvalusaid. Sámediggeráđđi atná hirbmat deaŧalažžan loktet ovddasvástádusa ovttaskas olbmuin eret ja bidjat dan ovddasvástádusa dássái mii lea bajibus.</p>
<p>Máŋggakultuvrrat birrasiin, nugo sámi servodagain, lea dárbu ahte dearvvašvuođa- ja sosiálabargiin lea doarvái buorre máhttu sámegielas ja sámi kultuvrras. Dat gusto maiddái dain guovlluin main ássit ovdal geavahedje sámegiela. Giellalaš váttisvuođat eai galgga leat hehttehussan olbmuid oažžumii bálvalusaid maid dárbbašit. Dat gáibida ahte máhttu sámegielas ja sámi kultuvrras, juo máŋggakultuvrrat ipmárdus, biddjojuvvo dearvvašvuođa- ja sosiálafágaid vuođđooahpahussii oassin.</p>
<p>Sámediggeráđđi áigu bargat dan badjelii ahte guovdilis dásis leat čielga rámat dasa, mo ulbmil oččodit áigái ovttadássásaš dearvvašvuođa- ja sosiálabálvalusa sámi álbmogii galgá čađahuvvot. Stáhtalaš, fylkkasuohkanlaš ja suohkanlaš institušuvnnain dat ovddasvástádus lea bargat dan badjelii, ahte sámi perspektiivvat váldojuvvojit oassin dearvvašvuođa- ja sosiálabálvalussii. Dat gáibida ahte dát institušuvnnat vuoruhit fálaldaga mas sámegiella ja sámi kulturipmárdus maid leat mielde.</p>
<p>Sámediggeráđđi lea ovttasráđiid guovdilis guvllolaš dásiin vuođđudan ovttasbarganorgánaid mat galget sihkkarastit ahte buot sámi geavaheaddjiide lea ovttadássásaš fálaldat. Sámediggeráđđi oaivvilda ahte vejolašvuohta ollašuhttit sámi dearvvašvuođa- ja sosiálabálvalusa ásaheami duogáš ulbmila buorrána go ráhkaduvvojit buorit integrerenarenat guovdilis dássái. Deaŧalaš lea ahte guvllolaš dearvvašvuođa-doaimmaid stivrrain lea sámi áirras, vai lea vejolaš sámi perspektiivvas váikkuhit duohtadilálaš dearvvaš-vuođapolitihkalaš áššiide.</p>
<p>Vai lea vejolaš ollašuhttit ovttadássásaš dearvvašvuođa- ja sosiálafálaldagaid, de ferte deaddu leat sámi perspektiivvas, ja dat ferte váldojuvvot oassin dáláš dearvvašvuođa- ja sosiálabálvalussii. Dat ii čuoldde eret sierra sámi fálaldagaid. Vai lea dásseárvu, de lea máŋgga suorggis dárbu erenoamáš doaibmabijuide, mat leat sámiid várás. Danne šaddá dárbu ásahit institušuvnnaid mat fuolahit sámi geavaheaddjiid dárbbuid go dábálaš fálaldat ii ole dasa. Sámediggeráđđi áigu bargat dan badjelii, ahte institušuvnnaid árvodássi loktejuvvo, ja ahte dat nannejuvvojit ruđalaččat ja bargiid dáfus.</p>
<p>Rehabiliterenfálaldat lea unnán huksejuvvon sámi geavaheaddjiid várás. Dat guoská buot sámi geavaheaddjiide, beroškeahttá sin dávddain ja dárbbuin. Jos fidnobargiin váilu giellalaš ja kultuvrralaš máhttu, de dat váili sáhttá goahcat rehabiliterenproseassa. Nu lea hástalus maiddái fágalaš máhtu ja strategiijaid huksema dáfus, mat dárbbašuvvojit gárrenmirkkuid geavaheaddjiid dikšui ja dakkár mirkkuid geavaheami áiddasteapmái. Áiddastan- ja dikšunstrategiijat berrejit ráhkaduvvot aiddonassii sámi geavaheaddjiid várás.</p>
<p>Sámi mánáin ja nuorain lea vuoigatvuohta oažžut dearvvašvuođa- ja sosiálabálvalusaid dakkár birrasiin main sámi kultuvra ja jurddašeapmi váldojuvvo vuhtii. Dat mii lea buoremus mánnái, galgá leat dat mii mearrida makkár fálaldat sutnje galgá addojuvvot. Dát gusto erenoamážit mánáidsuodjalanbálvalussii.</p>
<p>Sámediggeráđđi áigu bargat dan badjelii, ahte mánáidsuodjalanbálvalus sihkkarastá sámi mánáide joatkevaš bajásšaddama sámi birrasis.</p>
<p>Sámi dearvvašvuođa- ja sosiálabálvalusa gieđahalli dutkan ja statistihkka galget leat olámuttus vuođđun boahttevaš politihkalaš mearrádusaide. Sámi servodagain váilot ollu dakkár mearrádusvuođut mat servodagas muđui leat adnojuvvon diehttalas áššin. Lea dárbu organiserejuvvon rahčamušaide fidnen dihte bohtosiid dáin surggiin. Deaŧalaš lea ahte sámi dearvvašvuođa- ja sosiáladutkama vuolggabáikin lea dásseárvoperspektiiva, sihke dutkiid ja dutkansurggiid hárrái.</p>
<p>Čoahkkingirjji čállit: Liv Karin Klemetsen / Inga Margrethe Eira 201 siidu 216 siiddus</p>
<p>Sámediggeráđđi oaidná, ahte lea dárbu eambbo bargat riikkaidgaskasaš dásis álgoálbmogiidda guoskevaš dearvvašvuođa- ja sosialpolitihkalaš áššiiguin. Sámediggeráđđi sáhttá dáinna lágiin oahppat eará álgoálbmogiin dearvvašvuođa- ja sosiálabálvalusa organiserema, ja vejolaččat doalvut sidjiide vásáhusaid sámi guovlluin.</p>
<p>Sámediggi lea jagi 1999 rájis juolludan ruđaid dearvvašvuođa- ja sosiálarahčamušaide gullevaš prošeavttaide. Hui viiddis prošeaktafáttát leat leamaš. Sámi dearvvašvuođa- ja sosiálabálvalusa gieđahalli dutkan ja statistihkka ferte leat olámuttus vuođđun boahttevaš politihkalaš mearrádusaide. Dearvvašvuhtii ja sosiáladoibmii juolluduvvon ruđat galget danne árvvoštallojuvvot áigodagas. Nu dahkkojuvvo vai oažžut diehttevassii man muddui ulbmilsuorggit ollašuhttet daid dárbbuid mat leat sámi geavaheaddjiin go deaivvadit dearvvašvuođa- ja sosiálabálvalusain.</p>
<p>Sámiid ovttasbargu</p>
<p>Ulbmil:</p>
<p><em type="italic">Sámiid ovttasbargu riikkarájiid rastá </em></p>
<p>Sámit leat okta álbmot mii orru njealji riikkas. Nannen ja ovddidan dihte sámiid ovttasbarggu riikkarájiid rastá, de Sámediggeráđđi áigu ain searvat vuođđuduvvon ovttasbarganforaide ja váikkuhit dasa, ahte daid rápmaeavttut váldojuvvojit vuhtii.</p>
<p>Sámi parlamentáralaš ráđđi</p>
<p>Jagi 2000 vuođđuduvvui Sámi parlamentáralaš ráđđi (SPR) sámedikkiid bissovaš ovttasbarganorgánan.</p>
<p>Ruošša sámit leat bissovaš lahtut SPRs. SPR galgá gozihit sámiid beroštumiid riikkarájiid rastá, ja nannet ovttasbarggu. Sámi parlamentáralaš ráđđi ovttastahttá sámiid jienaid máilmmi eará álgoálbmogiidda ja riikkaidgaskasaš ovttasbarggus. Nu lea ee. dakkár vuođđuduvvon forain go Barents-ovttasbarggus, árktalaš ovttasbarggus, EUs ja ON álgoálbmogiidda gullevaš áššiin.</p>
<p>Vuosttamuš oktasaš čoahkkimis Johkamohkis 2005, mas buot sámedikkit ja Ruošša sámit deaivvadedje, mearridedje oktasaš julggaštusa (Johkamohkkejulggaštusa). Julggaštus deattuha ahte Suopma, Norga,</p>
<p>Ruošša ja Ruoŧŧa leat geatnegasat dohkkehit sámiid álgoálbmotvuoigatvuođaid. Dat mearkkaša ahte nationála stáhtat dohkkehit ja gudnejahttet sámi álbmoga vuoigatvuođa ieš sáhttit geavahit luondduriggodagaidis ja resurssaidis. Johkamohkkejulggaštusa čuovvoleapmi šaddá leat okta dain váldohástalusain mat leat SPRs dán áigodagas.</p>
<p>Sámediggeráđđi áigu bargat dan badjelii, ahte sámedikkit heivehuvvojit oktii ja barget ovttasráđiid nu ollu bargosurggiin go vejolaš. Okta deaŧalaš oktasaš ášši lea sámegiela seailluheapmi ja ovddideapmi. SPRs lea bajimuš politihkalaš ovddasvástádus dán barggus.</p>
<p>Sámi parlamentáralaš ráđđi áigu vuoruhit dásseárvobarggu ja mánáide ja nuoraide guoskevaš áššiid. SPR áigu árvvoštallat leago dárbu ásahit rádjerasttideaddji ovttasbarganfora sámi nuoraidbarggu várás. Deaŧalaš lea ráhkadit arenaid main sámi nuorat sáhttet deaivvadit huksen dihte oktasaš fierpmádaga. Oktasaš nuoraidkonfereansa lea okta dakkár doaibmabidju mii sáhttá leat doarjjan dasa.</p>
<p>Sihkkarastin dihte SPR sámepolitihkalaš ovttasbarggu, de lea deaŧalaš ahte nationála stáhtat ovttasráđiid sámedikkiiguin gávnnahit bissovaš doibmii ruđalaš čovdosa.</p>
<p>Sámeministariid ja sámediggepresideanttaid oktasaš čoahkkimat</p>
<p>Jagi 2000 Davviriikkaid sámeministarat mearridedje vuođđudit ovttasbarggu Davviriikkalaš Ministtarráđi olis. Davviriikkaid ráđđehusaid ja sámedikkiid ovttasbarggu oassin sámeministarat ja sámedigge-presideanttat dollet jahkásaččat oktasaš čoahkkimiid, ja hálddahuslaš dásisge lea jeavddalaš čoahkkimat mat čuovvolit ja válmmaštit daid čoahkkimiid. Sámediggeráđđi áigu dán áigodagas geavahit daid čoahkkimiid reaidun buoridit sámiid ovttasbarggu Davviriikkain.</p>
<p>Čoahkkingirjji čállit: Liv Karin Klemetsen / Inga Margrethe Eira 202 siidu 216 siiddus</p>
<p>Davviriikkalaš soahpamušat</p>
<p>Árvaluvvon Davviriikkalaš sámekonvenšuvdna biddjojuvvui ovdan jagi 2005. Árvalusa galget gieđahallat</p>
<p>Norggas, Ruoŧas ja Suomas ovttasráđiid sámedikkiiguin. Sámediggeráđis leat stuorra vuordámušat konvenšuvnna sisdollui. Lunddolaš lea ahte Davviriikkalaš konvenšuvdna manná ovtta lávkki guhkkelii</p>
<p>ILO-konvenšuvnna 169 ektui, mii heive riikkaidgaskasaš riekteovdáneami mielde muđui. Sámediggeráđis šaddá ain dánge áigodaga leat guovdilis rolla proseassas, ja dat áigu doarjut proseassa vai konvenšuvdna šaddá sámi álbmogii nu buorre reaidun go vejolaš.</p>
<p>Norgga ja Ruoŧa jagi 1972 mannosaš boazoguohtunkonvenšuvdna heaittihuvvui miessemánu 1. b. 2005, iige ođđa konvenšuvdna lean sohppojuvvon. Ruoŧŧa ja Norga leat soahpan mandáhtavuođu šiehtadallamiid álggaheami várás. Mandáhta siskkilda Sámediggeráđi ja Norgga boazosápmelaččaid riika-searvvi (NBR) Norgga bealde. Dát konvenšuvdna mearkkaša ollu Norgga ja Ruoŧa boazodoaluide, ja</p>
<p>Sámediggeráđđi áigu bargat dan badjelii, ahte ođđa konvenšuvdna sohppojuvvo nu farga go vejolaš.</p>
<p>Riikkaidgaskasaš doaimmat</p>
<p>Ulbmil:</p>
<p><em type="italic">Gozihit álgoálbmotdimenšuvnna riikkalaš ja riikkaidgaskasaš forain </em></p>
<p>Sámediggeráđđi áigu aktiivvalaččat searvat riikkaidgaskasaš álgoálbmotáššiid bargguide, vai álgoálbmogiid vuoigatvuođat dohkkehuvvojit eambbo ja nannejuvvojit. Dán suorggis ovdáneapmi dáhpáhuvvá johtilit.</p>
<p>Riikkaidgaskasaš barggut leat deaŧalaččat sámi álbmogii, maiddái solidaritehta geažil eará álgoálbmogiidda.</p>
<p>Sámediggeráđi riikkaidgaskasaš barggut dorjot Norgga olmmošvuoigatvuođaid ja álbmotrievtti bargguid. Sámediggeráđđi ferte leat premissadahkki ja árjjálaš oasálaš. Dan máhtu ja daid vásáhusaid maid</p>
<p>Sámediggeráđđi lea ožžon, ferte leat vejolaš geavahit ávkin álgoálbmotbargguin, erenoamážit veahkkebargguin.</p>
<p>Sámediggeráđi ulbmil leat aktiiva oasálaš riikkaidgaskasaš bargguide mearkkaša dáláš ovttasbargguid viiddideami ja ođđa ovttasbargguid álggaheami. Sámediggeráđi rolla iešmearrideaddji aktevran ovttasráđiid earáiguin, lea bajitdási strategiija mii guoská riikkaidgaskasaš bargui. Sámediggeráđis lea iešmearrideaddji autoritehta ja sajádat norgalaš stáhta ja servodaga siskkobealde, ja riikkaidgaskasaš arenas. Deaŧalaš ulbmil lea, ahte sámit galget ieža beassat ovddastit iežaset riikkaidgaskasaš forain, eaige duššefal stáhtasáttatgottiid olis.</p>
<p>Sámediggeráđi áŋgiruššama golbma váldosuorggi riikkaidgaskasaš barggus leat álgoálbmogiid olmmoš-vuoigatvuođaid nannen, birasstandárddaid ráhkadeapmi, mat gáhttejit sámiid ja eará álgoálbmogiid kultuvrraid ávnnaslaš vuođu, ja sámiid ja eará davveálgoálbmogiid kultuvrra ja servodagaid nannejeaddji ovdáneami áigáioažžuma davveguovlluin. Vai sáhttá ollašuhttit dan rolla mii Sámediggeráđis lea riikkaidgaskasaš bargguid oasálažžan, de fertejit dasa sihkkarastojuvvot bargoresurssat.</p>
<p>Ovttastuvvan Našuvnnat (ON)</p>
<p>ON-vuogádagas leat arvat orgánat mat gieđahallet álgoálbmogiidda deaŧalaš áššiid. Sámediggeráđđi áigu áigodagastis vuoruhit bargguid daiguin orgánaiguin mat mearridit riikkaidgaskasaš riektestandárddaid. ON-álgoálbmotjulggaštus, ON biologalaš šláddjiivuođa konvenšuvdna ja ON bissovaš fora álgoálbmogiid várás leat áššit maid Sámediggeráđđi deattuha alccesis bargun. Sámediggeráđđi áigu bargat dan badjelii ahte álgoálbmotjulggaštus guhkit vuollái viiddiduvvo soahpamuššan.</p>
<p>Sámediggeráđđi áigu čuovvolit ON nuppi jahkelogeža bargguid máilmmi álgoálbmogiid várás (2005-2014), ja erenoamážit bargat dan badjelii ahte álgoálbmogiid nissonolbmuid dilli buorránicvččii.</p>
<p>Čoahkkingirjji čállit: Liv Karin Klemetsen / Inga Margrethe Eira 203 siidu 216 siiddus</p>
<p>Eurohpálaš Uniuvdna (EU)</p>
<p>Ruoŧŧilaš ja suopmelaš EU-miellahttovuohta lea buktán áigái ođđa rápmaeavttuid sámi álbmogii. Danne lea dárbu eambbo čalmmustahttit EU siskkáldas politihkalaš orgánaid siskkáldas politihkalaš proseassaid.</p>
<p>Vaikko Norga ii leat EU-lahttu, de liikká norgalaš sámiide maid váikkuhit EU-vuogádaga siskkáldas politihkalaš mearrádusat. Nu lea ee. go Norga lea searvan lahttun eurohpálaš ekonomalaš ovttasbarganguvlui (EØS). Sámediggeráđđi deattuha deaŧalažžan searvat aktiivvalaččat rádjeguovlluide guoskevaš álgoálbmotáššiid bargguide. Dat eaktuda ulmmálaš áŋgiruššama máŋggalágan proseassaide ja prográmmaide mat mearkkašit ollu álgoálbmogiidda oppalohkái, ja sámi álbmogii erenoamážit.</p>
<p>Sámediggeráđi bargu europolitihkalaš áššiiguin čađahuvvojit Sámi parlamentáralaš ráđi olis Sámediggeráđi oktavuođaid olis Norgga riikkaeiseválddiide ja guvllolaš eiseválddiide. </p>
<p>Dál ráhkaduvvo ođđa Interreg-prográmma prográmmaáigodahkii 2007-2013. Sámediggi háliida sierra sámi oasseprográmma, vai das lea ollislaš sámi perspektiiva.</p>
<p>Davviguovllut</p>
<p>Doaimmaid mat leat davviguovlluin lea dárbu geahčadit rádjerasttideaddji álgoálbmotperspektiivvas.</p>
<p>Ulbmil ferte leat ovddidit sosiálalaččat, kultuvrralaččat, ealáhuslaččat ja politihkalaččat doallevaš ovdáneami davi buot servodagaide. Sihke álgoálbmogiid ja kultuvrra dimenšuvnnaide ferte leat sadji joatkevaš ovdáneamis, ja dat fertejit leat dan ovdáneamis vuođđooasit. Dás lea sáhka das mo olbmot ja kultuvrrat deaivvadit ja ovdánit geográfalaš lahkaorruma ja historjjá vuođul. Davviguovlluid várás fertejit ráhkaduvvot strategiijat oasálaččaid oktasaš doaibmama vuođul. Sámediggeráđi ja Olgoriikadepartemeantta gaskka lea fásta gulahallanoktavuođat davveguovlluide guoskevaš áššiid hárrái.</p>
<p>Árktalaš Ráđđi</p>
<p>Árktalaš Ráđđi vuođđuduvvui foran mii galggašii oktasaš árktalaš áššiin ovddidit ovttasbarggu, oktiiheivehallama ja ovttasdoaibmama. Guovdilis áššin leat erenoamážit leamaš gánnáhahtti ovdáneapmi ja birasgáhtten. Go Árktalaš Ráđđi vuođđuduvvui, de ledje deaŧalaččat álgoálbmogiid erenoamáš máhtuid dohkkeheapmi ja daid máhtuid seailluheapmi, go leat mávssolaččat dasa, mo mii ipmirdit árktalaš servodagaid. Árktalaš Ráđi birasgáhttejeaddji ovttasbargu lea buktán ollu eambbo vuoittuid go maid guhtege riika livččii sáhttán okto buktit áigái.</p>
<p>Sámediggeráđđi áigu dán áigodaga bargat dan badjelii, ahte álgoálbmotdimenšuvdna váldojuvvo Árktalaš</p>
<p>Ráđi buot ulbmilsurggiide oassin. Dát gusto erenoamážit dan bargui mii dahkkojuvvo dálkkádatnuppástusaid dihte, ja oččodan dihte áigái ollislaš resursahálddašeami. Sámediggeráđđi áigu bargat dan badjelii, ahte Árktalaš Ráđi čállingottis lea erenoamáš alla álgoálbmotmáhttu, ja máhttu maiddái sámi áššiin.</p>
<p>Barents-ovttasbargu</p>
<p>Barents-ráđđi vuođđuduvvui álggahan dihte guvllolaš ovttasbarggu Ruoŧa, Norgga, Suoma ja Davveoarje-</p>
<p>Ruošša davimus guovlluin. Barents-ovttasbargui gullevaš álgoálbmogiin (sámiin, vepsálaččain ja njenjehcain) lea oktasaš áirras guvllolaš dásis. Álgoálbmogiid bargojoavkkus, maid Guovloráđđi vuođđudii, lea ráđđeaddi árvu Barents-ráđi sihke guvllolaš dássái ja bajimuš dássái.</p>
<p>Deaŧalaš lea ahte álgoálbmogiid rolla nannejuvvo Barents-ovttasbarggus, ja ahte álgoálbmogat leat mielde barggu buot dásiin. Dat mearkkaša ahte álgoálbmogiidda lea dárbu sihkkarastit ekonomalaš vejolašvuođaid searvat ovttadássásaš árvvuin Barents-bargui. Sámediggeráđđi áigu bargat dan badjelii, ahte várrejuvvojit eambbo olgguldas resurssat álgoálbmogiid searvamii, máhttohuksemii, ja dasa ahte institušuvnnat huksejuvvojit iešguđet servodatsurggiide.</p>
<p>Ášši meannudeapmi loahpahuvvui 02.03.07 dii. 12.05.</p>
<p>Čoahkkingirjji čállit: Liv Karin Klemetsen / Inga Margrethe Eira 204 siidu 216 siiddus</p>
<p>Vuođđogiella: Dárogiella</p>
<p>Ášši 11/07 Sámediggeráđi čilgehus guovllulaš ovttasbarggu birra</p>
<p>Arkiiva SF-99</p>
<p>Arkiivaáššenr. 07/473</p>
<p>Ášši meannudeapmi álggahuvvui 27.02.07 dii. 17.45</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p>Sámedikki ja Finnmárkku fylkkagieldda gaskasaš ovttasbargšiehtadusa stáhtusraporta 2006 2</p>
<p>Ovttasbargšiehtadus Finnmárkku fylkkagielddain 3</p>
<p>Ovttasbargošiehtadus Sámedikki ja Romssa fylkkasuohkana gaskkas 4</p>
<p>Stáhtusraporta 12.05.2006 muttus -</p>
<p>Ovttasbargošiehtadus Sámedikki ja Romssa fylkkasuohkana gaskkas 5</p>
<p>Ovttasbargošiehtadus Sámedikki ja</p>
<p>Nordlándda fylkkasuohkana gaskkas 6</p>
<p>Åarjelsaemieh ovttasbargošiehtadus 7</p>
<p>Máttasámeguovllu fylkkasuohkaniid ja</p>
<p>Sámedikki gaskasaš ovttasbargošiehtadusa stáhtus 23.06.06 muttus</p>
<p>Álggahus</p>
<p>Sámediggái mearkkaša guovloovddideapmi gievrras ja geasuheaddji sámi báikegottiid hábmen. Mii guovlopolitihkka lea mearriduvvon dan vuolggasajis maid mii válljet ja das sáhttet leat sihke riikkaidgaskasaš ja riikkalaš hástalusat. Riikkaidgaskasaččat gullá Sápmi stuorát regiovdnii go</p>
<p>Davviriikkaide, Skandináviaii jna. Erenoamážit lea dát prespektiiva deaŧalaš sámi álbmogii mii ássá njealji riikkas. Riikkaidgaskasaš perspektiiva fuolahuvvo Sámediggeráđi dieđáhusas riikkaidgaskasaš áŋgiruššansurggiid birra mii ovddiduvvui Sámedikki dievasčoahkkimii skábmamánus 2006. Dieđáhus čuovvoluvvo áššin miessemánu 2007 dievasčoahkkimis. Danne válddahallá dát čilgehus Sámedikki nationála guovlopolithihka. Dán čilgehusa ovddidemiin háliida Sámediggeráđđi ahte Sámediggi evttohoha doaibmabijuid daid hástalusaid oktavuođas mat leat iešguđet guovlluin. Dat šiehtadusat ja raporttat mat</p>
<p>Čoahkkingirjji čállit: Liv Karin Klemetsen / Inga Margrethe Eira 205 siidu 216 siiddus čuvvot mielddusin leat deaŧalaččat dan digaštallamii maid Sámediggiráđđi háliida vuolggahit go dát ášši váldojuvvo ovdan maŋŋeleappos dán vahkus.</p>
<p>Norggas fuolahit fylkkagielddat, gielddat ja guovllu stáhtaásahusat stuorra oasi guovlopolitihkalaš barggus.</p>
<p>Ovttasbargu sihke guovllu stáhtaásahusaiguin ja fylkkagielddaiguin lea mearkkašan ollu Sámedikki guovlopolitihkalaš bargui.</p>
<p>Sámedikki rolla lea rievdan sakka dan rájes go dat ásahuvvui. Sihke eamiálbmotrievtti riekteovdáneapmi riikkaidgaskasasaččat ja dan čađaheapmi riikkas lea mearkkašan ollu Sámedikki rollii. Das ahte doaibmat fylkkagielddaid ja guovllu stáhtaásahusaid gulaskuddanásahussan dasa ahte šaddat árjjalaš oassálastin guovlopolitihkalaš digaštallamis, lea mielddisbuktán ahte ovttasbargu fylkkagielddaiguin ja guovllu stáhtaásahusaiguin lea rievdan. Sámedikki jáhkku searvevuhtii ja Sámedikki ođđa rolla lei sivvan go</p>
<p>Sámediggi háliidii dahkat ovttasbargošiehtadusaid fylkkagielddaiguin. Dál leat mii vuolláičállán njeallje ovttasbargšiehtadusa 6 fylkgielddain. Dáid šiehtadusaid čuovvoleapmi lea leamaš hui deaŧalaš Sámedikki guovlopolitihkalaš barggus ja danne áigu Sámediggeráđđi dán čilgehusas eanemus deattu bidjat daidda ovttasbargošiehtadusaide, mat leat dahkkojuvvon fylkkagielddaiguin.</p>
<p>Sámedikkis lea viiddes perspektiiva guovlopolitihkas. Guovlopolitihkka Sámediggái lea ealáhusovddideapmi, giella, kultuvra, biras jna. Dát perspektiiva boahtá ovdan iešguđet ovttasbargošiehtadusaid sisdoalus.</p>
<p>Ovttasbargošiehtadusaid stáhtus</p>
<p>Vuosttaš ovttasbargošiehtadus mii vuolláičállojuvvui fylkkagielddain lei ovttasbargošiehtadus Romssa fylkkasuohkaniin. Dat vuolláičállojuvvui 2002. Dasto čuovui ovttasbargošiehtadus Finnmárkkuin 2003, máttasámi guovlluin 2005 ja Nordlánddain 2006.</p>
<p>Sámediggeráđis leat jahkásaš čoahkkimat politihkalaš dásis buot fylkkagielddaiguin šiehtadusaid čuovvoleapmin. Ovdal čoahkkimiid ráhkaduvvo stáhtusraporta. Máttasámi, Romssa ja Nordlándda šiehtadusaid oktavuođas dahkkojuvvo raporteren cuoŋománu 15. b. juohke jagi, ja politihkalaš čoahkkimat dollojuvvojit miessemánus. Finnmárkku várás ráhkaduvvo raporta golggotmánu gaskkamuttus ja politihkalaš čoahkkin dollojuvvo skábmamánus. 2006 stáhtusrapporttat leat biddjojuvvon dán čilgehusa mielddusin.</p>
<p>Šiehtadusaid čuovvoleami stuorámus hástalus lea leamaš šiehtadusaid oktiiordnen bajimuš dásis. Dát lea dagahan ahte Romssa šiehtadusaid čuovvoleami várás galget nammaduvvot hálddahuslaš bargojoavkkut. Hálddahuslaš bargojoavkkut galget maid šágaškuššojuvvot máttásámi, Finnmárkku ja Nordlándda fylkkagielddaiguin.</p>
<p>Sámediggeráđđi áigu dás gieđahallat iešguđet ovttasbargošiehtadusa ja váldit ovdan muhtun osiid juohke šiehtadusas. Mielddistuvvon šiehtadusain ja raporttain sáhttá maiddái lohkat šiehtadusaid čuovvoleami birra.</p>
<p>Romsašiehtadus</p>
<p>Romsašiehtadus lea čuovvoluvvon jeavddalaččat ja jahkásaš raporttat leat čállojuvvon šiehtadusa vuolláičállima rájes. Šiehtadusa čuovvoleapmi ovdána ain positiivvalaččat ja bargojoavkku ásaheapmi iešguđet artihkkaliid čuovvoleami várás álkidahttá barggu. Buot šiehtadusa artihkkalat čuovvoluvvojit, muhto eai buot seamma muddui. Oppalaččat lea ovttasbargu buorre ja vásihuvvo positiivan.</p>
<p>Erenoamážit lea prošeakta sámi kulturmáhttu Romssa joatkkaskuvllain, mii loahpahuvvui 2006 giđa, lihkostuvvan bures. Kulturmuitosuodjaleamis lea ovttasbargu geográfalaš váldoovddasvástádussurggiid juogadeapmi bissehuvvon Sámedikki ja Birasgáhttendepartemeantta gaskasaš barggu geažil.</p>
<p>Čoahkkingirjji čállit: Liv Karin Klemetsen / Inga Margrethe Eira 206 siidu 216 siiddus</p>
<p>Diehtojuohkinbealis lea Romssa fylkkasuohkan dahkan ollu. Erenoamáš buorre lea dat bargu, mii lea dahkkojuvvon t il www.ungitroms.no oktavuođas ja man ulbmiljoavkun leat sámegielat nuorat Romssa fylkkas gaskal 14-20 jagi.</p>
<p xml:lang="smj">Finnmárkkušiehtadus</p>
<p>Šiehtadus lea čuovvoluvvon jeavddalaččat, ja buot artihkkalat leat čuovvoluvvon iešguđetge muddui.</p>
<p>Sámediggepresideantta ja fylkkasátnejođiheaddji gaskasaš politihkalaš čoahkkimat dollojuvvojit skábmamánus juohke jagi. Ovttasbargu fylkkagielddaiguin vásihuvvo oppalaččat positiivan.</p>
<p>Deaŧalaš ovttasbargoprošeakta mii lea leamaš ávkin beliide, lea geográfalaš diehtojuohkinprošeakta, maiddái gohčoduvvon GIS. Prošeakta álggahuvvui 2005. GIS-prošeakta lea vuolggahan nannoset ovttasdoaibmama, buoridan gelbbolašvuođa ja buoridan goappašiid organisašuvnnaid resursageavaheami.</p>
<p>Digitála veahkkeneavvut leat váldojuvvon atnui kulturmuittuid logahallamis. 2007 gieddeáigodagas galget dieđuid čohkken ja analysat dahkkojuvvot digitála vugiin. Beliin lea áigumuš viidásetovddidit prošeavtta.</p>
<p>Fylkkagieldda bargu sámegielain ja guovttegielalašvuođadoarjaga geavaheapmi lea leamaš guovdilis fáddá ovttasbargošiehtadusas. Fylkkagielda lea dál virgádan giellakonsuleantta, ja ođđa doaibmaplána fylkkagieldda barggu várás sámi gielain ja kultuvrrain lea ráhkaduvvomin.</p>
<p xml:lang="smj">Máttasámešiehtadus</p>
<p>Dán šiehtadusa čuovvoleami vuosttaš čoahkkin politihkalaš dásis dollojuvvui borgemánus 2006. Ovttasbargu lea hástalussan dannego šiehtadus guoská máŋgga fylkkasuohkanii. Guhkkin eret buot šiehtadusa kapihttalat leat čuovvoluvvon ja lea stuorra dárbu oažžut ovttasbargojoavkku mii oktiiordne doaibmabijuid fylkkrájiid rastá.</p>
<p>Šiehtadusbarggus lea fokus biddjojuvvon erenoamážit gillii ja oahpahussii. Rørosa gieallaguovddáža ásaheapmi mearkkaša hui ollu, ja daid eará plánejuvvon giellaguovddážiid ásaheapmi lea leamaš guovddážis. Giellaguovddážiid ásaheapmi ja daid gaskasaš ovttasbargu vurdojuvvo nannet giellaovdáneami máttasámeguovlllus. Dan lassin lea Elgå-prošeakta ja dán lihkostuvvan prošeavtta joatkka leamaš deaŧalaš.</p>
<p>Sámi boazodoallu máttasámeguovlluin lea áibbas deaŧalaš máttasámekultuvrra ja -giela ceavimii ja ovdáneapmái. Danne leat bealit vuoruhan čađahit guokte prošeavtta maid ulbmil lea guorahallat boazodoalu eanageavaheami ja eanasuodjaleami máttasámeguovlluin.</p>
<p>Nordlánddašiehtadus</p>
<p>Dát šiehtadus vuolláičállojuvvui 2006. Šiehtadusa čuovvoleami raporta čállojuvvo njukčamánus/cuoŋománus 2007. Sámediggeráđi mielas lea hui buorre go leat ožžon ovttasbargošiehtadusa</p>
<p>Nordlánddain, ja vuorddaša mielas šiehtadusa čuovvoleami 2007:s.</p>
<p>Hálddašanođastus</p>
<p>Hálddašanođastusa čađaheapmi šaddá mearkkašit ollu daidda ovttasbargošiehtadusaide, mat Sámedikkis leat fylkkagielddaiguin. Guovllulaš organiserema rievdadeapmi gáibida ahte ođđa šiehtadusat dahkkojuvvojit. Soria Moria julggaštus lei vuođđun ráđđehusa hálddašanođastusbargui. Ođastusas leat golbma váldoulbmila: demokratiija nannen, lávdadeapmi ja buoret ávkkástallan báikkálaš ovdduiguin.</p>
<p>Sámediggi lea váldojuvvui mielde ođastusbargui árrat 2006. Proseassas lea boahtán ovdan ahte ráđđehusas ja Sámediggeráđis lea ovttamielalašvuohta das ahte Sámedikki váldi ii galgga fámohuhttojuvvot ođastusa čađahettiin.</p>
<p>Čoahkkingirjji čállit: Liv Karin Klemetsen / Inga Margrethe Eira 207 siidu 216 siiddus</p>
<p>Sámedikki dievasčoahkkin meannudii ášši čakčamánu 2006. Sámedikki dievasčoahkkin deattastii ahte sii dorjot evttohusa golmmain hálddašandásiin Norggas, muhto ahte ođđa guovllulaš juogadeapmi ferte nannet Sámedikki válddi. Ráđđehus ovddidii st.dieđ. 12 (2006/2007) <em type="italic">Regionale fortrinn – regional framtid. </em></p>
<p><em type="italic">Sámediggeráđđi áigu čuovvolit ášši. </em></p>
<p>Boahtteáiggi hástalusat</p>
<p>Ovttasbargošiehtadusat:</p>
<p>Sámediggeráđđi áigu váldit ovdan muhtun dain oktasaš čuoggáin ovttasbargošiehtadusain.</p>
<p>Ealáhusovddideapmi Muhtun ovttasbargošiehtadusain lea čujuhuvvon dárbui ahte lea sámi perspektiiva ealáhusovddideamis.</p>
<p>Ealáhusovddideapmi sámi guovlluin lea leamaš ja lea máŋggabealat, das ahte vuođđudit vuođđoealáhusaid mikrodásis dasa ahte vuođđudit ealáhusaid oljo- ja gássabohkama oktavuođas. Dattetge lea sámi guovlluid ealáhusstruktuvrra dovdomearka ahte stuorra oassi lea vuođđoealáhusdoallit ja ahte leat ollu smávvafitnodagat. Sámediggeráđđái lea leamaš ulbmilin ahte Sámediggi ealáhuspolitihkas bokte nu bures go vejolaš galgá gáhttet dálá ealáhusstruktuvrra vuođđun dássidis ássamii. Dát boahtá maid oidnosii daid ealáhusovddideami ruđain maid Sámediggi juohká. Fuolakeahttá das de leat stuorra struktuvrarievdadusat vuođđoealáhusain mielddisbuktán ahte vuođđoealáhusbargiid lohku lea njiedjan. Rievdadusain leat stuorra váikkuhusat sámi báikegottiide. Dat váikkuha gittiid ja mehciid geavaheapmái ja luondduriggodagaiguin ávkkásatallamii sámi álbmoga lagašguovlluin.</p>
<p>Ovdáneapmi industriijaservodagas máhttoservodahkii lassin sámi vuoigatvuođaid dohkkeheami lea dagahan ahte eanet almmolaš bargosajit leat ásahuvvon sámi guovlluide. Oahppodássi sámi servodagas lea loktanan ja erenoamážit oaidnit ahte sámi nissonat eanet go riikkas muđui váldet alit oahpu. Ollugat sis bargagohtet almmolaš sámi ásahusain. Hástalussan lea mo sámi servodat sáhttá ávkkástallat dáinna gelbbolašvuođain ealáhusaid oktavuođas.</p>
<p>Ovttasbargošiehtadusain lea ealáhusperspektiiva buori muddui oppalaš dásis ja dain leat ealáhusaid sierra hástalusat uhccán válddahallojuvvon. Spiehkastahkan lea boazodoallu ja duodji mat leat erenoamážit namuhuvvon máŋgga šiehtadusas ja guolástus mii lea namuhuvvon Finnmárkkušiehtadusas.</p>
<p>Giella Sámegielaid ovdáneapmi lea guovddážis Sámedikki barggus. Buot gielain galgá leat seamma vejolašvuohta gáhttejuvvot ja ovddiduvvot. Iešguđet sámegielaid dilli lea iešguđetlágan ja gáibidit danne iešguđetlágan áŋgiruššamiid. Giellaguovddážiin lea guovddáš rolla buot guovlluin ja Sámediggi lea vuoruhan dáid ovddidit buot šiehtadusain. Sámi giellaguovddážat áŋgiruššet sámegiela ovddidemiin ja gáhttemiin.</p>
<p>Sámediggeráđđi oaidná ahte lea erenoamáš dárbu ásahit eanet giellaguovddážiid máttasámeguvlui. Dát ferte dahkkojuvvot dannego máttasámegiella lea erenoamážit áitojuvvon. Máttasámeguovllus galgá lassin giellaguovddážiid ásaheami maiddái álggahuvvot sierra giellaovddidanprošeakta.</p>
<p>Oahpahus</p>
<p>Oahpahusas leat sihke sámegiella ja máhttu sámi dilálašvuođaid birra leamaš deaŧalaččat guovlopolitihkalaš barggus. Danne lea dát mielde eanaš ovttasbargošiehtadusain. Sávaldat lea ahte fylkkagielddat galget fállat sámegiela buot joatkkaskuvllain. Dát lea stuorra hástalussan earret eará dannego ollu guovlluin lea váttis fidnet oahpaheaddjiid dán oahpahussii. Okta čoavddus sáhttá leat geavahit eanet návccaid gáiddusoahpahussii.</p>
<p>Giela lassin lea hui deaŧalaš gaskkustit máhtu sámi dilálašvuođaid birra oassin Norgga historjjáš. Dál lea ođđa nationála oahppoplánaide váldojuvvon mielde maiddái sámi sisdoallu mii lea ráhkaduvvon máhttoloktema oktavuođas. Dattetge oaidná Sámediggeráđđi dárbbu eanet deattu bidjat dása viidáset ovttasbarggus fylkkagielddaiguin.</p>
<p>Čoahkkingirjji čállit: Liv Karin Klemetsen / Inga Margrethe Eira 208 siidu 216 siiddus</p>
<p>Kulturmuitohálddašeapmi Sámediggeráđđái lea ulbmil oažžut ollislaš sámi kulturmuitohálddašeami Hedmárkku rájes máddin</p>
<p>Finnmárkku rádjai davvin. Kulturmuitohálddašeapmi lea leamaš oktasaš fáddá ovttasbargošiehtadusain.</p>
<p>Kultuvra Šiehtadusaid kulturosiin leat ollu čuoggát mat leat iešguđet muddui aiddostahttojuvvon šiehtadusas šiehtadussii. Sámediggeráđđi oaidná šiehtadusaid vejolašvuohtan oktasaččat áŋgiruššat regiovnnaid kultursuorggis. Sámediggi atná báikkálaš, regionála ja nationála sámi ásahusaid deaŧalaš arenan sámi servodagaid ovddideamis. Ovttasbargošiehtadusat leat deaŧalaš reaidun go galgá regiovnna dahkat dihtomiealalažžan ja ovddasvásttolažžan dán suorggis.</p>
<p>Ekonomiija Ovttasbargošiehtadusain leat doaibmabijut ollu servodatsurggiin maid oktavuođas lea ovttamielalašvuohta.</p>
<p>Dáidda doaibmabijuide juolluduvvo njuolgga Sámedikki bušeahtas doaibmadoarjjan kulturásahusaide jna, ja oktasaš prošeavttaide. Prošeavttat mat gullet ovttasbargošieahtadusaide, gáibidit oktasaš ruhtadeami fylkkagielddaidguin. Sámedikki ruđat mat leat čadnojuvvon ovttasbargošiehtadusaide, addet vejolašvuođa čađahit doaibmabijuid go muđui eai livčče oažžut doarjaga. Go Sámediggi galgá leat ovttadássásaš ruhtadeaddji oktasaš prošeavttaid čađaheami oktavuođas, de lea deaŧalaš ahte Sámedikkis leat ruđat maid beassá hálddašit. Ovttasbargošiehtadusaid ovttasbarggu ovddideamis lea danne deaŧalaš sihkkarastit ahte dát poasta Sámedikki bušeahtas dássidit stuorru.</p>
<p>Oktasaš áššit Muhtun ovttasbargšiehtadusain leat váldojuvvon ovdan iešguđet suorggit main bealit barget guovddáš eiseválddiid ektui nu ahte oktasaš áššit ovddiduvvojit. Dakkár áššit sáhttet leat riikkaidgaskasaš áššit, guolástus, oahpahus ja kultuvra. Dákkár ovttasbargu lea uhccán čuovvoluvvon ovttašbargošiehtadusaid barggus dán rádjai. Beliide lea hástalussan gávdnat oktasaš strategiijaid iešguđet áššiid čuovvoleapmái.</p>
<p>Danne áigu Sámediggeráđđi geavahit daid politihkalaš čoahkkimiid, mat dollojuvvojit fylkkagielddaiguin, ságaškuššat guđe áššiid bealit ovttas sáhttet váldit ovdan ráđđehusain.</p>
<p>Hálddašanođastus:</p>
<p>Struorradiggedieđáhus nr 12 (2006/2007) evttoha veaháš eanet ovddasvástádusa regiovnnaide.</p>
<p>Sámediggeráđđi lea dovddahan ahte stuorát regiovnnain sáhttá leat buoret váikkuhus sámi guovlluide go dál. Dát sáhttá sihkkarastit ahte sámi álbmot buorebut oktiiordnejuvvo ja oažžu ovttaárvosaš meannudusa.</p>
<p>Mearkkašahtti bargosirdin buhtte dálá guovdilastojuvvon, sektoriid mielde juhkkojuvvon hálddašanvuogádaga. Nu sáhttet regiovnnat stivret máŋgga suorggi resurssaid seamma guvlui ja rahpat vejolašvuođaid dakkár regionála plánemii ja regiovdnaáŋgiruššamii, mii váikkuha seamma guvlui.</p>
<p>Sámediggeráđi mielas lea deaŧalaš ahte Sámediggi oažžu duohta rolla dain stivrenorgánain, mat hálddašit resurssaid dain regiovnnain, gos lea sámi árbevirolaš geavahan- ja ássanguovllut, ILO-konvenšuvnna 169 vuođul. Dán prinsihpa ferte geavahit buot resurssaid regionála hálddašeami oktavuođas.</p>
<p>Resursahálddašeapmi ja vuoigatvuođaperspektiiva luondduriggodaid geavaheamis lea mearkkašan eanemusat Sámedikki guovlopolitihkas. Sámediggi lea guhká čuoččuhan ahte ráđđehus ferte bidjat lagašvuođa- ja sorjavašvuođaprinsihpa vuođđun luondduriggodagaid ávkkástallama ja hálddašeami oktavuođas. Sámediggeráđđi háliida nannoset guovlopolitihkalaš váikkuhanfámu sihke giella-, kultuvra- ja ealáhuspolitihkas. Dát ferte čuovvoluvvot maiddái hálddašanođastusa čađaheami oktavuođas.</p>
<p>Dákko bokte lea Sámediggeráđi guovlopolitihkalaš čilgehus ovddiduvvon Sámedikki dievasčoahkkimii, ja mii mielas vuorddašit konstruktiivva digaštallama ja konkrehta evttohusaid.</p>
<p>Čoahkkingirjji čállit: Liv Karin Klemetsen / Inga Margrethe Eira 209 siidu 216 siiddus</p>
<p>III Jienasteapmi 43 áirasis ledje 32 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Terje Tretnes, áššejođiheaddji 2 Jarle Jonassen 3 Sten Erling Jønsson</p>
<p xml:lang="sma">Jarle Jonassen</p>
<p xml:lang="nob">Sten Erling Jønsson 4 Klemet Erland Hætta</p>
<p xml:lang="nob">Egil Olli</p>
<p xml:lang="nob">Sten Erling Jønsson</p>
<p xml:lang="nno">Klemet Erland Hætta 5 Per Edvin Varsi</p>
<p xml:lang="smn">Aili Keskitalo</p>
<p>Per Edvin Varsi 6 Jánoš Trosten</p>
<p xml:lang="nob">Sten Erling Jønsson</p>
<p xml:lang="nno">Per Edvin Varsi</p>
<p>Jánoš Trosten 7 Olaf Eliassen</p>
<p xml:lang="nno">Per Edvin Varsi</p>
<p xml:lang="nob">Olaf Eliassen 8 Kjersti Myrnes Balto</p>
<p>Jánoš Trosten</p>
<p xml:lang="nob">Egil Olli</p>
<p xml:lang="nob">Kjersti Myrnes Balto 9 Magnhild Mathisen 10 Per Andersen Bæhr</p>
<p>Jánoš Trosten</p>
<p xml:lang="deu">Anders Urheim</p>
<p xml:lang="nob">Per Andersen Bæhr 11 Egil Utsi 12 Vibeke Larsen 13 Nanna Thomassen 14 Kjell Svein Skog 15 Tor Mikalsen 16 Tone Finnesen 17 Sten Erling Jønsson 18 Klemet Erland Hætta 19 Aili Keskitalo</p>
<p>Ášši meannudeapmi loahpahuvvui 01.03.07 dii. 18.40.</p>
<p>Čoahkkingirjji čállit: Liv Karin Klemetsen / Inga Margrethe Eira 210 siidu 216 siiddus</p>
<p>Vuođđogiella: Dárogiella</p>
<p>Ášši 12/07 Ođđasisválljen - lávdegottiide, Sámi Parlamentáralaš Ráđđái, Doarjjastivrii</p>
<p>Arkiivaáššenr.. 07/1125</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p xml:lang="smj">Válggalávdegoddi 28.02. - 01.03.07</p>
<p xml:lang="vep">VL 001/07</p>
<p>Sámedikki dievasčoahkkin 27.02. - 2.03.07 012/07</p>
<p>Ášši meannudeapmi álggahuvvui 01.03.07 dii. 18.40.</p>
<p>Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit</p>
<p>Válgalávdegotti evttohus</p>
<p>Čuovvovaš lahtut evttohuvvojit Bajásšaddan- ja oahppolávdegoddái:</p>
<p>Kirsten Appfjell-Eira evttohuvvo sirdojuvvot Ealáhus- ja kulturlávdegoddái.</p>
<p>Aili Keskitalo evttohuvvo sirdojuvvot Ealáhus- ja kulturlávdegoddái</p>
<p>Jánoš Trosten evttohuvvo sirdojuvvot Bajásšaddan- ja oahppolávdegoddái Randi Skum evttohuvvo sirdojuvvot Bajásšaddan- ja oahppolávdegoddái</p>
<p>Bajásšaddan- ja oahppolávdegoddin evttohuvvojit dalle dát lahtut 1. Synnøve Solbakken-Härkönen, jođiheaddji 2. Jørn Are Gaski, nubbijođiheaddji 3. Inger Jørstad, lahttu 4. John Harald Skum, lahttu</p>
<p>Čoahkkingirjji čállit: Liv Karin Klemetsen / Inga Margrethe Eira 211 siidu 216 siiddus 5. Josef Vedhugnes, lahttu 6. Rita-Alise Porsanger, lahttu 7. Jánoš Trosten, lahttu 8. Tone Finnesen, lahttu 9. Hilde Anita Nyvoll, lahttu 10. Kjersti Myrnes Balto, lahttu 11. Per-Ivar Henriksen, lahttu 12. Isak Mathis O. Hætta, lahttu 13. Randi Skum, lahttu 14. Johan Mikkel Sara, lahttu</p>
<p>Čuovvovaš lahtut evttohuvvojit Plána- ja finánsalávdegoddái:</p>
<p>Jánoš Trosten evttohuvvo sirdojuvvot Bajásšaddan- ja oahppolávdegoddái</p>
<p>Randi Skum evttohuvvo sirdojuvvot Bajásšaddan- ja oahppolávdegoddái</p>
<p>Miriam Paulsen evttohuvvo Plána- ja finánsalávdegoddái</p>
<p>Aili Keskitalo evttohuvvo sirdojuvvot Plána- ja finánsalávdegoddái</p>
<p>Plána- ja finánsalávdegoddin evttohuvvojit dalle dát lahtut 1. Roger Pedersen, jođiheaddji 2. Vibeke Larsen, nubbijođiheaddji 3. Gunn Britt Retter, lahttu 4. Egil Olli, lahttu 5. Ann-Mari Thomassen, lahttu 6. Miriam Paulsen, lahttu 7. Sten Erling Jønsson, lahttu 8. Kirsti Guvsám, lahttu 9. Willy Ørnebakk, lahttu 10. Magnhild Mathisen, lahttu 11. Toril Bakken, lahttu 12. Wiebke Synnøve Slåtsveen, lahttu 13. Aili Keskitalo, lahttu 14. Terje Tretnes, lahttu</p>
<p>Čuovvovaš lahtut evttohuvvojit Ealáhus- ja kulturlávdegoddái:</p>
<p>Miriam Paulsen evttohuvvo Plána- ja finánsalávdegoddái</p>
<p>Kirsten Appfjell-Eira evttohuvvo sirdojuvvot Ealáhus- ja kulturlávdegoddái</p>
<p>Ealáhus- ja kulturlávdegoddin evttohuvvojit dalle dát lahtut 1.</p>
<p>Marianne Balto, jođiheaddji 2.</p>
<p>Lene Hansen, nubbijođiheaddji 3.</p>
<p>Kirsten Appfjell-Eira, lahttu 4.</p>
<p>Anders Urheim, lahttu 5.</p>
<p>Susanne Andersen, lahttu 6.</p>
<p>Knut Store, lahttu 7.</p>
<p>Klemet Erland Hætta, lahttu 8.</p>
<p>Henrik Eriksen, lahttu 9.</p>
<p>Tor Mikalsen, lahttu 10.</p>
<p>Bjarne Store-Jakobsen, lahttu 11.</p>
<p>Marie Therese N. Aslaksen, lahttu 12.</p>
<p>Per Edvind Varsi, lahttu</p>
<p>Čoahkkingirjji čállit: Liv Karin Klemetsen / Inga Margrethe Eira 212 siidu 216 siiddus 13.</p>
<p>Per A. Bæhr, lahttu 14.</p>
<p>Jarle Jonassen, lahttu 15.</p>
<p>Olaf Eliassen, lahttu</p>
<p>Čuovvovaš lahtut evttohuvvojit Bearráigeahččanlávdeg oddái:</p>
<p>Klemet Erland Hætta ii leat šat Bearráigeahččanlávdegotti lahttun.</p>
<p>Kjersti Myrnes Balto álgá lahttun Bearráigeahččanlávdegoddái</p>
<p>Bearráigeahččanlávdegottis leat dalle dát lahtut 1. Hilde Anita Nyvoll, jođiheaddji 2. Per Edvind Varsi, nubbijođiheaddji 3. Henrik Eriksen, lahttu 4. Kjersti Myrnes Balto, lahttu 5. Lene Hansen, lahttu</p>
<p>Čuovvovaš lahtut evttohuvvojit Doarjjastivrii:</p>
<p>Čuovvovaš lahtut evttohuvvojit Sámedikki doarjjastivrii:</p>
<p xml:lang="kal">Namma</p>
<p>Doaibma</p>
<p>Persovnnalaš várrelahttu</p>
<p>Jon Harald Skum jođiheaddji</p>
<p xml:lang="nno">Tor Mikalsen</p>
<p>Willy Ørnebakk nubbijođiheaddji</p>
<p xml:lang="nno">Toril Bakken</p>
<p>Ánne Márjá Gaup Eira lahttu</p>
<p xml:lang="nob">Kirsten Appfjell-Eira</p>
<p>Miriam Paulsen lahttu</p>
<p xml:lang="nob">Ellen Kristine Saba</p>
<p>Marie Therese N. Aslaksen lahttu</p>
<p xml:lang="nno">Knut Store</p>
<p>Marja Lise Kappfjell lahttu</p>
<p xml:lang="nob">Bente Mortenson</p>
<p>Olaf Eliassen lahttu</p>
<p xml:lang="nno">Camilla Pedersen</p>
<p>Čuovvovaš lahtut evttohuvvojit Sámi parlamentáralaš ráđđái</p>
<p>Sten Jønsson evttohuvvo Anders Urheim sadjái Sámi parlamentáralaš ráđđái</p>
<p>Sámi parlamentáralaš ráđđái evttohuvvojit dalle dát lahtut: 1.</p>
<p>Aili Keskitalo, persovnnalaš várrelahttu Johan Mikkel Sara 2.</p>
<p>Jarle Jonassen, persovnnalaš várrelahttu Johan Mikkel Sara 3.</p>
<p>Kirsti Guvsám, persovnnalaš várrelahttu Ann-Mari Thomassen 4.</p>
<p>Sten Jønsson, persovnnalaš várrelahttu Marie Therese N. Aslaksen 5.</p>
<p>Gunn-Britt Retter, persovnnalaš várrelahttu Synnøve Solbakke-Harkonen 6.</p>
<p>Magnhild Mathisen, persovnnalaš várrelahttu Bjarne Store-Jakobsen 7.</p>
<p>Egil Olli, persovnnalaš várrelahttu Marianne Balto</p>
<p>Evttohus 2, Dáloniid lista áirras Isak Mathis O. Hætta,</p>
<p>Evttohus 1:</p>
<p>Čuovvovaččat evttohuvvojit lahttun Sámi Parlamentáralaš Ráđđái: 1. Aili Keskitalo 2. Kirsti Guvsám, persovnnalaš várrelahttu Ann-Mari Thomassen 3. Sten Jønsson, persovnnalaš várrelahttu Marie Therese N. Aslaksen 4. Gunn-Britt Retter, persovnnalaš várrelahttu Lene Hansen</p>
<p>Čoahkkingirjji čállit: Liv Karin Klemetsen / Inga Margrethe Eira 213 siidu 216 siiddus 5. Anders Urheim, persovnnalaš várrelahttu Vibeke Larsen 6. Egil Olli, persovnnalaš várrelahttu Marianne Balto</p>
<p>Evttohus 2:</p>
<p>Čuovvovaččat evttohuvvojit lahttun Plána- ja finánsalávdegoddái:</p>
<p>Seammá go válgalávdegotti evttohus, čuovvovaš rievdadusaiguin:</p>
<p>Isak Mathis O. Hætta lahttun.</p>
<p>Dás čuovvu ahte Aili Keskitalo evttohuvvo lahttun Bajásšaddan- ja oahppolávdegoddái.</p>
<p>III Jienasteapmi 43 áirasis ledje 33 čoahkis. Jienasteapmi čađahuvvui čuovvovaš vuoru mielde:  Evttohus 1 hilgojuvvui 31 jienain. 2 jienastedje beali.  Evttohus 2 hilgojuvvui 31 jienain. 2 jienastedje beali  Válgalávdegotti evttohus mearriduvvui 31 jienain 2 jiena vuostá.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Magnhild Mathisen, áššejođiheaddji</p>
<p>Anders Urheim, čoahkkinortnegii 2 Isak Mathis O. Hætta</p>
<p>Isak Mathis O. Hætta, čoahkkinortnegii 3 Magnhild Mathisen 4 Jánoš Trosten 5 Anders Urheim 6 Isak Mathis O. Hætta</p>
<p>Anders Urheim, čoahkkinortnegii</p>
<p>Isak Mathis O. Hætta, čoahkkinortnegii</p>
<p>VI Sámedikki mearrádus</p>
<p>Čuovvovaš lahtut válljejuvvoje Bajásšaddan- ja oahppolávdegoddái: 1.</p>
<p>Synnøve Solbakken-Härkönen, jođiheaddji 2.</p>
<p>Jørn Are Gaski, nubbijođiheaddji 3.</p>
<p>Inger Jørstad, lahttu 4.</p>
<p>John Harald Skum, lahttu 5.</p>
<p>Josef Vedhugnes, lahttu</p>
<p>Čoahkkingirjji čállit: Liv Karin Klemetsen / Inga Margrethe Eira 214 siidu 216 siiddus 6.</p>
<p>Rita-Alise Porsanger, lahttu 7.</p>
<p>Jánoš Trosten, lahttu 8.</p>
<p>Tone Finnesen, lahttu 9.</p>
<p>Hilde Anita Nyvoll, lahttu 10.</p>
<p>Kjersti Myrnes Balto, lahttu 11.</p>
<p>Per-Ivar Henriksen, lahttu 12.</p>
<p>Isak Mathis O. Hætta, lahttu 13.</p>
<p>Randi Skum, lahttu 14.</p>
<p>Johan Mikkel Sara, lahttu</p>
<p>Čuovvovaš lahtut válljejuvvoje Plána- ja finánsalávdegoddái: 1.</p>
<p>Roger Pedersen, jođiheaddji 2.</p>
<p>Vibeke Larsen, nubbijođiheaddji 3.</p>
<p>Gunn Britt Retter, lahttu 4.</p>
<p>Egil Olli, lahttu 5.</p>
<p>Ann-Mari Thomassen, lahttu 6.</p>
<p>Miriam Paulsen, lahttu 7.</p>
<p>Sten Erling Jønsson, lahttu 8.</p>
<p>Kirsti Guvsám, lahttu 9.</p>
<p>Willy Ørnebakk, lahttu 10.</p>
<p>Magnhild Mathisen, lahttu 11.</p>
<p>Toril Bakken, lahttu 12.</p>
<p>Wiebke Synnøve Slåtsveen, lahttu 13.</p>
<p>Aili Keskitalo, lahttu 14.</p>
<p>Terje Tretnes, lahttu</p>
<p>Čuovvovaš lahtut válljejuvvoje Ealáhus- ja kulturlávdegoddái: 1.</p>
<p>Marianne Balto, jođiheaddji 2.</p>
<p>Lene Hansen, nubbijođiheaddji 3.</p>
<p>Kirsten Appfjell-Eira, lahttu 4.</p>
<p>Anders Urheim, lahttu 5.</p>
<p>Susanne Andersen, lahttu 6.</p>
<p>Knut Store, lahttu 7.</p>
<p>Klemet Erland Hætta, lahttu 8.</p>
<p>Henrik Eriksen, lahttu 9.</p>
<p>Tor Mikalsen, lahttu 10.</p>
<p>Bjarne Store-Jakobsen, lahttu 11.</p>
<p>Marie Therese N. Aslaksen, lahttu 12.</p>
<p>Per Edvind Varsi, lahttu 13.</p>
<p>Per A. Bæhr, lahttu 14.</p>
<p>Jarle Jonassen, lahttu 15.</p>
<p>Olaf Eliassen, lahttu</p>
<p>Čuovvovaš lahtut válljejuvvoje Bearráigeahččanlávdegoddái: 1. Hilde Anita Nyvoll, jođiheaddji 2. Per Edvind Varsi, nubbijođiheaddji 3. Henrik Eriksen, lahttu 4. Kjersti Myrnes Balto, lahttu 5. Lene Hansen, lahttu</p>
<p>Čoahkkingirjji čállit: Liv Karin Klemetsen / Inga Margrethe Eira 215 siidu 216 siiddus</p>
<p>Čuovvovaš lahtut válljejuvvoje Doarjjastivrii:</p>
<p xml:lang="kal">Namma:</p>
<p>Doaibma:</p>
<p>Persovnnalaš várrelahttu:</p>
<p>Jon Harald Skum jođiheaddji</p>
<p xml:lang="nno">Tor Mikalsen</p>
<p>Willy Ørnebakk nubbijođiheaddji</p>
<p xml:lang="nno">Toril Bakken</p>
<p>Ánne Márjá Gaup Eira lahttu</p>
<p xml:lang="nob">Kirsten Appfjell-Eira</p>
<p>Miriam Paulsen lahttu</p>
<p xml:lang="nob">Ellen Kristine Saba</p>
<p>Marie Therese N. Aslaksen lahttu</p>
<p xml:lang="nno">Knut Store</p>
<p>Maja Lisa Kappfjell lahttu</p>
<p xml:lang="nob">Bente Mortenson</p>
<p>Olaf Eliassen lahttu</p>
<p xml:lang="nno">Camilla Pedersen</p>
<p>Čuovvovaš lahtut válljejuvvoje Sámi parlamentáralaš ráđđái: 1.</p>
<p>Aili Keskitalo, persovnnalaš várrelahttu Johan Mikkel Sara 2.</p>
<p>Jarle Jonassen, persovnnalaš várrelahttu Johan Mikkel Sara 3.</p>
<p>Kirsti Guvsám, persovnnalaš várrelahttu Ann-Mari Thomassen 4.</p>
<p>Sten Jønsson, persovnnalaš várrelahttu Marie Therese N. Aslaksen 5.</p>
<p>Gunn-Britt Retter, persovnnalaš várrelahttu Synnøve Solbakke-Harkonen 6.</p>
<p>Magnhild Mathisen, persovnnalaš várrelahttu Bjarne Store-Jakobsen 7.</p>
<p>Egil Olli, persovnnalaš várrelahttu Marianne Balto</p>
<p>Ášši meannudeapmi loahpahuvvui 01.03.07 dii. 19.15.</p>
<p>Ávjuvárgeaidnu 50, N-9730 Kárášjohka</p>
<p xml:lang="nno">Telefon +47 78 47 40 00</p>
<p>Telefaks +47 78 47 40 90 samediggi@samediggi.no www.samediggi.no</p>
</body></document>
