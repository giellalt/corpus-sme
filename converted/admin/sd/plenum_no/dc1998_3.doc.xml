<document xml:lang="sme" id="no_id"><header><title> 
Roy Amundsen
</title><genre code="admin"/><author><unknown/></author><translator><unknown/></translator><translated_from xml:lang="nob"/><year>1998</year><wordcount>26925</wordcount><conversion_status type="standard"/><availability><free/></availability><parallel_text xml:lang="nob" location="sp1998_3.pdf"/><metadata><uncomplete/></metadata><version>XSLtemplate  1.11 ; file-specific xsl  $Revision: 1.9 $; common.xsl  $Revision$; </version></header><body><p>Sámedikki dievasčoahkkin </p>
<p>oahkkingirji 3/98 </p>
<p>Áigi: akčamánu 22. - 25. b. 1998 </p>
<p>Báiki: Samelandssenter, Kárášjohka </p>
<p>Ášši 25/98 oahkkima vuođđudeapmi - nammačuorvun, pearmišuvnnat, gohččojuvvon várrelahtut - gohččuma ja áššelisttu dohkkeheapmi</p>
<p>Ášši 26/98 Sámediggeráđi dieđáhus doaimmas birra</p>
<p>Ášši 27/98 Gažaldagat sámediggeráđđái oahkkinortnega § 28 vuođul</p>
<p>Ášši 28/98 Ođđa áššiid dieđiheapmi</p>
<p>Ášši 30/98 Sámi riddo- ja vuotnaguovlluid doaibmaplána - ođasmahttin</p>
<p>Ášši 31/98 Sámedikki gaskariikkalaš áŋgiruššan</p>
<p>Ášši 32/98 Davviriikkalaš sámekonvenšuvdna</p>
<p>Ášši 33/98 Sámedikki čoahkkinplána 1999</p>
<p>Ášši 34/98 Dásseárvodoaibmaplána - guorahallan</p>
<p>Ášši 35/98 Sámedikki organiseren</p>
<p>oahkkináiggit </p>
<p>Áigi</p>
<p>Ášši</p>
<p>Siidu</p>
<p>čakčamánu 22. b. 1998 dii. 09.00 - 12.15</p>
<p>25/98</p>
<p>3-5</p>
<p>26/98</p>
<p>27/98</p>
<p>7-20</p>
<p>čakčamánu 22. b. 1998 dii. 15.00 - 19.30</p>
<p>28/98</p>
<p>21-29</p>
<p>29/98</p>
<p>30-34</p>
<p>30/98</p>
<p>35-65</p>
<p>čakčamánu 24. b. 1998 dii. 09.00 - 12.10</p>
<p>30/98 (jienasteapmi)</p>
<p>31/98</p>
<p>66-70</p>
<p>32/98</p>
<p>71-72</p>
<p>33/98</p>
<p>73</p>
<p>čakčamánu 24. b. 1998 dii. 15.00 - 18.20</p>
<p>34/98</p>
<p>74-80</p>
<p>čakčamánu 25. b. 1998 dii. 09.00 - 10.40</p>
<p>35/98</p>
<p>81-107</p>
<p>Ášši 25/98 oahkkima vuođđudeapmi </p>
<p>Ášši meannudeapmi álggahuvvui čakčamánu 22. b. dii. 09.00.</p>
<p>uovvovaš áirasat ledje mielde čoahkkima vuođđudeamis:</p>
<p>1. Berit Ranveig Nilssen</p>
<p>2. Magnhild Mathisen</p>
<p>3. Olav M. Dikkanen</p>
<p>4. Steinar Pedersen</p>
<p>5. Marie Terese N. Aslaksen</p>
<p>6. Nils Henrik Måsø</p>
<p>7. Ragnhild Nystad</p>
<p>8. Egil Olli</p>
<p>9. Áile Javo</p>
<p>10. Ole Henrik Magga</p>
<p>11. Per A. Bæhr</p>
<p>12. Isak M. O. Hætta</p>
<p>13. Kirsten Porsanger</p>
<p>14. Peder Mathisen</p>
<p>15. Geir Liland</p>
<p>16. Willy Olsen</p>
<p>17. Inge Eriksen</p>
<p>18. Tore Bongo</p>
<p>19. Geir Tommy Pedersen</p>
<p>20. Willy Ørnebakk</p>
<p>21. Tor Nilsen</p>
<p>22. Sven Roald Nystø</p>
<p>23. Margreta Påve Kristiansen</p>
<p>24. Randi Skum</p>
<p>25. Greta Sandvik Svinsaas</p>
<p>26. Ove Johnsen</p>
<p>27. Arvid Skjellhaug</p>
<p>28. Per Solli</p>
<p>29. Noralf Amundsen</p>
<p>30. Roger Pedersen</p>
<p>31. Ing-Lill Pavall</p>
<p>32. Amund Eriksen</p>
<p>33. Nils O. Nilsen</p>
<p>34. Jarle Jonassen</p>
<p>35. Einar Lifjell</p>
<p>36. Leif Elsvatn</p>
<p>37. Gro Merete Qiri</p>
<p>38. Johan Mikkel Sara</p>
<p>39. Laila Gunilla Wilks</p>
<p>John Henrik Eira várreáirras</p>
<p>Josef Vedhugnes várreáirras</p>
<p>Eva Josefsen várreáirras</p>
<p>Asbjørg Skåden várreáirras</p>
<p>Magne A. S. Huvva várreáirras</p>
<p>Birger Nymo várreáirras</p>
<p>Virgelobit </p>
<p>Áirras nr. 4 Steinar Pedersen ožžon virgelobi borgemánu 25. b. 1998</p>
<p>Áirras nr. 9 John Henrik Eira ožžon virgelobi borgemánu 22. - 25. b. 1998</p>
<p>Áirras nr. 12 Isak Mathis O. Hætta ožžon virgelobi borgemánu 22. b. 1998</p>
<p>Áirras nr. 13 Josef Vedhugnes ožžon virgelobi borgemánu 25. b. 1998</p>
<p>Áirras nr. 16 Willy Olsen ožžon virgelobi borgemánu 22. - 25. b. 1998</p>
<p>Áirras nr. 18 Eva Joseefsen ožžon virgelobi borgemánu 22. - 25. b. 1998</p>
<p>Áirras nr. 29 Magne A. S. Huvva ožžon virgelobi borgemánu 22. - 25. b. 1998</p>
<p>Áirras nr. 37 Birger Nymo ožžon virgelobi borgemánu 22. - 25. b. 1998</p>
<p>Várreáirasat </p>
<p>Hallgeir Skøyen Varsi, áirasa nr. 4 Steinar Pedersen várreáirras, čoahkkimis 25.09.98.</p>
<p>Áile Javo, áirasa nr. 9 John Henrik Eira várreáirras, čoahkkimis 22. - 25.09.98.</p>
<p>Hans Isak Olsen, áirasa nr. 12 Isak Mathis O. Hætta várreáirras, čoahkkimis 22.09.98.</p>
<p>Kirsten Porsanger, áirasa nr. 13 Josef Vedhugnes várreáirras, čoahkkimis 22. - 25.09.98.</p>
<p>Randi Kvivesen, áirasa nr. 16, Willy Olsen várreáirras, čoahkkimis 25.09.98.</p>
<p>Tore Bongo, áirasa nr. 18 Eva Josefsen várreáirras, čoahkkimis 22. - 25.09.98.</p>
<p>Noralf Amundsen, áirasa nr. 29 Magne A. S. Huvva várreáirras, čoahkkimis 22. - 25.09.98.</p>
<p>Gro Merrete Siri, áirasa nr. 37 Birger Nymo várreáirras, čoahkkimis 22. - 25.09.98.</p>
<p>I. Áššebáhpirat </p>
<list><p type="listitem">Borgemánu 14. b. 1998 gohččun ja áššelistu.</p>
</list><p>II. Ovddiduvvon eavttuhusat </p>
<p>oahkkinjođihangotti árvalus: </p>
<p>Borgemánu 14. b. 1998 gohččun oktan áššelisttuin dohkkehuvvo.</p>
<p>GB:a sámediggejoavkku Nils Henrik Måsø ovddidii čuovvovaš eavttuhusa: </p>
<p>SÁMI PARLAMENTÁRALAŠ RÁĐĐI </p>
<p>Ášši biddjo áššelistui dán dievasčoahkkimis.</p>
<p>III. Jienasteapmi </p>
<p>39 áirasis ledje 39 áirasa čoahkis.</p>
<p>GB:a sámediggejoavkku Nils Henrik Måsø eavttuhus hilgojuvvui.</p>
<p>Jienasteapmi čađahuvvui dáid vuoruid mielde:</p>
<p>Gohččuma dohkkeheapmi:</p>
<list><p type="listitem">Borgemánu 14. b. 1998 gohččun dohkkehuvvui ovttajienalaččat.</p>
</list><p>Áššelisttu dohkkeheapmi:</p>
<p>Áššelistu mii čuovui gohččuma dohkkehuvvui ovttajienalaččat.</p>
<p>IV. Beavdegirjelasáhus </p>
<p>Dán áššis ii gáibiduvvon lasáhus beavdegirjái.</p>
<p>V. Sárdnunlistu ja replihkkavuorut </p>
<p>Sáhkaovddideaddji</p>
<p>Replihkka</p>
<p>1.</p>
<p>Johan Mikkel Sara, áššejođiheaddji</p>
<p>2.</p>
<p>Nils Henrik Måsø</p>
<p>3.</p>
<p>Egil Olli</p>
<p>4.</p>
<p>Sven-Roald Nystø</p>
<p>5.</p>
<p>Steinar Pedersen</p>
<p>Nils Henrik Måsø (čoahkkinortnegii)</p>
<p>VI. Sámedikki mearrádus maŋŋá jienasteami lea ná: </p>
<p>Borgemánu 14. b. 98 gohččun oktan áššelisttuin dohkkehuvvui ovttajienalaččat.</p>
<p>Ášši meannudeapmi loahpahuvvui borgemánu 22. b. dii. 09.20.</p>
<p>Ášši 26/98 Virgelohpeohcan doaimmas sámediggeáirrasin 1999 geassemánurádjái Josef Vedhugnes </p>
<p>Ášši meannudeapmi álggahuvvui čakčamánu 22. b. dii. 09.20.</p>
<p>I. Áššebáhpirat </p>
<list><p type="listitem">Josef Vedhugnes 1998 suoidnemánu 7. b. ohcan</p>
</list><p>II. Ovddiduvvon eavttuhusat </p>
<p>Sámedikki čoahkkinjođihangotti árvalus Sámediggái: </p>
<p>Josef Vedhugnes oažžu virgelobi sámediggeáirrasin 1998 čakčamánu rájes 1999 geassemánu rádjái.</p>
<p>Várreáirras Sverre Andersen doaibmá sámediggeáirrasin Josef Vedhugnes virgelohpeáiggis.</p>
<p>III. Jienasteapmi </p>
<p>39 áirasis ledje 39 áirasa čoahkis.</p>
<p>Jienasteapmi čađahuvvui dáid vuoruid mielde:</p>
<p>1. oahkkinjođihangotti árvalus mearriduvvui ovttajienalaččat.</p>
<p>IV. Beavdegirjelasáhus </p>
<p>Dán áššis ii gáibiduvvon lasáhus beavdegirjái.</p>
<p>V. Sárdnunlistu ja replihkkavuorut </p>
<p>Sáhkaovddideaddji</p>
<p>Replihkka</p>
<p>1.</p>
<p>Johan Mikkel Sara, áššejođiheaddji</p>
<p>VI. Sámedikki mearrádus maŋŋá jienasteami lea ná: </p>
<p>Josef Vedhugnes oažžu virgelobi sámediggeáirrasin 1998 čakčamánu rájes 1999 geassemánu rádjái.</p>
<p>Várreáirras Sverre Andersen doaibmá sámediggeáirrasin Josef Vedhugnes virgelohpeáiggis.</p>
<p>Ášši meannudeapmi loahpahuvvui dii. 09.25.</p>
<p>Ášši 27/98 Sámediggeráđi dieđáhus doaimmas birra </p>
<p>Ášši meannudeapmi álggahuvvui čakčamánu 22. b. dii. 09.25.</p>
<p>I. Áššebáhpirat </p>
<p>Sámediggeráđi dieđáhus doaimmas birra</p>
<p>Dieđáhus guoská ráđi doaimmaide miessemánu 11. b. rájes čakčamánu 6. b. rádjai 1998.</p>
<p>1. Doaimma birra </p>
<p>Sámediggeráđđi lea áigodagas doallan 3 čoahkkima ja meannudan 44 ášši. Nugo oidno dieđáhusas, de lea ráđđi lassin leamaš ollu čoahkkimiin ja muđui ovddastan Sámedikki.</p>
<p>2. Áššesuorggit </p>
<p>2.1 Oahpahusáššit </p>
<p>Bargojoavku man bargun lei čielggadit mo Sámedikki barggu giella- ja oahpahusáššiiguin galggašii organiseret, buvttii raporttas Sámediggái geassemánu 15. b. 1998. Raporta lea sáddejuvvon Sámedikki áirasiidda. Bargojoavku nammaduvvui ráhkkanahttit Sámi oahpahusráđi sirdima Sámediggái. Joavkku nammadii direktøra oktiiráđiid oahpahusráđi direktørain, ja das ledje Sámedikki ja oahpahusráđi direktørat ja okta bargiidovddasteaddji mielde. Guovvamánu 2. b. 1998 čállosis bivddii Sámedikki presideanta bargojoavkku maiddái čielggadit galggašii go oahpahusáššiid ja Sámi giellaráđi hálddahusaid oktii organiseret. Danin šattaiga Sámi giellaráđi kanturhoavda ja bargiidoaddasteaddji velá mielde dán bargojovkui. Raporta lea sáddejuvvon gulaskuddamii ráđiide ja bargiidorganisašuvnnaide maidda ášši guoská.</p>
<p>Presideanta lea šiehtadan čoahkkima stáhtaráđđi Jon Lilletun:ain golggotmánu 13. b. 1998 divaštallat mo galggašii čuovvolit áššiid mat leat deaŧalaččat sámi oahpahussuorggi organiseremis.</p>
<p>2.2 Guolástusáššit </p>
<p>Sámediggeráđđi lea buktán cealkámuša njuolggadusaide mat gusket trolahis sonaide ja dávgasis guovlluide, ášši R 51/98. Ráđi cealkámuša váldočuoggát leat ahte Sámediggi háliida trolahis sonaid ja dávgasis guovlluid áiggi guhkidit, ja miehtá jagi gieldit bivdimis dorsketrolain siskkobealde 12 n. miilla davábealde 62°D. Sámedikki mielas lea deaŧalaš gávdnat guhkes áiggi čovdosiid mat sihke suodjalit guolleriggodagaid dan seammás go gozihit bivdiid ekonomálaš beroštumiid. Dát mearkkaša dan ahte sihke trolárat ja dábálaš fatnasat fertejit heivehit alcceseaset doaibmavejolašvuođaid mat attašedje stuorámus ávkki guolleriggodagain.</p>
<p>Ráđđi lea maid bargan ruoššareabbá geahččalanbivdduin, ja lea borgemánu 31. b. reivves Guolástutdepartementii gáibidan ahte bivdofatnasiidda ja guovlluide mat eanemusat giksašuvvet ruoššabeabbáin, maid galgá báhcit buorrin go mearriduvvo mat fatnasat galget beassat searvat ruoššareabbá geahččalanbivdui. Maiddái dát ášši galgá leat fáddán sierra čoahkkimis maid lea bivdán guolástusministariin dán čavčča. Ráđđi áigu gáibidit báikkálaš ruoššareabbábivddu. Lassin áigu ráđđi čoahkkimis departemeanttain ovddidit áššiid mat gusket njuorjováttisvuođaide, snoranuohtte- ja autoliidnabivdui, ja guolástussuorggi ođđasis organiseremii.</p>
<p>2.3 Sámedikkiid gaskasaš ovttasbargu </p>
<p>Geassemánu 30. b. rájes borgemánu 28. b. rádjái leat dollon guokte Presideanttaidčoahkkima.</p>
<p>2.3.1 Sámi parlamentáralaš ráđđi </p>
<p>Sámi parlamentáralaš ráđi (SPR) ásaheami oktavuođas leat ain mealgat hástalusat. Dát leage sivvan dasa go Suoma, Norgga ja Ruoŧa sámedikkiid presideanttat iežaset maŋimuš čoahkkimis mii dollui Álttás borgemánu 28. b. 1998, mearridedje maŋidit SPR:a loahpalaš ásaheami 1999 golggotmánus 2000 jahkái. Sivvan dasa lea go máŋga dain eavttuin mat ledje vuođđun 1999 guovvamánu mearrádussii, eai doala. Dát guoská erenoamážit ráđi ruhtadeapmái, ja maid eará gažaldagaide maid lea dárbu dárkileabbot árvvoštallat. Lea sáhka earret earrá válgavugiin, organiseremis, bargovugiin ja mearridanválddis. Danne lea nammaduvvon bargojoavku hálddahuslaš juohke sámedikkiid ovddasteddjiiguin, mii galgá válmmaštit eavttuhusa. Maŋŋá go eavttuhus lea meannuduvvon presideanttaidčoahkkimis, galgá ášši ovddiduvvot iešguđet sámedikkiide meannudeapmái. Maŋimuš čoahkkimis rievdaduvvui 1999 álgobušeahtta mii lei 6,9 milj. kr. Reviderejuvvon ohcamušas Davviriikkaid ministarráđđái ja Suoma, Ruoŧa ja Norgga olgoriikkadepartemeanttaide ohcat birrasii 1,7 milj. kr.</p>
<p>Davviriikkaid ministarráđđi lea viidásit bargui juolludan oktiibuot 450 000 DKR 1998 jahkái. Nils Thomas Utsi joatká virggis prošeaktajođiheaddjin dán jagi lohppii.</p>
<p>2.3.2 Giellaovttasbargu </p>
<p>Sámegiel ovttasbarggu maid Sámi giellalávdegoddi lea doaimmahan, lea Sámiráđđi sirdán sámedikkiide. Lea Suoma Sámediggi mii ruhtada ja formálalaččat doaimmaha dán barggu. Eaktun dása lea ahte Norgga ja Ruoŧa sámedikkit searvaba iežaska osiiguin. Ruoŧa Sámediggi áigu oadal dán jagi lohpa máksit iežas oasi. Sámediggeráđđi áigu Sámedikki 1999 stáhtabušeahta juolludusa juogadeami oktavuođas máhccat áššái mii guoská Norgga Sámedikki ruđalaš ovddasvástádussii.</p>
<p>Bargojoavku mas leat mielde sámedikkiid giellaorgánaid miellahtut, lea ožžon bargun evttohit mo giellaovttasbarggu galggašii loahpalaččat organiseret ja ruhtadit. Klemetti Näkkäläjärvi joatká prošeaktavirggis 1998 lohppii, ja galgá bálvalit bargojoavkku. </p>
<p>2.4 Sis-Finnmárkku nuppástuhttinprográmma </p>
<p>Sámediggi lea dadjan ahte lea mielas váldit badjelasas mealgat stuorát ovddasvástádusa Sis-Finnmárkku nuppástuhttinbarggus. Gielda- ja regiovdnadepartemeantta 06.07.98 reivves dadjá ministar ahte bajimuš ovddasvástádus viidásit barggus galgá biddjot Finnmárkku fylkkagildii. Seammás dadjá dárbun ovddidit beaktilis ovttasbargočovdisiid fylkkagieldda ja Samedikki gaskka (reive čuovvu mielddusin).</p>
<p>Sámedikki direktøra lea mielde gielddadepartemeeantta nammadan referánsajoavkkus mii galgá geahčadit ja árvvoštallat váikkuhangaskaoapme-oasálaččaid gaskasaš rollajuogadeami.</p>
<p>2.5 Mediaáššit </p>
<p>Sámediggi mearridii áššis R 21/97 álggahit sámi mediaplánabarggu. Kulturdepartemeanta lea juolludan gitta 300 000,- kr. rádjai 1998:s sámi mediaid kártemii ja defineremii. Eaktun lea ahte kártema dahká bealakeahtes dutkan-/čielggadanbiras. Sámediggeráđđi áigu danin farggamusat geahččalit gávdnat ásahusa mii sáhtášii dahkat dán barggu.</p>
<p>2.6 Minerálaroggan Náranašas ja Riebanváris </p>
<p>Eanavuovdinstivra lea addán guovtti gávpesearvái, Prospektering A/S:ii ja Mineralutvikling A/S:ii rogganlobi/geagččalanrogganlobi namalassii Náranašas ja Riebanváris. Sámediggeráđđi eahpida ahte dát ii leat riekta danne go ii leat čielggaduvvon mo dákkár doaibma váikkuhivččii sámi kultuvrra ja ealáhusaid, ja danne go vuoigatvuođadilálašvuođat eai leat čilgejuvvon. Sámediggeráđđi lea dáhtton vuos maŋidit mearrádusa mii guoská Prospektering A/S rogganšiehtadussii Náranašas, ja Mineralutvikling A/S oktovuoigatvuođašiehtadusii/geahččalanroggamii Riebanváris. Ráđi áigumuš lea ovddidit dán áššin dievasčoahkkimii skábmamánus dán jagi.</p>
<p>2.7 Duhátjahkeávvudeapmi - duhátjahkebáiki </p>
<p>Stuorradiggi lea Sd prp:s nr 55 (1997-98) duhátjahkemolsuma birra dadjan leat lunddolažžan ásahit nášuvnnalaš sámi duhátjahkebáikki. Sámediggi lea mearridan ahte báiki galgá leat Nuortalaččaid muséarusttet/kulturguovddáš Njávdámis. Kulturdepartemeanta lea bivdán Sámedikki buktit eanet dieđuid báikki birra, dás maiddái investeren- ja jođihanbušeahta birra. Sámediggi lea ovddidan dárbbašlaš dieđuid áššis, ja 1999 stáhtabušeahtas oaidnit maid Ráđđehus lea mearridan áššis.</p>
<p>Sámediggeráđđi lea dáhtton ja beassan mielde duhátjahkesearvvi stivrii. Ráđđelahttu Isak Mathis O. Hætta lea válljejuvvon stivrralahttun liige váldočoahkkimis. Lea gávpesearvvi ovddasvástádus plánet ja doaimmahit duhátjahkečalmmusteami. Sámediggeráđđi lea maid dáhtton Sámi ealáhusráđi ja Sámi kulturráđi goappáge gávdnat olbmo (hálddahuslaš dásis) jovkui mii galgá fágalaččat veahkehit ja ovttastahttit sámi prošeavttaid. Várrepresideanta lea leamaš čoahkkimis duhátjahkeservviin borgemánu 29. b. gos lei sáhka boahttevaš oktavuođaid ja duhátjahkečalmmusteami hástalusaid ja vejolašvuođaid birra mat mis leat.</p>
<p>2.8 Sápmelaččaid vákšun </p>
<p>Sámediggi lea máŋgga oktavuođas jearahallan dieđuid vejolaš vákšuma birra sápmelaččaid guovdu. Lund-kommišuvnna barggu oktavuođas ávžžuhii Sámediggi kommišuvnna dárkileabbot iskat leatgo sápmelaččat vákšojuvvon. Kommišuvdna ii váldán vuhtii dán ávžžuhusa. Dan sivas go «Den hemmelige krigen» -girjjis leat boahtán ođđa dieđut vákšunbálvalusa doaimmaid birra sápmelaččaid guovdu, lea Sámediggeráđđi áššis R 65/98 ođđasis meannudan ášši čoahkkimis 1998 geassemánus. Das bivddiimet guovddáš eiseválddiid dárkileabbot iskat ášši. Dán rádjái ii leat boahtán makkárge vástádus dasa.</p>
<p>2.9 Riikkaidgaskasaš bargu - eamiálbmotáššit </p>
<p>Sámediggi lea dán jagi maid leamaš mielde ON:a eamiálbmotáššiid bargojoavkku jahkásaš čoahkkimis Genevas suoidnemánu 27. - 31. b. Fáddán dán jagi lei giella ja oahpahus, ja Sámi oahpahusráđđi lei maid Norgga delegašuvnnas mielde. Dán jagi čoahkkimis ledje birrasii 900 delegáhta boahtán iešguđet guovlluin máilmmis. Almmolaš raporta lea fidnemis jos dasa lea beroštupmi.</p>
<p>2.10 Sámediggevisti </p>
<p>Sámediggevistti huksenášši šattai áigeguovdilin dán geasi. Sivvan dása lei go čuožžilii eahpesihkkarvuohta šaddá go huksen álggahuvvot danne go golut ledje lassánan álgomeroštallamiid ektui. Maŋŋá go Sámediggi válddii ovdan ášši, juolluduvvui submi mii váillui. Huksenbargu álggahuvvui borgemánu 17. b. dán jagi.</p>
<p>Almmolaš visttiid čiŋahanfoanda lea várren 1,4 miljon kr. ođđa sámediggevistti dáiddalaš čiŋaheapmái. Lea leamaš lágiduvvon giddejun gilvu ja juryeren guovtti čiŋahanoasis. Hilde Schanke Pedersen vuittii dievvasčoahkkinsála ja auditoriija čiŋaheami, ja Kristin Ytreberg fas vuittii feaskkeroasi, vázzinhálla ja bibliotehka čiŋaheami.</p>
<p>2.11 Ođđa virgáibidjamat Sámedikkis </p>
<p>Kárášjohkalaš Ellen Fredeng lea biddjon mánáid- ja nuoraidprošeavtta prošeaktajođiheaddjivirgái. Son doaibmagoahtá golggotmánu 1. b. dán jagi.</p>
<p>Kárášjohkalaš Else Målfrid Boine lea biddjon virgái vuosttaškonsuleantan dearvvašvuođa- ja sosiálaáššiin. Son doaibmagoahtá čakčamánu 14. b. dán jagi.</p>
<p>Kárášjohkalaš Rune Sverre Fjellheim lea biddjon virgái vuolitdirektøran ođđaásahuvvon plána- ja hálddahussekšuvdnii. Son álgá virgái golggotmánu 1. b. dán jagi.</p>
<p>2.12 Eará áššit </p>
<p>Sámediggeráđđi lea áššis R 86/98 reguleren bušeahta kap. 0540 poasta 01 Sámediggi, gč. ášši R 86/98.</p>
<p>Sámediggeráđđi lea lassin meannudan váidalusáššiid ja áššiid dán dievasčoahkkimii.</p>
<p>3. Nammadeamit </p>
<p>3.1 Sámi giellaráđđi - ođđa jođiheaddji nammadeapmi </p>
<p>Sámi giellaráđi jođiheaddji lea borgemánu 8. b. reivves bivdán Sámedikki dán áigodagas luvvet su doaimmas Sámi giellaráđi miellahttun ja jođiheaddjin. Sámedikki presideanta lea borgemánu 17. b. čoahkkimis dieđihan joavkojođiheddjiide dán birra. Sámediggeráđđi ádde bures dán sávaldaga, ja váldá vuhtii ášši. Ráđđi áigu boahtte ráđđečoahkkimis nammadit ođđa jođiheaddji.</p>
<p>3.2 Regulerenráđđi </p>
<p>Sámediggeráđđi lea nammadan Alf E. Nystad Sámedikki ovddasteaddjin Regulerenráđđái. Steinar Pedersen joatká várrelahttun.</p>
<p>3.3 Barentsregiovdnaráđi eamiálbmotlávdegoddi </p>
<p>Nils Jørgen Nystø lea nammaduvvon Barentsregiovdnaráđi eamiálbmotlávdegotti jođiheaddjin 31.12.98 rádjai.</p>
<p>3.4 Sámedikki virgáibidjanráđđi ja váidalusorgána </p>
<p>Sven-Roald Nystø (jođiheaddji), Ragnhild L. Nystad (nubbinjođiheaddji) ja Egil Olli (miellahttu) leat nammaduvvon Sámedikki virgáibidjanráđđái.</p>
<p>Amund Eriksen (jođiheaddji), Nils Henrik Måsø (nubbinjođiheaddji) ja Laila Wilks (miellahttu) leat nammaduvvon Sámedikki virgáibidjanráđi váidalusorgánii.</p>
<p>3.5 Eará nammadeamit </p>
<p>Magga Boine Eriksen lea nammaduvvon Sámi ealáhusráđi ođđa várrelahttun dán áigodahkii. Vivian Aira lea nammaduvvon Sámi sierrabibliotehka ođđa várrelahttun 31.12.99 rádjai.</p>
<p>4. Ođđa áššiid almmuheapmi - čuovvoleapmi </p>
<p>Sámediggeráđis leat čuovvovaš mearkkašumit ođđa áššiide mat leat almmuhuvvon Sámedikki dievasčoahkkimis miessemánu 25. - 29. b. 1998:</p>
<p>Eavttuhus 1: Mearkkašumit árvokommišuvdnii - referánsajoavkku nammadeapmi </p>
<p>Sámediggi ii hálit ásahit sierra referánsajoavkku iežas árvokommišuvdnalahttui. Sámediggi áigu baicce čállit reivve sámi organisašuvnnaide, ásahusaide ja gielddaide, ja bivdit sin ovddidit árvalusaid njuolgga Sámedikki árvokommišuvdnalahttui.</p>
<p>Eavttuhus 2: Eavttuhus doallat Sámedikki dievasčoahkkima Mussiris Vápste gielddas 1998 miessemánus. </p>
<p>Sámedikki 1998' dievasčoahkkinbáiki olggobealde Kárášjoga ii leat vel mearriduvvon. Dan áigut mearridit ovdal dán jagi loahpa.</p>
<p>Eavttuhus 3: Luossabivdiid birra geat leat massán bivdovuoigatvuođaideaset maŋŋá go ráfáiduhttinsajit johkanjálmmiin leat viiddiduvvon. </p>
<p>Min ovddasteaddji Riber-Mohn lávdegottis áigu čilget ášši lávdegoddái. Ráđđelahttu Berit Ranveig Nilssen, Riber-Mohn lávdegotti lahttu Marianne Balto Henriksen ja sámediggeáirras Steinar Pedersen leat doallan čoahkkima Finnmárkku mearraluossaservviin borgemánu 11. b. ja divaštallan dán ášši.</p>
<p>Eavttuhus 4: Diehtu Gussanjárgga poastakantuvrra heaittiheami birra </p>
<p>Poasta muitala ahte Gussanjárgga poastakantuvra galgá heaittihuvvot. Gielda ja gilisearvi leat ráđđádallan ja soahpan jjoatkit poastabálvalusa poastafiliálain Gussanjárggas. Gilisearvi lea dađi mielde go ráđđi diehtá duhtavaš dáinna čovdosiin.</p>
<p>Eavttuhus 5: Diehtojuohkin Sámi vuoigatvuođalávdegotti čielggadusa NA 1997:4 olis </p>
<p>Sámediggeráđi mielas lea hui deaŧalaš čađahit govdadis diehtojuohkinkampánja Sámi vuoigatvuođalávdegotti čielggadusa NA 1997:4 Sámi kultuvrra luondduvuođus. Ášši galgá guorahallot dárkileabbot Justisdepartemeanttain dainna áigumušain ahte oažžut áigái doaimma maid guovddáš eiseválddit oktiiheivehit, ja dás ferte maid gávnnahit mat orgánat dán bargui galggašedje searvat. Áigut maid guorahallat lea go dárbu maŋidit čielggadusa gulaskuddanáigemeari. Finnmárkku fylkkagielda lea departemeanttas ohcan doarjaga ruhtadit diehtojuohkinkampánja lávdegotti barggu birra. Ášši lea ovttas gažaldagain mii guoská gulaskuddanáigemeari maŋideapmái oanehaččat guorahallon presideantta čoahkkimis fylkkasátnejođiheddjiin 03.09.98.</p>
<p>Presideanta áigu guorahallat goappašiid gažaldagaid čoahkkimis joavkojođiheddjiiguin Sámedikki dievasčoahkkima oktavuođas čakčamánu 21. - 25. b.</p>
<p>Eavttuhus 6: Sámi parlamentáralaš ráđđi </p>
<p>Geahča 2.3 čuoggá ovddabealde.</p>
<p>Eavttuhus 7: «Øsevannet» ođđasis reguleren </p>
<p>Sámediggi ii leat vuos ožžon Øsevannet regulerenplánaid gulaskuddamii. Ráđđi áigu dattege gozihit ášši, ja jos ohcco konsešuvdna čázi reguleret, de áigut árvvoštallat ášši ja vejolaččat gáibidit ahte doaimma váikkuhusat čielggaduvvojit.</p>
<p>Eavttuhus 8: Olggut guolástusetáhta ođđasis organiseren </p>
<p>Sámediggeráđđi áigu ovddidit dán ášši plánejuvvon čoahkkimis guolástusministariin dán čavčča.</p>
<p>Eavttuhus 9: Lotnolasdoallu ja duodji joatkkaskuvlafágan </p>
<p>Sámediggi lea njukčamánu 25. b. 1997 reivves bivdán Girko-, oahpahus- ja dutkandepartemeantta ráhkadit VK I ja VK II lotnalasealáhusaid oahppoplánaid. Golggotmánu 8. b. 1997 reivves vástida departemeanta ahte ii oainne dárbbašlažžan ráhkadit sierra lotolasealáhus-fálaldaga joatkkaskuvlii. Departemeanta oaivvilda ahte boazodoallo-oahppoplánaid sáhttá geavahit maiddái vejolaš lassi- ja maŋŋeoahpus eará surggiin nugo omd. vuotnabivdu, eanadoallu, meahcásteapmi ja duodji.</p>
<p>Sámediggeráđi árvvoštallama mielde ii leat danin veara ođđasis ovddidit ášši departementii dan sivas go ii leat nu guhkes áigi dan rájes go departemeanta lea vástidan Sámedikki reivve.</p>
<p>Eavttuhus 10: Sámegiella joatkkaskuvllas </p>
<p>Ráissa joatkkaskuvlla rektor lea čilgen ahte dán skuvlajagi, 1998/99, lea skuvllas sámegiella nubbingiellan -fálaldat. Skuvlla váttisvuohtan lea leamaš fidnet oahpaheaddji gii sáhttá oahpahit sámegiela. Dán jagi lea skuvllas okta sámegieloahpaheaddji, ja okta oahpaheaddji lea fas lohkamin velá 10 čuoggá sámegiela vai oažžu buoret gelbbolašvuođa sámegielas. Rektor deattuha ahte skuvla lea nannemin iežas sámegielfálaldaga.</p>
<p>Eavttuhus 11: Rávttošnjárgga luonddusuodjalanguovllu viiddideapmi </p>
<p>Sámediggi lea geassemánu 3. b. 1998 reivves ožžon dieđu Finnmárkku fylkkamánnis ahte ášši lea sáddejuvvon báikkálaš gulaskuddamii. Báikkálaš gulaskuddama vuođul áigu fylkkamánni buktit oainnus Luondduhálddašandirektoráhtii. Dan maŋŋá sáddejuvvo ášši gulaskuddamii guovddášásahusaide , ja guovddášgulaskuddama oktavuođas beassá Sámediggi buktit cealkámuša áššis. </p>
<p>Eavttuhus 12: Kulturggávpot Bergen 2000 - sámi kulturčalmmusteapmi </p>
<p>Sámedikki 2000-jagi dievasčoahkkinbáiki olggobealde Kárášjoga ii leat vel mearriduvvon. Sámediggi ferte maid árvvoštallan galgá go obbage doallat dievasčoahkkimiid olggobealde Kárášjoga maŋŋá go leat fárren ođđa vistái. Dán áigut dahkat maŋŋelis.</p>
<p>Eavttuhus 13: Norlándda meahccebálvalus - boraspireregistreren maŋŋá miessemánu 1. b. </p>
<p>Sámediggeráđđi ii leat vuos meannudan dán ášši, muhto ráđđi áigu farggamusat reivves ovddidit ášši Norlándda fylkkamannii.</p>
<p>5. oahkkimat ja ovddasteamit </p>
<p>Geahča sierra mildosa. </p>
<p>Mildosat: </p>
<list><p type="listitem">oahkkimat ja ovddasteamit miessemánu 11. b. rájes čakčamánu 6. b. 1998 rádjai.</p>
<p type="listitem">Sámediggeráđi čoahkkingirjjit 5/98, 6/98 (ovdal sáddejuvvon), 7/98</p>
<p type="listitem">Kulturdepartemeantta 06.07.98 reive mediaplánabarggu birra</p>
<p type="listitem">Gielda- ja regiovdnadepartemeantta 06.07.98 reive Sis-Finnmárkku nuppástuhttinprográmma birra</p>
</list><p type="listitem"/>
<p type="listitem">Sámediggeráđđi ovddidii lasáhusa áššái 27/98  Sámediggeráđi dieđáhus doaimmas birra, čuokkis2.3.1 Sámi parlamentáralaš ráđđi:</p>
<p type="listitem">1.	Kronologalaš čilgehus Sámi parlamentáralaš ráđi barggu birra</p>
<p type="listitem">1992' Sámekonferánsa</p>
<p type="listitem">Sámekonferánsa mii dollui Helssegis 1992:s celkii ahte guoskevaš stáhtain lea geatnegasvuohta ásahit ja ruhtadit oktasaš sámi orgána:</p>
<p type="listitem">«Lea šiehtadan stáhtaid oktasaš geatnegasvuohta lágidit dilálašvuođaid nu ahte sáhttá ásahit oktasaš orgánaid olles sámi álbmoga várás, ja maiddái geatnegasvuohta fuolahit dáidda orgánaide dárbbašlaš ruđalaš vuođu».</p>
<p type="listitem">Stivrraid oktasaščoahkkin 27.11.1993</p>
<p type="listitem">Dalán maŋŋá go maiddái Ruoŧas lei ásahuvvon sámediggi, dollui 27.11.93 Suoma, Norgga ja Ruoŧa sámedikkiid stivrraid oktasaščoahkkin Heahtás. Dán čoahkkimis mearriduvvui ea.ea.:</p>
<p type="listitem">«Dan vuoðul go sámit leat okta álbmot, áigu Suoma Sámeparlameanta (dál Sámediggi), Norgga Sámediggi ja Ruota Sámediggi bargat dan ala ahte ásahuvvo daðistaga lagat ovttasbargu Norgga, Ruoŧa ja Suoma golmma álbmotválljen orgána gaskka. Ovttasbarggu ulbmilin galgá leat ovttastahttit eaŋkiláššiid meannudeami mat gusket sápmelaččaide guhkelii go ovtta riikkas ja sápmelaččaide sierra álbmogin, ovddidit praktihkalaš ovttasbargovugiid sámi álbmotválljen orgánaid gaskka juohke suorggis gokko lea lunddolaš, ja lágidit dilálašvuođaid vai sápmelaččat besset buktit oktasaš sámi oainnuid, ja ahte sápmelaččain leat oktasaš ovddasteaddjit davviriikkalaš ja gaskariikkalaš orgánain. oavdin dihte dáid doaimmaid sáhttá ásahit heivvolaš ovttasbargoorgána.»</p>
<p type="listitem">«Cealkámuš Sámi parlamentáralaš ovttasbarggu birra», Sámi Instituhtta 1996</p>
<p type="listitem">Sámi Instituhtas bođii 1996' ođđajagimánus čielggadus «Cealkámuš Sámi parlamentáralaš ovttasbarggu birra».</p>
<p type="listitem">Cealkámuš árvvoštallá hui vođolaččat čuolmmaid mat gusket sápmelaččaid gaskasaš ovttasbargui riikkarájiid rastá ja dákkár ovttasbarggu dárbui. ielggadusa árvvoštallamat ja eavttuhusat ledje vuođđun go Norgga Sámedikki dievasčoahkkin meannudii ášši.</p>
<p type="listitem">Norgga Sámediggi 1996' miessemánus - ásaheami mearrádus</p>
<p type="listitem">Norgga Sámediggi meannudii 1996' miessemánus ášši parlamentáralaš ovttasbarggu birra ea.ea. ovddabeal namuhuvvon čielggadusa vuođul. Sámediggi mearridii áššis 49/96 ovddidit Sámi parlamentáralaš ráđi ásaheami barggu:</p>
<p type="listitem">«Sámediggi mearrida dákko bokte dahkat šiehtadusa Sámi Parlamentáralaš ovttasbarggu hárrái Ruoŧa, Suoma ja Norgga Sámedikkiid gaskka Sámi Parlamentáralaš Ráði ásaheami bokte.</p>
<p type="listitem">Sámediggi guorrasa árvvoštallamiidda mat leat ovddiduvvon Davviriikkaid Sámi Instituhta 03.01.1996 čielggadusas Sámi Parlamentáralaš Ovttasbarggu hárrái. Árvvoštallamat ja eavttuhusat biddjojuvvojit vuoððun Sámi Parlamentáralaš Ráði ásaheami viidásit barggus.</p>
<p type="listitem">Sámediggeráðði oažžu bargun bargat viidáseabbut Sámedikkiid gaskasaš ovttasbargošiehtadusain».</p>
<p type="listitem">Davviriikkaid Ráđi sešuvdna København:as 1996:s</p>
<p type="listitem">Davviriikkaid Ráđi sešuvnnas København:as 1996:s čilgii dalá stáhtaministar Thorbjørn Jagland Davviriikkaid Ministarráđi boahttevaš Norgga ovdagotti birra, ja dajai ea.ea. ná sámi doaimmaid birra:</p>
<p type="listitem">«Mii áigut evttohit iskkadit ásahuvvon sámi observatora- ja konsulterenortnegiid, ja ahte Suoma, Ruoŧa ja Norgga sámedikkiid gaskasaš ovttasbargui sihkkarasto davviriikkalaš ruhtadeapmi».</p>
<p type="listitem">Stivrraid oktasaščoahkkin 16.01.97</p>
<p type="listitem">Sámedikkiid stivrrat ledje čoahkkanan oktasaščoahkkimii Gironii 16.01.1997. Dán čoahkkimis dahkkui dákkár mearrádus áššis 4 «Sámi Parlamentáralaš Ráđi ásaheapmi»:</p>
<p type="listitem">«Mearriduvvo ahte Norgga Sámediggi oažžu bargun ráhkadit ovttasbargošiehtadus-eavttuhusa, ja ahte sámedikkiid gaskasaš ovttasbargošiehtadus vuolláičállo boahtte oktasaščoahkkimis Troanddimis, Norggas, guovvamánu 1-7. b. 1997».</p>
<p type="listitem">Seamma čoahkkimis áššis 5 «Sámedikkiid oktasaš davviriikkalaš ja riikkaidgaskasaš čállingoddi» mearriduvvui:</p>
<p type="listitem">«Sámedikkiid jođiheaddjit ožžot bargun bargat viidáseabbut ásahuvvon parlamentáralaš ovttasbarggu oktasaš čállingotti ásahemiin, mii maiddái sisttisdoallá mandáhta mearridit čállingotti báikki ja ásaheami. Lassi ruhtadeami dáfus berre geahččalit EU-ruđaid Interreg Sápmi prográmma bokte fidnet doarjaga».</p>
<p type="listitem">Sámedikki dievasčoahkkin 05.02.1997</p>
<p type="listitem">Áššis 4/97 Sámediggeráđi dieđáhus doaimmas birra, čujuhuvvo golmma sámedikkiid jođiheddjiid 16.01.1997 oktasaščoahkkimii, geat ea.ea. guorahalle Sámi parlamentáralaš ráđi ásaheami - oktasaš čállingottiin, vrd. čuoggá 4.5.</p>
<p type="listitem">Áššis 7/98 Sámedikki jahkedieđáhus, mii meannuduvvui seamma čoahkkimis, čujuhuvvo čuoggás 2.5 dasa ahte galgá ráhkaduvvot konkrehta sámedikkiid gaskasaš ovttasbargošiehtadus maid sámedikkiid jođiheaddjit galget vuolláičállit. Galgá maid ásahuvvot oktasaš čállingoddi Sámi parlamentáralaš ráđđái. Loahpas daddjo vel ahte sámedikkit dál leat bargamin ruhtadit Sámi parlamentáralaš ráđi.</p>
<p type="listitem">Stivrraid oktasaščoahkkin 06.02.1997</p>
<p type="listitem">Suoma, Norgga ja Ruoŧa sámedikkiid stivrrat čoagganedje oktasaščoahkkimii sápmelaččaid nášonalbeaivvi Troanddimis 06.02.1997. Oktasaščoahkkin mearridii vuolláičállit ásahuvvon ovttasbargošiehtadusa;</p>
<p type="listitem">«Sámedikkiid gaskasaš ovttasbargu Sámi parlamentáralaš ráđi bokte vuolláičállojuvvo.</p>
<p type="listitem">Sámedikkiid jođiheddjiide delegerejuvvo ovddasvástádus Sámi parlamentáralaš ráđi ásaheami viidásit bargu. Dát guoská maiddái oktasaščállingotti báikái ja ásaheapmái».</p>
<p type="listitem">Ovttasbargošiehtadusa vuolláičállin 06.02.1997</p>
<p type="listitem">Dán vuođul vuolláičálle sámedikkiid jođiheaddjit ovttasbargošiehtadusa 06.02.1997 Troanddimis, oktasaš mihttomeriid ja Sámi parlamentáralaš ráđi ásaheami birra (gč. «Avtale om samarbeid mellom sametingene gjennom Samisk Parlamentaris Råd», gč. mildosa 1.</p>
<p type="listitem">«Lágidan dihte dilálašvuođaid álbmotválljen sámedikkiid gaskasaš bistevaš ovttasbargui, galgá ásahuvvot Sámi Parlamentáralaš Ráđđi. Sámedikkit galget nammadit Sámi Parlamentáralaš Ráđi sámedikkiid gaskasaš ovttasbargoorgánan dakko bokte go válljejit áirasiid ráđđái.</p>
<p type="listitem">Šiehtadusa 4. artihkkalis leat ráđi barggut čilgejuvvon ná:</p>
<p type="listitem">«Sámi Parlamentáralaš Ráđđi galgá váikkuhit dan ahte ovttastahttit dakkár áššiid politihkalaš meannudeami mat gusket sápmelaččaide dahje sáhttet guoskat eambbo go ovtta riikka sápmelaččaide dahje sápmelaččaide álbmogin. Ráđđi galgá maid váikkuhit dan ahte ovddidit eará eavatlaš ovttasbargovugiid sámedikkid gaskka. Ráđđi galgá ovddastit Suoma, Norgga ja Ruoŧa sápmelaččaid davviriikkalaš ja eará riikkaidgaskasaš oktavuođain, ja muđui buot oktavuođain gokko orru dárbu dákkár oktasaš ovddasteapmái».</p>
<p type="listitem">Presideanttaidčoahkkin 29.06.1997</p>
<p type="listitem">Presideanttaidčoahkkin mii dollui 29.06.1997 konkrehtiserii dáinna mearrádusain Sámi parlamentáralaš ráđi ásaheami viidásit barggu:</p>
<p type="listitem">«Sámi parlamentáralaš ráđđi ásahuvvo 01.01.1998 rájes. Ráđđái ásahuvvo maŋŋá 01.09.1997 čállingoddi Guovdageidnui. Ásaheapmi álggahuvvo prošeavttain. Bargorámmaid siskkobealde maid Norgga Sámediggi ovdal lea ožžon, áigu Norgga Sámediggi fuolahit čállingotti ásaheami geavatlaš beliid, masa maid gullá gáibidit ja ohcat dárbbašlaš ruhtadeami. Presideanttat bidjet olbmuid virggiide, dahje virgáibidjamat dahkkojit sin dárkilit mearrádusaid vuođul. Presideanttat galget maid dohkkehit buot bistevaš šiehtadusaid dassážiigo Sámi parlamentáralaš ráđđi lea orgánaidisguin ásahuvvon».</p>
<p type="listitem">Presideanttaidčoahkkin 03.11.1997</p>
<p type="listitem">Sámedikkiid presideanttat álggahedje 1997' golggotmánus prošeavtta man ulbmilin lei (1) hukset čállingotti ja (2) plánet Sámi parlamentáralaš ráđi ásaheami. Prošeavtta lea Davviriikkaid Ministarráđđi ruhtadan. Nils Thomas Utsi biddjui virgái prošeaktajođiheaddjin. Prošeaktajođiheaddjivirgi lei almmuhuvvon almmuhusain. Prošeaktajođiheaddji álggii virgái 03.10.1997.</p>
<p type="listitem">Mearrádus plánet Suoma, Norgga ja Ruoŧa sámediggeáirasiid gaskasaš oktasaščoahkkima, «Sámi parlamentáralaš čoahkkin». Oktasaščoahkkin galgá ea.ea. válljet áirasiid Sámi parlamentáralaš ráđđái. Áigumuššan lei doallat čoahkkima Guovdageainnus 1999' guovvamánus, muhto čoahkkin lea maŋŋá maŋiduvvon 2000-jahkái.</p>
<p type="listitem">26.11.1997 ruhtaohcamuš 1998 várás</p>
<p type="listitem">Lea ohccon ruhta 1998' ásahandoaimmaide bušeahtain mii lea NOK 1,6 milj. Ásahanruhtadeapmi ohccui Davviriikkaid Ministarráđis 26.11.1997 ohcamušain.</p>
<p type="listitem">Davviriikkaid Ministarráđđi lea oktiibuot juolludan DKK 450 000,- doibmii 1998' lohppii.</p>
<p type="listitem">Presideanttaidčoahkkin 09.12.1997 - vuođđudusa mearrideapmi</p>
<p type="listitem">Ovddabeal namuhuvvon 29.06.1997 Presideanttaidčoahkkima refererejuvvon mearrádusa mielde formálalaččat dahkkui Sámi parlamentáralaš ráđđi sierra juridihkalaš olmmožin sámediggejođiheddjiiguin stivran ja sierra čállingoddin 01.01.1998 rájes, Presideanttaidčoahkkimis Gironis 09.12.1997; mearrádus formálalaš vuođđudusa birra áššis 2 «Sámi parlamentáralaš ráđđi».</p>
<p type="listitem">«Vuođđudusdokumeanta vuolláičállojuvvo ja ohcamuš ovttas njuolggadusaiguin sáddejuvvo «Foretaksregisteret» gos galgá registrerejuvvot. Vuolláičállon šiehtadus čuovvu čoahkkinbeavdegirjji mielddusin».</p>
<p type="listitem">Jos galgá sáhttit ohcat ruđaid huksendoibmii, gáibiduvvo ahte ovttaddat lea registrerejuvvon «Foretaksregisteris». Njuolggadusat leat vuođđun «Enhetsregisterii» registreremii.</p>
<p type="listitem">Sámedikki dievasčoahkkin 25.02.1998</p>
<p type="listitem">Áššis 8/98 Sámedikki jahkedieđáhus, lea čuoggás 2.2.19 čujuhuvvon sámedikkiid 06.02. oktasaščoahkkimii gos «vuolláičállojuvvui šiehtadus oktasaš sámi giellaovttasbarggu birra badjel riikarájiid, ja Sámi parlamentáralaš ráđi ásaheami birra».</p>
<p type="listitem">08.04.1998 ruhtaohcamuš 1999 várás</p>
<p type="listitem">Sámi parlamentáralaš ráđi formálalaš nammadeapmi oktasašorgánan mearriduvvui dahkkot 1999' guovvamánus. Vuođđun 1999' doibmii lei álggos biddjon bušeahtta mii lei NOK 6,7 milj., 08.04.98 ohcamuš doaibmaplánain ja bušeahtain, gč. mildosa 2.</p>
<p type="listitem">Ohcamušas daddju ea.ea.:</p>
<p type="listitem">«Mii leat dán ohcamušas háliidan ovddidit Sámi parlamentáralaš ráđi ollislaš ovttasbargodárbbuid. Ásaheami konkrehta bargguid ja viidásit barggu dáfus lea dattetge lunddolaš maŋŋá dárkileabbut árvvoštallat ovttaskas áššiid. Lea dárbu dárkileabbut árvvoštallat konkrehta áššiid čállingotti siskkaldas organiserema dáfus, virgenamahusaid dáfus, ovddasvástádusa dáfus, jed. Mii leat maid ráhkkanan dasa ahte ruhtarámmat ja eará evttohuvvon ovttasbargoortnegat galget heivehuvvot dađistaga»:</p>
<p type="listitem">Ohcamušat sáddejuvvojedje Suoma, Norgga ja Ruoŧa olgoriikkadepartemeanttaide, ja Davviriikkaid Ministarráđđái.</p>
<p type="listitem">Sd.dieđ.nr. 52 (1997-98) Sámedikki 1997' doaimma birra, ovddiduvvon 26.06.1998</p>
<p type="listitem">uoggás 4.10.2 Ráđđehusa barggu birra sámepolitihkalaš áššiiguin ja Sámedikki mearkkašumiid čuovvolemiin, daddjo Sámi parlamentáralaš ráđi barggu birra:</p>
<p type="listitem">«Sámediggepresideanttat mearridedje 03.11.1997 čoahkkimis formálalaččat nammadit Sámi parlamentáralaš ráđi easka 24.02.1999. Easka dalle galget Sámedikkiid presideanttat doaibmat dán ovttasbarggu stivaran. Sámedikkit lea álggahan oktasašprošeavtta mii galgá plánet Sámi parlamentáralaš ráđi ásaheami. Prošeavtta čállingoddi lea Guovdageainnus. Ráđđehus atná Sámi parlamentáralaš ráđi ásaheami ovddideami hui mávssolažžan oktasaš sámi servodaga ovddideamis. Sámi parlamentáralaš ráđi ovddideapmi buktá maid ođđa ovttasbargovejolašvuođaid Sámedikkiid ja davviriikkalaš orgánaid gaskka. Lea deaŧalaš áddet Sámi parlamentáralaš ráđi ášši ovttas eará ovttasbargguiguin mat dahkkojit davviriikkalaš dásis sámi áššiin».</p>
<p type="listitem">Presideanttaidčoahkkin 28.08.1998</p>
<p type="listitem">Sámedikkiid presideanttat guorahalle ášši mii guoská prošeavtta ovdáneapmái ja ruhtadeapmái Davviriikkaid Ministarráđi kr. 300 000,- lassijuolludusa vuođul 1998 várás, gč. mildosa 3. Juolludusreivves dieđihuvvo dát:</p>
<p type="listitem">«Seammás deattuhuvvo ahte dán juolludusa mii lea DKK 300 000 ii galgga áddet joatki doaibmadoarjjalohpádussan Sámi parlamentáralaš ráđđái».</p>
<p type="listitem">Dán vuođul reviderejuvvui 1999' doaibmaáigumuš, ja boađusin dás lea ahte sámedikkiid oktasaščoahkkin lea maŋiduvvon 2000 jahkái ja čállingoddedoaimmaid ja organiserenplánema barggut leat unniduvvon NOK 1,7 milj. rádjai. Reviderejuvvon ohcamuš 1999' doaimma várás sáddejuvvui 01.09.1998, gč. mildosa 4.</p>
<p type="listitem"/>
<p type="listitem">II	Sámi parlamentáralaš ráđi ášši boahtteáiggi meannudeapmi</p>
<p type="listitem">Sámediggeráđđi oaidná ahte áššis mii guoská Sámi parlamentáralaš ráđi ásaheapmái leat máŋga beali maid ferte dárkileabbut guorahallat. Dás lea sáhka ovttasbargosurggiin, bargoviidodagas ja válddis, ruhtadeamis ja dan áigeplánas.</p>
<p type="listitem">Sámediggepresideanttaid álgoplána mielde galggai ásaheapmi dáhpáhuvvat 1999' guovvamánus. Lei evttohuvvon ahte ásaheapmi galggai dáhpáhuvvat Suoma, Norgga ja Ruoŧa sámedikkid gaskasaš oktasaščoahkkimin (Sámi parlamentáralaš čoahkkin), gč. 03.11.1997 Presideanttaidčoahkkima.</p>
<p type="listitem">Dán vuođul hábmejuvvui ohcamuš 1998' doaimma várás, gč. 26.11.1997 ohcamuša Davviriikkaid Ministarráđđái. Ohcamuš 1999' doaimma várás sáddejuvvui 08.04.1998, maŋŋá go lei meannuduvvon Presideanttaidčoahkkimis 06.04.1998.</p>
<p type="listitem">Dás lea viiddis čilgehus boahtteáiggi bargguid birra mat dál orrot lunddolaččat gullamin Sámi parlamentáralaš ráđi ovttasbargosurggiide. Áššit mat gusket eanet go ovtta stáhta sápmelaččaide (nugo omd. sámi giella- ja oahpahusáššit), davviriikkalaš sámi ovttasbargu, barentsovttasbargu, Ártalaš ráđi áššit, eurohpalaš uniovdna, Ovttastuvvon nášuvnnat (ON), ja sámi veahkkebargu. Dáinna vuođuin ledje ohcamušas dieđut Sámi parlamentáralaš ráđi čoahkkindoaimmaid ja čállingotti huksema ja doaimma birra. Konkrehta ásaheami dáfus doalahuvvui vejolašvuohta maŋŋá dárkileabbut árvvoštallat ovttaskas áššiid, ja ahte ruhtarámma ja evttohuvvon ovttasbargosuorggit galget heivehuvvot dađistaga. Ohcanrámma ja ásaheami áigeperspektiiva rievdaduvvojedje 28.08.98.</p>
<p type="listitem">Sámediggeráđđi háliida deattuhit ahte juogo álgoohcamuša dahje reviderejuvvon ohcamuša sáhttá atnit Norgga Sámedikki formálalaš mearrádussan ásahit Sámi parlamentáralaš ráđi. Dán ii maid sáhte áddet mearrádussan ovttasbargosurggiid ja válddi dáfus. Dákkár áššit galget ovddiduvvot dievasčoahkkimii mearrideapmái. Prošeakta lea dál čielggadeamen iešguđet vejolašvuođaid dán oktavuođas. 1998' ruhtadeami vuođul maid Davviriikkaid ministarráđđi lea juolludan, leat sámedikkiid presideanttat mearridan ahte prošeakta galgá bistit 1998' lohppii. Dán áiggis galget ovdalisnamuhuvvon áššiid dárbbašlaš bealit čielggaduvvot. Sámediggeráđi áigumuššan lea ovddidit Sámi parlamentáralaš ráđi ášši Sámedikki dievasčoahkkimii 1999' guovvamánus.</p>
<p type="listitem">II.	Ovddiduvvon eavttuhusat</p>
<p type="listitem">Mearkkašupmi 1, BB:a sámediggejoavkku, SVL:a sámediggejoavkku ja GB:a sámediggejoavkku mearkkašupmi, ovddideaddjin Egil Olli:</p>
<p type="listitem">VÁNHURSKKISVUOHTA LOTNOLASEALÁHUSBARGIIDE</p>
<p type="listitem">Sámediggi čujuha Bargiidbellodaga mearkkašupmái áššis 07/98 Vuollásaš ráđiid 1997' jahkedieđáhusat - mearkkašumit, ja BB:a, GB:a ja SVL:a joavkkuid 27.02.98 reivii lotnolasealáhusbargiid birra geaidda 1996:s dáhpáhuvai ahte mearrádusat gustojedje maŋosguvlui, ja mii dagahii ahte eai beassan ohcat doaibmadoarjaga. Mii čujuhit maid dasa go Sámediggeráđđi ášši 18/98 digáštallamis lohpidii ođđasis geahčadit mearrádusaid geavaheami.</p>
<p type="listitem">Sámediggi bivdá dilálašvuođa lágidit nu ahte guoskevaš ealáhusbargit besset ovddidit ohcamuša 1996' ovddas daid mearrádusaid mielde mat dalle livčče galgan gustot.</p>
<p type="listitem">Mearkkašupmi 2, BB:a sámediggejoavkku Randi Solli Pedersen mearkkašupmi:</p>
<p type="listitem">Sámediggi diehtá, ahte Bergen lea jagi 2000 eurohpalaš kulturgávpot.</p>
<p type="listitem">Dát buktá erenoamáš vejolašvuođa sámi kultuvrra čalmmušteapmái eurohpalaš oktavuođain.</p>
<p type="listitem">Sámediggi bivdá Sámediggeráđi váikkuhit dan ahte sámi kultuvra govdadeamus vuogi mielde čalmmustuvvo Bergenis jagi 2000, ja ahte min ovddit eavttuhussii dávistettiin geahččalit doallat Sámedikki dievasčoahkkima doppe seamma jagi.</p>
<p type="listitem">III.	Jienasteapmi</p>
<p type="listitem">39 áirasis ledje 37 áirasa čoahkis.</p>
<p type="listitem">Ášši loahpahuvvui jienasteami haga.</p>
<p type="listitem">IV.	Beavdegirjelasáhus</p>
<p type="listitem">Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p type="listitem"/>
<p type="listitem">Sáhkaovddideaddji</p>
<p type="listitem">Replihkka</p>
<list><p type="listitem">1.</p>
</list><p type="listitem">Sven-Roald Nystø, áššejođiheaddji</p>
<p type="listitem"/>
<list><p type="listitem">2.</p>
</list><p type="listitem">Steinar Pedersen</p>
<p type="listitem">Sven-Roald Nystø</p>
<list><p type="listitem"/>
</list><p type="listitem"/>
<p type="listitem">Steinar Pedersen</p>
<list><p type="listitem">3.</p>
</list><p type="listitem">Ole Henrik Magga</p>
<p type="listitem">Steinar Pedersen</p>
<list><p type="listitem"/>
</list><p type="listitem"/>
<p type="listitem">Egil Olli</p>
<list><p type="listitem">4.</p>
</list><p type="listitem">Nils Henrik Måsø</p>
<p type="listitem">Sven Roald Nystø</p>
<list><p type="listitem"/>
</list><p type="listitem"/>
<p type="listitem">Nils Henrik Måsø</p>
<list><p type="listitem">5.</p>
</list><p type="listitem">Amund Eriksen</p>
<p type="listitem"/>
<list><p type="listitem">6.</p>
</list><p type="listitem">Willy Ørnebakk</p>
<p type="listitem">Sven-Roald Nystø</p>
<list><p type="listitem">7.</p>
</list><p type="listitem">Magnhild Mathisen</p>
<p type="listitem"/>
<list><p type="listitem">8.</p>
</list><p type="listitem">Egil Olli</p>
<p type="listitem"/>
<list><p type="listitem">9.</p>
</list><p type="listitem">Ragnhild Nystad</p>
<p type="listitem"/>
<list><p type="listitem">10.</p>
</list><p type="listitem">Per Solli</p>
<p type="listitem"/>
<list><p type="listitem">11.</p>
</list><p type="listitem">Ragnhild Solli Pedersen</p>
<p type="listitem"/>
<list><p type="listitem">12.</p>
</list><p type="listitem">Per A. Bær</p>
<p type="listitem"/>
<list><p type="listitem">13.</p>
</list><p type="listitem">Berit Ranveig Nilssen</p>
<p type="listitem"/>
<list><p type="listitem">14.</p>
</list><p type="listitem">Steinar Pedersen</p>
<p type="listitem"/>
<list><p type="listitem">15.</p>
</list><p type="listitem">Peder Mathisen</p>
<p type="listitem"/>
<list><p type="listitem">16.</p>
</list><p type="listitem">Ragnhild Nystad</p>
<p type="listitem"/>
<list><p type="listitem">17.</p>
</list><p type="listitem">Sven-Roald Nystø</p>
<p type="listitem"/>
<list><p type="listitem"/>
</list><p type="listitem">Egil Olli (čoahkkinortnegii)</p>
<p type="listitem"/>
<list><p type="listitem"/>
</list><p type="listitem">Egil Olli (čoahkkinortnegii)</p>
<p type="listitem"/>
<list><p type="listitem"/>
</list><p type="listitem">Jarle Jonassen (čoahkkinortnegii)</p>
<p type="listitem"/>
<list><p type="listitem"/>
<p type="listitem">VI.	Sámedikki mearrádus maŋŋá jienasteami lea ná:</p>
<p type="listitem">Geahča čuo. III Jienasteapmi.</p>
<p type="listitem"/>
<p type="listitem">Ášši meannudeapmi loahpahuvvui čakčamánu 22. b. dii. 12.15.</p>
<p type="listitem"/>
<p type="listitem">Ášši 28/98 	Gažaldagat Sámediggeráđđái čoahkkinortnega § 28 vuođul</p>
<p type="listitem">Ášši meannudeapmi álggahuvvui čakčamánu 22. b. dii. 15.00</p>
<p type="listitem">I.	Áššebáhpirat</p>
</list><list><p type="listitem">SVF:a sámediggejoavkku Roger Pedersen 15.09.98 gažaldat</p>
<p type="listitem">SVF:a sámediggejoavkku Roger Pedersen 15.09.98 gažaldat</p>
<p type="listitem">SVL:a sámediggejoavkku Ove Johnsen 15.08.98 gažaldat</p>
<p type="listitem">Gaska Norlánda Sijdda Amund Eriksen 15.08.98 gažaldat</p>
<p type="listitem">Bargiidbellodaga sámediggejoavkku Margreta Påve Kristiansen 14.08.98 gažaldat</p>
<p type="listitem">Bargiidbellodaga sámediggejoavkku Willy Olsen 14.08.98 gažaldat</p>
<p type="listitem">Bargiidbellodaga sámediggejoavku Per Solli 14.08.98 gažaldat</p>
<p type="listitem">Bargiidbellodaga sámediggejoavku Leif Elsvatn 14.08.98 gažaldat</p>
<p type="listitem">NSR:a sámediggejjoavkku Dure Iŋggá Dure, Tore Bongo, 15.08.98 gažaldat</p>
</list><list><p type="listitem">II.	Ovddiduvvon gažaldagat, vástádusat ja vejolaš eavttuhusat</p>
<p type="listitem">SVF:a sámediggejoavkku Roger Pedersen gažaldat:</p>
<p type="listitem">SÁMEDIKKI REFERÁNSAJOAVKKU PRINSIHPALAŠ OAIDNU NOU 1995:6 DEARVVASVUOĐA- JA SOSIÁLABÁLVALUSAID PLÁNA SÁMI ÁLBMOGII NORGGAS -DOARJJAJUOGADEAMI UOVVOLEAPMÁI</p>
<p type="listitem">Mii SVL:a sámediggejoavkkus imaštallat prinsihpalaš oainnuid maid referánsajoavku lea bidjan vuođđun NOU:a čuovvoleapmái. Das daddjo earret eará ná:</p>
</list><list><p type="listitem">dutkanprošeavttat eai vuoruhuvvo bajás</p>
<p type="listitem">galgá vuoruhit almmolaš ohcciid ovddabeallái organisašuvnnaid ja erenoamážit ovttaskas olbmuid</p>
</list><p>Jos galgá čuovvut dáid prinsihpaid, de šaddet riddo- ja vuotnaguovllut vaháguvvot. Sivvan dasa lea ahte dáin guovlluin lea váttis oažžut almmolaš eiseválddiid bargagoahtit dáid áššiiguin, ja ahte lea unnán dutkojuvvon.</p>
<p>Min gažaldat lea ná:</p>
<p>Lea go dát maiddái ráđi prinsihpalaš oaidnu? Jos nu ii leat, maid áigu ráđđi bargat njulget ášši?</p>
<p>Sámediggeráđi vástádus: </p>
<p>Sámedigge čujuha Sosiála- ja dervvašvuođadepartemeantta prošeaktaruhtajuogadeami mearrádusaide NOU 1995:6 Dearvvasvuođa- ja sosiálabálvalusaid plána čuovvoleamis.</p>
<p>Mearrádusain daddjo ahte 1998:s galgá vuoruhit čuovvovaš surggiidbadjel áŋgiruššamiid:</p>
<p>Oahpahit dearvvašvuođa- ja sosiálabargiide sámi giela ja kulturáddejumi.</p>
<p>Diehtojuohkindoaibma.</p>
<p>Prošeaktabargu/dutkan man áigumuš lea heivehit dearvvašvuođa- ja sosiálabálvalusaid sámi duohtavuhtii.</p>
<p>Dulkonbálvalusa nannen.</p>
<p>Sámediggeráđđi oaivvilda ahte áŋgiruššamat mat 1998:s lea válljejuvvon, leat dárbbašlaččat daid sivaid vuođul maid referánsajoavku lea vásihan barggadettiin plánain. Lea dárbu hoahppodoaimmaide mat sáhtášedje oanehis áiggis čájehit bohtosiid. Dattetge lea maid vejolaš addit doarjaga dutkanprošeavttaide, vrd. čuo. 3.</p>
<p>SVF:a sámediggejoavkku Roger Pedersen gažaldat: </p>
<p>OKTASAŠ SÁMI OAHPPOORGANISAŠUVDNA </p>
<p>Mii eat leat gullan maidige presideanttas dahje ráđis dán áššis mii ovddiduvvui 1997' skábmamánu dievasčoahkkimis. Mii háliidit diehtit dáhpáhuvvá go mihkige, ja jos nu dagaš, makkár áigemeriid siste dán áššis.</p>
<p>Sámediggeráđi vástádus: </p>
<p>ujuhit áššái 4/98 Sámediggeráđi diedáhus doaimmas birra, vástádus 5 gažaldahkii Sámi oahppoorganisašuvnnat Sámedikki vuollái.</p>
<p>Sámediggeráđđi áigu vuos álggos čujuhit, ahte Norggas gávdnojit otne guovttelágan oahppaorganisašuvdna hámi. Dat leat oahppolihtut ja oahppo-organisašuvnnat . Oahppolihtut leat iešheanalis organisašuvnnat, maid Stuorradiggi dohkkeha oahpahusulbmiliidda. Ovtta lihtus fertejit leat uhccimusat guokte lahtto-organisašuvnna. Jagi 1992 rievdadusaid vuođul rávisolbmuidoahpahuslágas sáhttet Norggas leat eanemusat 15 oahppolihtu. Eaktodáhtolaš organisašuvnnat sáhttet ohcat lahttovuođa oahppolihtus - ja dat ovttas de stivrejit oahppolihtu. Oahppo-organisašuvdna lea seammalágan go oahppolihttu, muhto das lea dušše okta organisašuvdna. Ovdanmearkan sáhttit namuhit Sámi Oahppolávdegotti (SOL), ja de gávdnojit muhtun politihkalaš bellodagaid oahppo-organisašuvnnat. Lahttoorganisašuvnnat válljejit oahppolihtu sin ideologálaš fákki árvvoštallamiid vuođul. Otne eai gávdno sierra definerejuvvon Sámi oahppo-organisašuvnnat, mat addet sierra vejolašvuođaid. Go SOL ja Sámi ædnamsearvi leat ásahuvvon oahppo-organisašuvdnan, mat eai deavdde ođđa gáibádusaid oahppolihtu ektui, de lea ovddiduvvon eavttuhus, ahte spiehkastit dihto láhka-ásahusain. </p>
<p>Sámediggeráđđi čujuha, ahte áirasa eavttuhus sámi oahppoorganisašuvnna ektui rastilda oahppolihtu vuođđojurdaga, nugo čuožžu rávisolbmuidoahpahuslágas. Danin lea mis ain dakkár oaivil, ahte sámi organisašuvnnat fertejit dál ieža vuosttažettiin árvvoštallat ášši oktasaš sámi oahppoorganisašuvnna hárrái. Sámediggeráđđi lea ge danin 18.09.98 reivves NSR:ii, SÆS:ii ja SÁL:ii dáhtton dáid organisašuvnnaid árvvoštallat dákkár ovttasbarggu ásaheami.</p>
<p>SVL:a sámediggejoavkku Ove Johnsen gažaldat: </p>
<p>ÁRVVOŠTALLANDOARJAGA BIRRA 1998S LOABÁID GILDII SÁMI OAHPPIID LUOHKALANJA INVESTEREMIID OASSERUHTADEAPMÁI. </p>
<p>SVF:a sámediggejoavkku mielas lea kritihkaárvosaš dat movt Loabáid gielda lea meannudan dán ášši. Leat ovdal čilgen ášši birra presidentii sihke telefovnna ja faksa bokte. Ášši guovddáš lea čuovvovaš:</p>
<p>Loabáid gielda lea juolludusreivve bokte Tromssa fylkagielddas ožžon 4 miljon kruvnnu liige árvvoštallanruđaid, mat galge geavahuvvot čuovvovaš eavttuid vuođul:</p>
<list><p type="listitem">ahte sámi oahppiide dán bokte sihkkarastojuvvojit dohkálaš lanjat</p>
<p type="listitem">mii lea konkrehtalaččat dahkkon lanjaid sihkkarastima ektui sámi skuvlii</p>
</list><list><p type="listitem">Go mii dál oaidnit daid mearrádusaid maid Loabáid gielda lea dahkan, de gal ferte giddet čalmmiid dasa, mii ráđđealbmá árvalusas áššis 98/0031 čuožžu:</p>
</list><list><p type="listitem">Dáláš plánaid vuođul, eavttuha ráđđealmmái, ahte 1.245.000,- kruvdnosaš huksenbarggut luohkkalatnjaoasis maŋiduvvojit doaisttážii, dušše hivssegat divoduvvojit.</p>
<p type="listitem">Dasto, ahte ruonáskuvlla (sámeskuvlla) áššái máhccat maŋŋá, go dán barggu ii sáhte man ge láhkái čađahit, ovdal go bibliotehka lea sirdojuvvon ođđa lanjaide.</p>
</list><p>Dán lea gieldastivra maŋŋá meannudan. Mii eat gal sáhte man ge láhkái oaidnit, ahte sámi oahppit livčče vuhtiiváldojuvvon, go ruđat geavahuvvojit hálddahuslanjaide ja bibliotehkii. Min áddejumi mielde ii dávis dát juolludusreivii.</p>
<p>Mis leat čuovvovaš gažaldagat:</p>
<p>Lea go Sámediggeráđđi bargan maidege dáinna áššiin?</p>
<p>Maid áigu Sámediggeráđđi dahkat ja makkár áigemeriid siste, go dán áššis lea hoahppu?</p>
<p>SVFa sámediggejoavkku mielas ain juo lea dát viehka duođalaš ášši, danin go dát čuohcá sámi oahppiide.</p>
<p>Sámediggeráđi vástádus: </p>
<p>Daid dieđuid vuođul, maid earret eará áirras Ove Johnsen lea buktán, lea Sámediggeráđđi čakčamánu 9. b. 1998 beaiváduvvon reivves bivdán Loabáid gielddas lagabuidda čilgehusa ášši birra.</p>
<p>Doaisttážii ii leat Sámediggeráđđi ožžon vástádusa jearaldahkii, ja danin vuordit ge gieldda čilghusa ovdal go vejolaččat árvvoštallat maid áššiin viidáseabbot berre dahkat.</p>
<p>Gaska Norlánda Sijdda Amund Eriksen gažaldat: </p>
<p>BAJÁSŠADDAN, SKUVLA JA OAHPAHUS </p>
<p>Dán jagi guovvamánu dievasčoahkkimis ovddidii NSR ovttas min bellodagain ođđa ášši dáinna bajilčállagiin. Mii lea dan rájes dáhpáhuvvan áššis?</p>
<p>Sámediggeráđi vástádus: </p>
<p>Sámediggeráđi dieđáhusas mii ovddiduvvui dievasčoahkkimii miessemánu 26. b. 1998, dáddjui ná dán áššis:</p>
<p>Girko, oahpahus- ja dutkandepartemeanta lea čoahkkimis Oslos cuoŋománu 20. b. čuovvolan konferánssa mii dollui Ajluovttas njukčamánu 19. - 20. b. Sámediggi vuordá dán čoahkkimis referáhta, ja KUF:a viidásit initiatiivva ášši čuovvoleamis. </p>
<p>Sámediggi ii leat ožžon referáhta čoahkkimis, ja lea telefovnnas jearahallan dan. Departemeanta lea muitalan ahte ii gávdno referáhta. Dasto lohká leat čuovvolan barggu dainna lágiin ahte lea dorjon initiatiivva álggahit gáiddosoahpahusa ja joatkkaskuvlaoahpaheddjiid gelbolašvuođa nannema. Deattuhuvvui vel ahte ekonomiija bealli ii leat čilgejuvvon.</p>
<p>Sámediggi ii leat nappo bargan áššiin čoahkkima rájes departemeanttain cuoŋománu 20. b. 1998. Sámediggeráđi mielas lea lunddolaš vuordit departemeantta viidásit čuovvoleami dan barggus mii lea juo álggahuvvon, ovdal go árvvoštallá áirasa Amund Eriksen guovvamánu 23. b. 1998 eavttuhusa ráhkadit ollislaš bajásšaddan-, skuvla- ja oahppaplána julevsámi guovllu várás. Sámediggeráđđi áigu muittuhit departementii ášši go lea čoahkkimis stáhtaráđđi Lilletun:ain golggotmánus.</p>
<p>Bargiidbellodaga sámediggejoavkku Margreta Påve Kristiansen gažaldat: </p>
<p>SÁMEDIKKI VÁLGANJUOLGGADUSAT </p>
<p>Juohke válgaáigodagas berrešii Sámedikki válganjuolggadusaid geahčadit ollislaččat. Bargiidbellodaga sámediggejoavku oinnii maiddái maŋimuš válgga oktavuođas dárbbu rievdadit ja buoredit njuolggadusaid.</p>
<p>Danin jearrá ge Bargiidbellodaga sámediggejoavku Sámedikki presideanttas, maid leat jurddašan dahkat válganjuolggadusaid evaluerema ja buorideami ektui boahtte sámediggeválgii?</p>
<p>Sámediggeráđi vástádus: </p>
<p>Sámediggi lea juohke válgga maŋŋá evalueren ja geahčadan válganjuolggadusaid. Diet áigumuš livččii Sámediggeráđis jagi 1997 sámediggeválga ektui maiddái.</p>
<p>Ráđđi čujuha dán oktavuođas, ahte Ráđđehus lea nammadan válgaláhkalávdegotti, mii galgá geahčadit válgalága rievdadusaid. Válgaláhkalávdegoddi lea váldán oktavuođa Sámediggái ja bivdán čoahkkima válganjuolggadusaid rievdadusaid guorahallama geažil. Vai njuolggadusat nu guhkás go vejolaš šaddet ovttaláganat, de sávvá válgaláhkalávdegoddi vástádusa Sámedikkis jurddašuvvon rievdadusaid hárrái. Válgaláhkalávdegoddi pláne loahpahit iežas barggu jagi 2000. Sin eavttuhus galgá de sáddejuvvot viidáseabbot gulaskuddamii, mii dan maŋŋá meannuduvvo politihkalaččat, ja lávdegoddi meroštallá, ahte sin rievdadus-eavttuhusat válgavuogádagas eai sáhte gustogoahtit ovdal jagi 2005 válgga.</p>
<p>Sámediggeráđđi čujuha, ahte sámediggeválganjuolggadusaid geahčadeapmi Sámedikkis berrešii maiddái dáhpáhuvvat Sámedikki iežas rievdadus dárbbu ektui. Ráđđi oaivvilda, ahte dán barggu sáhttá álggahit dakka viđe. Dát berre dahkkot dainna lágiin, ahte Sámediggeráđđi nammada bargojoavkku, mas Sámedikki politihkalaš joavkkut leat mielde joavkkuid sturrodaga vuođul. Dán vuođul bivddii presideanta čoahkkimis joavkojođiheaddjiiguin ikte, ahte joavkkut álggahit ohcat olbmuid dasa. Sámediggeráđđi áigu nammadit joavkku jođáneamosit ja fuolahit dárbbašlaš resurssaid dasa.</p>
<p>Bargiidbellodaga sámediggejoavkku Willy Olsen gažaldat: </p>
<p>MANIN SÁMEDIGGERÁĐĐI II DOARJJO BARGOSAJIID SIS-FINNMÁRKUI? </p>
<p>Sámedikki presideanta ja eará Sámediggeráđi lahtut leat media bokte vuostálastan garrasit ođđa bargosajiid ásaheami Guovdageidnui, gos bargguhisvuohta min riikkas lea stuorámus.</p>
<p>Ášši guoská dasa, ahte Finnmárkku eanavuovdinstivra lea addán hui gáržžes lobi luonddugeđggiid roggamii guovtti bolttohagas Guovdageainnus - báikki olbmot ja gielda leat maiddái dorjon nannosit dán doaibmabiju.</p>
<p>Mis lea garra beroštupmi oažžut čielgasa das maid Sámediggeráđđi ja Sámedikki presideanta oaivvildit go sin mielas dát ráddjejuvvon lobit leat nu duođalaččat, ahte daid ii sáhte dahje ii galgga čađahit.</p>
<p>Lea daddjon, ahte sámi kultuvrra vuhtiiváldin lea sivvan dasa go Sámediggeráđđi/Sámedikki presideanta oaivvildit, ahte doaibmabijuid ii galgga čađahit. Dákkár áššiid oktavuođas ferte dattetge jearrat, ahte ii go dat vaháguhtte vel ain eambbo sámi kultuvrra jos jearggalaččat leat negatiivvvalaččat buot luonddulihkahallamiidda, mat sáhttet buktit bargosajiid - vaikko man varrugasat dat dahkkoš, ja man oktavuođas leat eará ealáhusberoštumit vuhtiiváldojuvvon.</p>
<p>Bargiidbellodaga joavku eahpida garrasit dan, ahte lea go dát ávkin sámi kultuvrii. Bargiidbellodaga joavku doarju dieđusge, ahte galgá leat hirbmat várrugas, mii guoská lihkahallamiidda, maid sáhttá dulkot dainna lágiin, ahte ovdal gihtii politihkalaččat meannudit Sámi vuoigatvuođalávdegotti eavttuhusa. Dies ii leat makkárge soahpameahttunvuohta.</p>
<p>Lea váttis dattetge oaidnit, ahte dát guokte geađgeloggunášši rihkošedje dán lágan várrugasvuođa.</p>
<p>Bivddán Sámedikki presideantta čilget manin Sámediggeráđđi lea nu vuostá dáid doaibmabijuid, mat sáhtášedje buktit bargosajiid, maidda livčče garra dárbu Guovdageainguovllus?</p>
<p>Sámediggeráđi vástádus: </p>
<p>Dat mii gal lea čielggas lea dat, ahte Sámediggeráđi gal ii vuostálastte bargosajiid Sis Finnmárkui.</p>
<p>Dát konkrehta ášši guoská doaibmašiehtadussii Náranašas Prospektering A/S ektui, ja ohcanlohpái/geahččalandoibmii Riebanváris Mineralutvikling A/s ektui. Báikkit gos leat gávdnon gánnáhahtti luonddugeađggit, leat sullii 20 km davvioarjjás Guovdageainnu čoahkkebáikkis ja daid gaska lea sullii guokte kilomehtera.</p>
<p>Sámediggi meannudii Prospektering A/S ohcama vuosttaš geardde áššis 43/90. Ášši meannuduvvui ođđasit áššis 17/91, mas diggi dohkkehii geahččalandoaimma.</p>
<p>Eará servviin maid leai ohcandoaibma seamma guovllus dalle go Prospektering A/S:as leai geahččalandoaibma doppe. Ođđajagimánu 8. b. 1991 juolluduvvui iskkadanlohpi Tromssa fitnodahkii, Mineralutvikling A/S Riebanváris/Gaskabeaiváris. Dát guovlu lea dušše guovtte kilomehtera duohken das gos Prospektering A/S:as lea doaibma.</p>
<p>Sámediggi ii leat vuos realitehtameannudan Mineralutvikling A/S ohcama.</p>
<p>Ráđđi áigu ovddidit ášši dievasčoahkkimii skábmamánus, man oktavuođas maiddái Prospektering A/S doaibmalohpi guorahallo. Meannudettiinis áigu ráđđi earret eará árvvoštallat sámi kultuvrra, čilgetkeahtes riektigažaldagaid ja oktavuođa Statskog:ii. Sámediggeráđđi áigu dán oktavuođas geahčadit dáid áššiid govdadit perspektiivvas, sihke bargosagiid ja boazodoalloealáhusa beroštumiid dárbbu ektui.</p>
<p>Ráđđi áigu dán vuoro loahpas deattuhit, ahte guovlluid ođasmuvvi resurssat, maid boazodoallu dál geavaha, addet barggu stuorra oassái Sis-Finnmárkku álbmogis.</p>
<p>Bargiidbellodaga sámediggejoavku Per Solli gažaldat: </p>
<p>RIDDO- JA VUOTNABIVDIIDE, GEAIN LEAT UHCCIT FATNASAT GALGÁ ADDIT SIERRA SÁIDEBIVDOEARI </p>
<p>Vásihusat maŋimuš sáidebivdoáigodagas čájehit, ahte stuorra mearrasáidebivdofatnasat gurrejedje bivdoeriid hirbmat oanehis áiggis.</p>
<p>Vaikko rahpe ge ođđa sáidebivdoeriid, de eai nagodan uhccit fatnasat álggahit bivddu ovdal go olles bivdoearri leai gurrejuvvon ja bivddu bissehan Guolástusdirektoráhta.</p>
<p>Min gažaldagat Sámediggeráđđái leat:</p>
<p>Maid áigu Sámediggeráđđi dahkat vai riddo- ja vuotnabivdit ožžot sin vuoiggalaš oasi dán dehálaš resurssas?</p>
<p>Maid áigu Sámediggeráđđi dahkat, vai oažžut eiseválddiid juogadit riddo- ja vuotnabivdiide, geain leat uhccit fatnasat, sierra sáidebivdoeari?</p>
<p>Sámediggeráđi vástádus: </p>
<p>Sámediggeráđđi diehtá daid váttisvuođaid birra mat sáhttet šaddat uhccit riddo- ja vuotnafatnasiidda, mat bivdet sáiddi davábealde 62° davvin, jos guolástusdirektoráhta bisseha sáidebivddu dán fanasjovkui.</p>
<p>Sámediggeráđis lea nugo Guolástusdepartemeanttas ge beroštupmi, ahte meara resurssat eai goariduvvo, ja ahte mearriduvvon bivdoearit dollojuvvojit</p>
<p>Ráđđi lea 18.09.1998 beaiváduvvon reivves ja faksas váldán oktavuođa Guolástus-departemeanttain, mas čujuhuvvui man duođalaš váikkuhusat sáidebivddu bisseheamis sáhttet šaddat uhccit riddo- ja vuotnafatnasiidda. Erenoamáš váttis dilli sáhttá šaddat sidjiide, geat ásset sámi riddo- ja vuotnaguovlluin, go eará doaibmamolsaeavttut eai leat nu áktánasat.</p>
<p>Sámediggeráđđi lea - buoridan dihte dan váttis dili mii sáidebivddu oktavuođas lea uhccit fatnasiin - bivdán Guolástusdepartmeantta várret sierra sáidebivdoeari fatnasiidda, mat gullet jovkui 2 - uhccit fatnasat ássahuvvon bivdoearrevuoigatvuođaid haga - nu ahte fatnasat, mat leat vuollel 11 mehtera guhkkimusat besset bivdit friija dan fylkkas gos fanas lea registrerejuvvon. </p>
<p>Sámediggeráđđi sáhttá dán oktavuođas muitalit Sámedikki dievasčoahkkimii, ahte leat šiehtadan golggotmánus doallat čoahkkima Guolástusministariin, masa earret eará uhccit riddo- ja vuotnafatnasiid reguleremat sámi guovlluin leat biddjon áššelistui.</p>
<p>Bargiidbellodaga sámediggejoavku Leif Elsvatn gažaldat: </p>
<p>LULLISÁMI DOAIBMAPLÁNA </p>
<p>Juste jagi áigi Sámedikki golggotmánu dievasčoahkkimis 1997 ovddidii Bargiidbellodaga joavku, Guovddášbellodaga joavku ja Sámiid Válgalihttu eavttuhusa, ahte ráhkaduvvošii lullisámi doaibmaplána.</p>
<p>Mu gažaldat Sámediggeráđđái lea:</p>
<p>"Man muttos dát bargu lullisámi doaibmaplána ektui lea? Lea go Sámediggeráđđi jurddašan dahkat maidege dainna áššiin dán jagi?"</p>
<p>Sámediggeráđi vástádus: </p>
<p>Sámedikki presideanta Sven-Roald Nystø čilgii njukčamánu 31. b. 1998 Ráđđehusa Davvi-Norgga lávdágoddái, ahte bargu lullisámi doaibmaplánain álggahuvvo 1998 loahpageahčen jos ruhtadeapmi čoavdašuvvá. Sámedikki ruhtageavaheapmi čakčamánu 1. b. nammii rahpá dasa vejolašvuođa, eaktun lea gal guovddáš buhtadus dán jagáš bálkášiehtadusa goluide Sámediggái. Sámediggeráđđi áigu danin ráđđečoahkkimis golggotmánu 19. - 21. b. dán jagi meannudit plánabarggu organiserema, plána viidodaga, sisdoalu ja áigeplána ektui.</p>
<p>Presideantta diehtu Ráđđehusa Davvi-Norgga lávdegoddái gusto ain. Lullisámi doaibmaplána bargu álggahuvvo dán jagi. Eavttuhus plánabarggu viidásit ruhtadeapmái jahkái 1999 ovddiduvvo Sámedikki dievasčoahkkimii skábmamánus juolludusaid juogadeami oktavuođas Sámediggái jagi 1999 stáhtabušeahtas.</p>
<p>NSR:a sámediggejjoavkku Dure Iŋggá Dure, Tore Bongo, gažaldat: </p>
<p>SÁMI DÁIDDÁRIIN HEAJUT RUHTADILLI </p>
<p>Lea gullon ja oidnon mediaid bokte ahte Sámi dáiddáriidda lea šaddan heajut ruhtadilli, ja maŋemus mii lea gullon lea ahte Sámi kulturráđđi ii leat juolludan ruđaid Sámi Dáiddárráđđái dainna ákkain ahte dat lea sámi dáiddáriid oktasaš čállingoddi. Mu jearaldat dán oktavuođas lea ahte atnet go Sámediggi ja dan vuollásaš ráđit ruđaid eará atnui go galggašedje? Dasto lassin heive vel jearrat ahte lea go ruhtadilli sámi dáiddáriidda hedjonan, ja mii dasa lea sivvan?</p>
<p>Sámediggeráđi vástádus: </p>
<p>1. Atnet go Sámediggi ja dan vuollásaš ráđit ruđaid eará atnui go galggašedje? </p>
<p>Sámediggi bidjá iežas jahkásaš bušeahtain ruđaid vuollásaš ráđiid hálddašeapmái. Diggi lea 1998:s bidjan 1033 000,- kr. Sámi kulturráđđái poasttas 52.4 Sámi kulturorganisašuvnnat, ja das lea 253 000,- kr. lassáneapmi ovddit jagi ektui. Dán postii gullet doarjja dáiddárorganisašuvnnaide, sámi valáštallamii ja sámi organisašuvnnaide maidda ii guoskka sámi váldororanisašuvnnaid doarjja. Dikki mearkkašupmi 1998` doarjagii lei: 253 000,- kr. lassáneapmi eaktuduvvo juolluduvvot sámi kulturorganisašuvnnaide mat prioriterejit doaimmaid mánáide ja nuoraide.</p>
<p>Sámediggeráđđi doarju Sámi kulturráđi oainnu das ahte Sámi kulturorganisašuvnnaid dálá doarjjaortnet vuosttažettiin galgá addot organisašuvnnaide main leat ovttaskasmiellahtut. Sámi ásahusain/organisašuvnnain mat leat organiserejuvvon vuođđudussan dahje paraplyorganisašuvdnan, ii leat vuoigatvuohta oažžut doarjaga Sámi kulturorganisašuvnnaid doarjjaortnega mielde.</p>
<p>Vuollásaš ráđiid doarjjajuolludeapmi dáhpáhuvvá gustovaš njuolggadusaid/dárkosiid vuođul ja olis maid diggi lea mearridan. Diggi oažžu juohke jagi vuollásaš ráđiid dieđáhusaid doaimmaset birra, ja dáin ii sáhte Sámediggi oaidnit ahte vuollásaš ráđit leat rievdadan ekonomálaš váikkuhangaskaomiid hálddašeami. Dattetge lea Sámediggeráđi mielas jierpmálaš go dáiddárorganisašuvnnain lea oktasaš orgána iešguđetlágan bálvalusdoaimmaiguin, ja lea oaidnán ahte oktasaš orgánas lea iešheanalis doaibma ja sadji eará sámi dáidaga ektui.</p>
<p>2. Leago sámi dáiddáriid dilli hedjonan? </p>
<p>Sámediggi lea ollu jagiid dáhtton Sámi kulturfoandda juolludusa lasihuvvot 3 milj. kr. Ráđđehusmolsuma oktavuođas 1997' čavčča válddii presideanta oktavuođa Gielda- ja bargodepartemeanttain ja jearai 1 milj. kr. lassidoarjaga Sámi kulturfondii, čuovvovaš sivain:</p>
<p>Leat ollugat geat ohcet ruđaid sámi kulturdoaimmaide, ja ollu hui buorit doaimmat leat biehttaluvvon ruhtavátnivuođa geažil. Foandda juolludus lea leamaš rievddakeahttá seamma nominella dásis, 5 milj. kr. dan rájes go ásahuvvuui 1993:s. Sámi kulturfoandda doarjjaohcamušat leat lassánan juohke jagi, ja orru nu ahte 1997:s áigot lassánit 1996' ektui. Iešalddis lea dát buorre, muhto lassáneapmi lea maid mielddisbuktán ahte ohcamiid guokte goalmmátoassi biehttaluvvojit. Dát mielddisbuktá fas dan ahte sámi kulturbargit masse movtta ja háliidit vuollánit. Dan áigodagas (1993-98) go Sámi kulturfoanda lea leamaš seamma nominella dásis 5 milj. kr., lea Norgga kulturfoanda lassánan 21 milj. kr. Vaikke vel dán guovtti foandda sturrodagas leage erohus, de illá lea oktage gii dán vuođul sáhttá dadjat ahte guovddáš eiseválddit prioriterejit sámi kulturbarggu. Vaikke vel dat ii lean ge áigumuš, de lea Sámedikki ásaheapmi ja sámi kulturdoaimmaid ovddasvástádusa sirdin Norgga kulturráđis Sámediggái, mielddisbuktán heajut ruhtadili sámi kulturbargui (min vuolláisárgun). Dán lea Sámi kulturráđđi čujuhan ráđi 1996' jahkedieđáhusas (vrd. Sd.dieđ. nr. 41 (1996-97) Norgga sámepolitihka birra s. 152-153. </p>
<p>Lassin Sámi kulturfondii, addá Sámi kulturráđđi doarjagga sámi lágádusdoibmii, sámi kulturorganisašuvnnaide, doaibmadoarjaga sámi kulturviesuide ja ásahusaide, ja sámi mánáid bajásšaddandillái. Maiddái dát ge áššesuorggit dárbbašit lassidoarjaga. Ovddabeal namahuvvon sivaid geažil lea Sámediggeráđđi maid dan oaivilis ahte ii dušše sámi dáiddáriid ekonomálaš dilli lea hedjonan, muhto maiddái eará surggiid. Sivvan dása lea oanehaččat daddjon ahte guovddáš eiseválddit eai leat dorjon dikki gáibádusa lasihit váikkuhangaskaomiid, erenoamážit Sámi kulturfondii. Presideantta initiatiiva ja ovddeš jagiid bušeahttameannudeamit Sámedikkis čájehit ahte heajos ekonomálaš ovdáneapmi dán suorggis vuorjá sihke ráđi ja dikki.</p>
<p>III. Jienasteapmi </p>
<p>39 áirasis ledje 39 áirasa čoahkis.</p>
<p>Ášši loahpahuvvui jienasteami haga.</p>
<p>IV. Beavdegirjelasáhus </p>
<p>Dán áššis ii gáibiduvvon lasáhus beavdegirjái.</p>
<p>V. Sárdnunlistu ja replihkkavuorut </p>
<p>Sáhkaovddideaddji</p>
<p>Replihkka</p>
<p>1.</p>
<p>Roger Pedersen</p>
<p>2.</p>
<p>Ragnhild Nystad</p>
<p>3.</p>
<p>Roger Pedersen</p>
<p>4.</p>
<p>Ragnhild Nystad</p>
<p>5.</p>
<p>Roger Pedersen</p>
<p>6.</p>
<p>Sven-Roald Nystø</p>
<p>7.</p>
<p>Roger Pedersen</p>
<p>8.</p>
<p>Sven-Roald Nystø</p>
<p>9.</p>
<p>Geir Tommy Pedersen</p>
<p>10.</p>
<p>Ove Johnsen</p>
<p>11.</p>
<p>Berit Ranveig Nilssen</p>
<p>12.</p>
<p>Amund Eriksen</p>
<p>13.</p>
<p>Ragnhild Nystad</p>
<p>14.</p>
<p>Margreta påve Kristiansen</p>
<p>15.</p>
<p>Sven-Roald Nystø</p>
<p>16.</p>
<p>Willy Olsen</p>
<p>17.</p>
<p>Ragnhild Nystad</p>
<p>18.</p>
<p>Willy Olsen</p>
<p>19.</p>
<p>Ragnhild Nystad</p>
<p>20.</p>
<p>Johan Mikkel Sara</p>
<p>21.</p>
<p>Ragnhild Nystad</p>
<p>22.</p>
<p>Steinar Pedersen</p>
<p>23.</p>
<p>Sven-Roald Nystø</p>
<p>24.</p>
<p>Nils Henrik Måsø</p>
<p>25.</p>
<p>Einar Lifjell</p>
<p>26.</p>
<p>Ole Henrik Magga</p>
<p>27.</p>
<p>Steinar Pedersen</p>
<p>28.</p>
<p>Geir Tommy Pedersen</p>
<p>29.</p>
<p>Egil Olli</p>
<p>30.</p>
<p>Ragnhild Nystad</p>
<p>31.</p>
<p>Per Solli</p>
<p>32.</p>
<p>Berit Ranveig Nilssen</p>
<p>33.</p>
<p>Peder Mathisen</p>
<p>34.</p>
<p>Willy Olsen</p>
<p>35.</p>
<p>Olav Dikkanen</p>
<p>36.</p>
<p>Berit ranveig Nilssen</p>
<p>37.</p>
<p>Leif Elsvatn</p>
<p>38.</p>
<p>Ing-Lill Pavall</p>
<p>39.</p>
<p>Tore Bongo</p>
<p>40.</p>
<p>Ing-Lill Pavall</p>
<p>VI. Sámedikki mearrádus maŋŋá jienasteami lea ná: </p>
<p>Geahča čuoggá III. Jienasteapmi.</p>
<p>Ášši meannudeapmi loahpahuvvui čakčamánu 22. b. dii. 16.40.</p>
<p>Ášši 29/98 Ođđa áššiid dieđiheapmi </p>
<p>Ášši meannudeapmi álggahuvvui čakčamánu 22. b. dii. 17.00.</p>
<p>I. Áššebáhpirat </p>
<p>Eavttuhus 1, NSR:a sámediggejoavkku Einar Lifjell eavttuhus: </p>
<p>SÁMEDIGGI FERTE BIDJAT BUŠEAHTAS RESURSSAID BIBLIOTEHKADOIBMII JA DIEHTOJUOHKIMII LULLI- JA JULEVSÁMI GUOVLLUIN </p>
<p>Áššis 21/95 "Sámi bibiliotehkabálvalus" ja áššis 22/95 "Sámedikki diehtojuohkinstrategiija", lea Sámediggi mearridan ahte galgá ásahuvvot bibliotehka- ja diehtojuohkinbálvalus lulli- ja julevsámi guovlluide.</p>
<p>Sámedikki guovvamánu 26. b. 1997 čielggadusas "Bibliotehka ja diehtojuohkin Sámedikkis", eavttuhuvvo ahte bibliotehka- ja diehtojuohkin šaddá Sámedikki hálddašanovttadahkan ja ahte ásahuvvojit satelihtat dán bálvalusas.</p>
<p>Eavttuhus 2, BB:a sámediggejoavkku Willy Olsen eavttuhus: </p>
<p>VÁDJALUSGULIID BIEBMAN </p>
<p>Bivdit Sámedikki čielggadit sierralágan beliid vádjolusguliid biebmamis. Dán oktavuođas ferte uhccimusmihttonjuolggadusa lága, vejolaš guollebiebmankonsešuvnnaid, ja nuoskkidanvára árvvoštallat.</p>
<p>Nubbi eará dehálaš bealli mainna ferte bargat lea dat go guliin vuotnaguovlluin leat máđut. Diehtit ahte go guliin lea buorre dilli, de dain eai leat máđut. Bargiidbellodaga sámediggejoavku oaivvilda ahte dál lea fas áigi áŋgiruššat vádjolusguliid biebmamiin, buhtadussan bivdoeriid geahpedeapmái.</p>
<p>Eavttuhus 3, BB:a sámediggejoavkku Leif Elsvatn eavttuhus: </p>
<p>GULASKUDDAN BORASPIRIID VÁTTISVUOđAID HÁRRÁI </p>
<p>Sámedikki dievasčoahkkimis miessemánus - gos boazodoallošiehtadus guorahallui - deattuhii Bargiidbellodaga joavku boraspireváttisvuođaid ja daid váikkuhusaid boraspiriid lassáneames leat boazodoalliide Davvi-Trøndelágas ja Norlánddas. Mii leimmet erenoamáš fuolas dan geažil makkár mearkkašupmi sierra registera ásaheames lea doalliide, geaidda dat čuohcá. Dasto čujuheimmet dan eahpegovttolašvuođa go sii, geain leat stuorámus boraspire vahágat eai oažžo jođihandoarjaga danin go eai juvssa njuovvangáibádusa mii lea 800 kg, eaige oažžo buhtadusa daid vahágiid ovddas maid leat gillán.</p>
<p>Iskkadeamit, mat leat dahkkon čájehit, ahte nu ollu go 70% vahágiin - muhtun boazodoallo-orohagas - dagahit ráfáiduhtton boraspiret. Vahátlogut lea garrasit lassánan 1991 rájes otnážii.</p>
<p>Dát čuohcá garraseamosit Norlándda boazodoalliide - geat eai leat ožžon buhtadusa. Muhto guoská maiddái doalliide Davvi-Trøndelágas, geat leat ožžon veaháš doarjaga, rahčet garrasit, ja ollugat árvvoštallet heaitit boazodoalus. Heajos ekonomiija, stuorra vahágiid geažil lea dagahan dan, ahte doallit fertejit luoikkahit ruđaid, ja leat báŋkkuid buorre dáhtu hálddus.</p>
<p>Bargiidbellodaga sámediggejoavku áigu dán vuođul eavttuhit, ahte dahkkojuvvo gulaskuddan Sámedikki skábmamánu čoahkkimis boraspireváttisvuođaid hárrái, gos sihke dat, geain lea ovddasvástádus otnáš boraspireváttisvuođaid ja sii, geaidda dat čuohcá ožžot vejolašvuođa buktit cealkámuša.</p>
<p>Eavttuhus 4, GB:a sámediggejoavkku Nils Henrik Måsø eavttuhus: </p>
<p>SÁMEDIKKI SEARVAN DEANUJOGA SUOMA JA NORGGA GASKASAŠ SOAHPAMUŠA OđASMAHTTIMII </p>
<p>Soahpamuš ja guolástusnjuolggadusat, mat dál gusket Deanujohkii rievdaduvvojedje maŋimuččat 1989s. Suopma lea bivdán ođđa šiehtadallamiid ja Norga lea vástidan positiivvalaččat. Birasgáhttendepartemeanta jođiha šiehtadallamiid Norgga bealde ovttasráđiid Olgoriika-departemeanttain ja eará guoskevaš departemeanttaiguin. Bargu galgá organiserejuvvot guovtti dásis, nu ahte dat dávista dasa movt Suomas organiserejuvvo. Šaddá okta guovddáš ja uhccit šiehtadusdelegašuvdna ja okta báikkálaš refereansajoavku Deanujohkii. Ulbmil lea, ahte Sámediggi galgá searvat dušše refereansajovkui, maid Guovddášbellodaga sámediggejoavku ii álggage doarjjo.</p>
<p>GB:a sámediggejoavku čujuha, ahte Deanujohka lea sámi "guovddáš guovllus" ja golgá golmma sámegieldda čađa, Deanu ja Kárášjoga čađa Norgga bealde ja Ohcejoga čađa Suoma bealde. Dán joga bivddus lea leamaš ja lea guovddáš mearkkašupmi kultuvrralaččat, sosiálalaččat ja ekonomálaččat ássamii Deanuleagis. Danin oaivvilda ge GB:a sámediggejoavku, ahte lea dehálaš ahte sámedikkit Norgga ja Suoma bealde sáhttet leat mielde guovddáš šiehtadallandelegašuvnnas. GB:a sámediggejoavku bivdá Sámediggeráđi bargat dán ovddas, ja ahte dát guokte sámedikki galget oažžut vejolašvuođa ovttas searvat guovddáš šiehtadallamiidda.</p>
<p>Eavttuhus 5, BB:a sámediggejoavkku Egil Olli eavttuhus: </p>
<p>ujuhettiin BB:a sámediggejoavkku 12.08.98 reivii Sámedikki presidentii, evttohit bidjat Sámi parlamentáralaš ráđi sierra áššin dán dievasčoahkkimis.</p>
<p>Eavttuhus 6, NSR:a sámediggejoavkku Ole Henrik Magga eavttuhus: </p>
<p>SÁMEDIKKI BARGU OAHPAHUS- JA GIELLAÁŠŠIIGUIN </p>
<p>Go Sámediggi joatká barggus oahpahus- ja giellaáššiiguin ja dain organiseremiin, mas ea.ea. Sámi oahpahusráđđi galgá ásahuvvot Sámedikki ráđđesystema oassin, de galgá Sámediggeráđđi ja Sámediggi muđui deattuhit ahte:</p>
<list><p type="listitem">Sámedikki háldui galget boahtit maiddái bearráigeahččodoaimmat ja sámegieldiimmuid ja doarjjaortnegat sámegiela ovddideapmái ja spesiálpedagogalaš doaimmaid ovddideapmái.</p>
<p type="listitem">Sámediggi berre obanassii oažžut viidát mandáhta go dat mii lea namuhuvvon St.dieđ. 41:s ja lassidieđáhusas.</p>
</list><p type="listitem">Ođđa organiseremis berre maid erenoamážit fuolahit ahte Sámi giellaráđđi bissu ja nannejuvvo nana gielladikšunorgánan.</p>
<p type="listitem">Eavttuhus 7, SVL:a sámediggejoavkku Ove Johnsen eavttuhus:</p>
<p type="listitem">VUOIGATVUOHTA VIESUID HUKSEMII SÁMI GUOVLLUIN</p>
<p type="listitem">Statens Vegvesen:a dálá garra njuolggadusat sisavuodjengeainnuid ektui cagget ovdáneami sámi guovlluin. Sámi giliin mat leat riikageainnuid bálddas lea veadjemeahttun oažžut lobi bidjat sisavuodjingeainnu vaikko dat guoskkaš juo dohkkehuvvon geidnui (viiddiduvvon geavahus).</p>
<p type="listitem">Ásodatguovllut eai álo čoavdde sámi ássanguovlluid dárbbuid. Mii háliidit ahte Sámediggi váikkuha dan ahte ášši čoavdašuvvá, omd. nu ahte mearridanváldi sisavuodjen-geaidnoáššiin olles Davvi-Norggas delegerejuvvošii gielddaide, gos sámi beroštumiin lea dehálaš mearkkašupmi.</p>
<p type="listitem">Eavttuhus 8, SVL:a sámediggejoavkku Roger Pedersen eavttuhus:</p>
<p type="listitem">SÁMI GIRJJÁLAŠVUOđA ALMMUHEAPMI SIHKE SÁME- JA DÁROGILLII</p>
<p type="listitem">SVFa sámediggejoavku oaivvilda, ahte ferte háhkat doarjjaortnegiid sámegiel girjjiid jorgaleapmái, maid sámi girječállit leat čállán sámegillii, ja maid sámi girjelágádusat almmustuhttet, ja dain ráhkaduvvo sáme/dárogiel veršuvdna.</p>
<p type="listitem">Dán lea dárbu dahkat dan dihte vai dat oassi sámi álbmogis, mii ii máhte sámegiela beassa lohkat girjjid maid sámit leat čállán sámi diliid birra.</p>
<p type="listitem">Dát nannešii maiddái sámi girječálliid ja lágádusaid, go stuorát oassi sámi álbmogis sáhtášii dalle lohkat daid girjjiid.</p>
<p type="listitem">Eavttuhus 9, SVL:a sámediggejoavkku Geir Liland eavttuhus:</p>
<p type="listitem">Odelsdikki proposišuvdna nr. 67, Láhkaeavttuhus guollebivdui searvanvuoigatvuođa hárrái, maiddái nu gohčaduvvon "Oassálastinláhka" mearriduvvo skábma-juovlamánu molsumis dán jagi. Dán lágas gáibiduvvo, ahte buohkain, geat galget sáhttit háhkat fatnasa sturrodagas beroškeahttá galgá leat fitnolohpi, nu gohčoduvvon konsešuvdna.  Mii mearkkaša dan, ahte maŋimuš ge allmennetriekti guolástussii mearas váldojuvvo eret.</p>
<p type="listitem">Mii SVF:as ávžžuhit ge Sámediggeráđi bargat garrasit dan ala vai dát láhkaeavttuhus rievdaduvvo, nu ahte allmennetriekti doalahuvvo. Dán lea vejolaš dahkat dušše dan bokte, ahte váldá oktavuođa muhtun Odelsdikki áirasii, geas livččii dáhttu bargat áššiin. Mii bidjat mielddusin lassiparagráffa-eavttuhusa, mii galgá sihkkarastit olbmuide allmennetrievtti. Dán eavttuhusa lea ráhkadan jurista Peter Ørebech Tromssa Guolástusallaskuvllas.</p>
<p type="listitem">Nugo dat álgoeavttuhus lea hábmejuvvon, de čuohcá dat erenoamážit rittu guovlluid sámi álbmogii, geat masset dološ guollebivdovuoigatvuođa, ja dát sáhttá dahkat vuonaid ávdinin.</p>
<p type="listitem">Dat mii dán ođđa lágas buktá stuorámus eahpádusaid, lea dat go dat gáržžida min friijavuođa nuppástuhttimii jos dilit rivdet. Mis leat dáppe nu uhccán vejolašvuođat, ja rievdan lea áidna mii min dilis bissu. Danin lea áibbas dárbu friijavuhtii jos mii galgat sáhttit ássat dáppe. Friijavuohta vuoigatvuođaid haga lea dušše friijavuohta guođđit guovllu - ja vuolgit eret Sámis.</p>
<p type="listitem">Min eavttuhus Oássalastinlága ođđa 1. paragráfan lea mielddusin.</p>
<p type="listitem">Eavttuhus 10, NSR:a sámediggejoavkku Geir Tommy Pedersen eavttuhus:</p>
<p type="listitem">Sámediggi čuovvola min ovddit preassadieđáhusa, mii guoská čážádatbuođđumiidda Biobio-jogas Chiles.</p>
<p type="listitem">Sámediggi ii doarjjo álgga ge dán birrasa billisteaddji prošeavtta, mii njulgestaga heađušta eamiálbmogiid materiálalaš kultuvrra, leahkima ja vuoigatvuođaid.</p>
<p type="listitem">Eavttuhus 11, Friija joavkku Amund Eriksen eavttuhus:</p>
<p type="listitem">SÁMI BIBLIOTEHKA- JA DIEHTOJUOHKINBÁLVALUS JULEV- JA LULLISÁMI GUOVLLUS</p>
<p type="listitem">Sámediggi bivdá Sámediggeráđi čuovvolit namuhuvvon mearrádusa, mas oidno ahte Sámi Sierrabibliotehkabálvalus organiserejuvvo oassin sámediggevuogádagas, ja mas leat ossodagat julev- ja lullisámi guovllus.</p>
<p type="listitem">Dán oktavuođas bivdá Sámediggi, ahte merkejuvvojit ruđat maiddái ossodagaide julev- ja lullisámi guovllus.</p>
<p type="listitem">Eavttuhus 12, GB:a sámediggejoavkku Nils Henrik Måsø eavttuhus:</p>
<p type="listitem">ÁZÁDATBUOĐĐUMAT NORLÁNDDAS</p>
<p type="listitem">Guovddášbellodaga sámediggejoavku lea ollu gerddiid ohcalan Sámediggeráđi/Sámedikki áŋgiruššamiid báikegottiid olbmuid vuostálastimiid ektui plánejuvvon čázádatbuođđumiid vuostá Norlánddas. Gč. min 11.02.98 beaiváduvvon reivve, mii lea mielddusin.</p>
<p type="listitem">Guovddášbellodaga sámediggejoavku bivdá ášši meannuduvvot Sámediggeráđis.</p>
<p type="listitem">II.	Ovddiduvvon eavttuhusat</p>
<p type="listitem">oahkkinjođihangotti árvalus Sámediggái:</p>
<p type="listitem">Eavttuhusat 1 - 4 ja 6 - 12 sáddejuvvojit Sámediggeráđđái viidásit meannudeapmái.</p>
<p type="listitem">III.	Jienasteapmi</p>
<p type="listitem">39 áirasis ledje 39 áirasa čoahkis.</p>
<p type="listitem">Eavttuhus 5 ii ovddiduvvon.</p>
<p type="listitem">Jienasteapmi čađahuvvui dáid vuoruid mielde:</p>
<p type="listitem">1. oahkkinjođihangotti eavttuhus mearriduvvui ovttajienalaččat.</p>
<p type="listitem">IV.	Beavdegirjelasáhus</p>
<p type="listitem">Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p type="listitem"/>
<p type="listitem">Sáhkaovddideaddji</p>
<p type="listitem">Replihkka</p>
<list><p type="listitem">1.</p>
</list><p type="listitem">Einar Liland</p>
<p type="listitem"/>
<list><p type="listitem">2.</p>
</list><p type="listitem">Nils O. Nilsen</p>
<p type="listitem"/>
<list><p type="listitem">3.</p>
</list><p type="listitem">Nils henrik Måsø</p>
<p type="listitem"/>
<list><p type="listitem">4.</p>
</list><p type="listitem">Amund Eriksen</p>
<p type="listitem"/>
<list><p type="listitem">5.</p>
</list><p type="listitem">Egil Olli</p>
<p type="listitem"/>
<list><p type="listitem">6.</p>
</list><p type="listitem">Sven-Roald Nystø</p>
<p type="listitem"/>
<list><p type="listitem">7.</p>
</list><p type="listitem">Ove Johnsen</p>
<p type="listitem"/>
<list><p type="listitem">8.</p>
</list><p type="listitem">Ole Henrik Magga</p>
<p type="listitem"/>
<list><p type="listitem">9.</p>
</list><p type="listitem">Geir Tommy Pedersen</p>
<p type="listitem"/>
<list><p type="listitem">10.</p>
</list><p type="listitem">Geir Liland</p>
<p type="listitem"/>
<list><p type="listitem">11.</p>
</list><p type="listitem">Willy Olsen</p>
<p type="listitem"/>
<list><p type="listitem"/>
<p type="listitem">VI.	Sámedikki mearrádus maŋŋá jieanasteami lea ná:</p>
<p type="listitem">Eavttuhusat 1 - 4 ja 6 - 12 sáddejuvvojit Sámediggeráđđái viidásit meannudeapmái.</p>
<p type="listitem"/>
<p type="listitem">Ášši meannudeapmi loahpahuvvui čakčamánu 22. b. dii. 17.20.</p>
<p type="listitem">Ášši 30/98	Sámi riddo- ja vuotnaguovlluid doaibmaplána - ođasmahttin</p>
<p type="listitem">Ášši meannudeapmi álggahuvvui čakčamánu 22. b. dii. 17.20.</p>
<p type="listitem">I.	Áššebáhpirat</p>
</list><list><p type="listitem">Sámi riddo- ja vuotnaguovlluid doaibmaplána 1997 - 2001 «Ealáhusat, giella ja infrastrukruvra», mearriduvvon miessemánu 22. b. 1996.</p>
</list><list><p type="listitem">II.	Ovddiduvvon eavttuhusat</p>
<p type="listitem">Sámediggeráđi árvalus Sámediggái:</p>
<p type="listitem">Sámi riddo- ja vuotnaguovlluid doaibmaplána 1997 - 2001</p>
<p type="listitem">Sámediggeráđi borgemánu 18. b. 1998 eavttuhus</p>
<p type="listitem">1	Álggahus</p>
<p type="listitem">Sámediggi mearridii jagi 1996 miessemánus Sámi riddo- ja vuotnaguovlluid doaibmaplána, mas refereansarámman leat «ealáhusat, giella ja infrastruktuvra».</p>
<p type="listitem">Sámediggi háliida ulbmildiđolaččat áŋgiruššat sámi identitehta, giela, kultuvrra, ealáhusaid ja servodateallima nannemiin riddo- ja vuotnaguovlluin. Plánas galgá leat ovttastahttindoaibma doaibmabijuid ja váikkuhangaskaomiid ektui maid diggi háliida čađahit. Áŋgiruššamat galget čađahuvvot eanadoalu, guolástusa, lotnolasealáhusaid, duoji, sámi kulturviesuid, sámi giellaovddideami, kultuvrii vuođđuduvvon mátkkoštusealáhusa ovddideami ja diehtojuohkindoaimma ektui.</p>
<p type="listitem">Doaibmaplána eanadieđálaš guovlu lea Divttasvuonas Norlánddas máddin gitta Vuorjámii davvinuortan.</p>
<p type="listitem">Jagi 1998 stáhtabušeahtas lea Sámi ovddidanfoandda bokte juolluduvvon Sámediggái 2 miljon kruvnnu lassindoarjjan doaibmabijuid várás sámi riddo- ja vuotnaguovlluin. Danin gártáge Sámi ealáhusráđđi doaibmat guovddáš oasálažžan ovttaskas doaibmabijuid ruhtadeami oktavuođas. Sámediggi áigu nannet áššemeannudankapasitehta plána čuovvoleami ektui. Dattetge eai leat dál doarvái resurssat doaibmaplána čađaheapmái nugo leai eaktuduvvon.</p>
<p type="listitem">ađaheami vuođđun lea danin dat, ahte ollu báikkálaš, regiovnnalaš ja guovddáš instánssat galget leat mielde váikkuheamen. Viidáseabbot plánaproseassas lea hástalussan ovttastahttit eavttuhusaid dikki doaibmaplánas njuolga Ráđđehusa Davvi-Norgga lávdegotti, Riikaoasse-lávdegotti áŋgiruššamiidda ealahusaid ja kultuvrra oktavuođas, ja dan bargui mii lea jođus ovttaskas fylkagielddain ja fylkamannii luhtte. Ollu oktavuođain livččii maiddái áigeguovdil ovttasbargat njuolga ovttaskas gielddaiguin. Áigumuššan lea ovttastahttit almmolaš váikkuhangaskaoapmeapparáhta oktasaš mihttomeriiguin ja doaibmabijuiguin. Váikkuhangaskaoapmin proseassas leat koordineren ja ovttasbargu daid orgánaid gaskka maidda guoská, ja ovddasvástádusa sajusteapmi konkrehta čuovvoleapmái ja doaimmaide.</p>
<p type="listitem">2	Plána ođasmahttin</p>
<p type="listitem">Sámedikki áigumuššan livččii meannudit sámi riddo- ja vuotnaguovlluid doaibmaplána juohke nuppi jagi. Sámediggeráđđi lea áššis R 15/98 - Sámi riddo- ja vuotnaguovlluid doaibmaplána nammadan doarespolitihkalaš bargojoavkku, man mandáhtan leai ráhkadit árvalusa plána ođasmahttimii. Joavkku árvvoštallamat ovddiduvvojit Sámediggeráđi bokte Sámediggái čakčamánu 22. - 25. b. 1998. Dikki meannudeapmi ráhkada rámmaid plána čuovvoleapmái viidáseabbot.</p>
<p type="listitem">Bargojoavkkus leat:</p>
</list><list><p type="listitem">Ráđđelahttu Berit Ranveig Nilssen (jođiheaddji)</p>
<p type="listitem">Áirras Willy Ørnebakk</p>
<p type="listitem">Áirras Geir Liland</p>
<p type="listitem">Áirras Per A. Bæhr</p>
<p type="listitem">Áirras Peder Mathisen</p>
<p type="listitem">Áirras Eva Josefsen</p>
</list><p>Doaibmaplána, maid Sámediggi mearridii miessemánu 22. b. 1996 lea vuođđun ođasmahttindokumentii. Ođasmahttináigodagas jagiide 1998 - 2000 deattuhuvvo, ahte doaibmaplána lea aktiivvalaš stivrendokumeanta Sámediggái ja dikki vuollásaš ráđiide. Doaibmaplána ii berre leat menddo viiddis ge, muhto dan muttos, ahte dat vuhtiiváldá daid rámmaid ja resurssaid mat áiggis áigái gávdnojit. Lea dehálaš, ahte plánas leat dakkár doaibmabiddjo-eavttuhusat maid lea vejolaš čađahit 2 - guovtti jagi áigodagas, masa ođasmahttin guoská.</p>
<p>Sámediggi áigu váldoáššis deattuhit nissonolbmuid go dán jagi ođasmahttá doaibmaplána. </p>
<p>Sámediggi deattuha erenoamážit nissonolbmuid saji báikkálaš servodagain sámi riddo- ja vuotnaguovlluin. Giliid ovddideami oktavuođas lea dehálaš gávdnat buriid eavttuid nissonolbmuide, vai sii bisánivčče báikkiide. Go Sámi riddo- ja vuotnaguovlluid doaibmaplánii leat hábmejuvvon mihttomearit, strategiijat ja doaibmabijut, de lea dain vuhtiiváldojuvvon dat bealit maid nissonolbmot deattuhit, ja lassin leat hábmejuvvon erenoamáš nissondoaibmabijut.</p>
<p>Sámediggi háliida searvat aktiivvalaččat bargui, man oktavuođas árvoháhkan, ealáhus-ovddideapmi ja gelbbolašvuođa huksen leat guovddážis, ja lea dehálaš mearkkašupmi sámi servodagaid ovddideapmái. Ráđđehusa Davvi-Norgga lávdegotti bokte sáhttá čuovvolit ollu daid osiid, mat leat Sámi riddo- ja vuotnaguovlluid doaibmaplánas. Sámedikki mielas lea ge dán barggus mearkkašupmi sámi gelbbolašvuođa guovddážiin ja máŋggageavahusvisttiin iešguđet ge guovlluin sámi ássanguovllus, ja maiddái sámi vuođđoealáhusaid áŋgiruššamiin, nugo boazodoaluin, guolástusain ja eanadoaluin, ja vel diehtojuohkinteknologiija ovddidemiin.</p>
<p>Áŋgiruššansuorggit, mat gusket Sámi ovddidanfoandda doaibmaguovllu viiddideapmái ja Davvi-Tromssa ja Finnmárkku doaibmabiddjoguovllu viiddideapmái, leat váldojuvvon dál eret doaibmaplánas, geahča 3. kapihttala, stáhtus ja bargui ovddosguvlui. Boazodoallu lea dál ođđa áŋgiruššansuorgin. Sámediggi háliida deattuhit doaibmabijuid boazodoalliid ektui geat juogo ásset birrajagiid sámi riddo- ja vuotnaguovlluin dahje ásset dáin guovlluin muhtun áigge jagis. Duodji lea maiddái biddjon ođđa áŋgiruššansuorgin. Dát lea okta guovddáš sámi vuođđoealáhus, mii addá barggu ollu nissoolbmuide.</p>
<p>Plánas leat 10 áŋgiruššansuorggi jagiide 1998 - 2000:</p>
<p>Kultuvrralaš ealáskuhttin ja identitehta huksen </p>
<p>Eanadoallu </p>
<p>Boazodoallu </p>
<p>Guolástus </p>
<p>Duodji </p>
<p>Kultuvrii vuođđuduvvon mátkkoštusealáhus </p>
<p>Lotnolasealáhusat </p>
<p>Sámi giellaovddideapmi </p>
<p>Sámi kultur- ja máŋggageavahusvisttit </p>
<p>Diehtojuohkindoaibma </p>
<p>3 Stáhtus ja ovdáneapmi </p>
<p>Muhtin doaibmabijut doaibmaplánas leat biddjon johtui dál, muhto váldooassi doaibmabijuin ii leat vuos álggahuvvon. Lea árvaluvvon, ahte doaibmaplána ođasmahtto juohke nuppi jagi. Dat addá diggái vejolašvuođa váldit eret daid doaibmabijuid mat leat čađahuvvon ja doaibmabijuid, mat eai leat šat áigeguovdilat, ja ná ođasmahttit plána ođđa prioriteremiiguin.</p>
<p>Kapihttalis 5, áŋgiruššansuorggit čilgejuvvo ovttaskas suorggi sadji. Guokte áŋgiruššan-suorggi, mat ledje álggos plánas leat váldojuvvon eret ja dan birra čilgejuvvo sierra das.</p>
<p>Sámi ovddidanfoandda doaibmaguovllu viiddideapmi eanadieđálaččat </p>
<p>Sámediggi mearridii ođđa njuolggadusaid Sámi ovddidanfondii áššis 9/97, guovvamánu 7. b. 1997, ja mat doaibmagohte suoidnemánu 1. b. seamma jagi. Foandda eanadieðalaš doaibmaguovlu galggai čuovvut válgabiirejuogu sámediggeválgii, mii lea organiserema bajimuš oassi.</p>
<p>Juohke válgabiires boahtá ovdan ahte:</p>
<list><p type="listitem">makkár gielddat ja oasit gielddain gullet eanadieðalaš doaibmaguvlui</p>
<p type="listitem">dain válgabiiriin, gos eanadieðalaš doaibmaguovlu ii leat olles válgabiire, sáhttá juolludit doarjaga doaibmabijuide, mat erenoamážit nannejit sámi giela ja kultuvrra muđui válgabiires.</p>
<p type="listitem">dain válgabiiriin gos eanadieðalaš doaibmaguovlu ii guoskka buot boazodoalliide, sáhttá juolludit doarjaga boazodoalu ealáhusdoibmii muđui válgabiires.</p>
</list><list><p type="listitem">Válgabiires 8 Gaska-Tromsa, guoská doaibmaguovlu sámi álbmogii ráddjejuvvon eanadieðalaš guovllus, ja válgabiires 12 Lullisámeguovlu, guoská doaibmaguovlu sámi álbmogii olles válgabiires. Sámi ovddidanfoandda njuolggadusat čuvvot mielddusin plánas.</p>
<p type="listitem">Eanadieðalaš doaibmaguovllu vejolaš viiddideami ferte oktilaččat árvvoštallat. Doaibmaguovllu viiddideamis lea čielga oktavuohta dasa, ahte makkár váikkuhangaskaoamit leat gávdnomis áiggis áigái. Otná dili mielde ii oro realistalaš viiddidit sámi ovddidanfoandda doaibmaguovllu jagiide 1998 - 2000. Nuppe dáfus lea Sámediggi mearridan hápmet strategalaš ealáhusplána fondii, ja dan oktavuoðas árvvoštallojuvvo maiddái foandda eanadieðalaš guovlu.</p>
<p type="listitem">Davvi-Tromssa ja Finnmárkku doaibmabidjoguovlluid viiddideapmi</p>
<p type="listitem">Davvi-Tromssa ja Finnmárkku doaibmabidjoguovllu viiddideapmi lea ovddiduvvon guovddáš eiseválddiide doaibmaplána oassin, masa ii leat dávistuvvon njuolga. Vuoððun vejolaš rievdadusaide evaluerii Gieldadepartemeanta doaibmabidjoguovllu 1996-97s.  Sd. dieðáhusas nr. 31 (1996-97) Distrikta- ja regionálapolitihkka, daddjo ahte Ráððehus áigu ain bisuhit doaibmabidjoguovllu viidáseabbot, muhto ahte sáhttá leat áigeguovdil oanehot áiggi ektui rievdadit muhtin váikkuhangaskaomiid vai dat doaimmašedje buorebut (gč. č. 7.9). Dát oaidnu oidno maiddái Sd. dieðáhusas nr. 41 (1996-97) Norgga sámepolitihkka, gč. 4. mildosa.</p>
<p type="listitem">Dáláš ráððehus árvvoštallá viiddidit lohkanloana geahpedanortnega, mii guoská Davvi-Tromssa ja Finnmárkku doaibmabidjoguvlui, maiddái guoskat eará guovlluide distriktapolitihkalaš doaibmaguovllus. Eará guovllut ožžot lohkanloanaid geahpeduvvot 50 proseanttain dan supmis mii addojuvvo doaibmabidjoguovllus (gč. stáhtaráði Ragnhild Q. Haarstada «regionála- ja distriktapolitihkalaš čielggadeami 1998», Stuorradikkis cuoŋománu 30. b. 1998).</p>
<p type="listitem">Dainna ovdánemiin ja debáhtain mii lea leamaš ja ain lea doaibmabidjoguovllu birra, de orru buoremus strategiija dat, ahte vuordit daid vásihusaid mat bohtet dan dieðihuvvon viiddideami oktavuoðas, ovdal go Sámediggi vejolaččat ovddida gažaldaga oððasit. Danin váldojuvvo áŋgiruššanguovlu eret dán plánas, ja árvvoštallojuvvo jámma.</p>
<p type="listitem">Mearrasáminissonat guovddážis</p>
<p type="listitem">ájeha, ahte eambbo almmáiolbmot go nissonolbmot ožžot ávkki Sámi ovddidanfoandda juolludusain. Dát boahtá das go nissonolbmot dávjá ohcet doarjaga dakkáraš doaimmaide, maid foanda dábálaččat ii leat vuoruhan. Erenoamážit háliidit nissonolbmot álggahit bálvalusdoaimmaid. Danin geahččala ge Sámediggi heivehit doarjjaortnegiid nu, ahte maiddái nissonolbmuid dárbbu mielde sáhttá oažžut doarjaga. Sámedikkis lea maid mihttomearrin heivehit doarjjaortnegiid nu, ahte nissonolbmot ge sáhttet álggahit doaimmaid vuoððoealáhusaid oktavuođas.</p>
<p type="listitem">1997 čavčča ja 1998 giða lea Sámi nissonprošeakta doallan čoahkkimiid sámi riddo- ja vuotnaguovlluid nissoniidda. Sámi riddo- ja vuotnaguovlluid nissonolbmuid čoahkkimiid fáddán leat leamaš ealáhusat, kultuvra, kulturmuittut ja giella. Erenoamáit lea digáštallojuvvon duoji váttisvuoðaid birra, sihke ovttaskasálggahusaid ja oktasašdoaibma-bijuid birra. Divttasvutnii lea eavttuhuvvon nissonfápmoguovddáš ja Sámi nissonuniversitehta, ja Várjjagis fas deattuhuvvojedje kulturmuittut, birasgáhtten ja dihtor-teknologiija vejolašvuoðat nissoniidda distrivttain. Gáivuonas leai guovddáš fáddán sámegiella ja doarjja sámi ealáhusaide. Vuhtto bures, ahte manná dohko guvlui, ahte nuorra nissonolbmot fárrejit eret báikkis eai ge šat fárre ruovttoluotta giliide. Jos galgá sáhttit gáhttet ja nannet sámi báikkálašservodagaid, de lea dárbbašlaš geahčadit faktuvrraid mat leat dehálaččat nissonolbmuide, vai sii ásaiduvašedje giliide.</p>
<p type="listitem">4	Ruðalaš ja hálddahuslaš váikkuhusat</p>
<p type="listitem">Oassin Sámi riddo- ja vuotnaguovlluid doaibmaplána viidáseabbo áššemeannudeamis ráhkaduvvo prošeaktačilgehus, mas leat vuoððo- ja aktivitehtaplánat doaibmabijuide daid áŋgiruššansurggiin maid Sámediggi vállje. Prošeaktačilgehusas boahtá oidnot dat, movt dikki vuollásaš fágaráðit ja olggobeale ovttasbargoguoimmit galget leat mielde prosessas.</p>
<p type="listitem">Prošeaktačilgehusat bidjet vuoðu doaibmabijuid čaðaheapmái, daid ekonomalaš rámmaid vuođul mat gávdnojit, ja seammás buktet oidnosii dan, ahte lea go dárbu ruhtadeapmái olggobealde.</p>
<p type="listitem">5	Áŋgiruššansuorggit 1998 - 2001</p>
<p type="listitem">5.1  Kultuvrralaš ealáskahttin ja identitehta nannen</p>
<p type="listitem">Duogáš:</p>
<p type="listitem">Sámi kultuvra sámi riddo- ja vuotnaguovlluin lea máŋgga láhkái deddojuvvon dilis. Vaikko vel stáhta dáruiduhttinpolitihkka áigá lea ge juo heaittihuvvon, de gávdnojit dát mekanismmat ain ja daid sáhttá oaidnit dábálaš servodatovdáneamis. Mearrasámi kultuvra lea eambbo ja eambbo deattu vuolde. Offensiivvalaš ja dihtomielalaš doaimma haga dán ovdáneami bisseheapmái jávket farga stuorra oasit dán kultuvrras. Danin lea ge dárbu fokuseret ja vuoruhit surggiid, main dán rádjái ii leat ollus dáhpáhuvvan kultuvrra ealáskahttima ektui.</p>
<p type="listitem">Mihttomearri:</p>
<p type="listitem">Mearrasámi identitehta nannen ja kultuvrralaš ealáskuhttin</p>
<p type="listitem">Strategiija:</p>
<p type="listitem">Movttidahttit mearrasámi álbmoga váldit ovddasvástádusa iežaset historjái ja kultuvrra oainnusin dahkamii.</p>
<p type="listitem">Doaibmabijut:</p>
</list><list><p type="listitem">Ásahit ja juohkit dieðuid ortnegiid birra maid bokte lea vejolaš vurket historjjálaš dieðuid</p>
<p type="listitem">Láhčit historjjá ja báikkálaš dieðuid gaskkusteami mánáidgárddiid ja skuvllaid bokte</p>
<p type="listitem">Váikkuhit dan ahte hábmejuvvo árbevirolaš dieðuid kursaplána, nugo ovdamearkka dihtii málesteapmi ja buvrehuksen</p>
<p type="listitem">Vuoigatvuohta oahppat iežamet historjjá ja kultuvrra birra, ea.ea rávisolbmuid oahpahusa bokte</p>
<p type="listitem">Váikkuhit dan ahte rráhkaduvvojit ja gaskkustuvvojit girjjit ja oahpahusneavvut mearrasámi guovlluid birra</p>
<p type="listitem">Nannet sámi kulturfágalaš oahpahusa allaskuvladásis</p>
</list><list><p type="listitem">Guovttejagi áigodagas galget čuovvovaš doaibmabijut vuoruhuvvot:</p>
<p type="listitem">Ásahit ja juohkit dieðuid ortnegiid birra maid bokte lea vejolaš vurket historjjálaš dieðuid</p>
<p type="listitem">Láhčit historjjá ja báikkálaš dieðuid gaskkusteami mánáidgárddiid ja skuvllaid bokte</p>
<p type="listitem">Ovddasvástideaddjit:</p>
<p type="listitem">Sámediggi, Sámi kulturráðði, Sámi oahpahusráðði, fylkagielddat ja gielddat.</p>
<p type="listitem">5.2 Eanadoallu</p>
<p type="listitem">Stáhtus ja rievdan eavttut</p>
<p type="listitem">Eanadoalu birra sámi guovlluin sáhttá oktasaččat dadjat dan, ahte das lea erenoamáš doaibmavuohki, garra dálkkádagaid geažil, ja mas leat smávvadoalut ja lotnolasealáhusat dehálaččat. Go árbevirolaš eanadoallobuvttadeamis leat eatnamat gáržži, ja maiddái fuones dienasvejolašvuoðat, de dagaha dat dan, ahte heiveheapmi dávjá čovdojuvvo lotnolasealáhusaid bokte, ja ovttastahtto eará doaimmaiguin dokko gokko nu lea vejolaš dahkat. Danin leage vuoððu áŋgiruššat oažžut stuktuvrralaš heiveheami daid rámmaeavttuid ektui mat ealáhusas leat davvin. Dan vuoðul go eanadoallu ja lotnolasealáhusat gullet lávga oktii, de ferte ain juolludit ruðaid Sámi ovddidanfondii eanadoallošiehtadusa bokte.</p>
<p type="listitem">Sd. dieðáhusas nr. 41 (1996-97) oidno, ahte Ráððehus áigu nannosit vuoruhit eanadoalu Davvi-Norggas (maiddái sámi eanadoalu) dain obalaš váikkuhangaskaomiin, mat leat eanadoallošiehtadusas. Erenoamážit guoská dát lotnolasealáhusdoaimma doarjagii árbevirolaš sámi ássanguovlluin, mat gullet Sámi ovddidanfoandda doaibmaguvlui. Dáláš Ráððehus lea viiddidan rámma Sámi ealáhusráððái guvttiin miljovnnain kruvnnuin, vai dán mihttomeari sáhttá juksat.</p>
<p type="listitem">Eanadoalus lea dehálaš dat, ahte leat sierra doaibmabijut nissonolbmuide. Árbevirolaččat lea nissonolbmuin leamaš dehálaš sadji eanadoalus ja šibitdoalus. Muhto nissonolbmuid stáhtus ja váikkuhanfápmu ealáhusas leat rievdan dađi mielde go ealáhus lea rievdan obalaččat. Ollu nissonolbmot barget dál eanadoalus, vaikko vel eai leatge registrerejuvvon šibitdoallin dahje eaiggádin. Dienas mii boahtá gávpedoaimmain, hoteallain ja eará priváhta ja almmolaš bálvalusdoaimmain lea dehálaš nissonolbmuide. Danin sáhttet ge lotnolasealáhusheiveheamit leat mielde nannemin nissonolbmuid saji eanadoalus.</p>
<p type="listitem">Rievdan ulbmilhápmehus:</p>
<p type="listitem">Eai leat rievdadusat, gč. Sámi riddo- ja vuotnaguovlluid doaibmaplána.</p>
<p type="listitem">Strategiijat:</p>
<p type="listitem">Lasidit Sámedikki váikkuhanfámu eanadoallopolitihka hápmemis</p>
<p type="listitem">Ásahit eanadoallopolitihkalaš guovllu sámi ássanguovlluin</p>
<p type="listitem">Doaibmabijut:</p>
</list><list><p type="listitem">Gozihit sámi beroštumiid eanadoallošiehtadallamiin</p>
<p type="listitem">Váikkuhit dan ahte juolludusat eanadoallošiehtadusas lasihuvvojit sámi eanadollui, Sámi ovddidanfoandda bokte</p>
<p type="listitem">Deattuhit garrasit eanaláigohan váttisvuoðaid, ja váikkuhit dan ahte  geavatkeahtes giettit fas váldojuvvojit atnui.</p>
<p type="listitem">Addit doarjaga ođđa šibitdáluid ođasmahttimii dahje viiddideapmái, maid jahkedoaibma lea gaskal 0,4 ja 1,5</p>
<p type="listitem">Váikkuhit dan ahte mekaniserengolut eanadoalus geahppánit</p>
<p type="listitem">Álggahit rekrutterenprográmma nissonolbmuid várás, geat háliidit álgit eanadoaluin dahje lotnolasealáhusain, mas eanadoallu lea oassi</p>
<p type="listitem">Váikkuhit dan ahte mielke-earit bissot siskkabealde sámi guovlluid, go dat vuvdojuvvojit</p>
<p type="listitem">Váikkuhit dan ahte boraspirehálddašeapmi buorebut gozihivčče ja válddášii vuhtii vuođđoealáhusaid</p>
<p type="listitem">Váikkuhit dan ahte nuoraide sihkkarastojuvvojit mielke-earit, go sii álget mielkedoaluin</p>
<p type="listitem">Váikkuhit dan ahte geasehandoarjjaortnet nanosmahttojuvvo</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Addit doarjaga ođđa šibitdáluid ođasmahttimii dahje viiddideapmái, maid jahkedoaibma lea gaskal 0,4 ja 1,5</p>
<p type="listitem">Álggahit rekrutterenprográmma daid nissonolbmuid várás, geat háliidit álgit eanadoaluin dahje lotnolasealáhusain, mas eanadoallu lea oassin</p>
</list><list><p type="listitem">Ovddasvástideaddji oasálaččat:</p>
<p type="listitem">Ráððehusa Davvi-Norgga lávdegoddi, Sámediggi, Eanadoallobáŋku, stáhtalaš ja regiovnnalaš eanadoalloeiseválddit, fylkagielddat ja gielddat.</p>
<p type="listitem">5.3 Boazodoallu</p>
<p type="listitem">Duogáš:</p>
<p type="listitem">Boazodoallu sámi riddo- ja vuotnaguovlluin, lea váldoáššis guovttelágan. Vuos lea riddolagaš boazodoallu, man oktavuođas eai dárbbaš johttit guhkás áigodagaid ektui. Ja lassin leat ollu boazodoallit, erenoamážit Finnmárkkus, geat johtet dálveorohagain siseatnamis geasseorohagaide riddo- ja vuotnaguovlluide. Árbevirolaččat lea boazodoallu leamaš dehálaš oassi  kultuvra lonohallamis ja sámegiela geavaheamis riddo- ja vuotnaguovlluin.</p>
<p type="listitem">Mihttomearri:</p>
<p type="listitem">Buoridit boazodoalliid eavttuid sámi riddo- ja vuotnaguovlluin.</p>
<p type="listitem">Strategiija:</p>
<p type="listitem">Oažžut ovttasbarggu boazodoallohálddahusain ja gieldalaš eiseválddiiguin.</p>
<p type="listitem">Doaibmabijut:</p>
</list><list><p type="listitem">Váikkuhit dan ahte buoridit geasseviesuid dási</p>
<p type="listitem">Geahččalit buoridit boazodoalliid dearvvasvuoða- ja sosiálabálvalusaid</p>
<p type="listitem">Geahččalit buoredit vuođđostruktuvrra geasseorohagain nugo geainnu, čázi, duoppargurrema ja duolvačáhcerusttega</p>
<p type="listitem">Geahččalit buoridit vuoððostruktuvrra láhčima duoji vuovdima oktavuoðas</p>
<p type="listitem">Geahččalit hehttet vuostálašvuoðaid ealáhusaid gaskka</p>
<p type="listitem">Geahččalit oččodit dakkár boraspirehálddašeami mii buorebut vuhtiiváldá vuoððoealáhusaid</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Geahččalit oččodit dakkár boraspirehálddašeami mii buorebut vuhtiiváldá vuoððoealáhusaid</p>
<p type="listitem">Geahččalit buoridit vuoððostruktuvrra láhčima duoji vuovdima oktavuoðas</p>
</list><list><p type="listitem">Ovddasvástideaddji oasálaččat:</p>
<p type="listitem">Sámediggi, stáhtalaš ja regionálalaš eanadoalloeiseválddit, boazodoallohálddahus, fylkagielddat ja gielddat.</p>
<p type="listitem">5.4 Guolásteapmi</p>
<p type="listitem">Stáhtus ja rievdan eavttut</p>
<p type="listitem">Sámediggi lea guovvamánus, áššis 13/98 meannudan Guolástusdepartemeantta sámi guolástus-lávdegotti mearrádus-árvalusa. Mearrádusas deattuhii diggi man dehálaš lea gozihit riddolagaš guolásteami dehálaš materiálalaš vuoððun ássamii ja barggolašvuhtii sámi riddo- ja vuotnaguovlluin. Sámi guolástusa rivttiid ferte suodjalit, addit ruovttoluotta ja ovdánahttit daid rámmaid siste, mat leat sierra eandieðalaš doaibmaguovllus. Sámediggi guorrasa lávdegotti oidnui ovdáneami oktavuođas, ahte sállašat fuotnánit, rekrutteren lea headju, lotnolasealáhusat cakkaduvvojit ja váilu infrastruktuvra.</p>
<p type="listitem">Jos ovdáneami galggaš buoredit, de ferte ovdánahttit dárbbašlaš infrastruktuvrra, hálddahuslaš ortnegiid ja reguleremiid maiguin vuotna- ja riddobivdu sihkkarastojuvvošii oadjebas ealáhussan. Vuosttas lávkin Sámi guolástuspolitihka čaðaheamis, áigu Sámediggi eavttuhit álggahit geahččalanguovllu riddo- ja vuotnavuogádagaid hálddašeapmái. Geahččalanguovlun árvalit Deanuvuona, Ivguvuona ja Divttasvuona.</p>
<p type="listitem">Jagi 1998 geassemánus ovddidii Ráððehus Stuorradiggedieðáhusa Norgga guolástuspolitihka birra. Sámedikkis ledje stuorra vuordámušat, ahte dát stuorradiggedieðáhus - guolástusealáhusa birra - čuovvola daid mearrádusaid maid Sámediggi lea dahkan. Dát sihkkarastážii sámi guolástusaid boahtteáiggis, ja livččii lunddolaš boađus Norgga sámepolitihkas ja otná gaskariikalaš riektiovdáneamis eamiálbmotpolitihka oktavuođas.</p>
<p type="listitem">Luossabivdu jogain ja mearas lea álohii leamaš dehálaš oassi sámi ealáhusvuođus obalaččat, ja mearrasámi kultuvrras erenoamážit. Luossabivddus galgá ge danin ain leat dehálaš sadji materiálalaš kulturguoddin. Luossanáliid hálddašeami ja bivdima oktavuođas ferte sámi máhtolašvuođa ja árbevieruid, maid leat johtán buolvvas bulvii bidjat vuođđun.</p>
<p type="listitem">Nissonolbmot guolástusealáhusas leat dávjá vuostáiváldinstašuvnnain, namalassii náláštuhttin oasis, gos sii barget oasse- dahje ollesáiggi. Danin geahččala ge Sámediggi heivehit doaibmabijuid guolástusas daid dárbbuide, mat nissonolbmuin leat, maiddái lotnolasealáhusaid.</p>
<p type="listitem">Guolástusdepartemeanta lea máŋga jagi juolludan ruðaid lotnolasealáhusaid nannemii sámi guovlluin. Dát juolludus ii leat šat addojuvvon dan mañimuš golbma jagi. Danin lea ge Sámediggi bivdán, ahte Guolástusdepartemeanta fas addigoađašii dán juolludasa lotnolasealáhusaid ja eará guolástusdoaibmabijuid nanosmahttimii sámi guovlluin. Sámediggi oaidná, ahte lea ain dárbu oažžut juolludusaid sámi guolástusdoaibmabijuide 1998s ja 1999s.</p>
<p type="listitem">Rievdan ulbmilhápmehus</p>
<p type="listitem">Ii leat rievdan, gč. Sámi riddo- ja vuotnaguovlluid doaibmaplána.</p>
<p type="listitem">Oðða strategiijat:</p>
</list><list><p type="listitem">Ásahit guolástuspolitihkalaš guovllu geahččalan dihtii báikkálaččat heivehuvvon hálddašanortnegiid golmma sámi riddo- ja vuotnaguovllus: Deanuvuonas Finnmárkkus, Ivguvuonas Tromssas ja Divttasvuonas Norlánddas.</p>
<p type="listitem">Geavahišgoahtit lagaš- ja sorjavašprinsihpa guolástusa riggodagaid hálddašeamis ja geavaheamis.</p>
</list><list><p type="listitem">Doaibmabijut:</p>
</list><list><p type="listitem">Váikkuhit dan ahte nanosmahttit vuostáiváldinrusttegiid, náláštuhttima ja eará dárbbašlaš vuoððostruktuvrra</p>
<p type="listitem">Váikkuhit dan ahte nanosmahttit oadjo- ja sosiálaortnegiid guolásteaddjiide</p>
<p type="listitem">Váikkuhit dan ahte fatnasiin mat leat unnit go 10,66 mehtera lea friija bivdu</p>
<p type="listitem">Oččodit rekrutterendoaibmabijuid nissonolbmuid ja nuoraid várás</p>
<p type="listitem">Váikkuhit dan ahte lea ovttasbargu guollebiebmanealáhusa ja árbevirolaš riddo- ja vuotnabivddu gaskka.</p>
<p type="listitem">Váikkuhit dan ahte guolásteaddjit ožžot buhtadusaid njuorjjomárramiid geažil, ja ahte njurjot geahpeduvvojit</p>
<p type="listitem">Váikkuhit dan ahte stuorát oassi eriin addojuvvo unnit fatnasiidda.</p>
<p type="listitem">Váikkuhit dan ahte birasdoaibmabijut buoreduvvojit dáláš guollebiebmarusttegiin, maiddái gádderusttegiid ásaheami oktavuođas</p>
<p type="listitem">Váikkuhit dan ahte Norgga riddodorskeearit juolluduvvojit dábálaš fatnasiidda</p>
<p type="listitem">Váikkuhit dan ahte Ruoššareabbá resursan boahtá ávkin báikkálaš guolásteaddjiide</p>
<p type="listitem">Váikkuhit dan ahte Guolástusdepartemeanta joatká juolludusortnega lotnolasealáhusaide sámi guovlluin</p>
<p type="listitem">Váikkuhit dan ahte mearrariggodagat mat árbevirolaččat eai geavahuvvo, váldojuvvojit atnui</p>
<p type="listitem">Váikkuhit dan ahte leat báikkálaš eaiggádat geat ásahit guollebiebmanrusttegiid</p>
<p type="listitem">Váikkuhit dan ahte luosa johtaleapmi ja eallin čielggaduvvo, ja ahte deháleamos birasbealit mat váikkuhit guollenáli ovdáneami kártejuvvojit</p>
<p type="listitem">Váikkuhit dan ahte oasseváldinláhka (deltakerloven) ii váldojuvvo atnui iige ovttadatbivdoearreortnet</p>
<p type="listitem">Váikkuhit dan ahte šakšabivdu Barentábis ain ráfáiduhtto. Vejolaš boahttevaš šakšabivddu oktavuođas ferte náli sihkkarastit liiggás bivdima vuostá, ii ge galgga leat lohpi bivdit šavšša eará go dušše borramuššan. Buot bálkásan šakša dolvojuvvo produkšuvdnii gádderusttegiidda.</p>
<p type="listitem">Váikkuhit dan ahte čielggaduvvojit ja ásahuvvojit ortnegat vádjolusguliid biebmamii sámi riddo- ja vuotnaguovlluin</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Veahkehit dan ahte nannet vuostáiváldinrusttegiid, náláštahttima ja eará dárbbašlaš vuoððostruktuvrra</p>
<p type="listitem">Váikkuhit dan ahte guolásteaddjiide sihkkarastojuvvojit buhtadusat njuorjjomárramiid geažil, ja ahte njurjot geahpeduvvojit</p>
<p type="listitem">Váikkuhit dan ahte Ruoššareabbá resursan boađášii ávkin báikkálaš guolásteaddjiide</p>
<p type="listitem">Váikkuhit dan ahte nanosmahttit oadjo- ja sosiálaortnegiid guolásteaddjiide</p>
<p type="listitem">Váikkuhit dan ahte šakšabivdu Barentábis ain ráfáiduhtto. Vejolaš boahttevaš šakšabivddu oktavuođas ferte náli sihkkarastit liiggás bivdima vuostá, ii ge galgga leat lohpi bivdit šavšša eará go dušše borramuššan. Buot bálkásan šakša dolvojuvvo produkšuvdnii gádderusttegiidda.</p>
</list><list><p type="listitem">Ovddasvástideaddji oasálaččat:</p>
<p type="listitem">Guolástusdepartemeanta, Sámediggi, SND, guolástusoaivadusjoðiheaddjit, fylkagielddat ja gielddat.</p>
<p type="listitem"/>
<p type="listitem">5.5	Duodji</p>
<p type="listitem">Duogáš:</p>
<p type="listitem">Duodji lea árbevirolaččat leamaš sihke ealáhus ja kultuvrralaš faktuvra sámi riddo- ja vuotnaguovlluin. Sámediggi áigu láhčit ovdáneami ealáhuslaš duodjái ovttas eará ealáhusaiguin, main maiddái deattuhuvvo duodji kulturfaktuvran.</p>
<p type="listitem">Sámi ealáhusráðði lea čađahan čielggadusbarggu, mii guoská duoji váikkuhangaskaomiid geavaheapmái ja lea eavttuhan daid ođđasit organiserema ja juogadeami. Dát bargu lea vuođđun eavttuhussii, mii guoská ođđa njuolggadusaide duodjeruđaid hálddašeapmái. Eavttuhus lea sáddejuvvon gulaskuddamii, ja jáhku mielde meannuda Sámediggi dan skábmamánus 1998.</p>
<p type="listitem">Mihttomearri:Nannet duoji kulturfaktuvran ja ealáhussan, sihke oktonas ealáhussan ja eará ealáhusaiguin lotnolagaid.</p>
<p type="listitem">Strategiija: Strategiijat, maiguin joksat daid sierra mihttomeriid leat buktagiid ovddideapmi, gelbbolašvuoða lokten, márkanfievrrideapmi, vuovdin ja oaivadeapmi. Ruðat geavahuvvojit erenoamážit investerendoarjaga bokte visttiide, mášiinnaide ja buvttadanrusttegiidda, eambbo ealáhuslaš buvttadeami ráhkadeapmái.</p>
<p type="listitem">Doaibmabidju:</p>
</list><list><p type="listitem">Váikkuhit dan ahte duodji ovdánahttojuvvo ealáhussan ja kultuvrabeallin sámi riddo- ja vuotnaguovllain</p>
</list><list><p type="listitem">Ovddasvástideaddji oasálaš: Sámi ealáhusráðði</p>
<p type="listitem">5.6 Kultuvrii vuoððuduvvon mátkkoštusealáhus</p>
<p type="listitem">Stáhtus ja rievdaduvvon eavttut:</p>
<p type="listitem">Sámediggi lea bidjan johtui čielggadanbarggu vuoððun oktasaš sámi mátkkoštusplánii. Sámediggi háliida viidát árvvoštallat movt sámit galget leat mielde stivremin mátkkoštus-ealáhusprošeavttain, main sámi kultuvra gaskkustuvvo ja čájehuvvo. Sávaldahkan lea, ahte mátkkoštusealáhusa sadji árvvoštallojuvvošii viidát sámi ealáhusaid ja kultuvrra ovdáneami oktavuođas. Dehálaš bealli sámi mátkkoštusplánas lea árvvoštallat etihkalaš ja prinsihpalaš beliid sámi kultuvrra geavaheamis mátkkoštusealáhusa oktavuoðas. Dákkár čielggadeapmi eaktuda ovttasbarggu eará oasálaččaiguin, nugo leage ulbmil riddo- ja vuotnaguovlluid doaibmaplánas. Tromssa ja Finnmárkku fylkagielddas servet plánabargguide.Nordlándda fylkagielda lea juo ráhkadan sierra sámi mátkkoštusplána. Plána galgá leat gárvvistuvvon 1998s.</p>
<p type="listitem">Mátkkoštusealáhusplána mandáhta lea hábmejuvvon nu, ahte das lea oanehis čilgehus sámi mátkkoštusealáhusdoaimmain, ja dain ruhtadanortnegiin mat otne gávdnojit ealáhusa várás. Galgá maiddái addojuvvot oanehis čilgehus našuvnnalaš ja regiovnnalaš čanastagain mátkkoštusealáhusas. Sámi mátkkoštusealáhusa prinsihpalaš bealit árvvoštallojuvvojit Sámedikki politihka olis ealáhus- ja kultursuorggis. Vuoððun sámi mátkkoštusealáhussii galget eavttuhuvvot njuolggadusat, ja áŋiruššansuorggit boahttevaš sámi mátkkoštusealáhus-doaimma várás.</p>
<p type="listitem">Mátkkoštusealáhusas barget ollu nissonolbmot. Danin ferte ge bidjat johtui doaibmabijuid, mat bohtet buorrin erenoamážit nissonolbmuide dán ealáhusas, omd. doaibmabijuid, mat gusket arktálaš borramušstrategiijaide ja duodjái.</p>
<p type="listitem">Rievdan ulbmilhápmehus:</p>
<p type="listitem">Gč. Sámi riddo- ja vuotnaguovlluid doaibmaplána</p>
<p type="listitem">Lasáhus:</p>
</list><list><p type="listitem">Lasidit gelbbolašvuoða ja buoridit ovttastahttima ja ovttasbarggu oasálaččaid gaskka daid fálaldagaid gaskkas, mat addojuvvojit.</p>
<p type="listitem">Fálaldagaid oktasaš hápmi</p>
<p type="listitem">Fokuseret eaktivuoða ja kvalitehta buktagiid fálaldagas</p>
</list><list><p type="listitem">Strategiijat:</p>
</list><list><p type="listitem">Váikkuhit dan ahte sámi eavttut deattuhuvvojit mátkkoštusealáhusprošeavttain main sámi kultuvra gaskkustuvvo ja čájehuvvo.</p>
<p type="listitem">Árvvoštallagoahtit mátkkoštusealáhusa saji sámi ealáhusa- ja kultuvrra ovdáneamis</p>
<p type="listitem">Árvvoštallat etihkalaš ja prinsihpalaš beliid sámi kultuvrra geavaheamis mátkkoštusealáhusa oktavuoðas</p>
<p type="listitem">váikkuhit dan ahte šaddá viiddis ovttasbargu sierra oasálaččaid gaskka sihke ruđalaččat ja gelbbolašvuođa dáfus</p>
<p type="listitem">ielggadit mihttomeriid, strategiijaid, doaibmabijuid, ja maiddái čielggadit ovddasvástideaddji oasálaččaid mátkkoštusealáhusa oktavuođas</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Doaibmabijuid ferte árvvoštallat maŋŋá go mátkkoštusealáhusplána lea ovddiduvvon</p>
</list><list><p type="listitem">5.7 Lotnolasealáhusat</p>
<p type="listitem">Stáhtus ja rievdan eavttut:</p>
<p type="listitem">Lotnolasealáhusain lea stuorra mearkkašupmi ollislaš sámi báikkálašservodagaid ovdáneapmái. Árbevirolaččat leat nissonolbmot áñŋiruššan vuoððoealáhusain, maid leat buohtalastán dállodoaluin ja ovddasmorasovddasvástádusain. Duodji lea erenoamážit leamaš ealáhus mii lea addán ollu nissonolbmuide dietnasa. Dál geahččalit nissonolbmot maiddái dinet bálvalussurggiin, juogo priváhta dahje almmolaš dásis. Lea dehálaš, ahte rámmaeavttut ja doarjjaortnegat heivehuvvojit nu, ahte ealáhusaid buohtalastin attášii nissonolbmuide dienasvejolašvuoðaid.</p>
<p type="listitem">Sámediggi mearridii oðða njuolggadusaid lotnolasealáhusaide čakčamánus 1996s. Njuolggadusat doaibmagohte jagis 1997. Daid oðða njuolggadusaid mielde guoská ealáhus- ja lotnolasortnet olles Sámi ovdánahttinfoandda doaibmaguvlui. Njuolggadusain rievdaduvvojedje maiddái dienasrájit, ja geaidda ortnet guoská.</p>
<p type="listitem">Rievdan ulbmilhápmehus:</p>
<p type="listitem">Eai lean rievdadusat gč. Sámi riddo- ja vuotnaguovllu doaibmaplána.</p>
<p type="listitem">Oðða strategiija:</p>
</list><list><p type="listitem">Láhčit dilálašvuoðaid lotnolasealáhusaide nu, ahte dát šaddá nana bissovaš ealáhussan sámi riddo- ja vuotnaguovlluin.</p>
</list><list><p type="listitem">Doaibmabijut:</p>
</list><list><p type="listitem">Váikkuhit dan ahte leat eallingelbbolaš doaimmat buohtalaston eará ealáhusaiguin</p>
<p type="listitem">Bisuhit bissovaš doaibmadoarjjaortnega daidda ealáhusaide main lea dárbu dasa</p>
<p type="listitem">Evalueret ja heivehit njuolggadusaid doaibmadoarjjaortnegii</p>
<p type="listitem">Álggahit rekrutterenprográmma nissonolbmuide, geat háliidit álgit eanadoaluin dahje buohtalastit eanadoalu eará ealáhusaiguin</p>
<p type="listitem">Váikkuhit dan ahte ráhkaduvvojit oahppoplánat lotnolasealáhusaid várás joatkkaoahpahusas</p>
</list><list><p type="listitem">Guovttijagi áigodagas vuoruhuvvojit čuovvovaš doaimmat:</p>
</list><list><p type="listitem">Evalueret ja heivehit njuolggadusaid doaibmadoarjjaortnegii</p>
<p type="listitem">Álggahit rekrutterenprográmma nissonolbmuide geat háliidit álgit eanadoaluin dahje buohtalastit eanadoalu eará ealáhusain</p>
</list><list><p type="listitem">Ovddasvástideaddji oasálaččat: Sámediggi ja Sámi ealáhusráðði</p>
<p type="listitem">5.8	Sámi giellaovddideapmi</p>
<p type="listitem">Stáhtus ja rievdan eavttut:</p>
<p type="listitem">Geassemánu 12. b. 1987 láhkii, nr 56, Sámedikki ja eará sámi vuoigatvuoðaid hárrái (sámeláhka) 3. kapittalin, lasihuvvojedje lága bokte 21.12.1990 mearrádusat sámegiela birra. Láhka mearrida, ahte sáme- ja dárogiella leat dásseárvvus lága mearrádusaid ektui. Sámegiela várás lea ásahuvvon hálddašanguovlu gos gustojit sierralágan njuolggadusat sámegiela geavaheapmái almmolaš hálddašeames. Dán hálddašanguvlui gullet Kárášjoga, Guovdageainnu, Unjárgga, Deanu ja Porsáŋggu gielddat Finnmárkkus ja Gáivuona gielda Tromssas. Dán hálddašanguovllu almmolaš orgánain lea earret eará geatnegasvuohta vástidit sámegillii sihke čálalaččat ja njálmmálaččat.</p>
<p type="listitem">Sámediggi lea ea.ea. prioriteren sámi gielladoaimmaid ovddideami olggobealde hálddašanguovllu nu, ahte lea ráhkadahttán doaibmaplánaid lulli- ja julevsámegillii ja Ofuohta, Sážža ja Lulli-Tromssa guvlui. Dáin čielggadusain leat ovddiduvvon konkrehta gielladoaimmat. Sámediggi lea meannudan dáid plánaid ja guorrasan čielggadusa eavttuhusaide (gč. Sámedikki mearrádusaid: 08.- 10.06.93, ášši 22/93, 25.- 27.05.94, ášši 26/94 ja 22.- 24.11.94 ášši 46/94)</p>
<p type="listitem">Eatnigiela fievrrideami oktavuoðas buolvvas bulvii lea bearrašis ja ruovttus guovddáš sadji. Sámi riddo- ja vuotnaguovlluin otne lea máhtolašvuohta sámi giela hárrái, erenoamážit báikkálaš mearrasámi suopmanat leat jávkamin. Danin leage viehka stuorra hástalussan nannet ja ovddidit sámegiela dáin guovlluin. Eambbo giellaguovddážiid ásaheapmi sámi riddo- ja vuotnaguovlluide nugo lea ásahuvvon Gáivutnii ja Porsáŋgui, orru leamen buorre doaibmabidju.</p>
<p type="listitem">Rievdan ulbmihápmehus:</p>
<p type="listitem">Eai leat rievdadusat gč. Sámi riddo- ja vuotnaguovlluid doaibmaplána</p>
<p type="listitem">Doaibmabijut:</p>
</list><list><p type="listitem">Váikkuhit dan ahte ásahuvvojit doarjjaortnegat gielddaide maidda Sámelága giellanjuolggadusat sáhttet guoskat áiggi mielde</p>
<p type="listitem">Viiddidit sámelága giellanjuolggadusaid hálddašanguovllu guovlluide gos dán lea vejolaš čaðahit</p>
<p type="listitem">Ásahit báikkálaš giellaguovddážiid</p>
<p type="listitem">Bidjat johtui prográmma man bokte čohkket ja ovddidit sámi guolástus- ja mearrasámi tearbminologiija</p>
<p type="listitem">Váikkuhit dan ahte ásahuvvojit stipeandaortnegat ovdaskuvlaoahpaheaddjiide, oahpaheaddjiide ja giellabargiide</p>
<p type="listitem">Váikkuhit dan ahte sápmelaš rávisolbmuide ásahuvvo giellaoahpahus almmá persovnnalaš goluid haga</p>
<p type="listitem">Váikkuhit dan ahte sámi kulturfágalaš oahpahus allaskuvladásis nanosmahtto</p>
<p type="listitem">Váikkuhit dan ahte mánáide sihkkarasto vejolašvuohta oahppat sámegiela</p>
<p type="listitem">Ásahit vuoððodoarjaga báikkálaš giellaguovddážiidda</p>
<p type="listitem">Váikkuhit dan ahte skuvlavuogádat buoriduvvo obalaččat nu ahte sámegiella ja kultuvra nanosmahttojuvvojit</p>
<p type="listitem">Váikkuhit dan ahte ovddiduvvojit ođđa vuogit nubbingiellanoahpahussii</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Ásahuvvo vuoððodoarjja báikkálaš giellaguovddážiidda</p>
<p type="listitem">Báikkálaš giellaguovddážiid ásahuvvojit</p>
</list><list><p type="listitem">Ovdasvástideaddji oasálaččat:</p>
<p type="listitem">Sámediggi, Sámi giellaráðði, guoskevaš departemeanttat, fylkagielddat ja gielddat</p>
<p type="listitem">5.9 Sámi kultur- ja máŋggageavahusviesut</p>
<p type="listitem">Stáhtus ja rievdaduvvon eavttut:</p>
<p type="listitem">Sámediggi lea gearggus searvat aktiivvalaččat dan bargui viidáseabbot, man oktavuođas árvoháhkan, ealáhusovddideapmi ja gelbbolašvuoðahuksen leat guovddážis, ja mas lea dehálaš mearkkašupmi sámi servodaga ovddideapmái. Sámediggi lea Ráððehusa Davvi-Norgga lávdegotti barggu bokte čujuhan sámi gelbbolašvuoða guovddážiid mávssolašvuoða daid iešguðetge osiin sámi ássanguovlluin.</p>
<p type="listitem">Nissonolbmot ohcalit dávjá eambbo go dušše bargosaji ovdal go sii ásaiduvvot sámi guovlluide. Sámi kulturviesut báikkálaš servodagain sáhttet váikkuhit vuoððostruktuvrra loaktima ja ovdánanvejolašvuoðaid dáfus. Lea dehálaš plánet dán lágan visttiid máŋggageavahus ulbmiliin, mas leat fálaldagat mánáide ja nuoraide maiddái.</p>
<p type="listitem">Rievdan ulbmilhápmehus:</p>
<p type="listitem">Eai leat rievdadusat gč. Sámi riddo- ja vuotnaguovlluid doaibmaplána.</p>
<p type="listitem">Strategiijat:</p>
</list><list><p type="listitem">Ásahit sámi kulturviesuid sámi riddo- ja vuotnaguovlluide nu, ahte Sámediggi joksá iežas bajitdási mihttomeari; sihkkarastit ahte sámi álbmogis leat duoðalaš vejolašvuoðat doaimmahit sámi kultuvrra.</p>
<p type="listitem">Váikkuhit dan ahte sihkkarastojuvvo joðiheapmi kulturásahusaide/máŋgga geavahusvisttiide mat leat juo ásahuvvon.</p>
</list><list><p type="listitem">Doaibmabijut:</p>
</list><list><p type="listitem">Váikkuhit dan ahte hukset Ája Sámi Guovddáža Gáivuona gielddas, Tromssas, (viiddideapmi ja joðiheapmi)</p>
<p type="listitem">Váikkuhit dan ahte hukset «Várdobáiki» sámi guovddáža Ofuohtas ja Lulli-Tromssas</p>
<p type="listitem">Váikkuhit dan ahte ásahit Nuortasámi musea sámi jahkeduhátsadjin Mátta-Várjjaga gildii, Finnmárkui</p>
<p type="listitem">Váikkuhit dan ahte viiddidit Árran - Julevsámi guovddaža, Divttasvuona gielddas, Norlánddas</p>
<p type="listitem">Váikkuhit dan ahte Várjjat Sámi museai, Ujárgga gielddas Finnmárkkus sihkkarastojuvvo doaibmadoarjja</p>
<p type="listitem">Váikkuhit dan ahte ásahit sámi kulturviesu Sážžái</p>
</list><list><p type="listitem">Guovttejagi áigodagas vuoruhuvvo čuovvovaččat:</p>
</list><list><p type="listitem">Váikkuhit dan ahte sihkkarastojuvvo joðiheapmi daid kulturásahusaide/máŋggageavahusvisttiide mat juo leat ásahuvvon.</p>
<p type="listitem">Váikkuhit dan ahte ásahit Nuortasámi musea sámi jahkeduhátsadjin Mátta-Várjjaga gildii, Finnmárkui</p>
<p type="listitem">Váikkuhit dan ahte hukset Ája Sámi Guovddáža Gáivuona gielddas, Tromssas, (viiddideapmi ja joðiheapmi)</p>
</list><list><p type="listitem">Ovddasvástideaddji oasálaččat:</p>
<p type="listitem">Sámediggi, Sámi kulturráðði, Sámi ealáhusráðði, Kulturdepartemeanta, Gielda- ja regiovdnadepartemeanta, fylkagielddat ja gielddat</p>
<p type="listitem">5.10 Diehtojuohkindoaibma</p>
<p type="listitem">Stáhtus ja rievdan eavttut:</p>
<p type="listitem">1995s lea Sámediggi mearridan sierra diehtojuohkinstrategiija ja doaibmaplána gitta 31.12.97 rádjái. Sámediggi áigu dán áigodaga mielde ođasmahttit diehtojuohkinstrategiija. Diehtojuohkinstrategiija stáhtus ja oðða áŋgiruššan guorahallojuvvo ja mearriduvvo. Diehtojuohkinstrategiijas, mearrideami rájes gitta otnážii, lea vuoruhuvvon čuovvovaččat: diehtojuohkinbláði almmustuhttin jagi 1996 rájes, diehtojuohkinkampánja mii guoská riddo- ja vuotnaguovlluide 1997 sámediggeválgga oktavuoðas, ja ovdabargu sámi diehtojuohkin-bálvalusa ásaheami oktavuoðas.</p>
<p type="listitem">Rievdan ulbmilhápmehusat:</p>
</list><list><p type="listitem">Lasihit diehtojuohkima Sámedikki doaimmaid birra, vai dán geažil sámi jienastuslohku stuorošii, ja ahte beroštupmi Sámedikki bargui lassánivččii.</p>
<p type="listitem">Fuolahit dan, ahte eanaš oassi sámi álbmogis oažžu dieðuid áššiid birra mat gusket sin juohkebeaivválaš eallimii</p>
<p type="listitem">Sámedikki barggu dahkat oainnusin</p>
<p type="listitem">Váikkuhit dan ahte eambbosat dohkkehit Sámedikki, ja boktit olbmuid beroštumi searvat politihkkii ja beassat váikkuhit politihka</p>
<p type="listitem">Oainnusin dahkat sámiid rivttiid gustovaš lágaid ja dohkkehuvvon riikkaidgaskasaš šiehtadusaid ektui</p>
</list><list><p type="listitem">Strategiijat:</p>
</list><list><p type="listitem">Sámi diehtojuohkinbálvalusaásaheapmi Sámedikki olis</p>
<p type="listitem">Sámi bibliotehkabálvalusa ásaheapmi</p>
<p type="listitem">Leat plánejuvvon, ahte geavahit diehtojuohkin gaskkusteaddjiid ja eará diehtojuohkinkanálaid</p>
<p type="listitem">Doaibmaplána jagiide 1999 - 2001, mas erenoamážit áŋgiruššamat riddo- ja vuotnaguovlluid ektui</p>
</list><list><p type="listitem">Doaibmabidju:</p>
</list><list><p type="listitem">Doaibmabidju definerejuvvon dalle go Sámedikki diehtojuohkinstrategiija ođasmahtto.</p>
</list><list><p type="listitem">Guovttejagi áigodagas vuoruhuvvojit čuovvovaš doaibmabijut:</p>
</list><list><p type="listitem">Doaibmabijut vuoruhuvvojit Sámedikki diehtojuohkinstrategiija ođasmahttima oktavuoðas jagis 1998.</p>
</list><list><p type="listitem">Ovddasvástideaddji oasálaččat: Sámediggi</p>
<p type="listitem"/>
<p type="listitem">Eavttuhus 1, BB:a sámediggejoavkku Willy Ørnebakk:</p>
<p type="listitem">Kap. 3 Stáhtus ja ovdáneapmi - Davvi-Tromssa ja Finnmárkku doaibmabidjoguovllu viiddideapmi</p>
<p type="listitem">Ođđa maŋimuš teakstaoassi:</p>
<p type="listitem">Dainna ovdánemiin ja digáštallamiin, mii lea leamaš ja ain lea doaibmabidjoguovllu ektui, de ollugat čuožžuhit, ahte fertet háhkat vuos vásihusaid ovdal go dat vejolaččat viiddiduvvo.</p>
<p type="listitem">Sámediggi áigu bealistis deattuhit, ahte dáláš doaibmabidjoguovllu viiddideapmi, makkár hámis dal leaš, heađušta váikkuhangaskaomiid beaktilisvuođa ja áibbas dárbbašlaš movttiidahttindoaibmabijuid álbmogii, maiddái sámiide, dáláš doaibmabidjoguovllus.</p>
<p type="listitem">Eanet oainnusin dahkama dárbbu dihte doalahit otnáš váikkuhangaskaoapmeortnegiid, váldojuvvo dát áŋgiruššansuorgi eret plánas. Gielda- ja regiovdnadepartementii ferte dieđihit ovdal go stáhtabušeahtta mearriduvvo Sámedikki oainnu birra.</p>
<p type="listitem">5.4 Guolástus</p>
<p type="listitem">Ođđa maŋimuš cáhcučuokkis doaibmabijuid vuolde:</p>
</list><list><p type="listitem">Bargat dan ala ahte ráfáiduhttit vuotnaguovlluid aktiivvalaš guollebivdoneavvuid, ja autoliinná ja snoranuohtti geavaheami vuostá.</p>
</list><list><p type="listitem">Kap. 3. Lasáhus maŋimuš teakstaoasi maŋŋá.</p>
<p type="listitem">Dán oktavuođas ferte Sámediggi leat mielde movttiidahttimin doaimmaid mat vuoruhit nissonbargosajiid.</p>
<p type="listitem">5.10 Diehtojuohkindoaibma</p>
<p type="listitem">Lasáhus strategiijaoassái, goalmmát cáhcučuokkis:</p>
</list><list><p type="listitem">dás maiddái organisašuvnnat, lihtut ja searvvit</p>
</list><p>Ođđa čuokkis 5.11 Sámi ovddidanfoandda doaibmaguovlu </p>
<p>Sámediggi háliida doallat Sámi ovddidanfoandda doaibmaguovllu viiddideami sierra áŋgiruššansuorgin. Maŋŋá viiddideami maid Sámediggi mearridii 1997s, sáhttá čielgasit oaidnit ovdamearkkaid dain ođđa guovlluin man dehálaš duođai lea orrut doaibmaguovllus jos galgá šaddat leaktu sámi identitehta, giela, kultuvrra, ealáhusaid ja servodateallima nanosmahttimii.</p>
<p>Dáid ovdamearkkaid vuođul sáhttá dadjat, ahte daid gielddaid laktin mat háliidit doaibmaguvlui, lea hirbmat beaktilis vuohki bidjat leavttu bargui dán plána ulbmila ektui. Danin ferte ge leat áigumuššan, ahte áiggi mielde sáhttit laktit daid guovlluid doaibmaguvlui mat leat olggobealde. Danin áigu ge Sámediggi dán guovttijagiáigodagas vuoruhit ovtta ođđa gieldda laktima doaibmaguvlui.</p>
<p>Doaibmabidju:</p>
<p>Ivggu gielda Tromssas laktojuvvo doaibmaguvlui 01.01.2000 rájes.</p>
<p>Gielddaide, mat ožžot ávkki Sámi ovddidanfoandda doarjjaortnegiin ferte bidjat gáibádusaid. Dán oktavuođas ferte gáibidit, ahte gielddaid jahkedieđáhusain oainnusin dahkko iešáŋgiruššan servodathuksema ektui, mas lea mearkkašupmi maiddái sámi kultuvrii ja gillii.</p>
<p>Sámi riddo- ja vuotnaguovlluid doaibmaplána meannuduvvui vuosttas geardde miessemánus 1996. Go Sámediggi ođasmahttá plána, de bohtet muhtun rievdadusat maiddái čuohcat guoskevaš beliide. Plána ferte dál sáddet buohkaide, geat leat namuhuvvon ovddasvástideaddji oasálažžan.</p>
<p>Sámediggi háliida gulahallat, ja ovttas bargat guoskevaš oasálaččaiguin doaibmaplána čađahanbarggus, ja áigu dasto deattuhit, ahte oasálaččat ávžžuhuvvojit buktit árvalusaid ja mearkkašumiid maid sáhttá heivehit plánii.</p>
<p>Eavttuhus 2: NSR:a sámediggejoavkku Einar Lifjell </p>
<p>5.3 Boazodoallu </p>
<p>Doaibmabidju, ođđa čuokkis:</p>
<p>Váikkuhit dan ahte bohccuid beassá njuovvat meahccenjuovahagain.</p>
<p>Eavttuhus 3: SÁL:a sámediggejoavkku Roger Pedersen </p>
<p>5.9 Sámi kultur- ja máŋggageavahusviesut: </p>
<p>Doaibmabijuid 3. cáhcučuoggás sihkkojuvvo «sámi jahkeduhátsadjin».</p>
<p>Vuoruhanoasis sihkkojuvvo 2. cáhcučuokkis ollásit.</p>
<p>Lasáhus: Ođđa teakstaoassi nuortalaš sámi museá jahkeduhátsadjin birra.</p>
<p>Guolásteapmi </p>
<p>Doaibmabijuide ođđa cáhcučuokkis:</p>
<list><p type="listitem">Váikkuhit dan ahte snoranuohtti lohkkojuvvo aktiivvalaš bivdoneavvun.</p>
</list><list><p type="listitem">Doaibmabijuide ođđa cáhcučuokkis:</p>
<p type="listitem">Vuoruheami 3. cáhcučuokkis biddjo maiddái dása.</p>
<p type="listitem">Kap. 3 Stáhtus ja ovdáneapmi</p>
<p type="listitem">Nuppi teakstaoasi maŋimuš cealkagis sihkkojuvvo guokte ja sadjái biddjo okta.</p>
<p type="listitem">Teakstaoassi «Sámi ovddidanfoandda doaibmaguovllu viiddideapmi eanadieđálaččat» váldojuvvo eret dás ja biddjo sierra 5.11 čuokkisin.</p>
<p type="listitem">Ođđa 5.11 čuokkis: Sámi ovddidanfoandda doaibmaguovllu viiddideapmi eanadieđalaččat.</p>
<p type="listitem">Duogáš:</p>
<p type="listitem">Sámediggi mearridii ođđa njuolggadusaid Sámi ovddidanfondii áššis 9/97, guovvamánu 7. b. 1997. Njuolggadusat gustogohte seamma jagi suoidnemánu 1. b. rájes. Foandda eanadieđálaš doaibmaguovlu galggai čuovvut sámediggeválgga válgakreatsajuohkáseami, bajimuš organiserejeaddji oassin.</p>
<p type="listitem">Juohke válgakreatsas oidno:</p>
</list><list><p type="listitem">makkár gielddat ja gielddaid oasit gullet eanadieđálaš doaibmaguvlui</p>
<p type="listitem">dain válgakreatsain gos olles válgakreatsa ii gula eanadieđálaš doaibmaguvlui, sáhttá addit doarjaga doaibmabijuide, mat erenoamážit nannejit sámi giela ja kultuvrra loahppa válgakreatsas.</p>
<p type="listitem">dain válgakreatsain gos buot boazodoallosámit eai gula eanadieđálaš doaibmaguvlui, sáhttá addit doarjaga boazodoallosámi ealáhusdoibmii loahppa válgakreatsas.</p>
</list><list><p type="listitem">Mii guoská válgakretsii 8 Gaska-Tromsa, guoská doaibmaguovlu sámi álbmogii ráddjejuvvon eanadieđálaš guovllus, ja válgakreatsas 12 Lullisámiguovlu, guoská doaibmaguovlu sámi álbmogii loahppa válgakreatsas.</p>
<p type="listitem">Lea čájehan, ahte uhccánot nissonolbmot go almmáiolbmot ávkkástallet Sámi ovddidanfoandda ruđaiguin. Dat boahtá das go nissonat eanaš ohcet doarjaga dakkár doaibmabijuide, maidda foanda dábálaččat ii leat vuoruhan doarjaga. Erenoamážit leat bálvalusámmáhat maiguin nissonolbmot háliidit bargat. Sámediggi geahččala danin heivehit doarjjaortnegiid nu ahte dat gokčet maiddái daid dárbbuid mat nissonolbmuin leat. Danin lea ge Sámedikkis ulbmilin heivehit doarjjaortnegiid nu ahte nissonolbmot ge sáhttet ásahit doaimmaid vuođđoealáhusain.</p>
<p type="listitem">Mihttomearri:</p>
<p type="listitem">Nanosmahttit sámi álbmoga vuođđoealáhusaid, mat leat olggobealde Sámi ovddidanfoandda doaibmaguovllu.</p>
<p type="listitem">Strategiija:</p>
<p type="listitem">Ahte, sámi álbmot etnálaš vuođuin vuođđoealáhusaid oktavuođas biddjojuvvo dássálagaid daiguin guovlluiguin mat leat doaibmaguovllu siste.</p>
<p type="listitem">Doaibmabijut:</p>
</list><list><p type="listitem">Ohcanskovvi heivehuvvo ođđa strategiijai</p>
<p type="listitem">Juolludusat Sámi ovddidanfondii lasihuvvojit</p>
</list><p>Vuoruheapmi:</p>
<p>Nugo doaibmabijuin.</p>
<p>III. Jienasteapmi </p>
<p>39 áirasis ledje 35 áirasa čoahkis.</p>
<p>Eavttuhus 1, siidu 4, sáddejuvvo Sámediggeráđđái viidásit meannudeapmái.</p>
<p>Eavttuhus 3, siidu 2 kap. 3 birra gessui ruovttoluotta.</p>
<p>Jienasteapmi čađahuvvui dáid vuoruid mielde:</p>
<p>Eavttuhus 1, kap. 3 - ođđa maŋimuš teakstaoassi, hilgojuvvui 20 jienain.</p>
<p>Eavttuhus 1, kap. 3 - lasáhus maŋimuš teakstaoasi maŋŋá, mearriduvvui ovttajienalaččat. </p>
<p>Eavttuhus 2, lasáhus, mearriduvvui ovttajienalaččat. </p>
<p>Eavttuhus 1 ja eavttuhus 3, ođđa cáhcučuokkis čuoggái 5.4, mearriduvvui ovttajienalaččat. </p>
<p>Eavttuhus 3, doaibmabijuide ođđa cáhcučuokkis, mearriduvvui ovttajienalaččat. </p>
<p>Eavttuhus 3, lasáhus 5.9 čuoggái, hilgojuvvui 20 jienain. </p>
<p>Eavttuhus 3, 5.9 čuoggá 3. cáhcučuoggás sihkkut «sámi jahkeduhátsadjin», hilgojuvvui 32 jienain.</p>
<p>Eavttuhus 3, 5.9 vuoruhanoasis sihkkut 2. cáhcučuoggá ollásit, hilgojuvvui 34 jienain.</p>
<p>Eavttuhus 1, 5.10 čuoggái lasáhus, hilgojuvvui 22 jienain. </p>
<p>Eavttuhus 1, ođđa čuokkis 5.11, hilgojuvvo 23 jienain.</p>
<p>Eavttuhus 3, ođđa 5.11 čuokkis, hilgojuvvui 32 jienain.</p>
<p>Sámediggeráđi árvalus, earret rievdadusaid ja lasáhusaid mat leat juo mearriduvvon, mearriduvvui ovttajienalaččat.</p>
<p>IV. Beavdegirjelasáhus </p>
<p>SÁL:a sámediggejoavkku Roger Pedersen ovddidii čuovvovaš beavdegirjelasáhusa: </p>
<p>SÁL:a sámediggejoavku lea sakka behtohallan go Sámediggi ii háliidan gožihit sámi álbmoga vuođđoealáhusaid oktavuođas Sámi ovddidanfoandda doaibmaguovllu olggobealde.</p>
<p>Sámedikkis livččii vejolašvuohta dán dahkat go livččii dorjon min go etnihkalaš vuođul evttohit bidjat dássálagaid sápmelaččaid geat barget vuođđoealáhusain doaibmaguovllu olggobealde doaibmaguovlluiguin mat leat Sámi ovddidanfoandda siskkobealde.</p>
<p>Ođđa 5.11 Sámi ovddidanfoandda doaibmaguovllu viiddideapmi eanadieđalaččat </p>
<p>Duogáš: </p>
<p>Sámediggi mearridii ođđa njuolggadusaid Sámi ovddidanfondii áššis 9/97, guovvamánu 7. b. 1997. Njuolggadusat gustogohte seamma jagi suoidnemánu 1. b. rájes. Foandda eanadieđálaš doaibmaguovlu galggai čuovvut sámediggeválgga válgakreatsajuohkáseami, bajimuš organiserejeaddji oassin.</p>
<p>Juohke válgakreatsas oidno:</p>
<list><p type="listitem">makkár gielddat ja gielddaid oasit gullet eanadieđálaš doaibmaguvlui</p>
<p type="listitem">dain válgakreatsain gos olles válgakreatsa ii gula eanadieđálaš doaibmaguvlui, sáhttá addit doarjaga doaibmabijuide, mat erenoamážit nannejit sámi giela ja kultuvrra loahppa válgakreatsas.</p>
<p type="listitem">dain válgakreatsain gos buot boazodoallosámit eai gula eanadieđálaš doaibmaguvlui, sáhttá addit doarjaga boazodoallosámi ealáhusdoibmii loahppa válgakreatsas.</p>
</list><list><p type="listitem">Mii guoská válgakretsii 8 Gaska-Tromsa, guoská doaibmaguovlu sámi álbmogii ráddjejuvvon eanadieđálaš guovllus, ja válgakreatsas 12 Lullisámiguovlu, guoská doaibmaguovlu sámi álbmogii loahppa válgakreatsas.</p>
<p type="listitem">Lea čájehan, ahte uhccánot nissonolbmot go almmáiolbmot ávkkástallet Sámi ovddidanfoandda ruđaiguin. Dat boahtá das go nissonat eanaš ohcet doarjaga dakkár doaibmabijuide, maidda foanda dábálaččat ii leat vuoruhan doarjaga. Erenoamážit leat bálvalusámmáhat maiguin nissonolbmot háliidit bargat. Sámediggi geahččala danin heivehit doarjjaortnegiid nu ahte dat gokčet maiddái daid dárbbuid mat nissonolbmuin leat. Danin lea ge Sámedikkis ulbmilin heivehit doarjjaortnegiid nu ahte nissonolbmot ge sáhttet ásahit doaimmaid vuođđoealáhusain.</p>
<p type="listitem">Mihttomearri:</p>
<p type="listitem">Nanosmahttit sámi álbmoga vuođđoealáhusaid, mat leat olggobealde Sámi ovddidanfoandda doaibmaguovllu.</p>
<p type="listitem">Strategiija:</p>
<p type="listitem">Ahte, sámi álbmot etnálaš vuođuin vuođđoealáhusaid oktavuođas biddjojuvvo dássálagaid daiguin guovlluiguin mat leat doaibmaguovllu siste.</p>
<p type="listitem">Doaibmabijut:</p>
</list><list><p type="listitem">Ohcanskovvi heivehuvvo ođđa strategiijai</p>
<p type="listitem">Juolludusat Sámi ovddidanfondii lasihuvvojit</p>
</list><p type="listitem">Vuoruheapmi:</p>
<p type="listitem">Nugo doaibmabijuin.</p>
<p type="listitem">V.	Sárdnunlistu ja replihkkavuorut</p>
<p type="listitem"/>
<p type="listitem">Sáhkaovddideaddji</p>
<p type="listitem">Replihkka</p>
<list><p type="listitem">1.</p>
</list><p type="listitem">Berit Ranveig Nilssen, áššejođiheaddji</p>
<p type="listitem"/>
<list><p type="listitem">2.</p>
</list><p type="listitem">Willy Ørnebakk</p>
<p type="listitem"/>
<list><p type="listitem">3.</p>
</list><p type="listitem">Roger Pedersen</p>
<p type="listitem">Sven-Roald Nystø</p>
<list><p type="listitem"/>
</list><p type="listitem"/>
<p type="listitem">Roger Pedersen</p>
<list><p type="listitem">4.</p>
</list><p type="listitem">Peder Mathisen</p>
<p type="listitem">Roger Pedersen</p>
<list><p type="listitem"/>
</list><p type="listitem"/>
<p type="listitem">Peder Mathisen</p>
<list><p type="listitem">5.</p>
</list><p type="listitem">Tor Nilsen</p>
<p type="listitem">Willy ørnebakk</p>
<list><p type="listitem"/>
</list><p type="listitem"/>
<p type="listitem">Magnhild Mathisen</p>
<list><p type="listitem"/>
</list><p type="listitem"/>
<p type="listitem">Willy Olsen</p>
<list><p type="listitem">6.</p>
</list><p type="listitem">Einar Lifjell</p>
<p type="listitem"/>
<list><p type="listitem">7.</p>
</list><p type="listitem">Willy Olsen</p>
<p type="listitem"/>
<list><p type="listitem">8.</p>
</list><p type="listitem">Magnhild Mathisen</p>
<p type="listitem"/>
<list><p type="listitem">9.</p>
</list><p type="listitem">Steinar Pedersen</p>
<p type="listitem"/>
<list><p type="listitem">10.</p>
</list><p type="listitem">Olav Dikkanen</p>
<p type="listitem"/>
<list><p type="listitem">11.</p>
</list><p type="listitem">Geir Tommy Pedersen</p>
<p type="listitem"/>
<list><p type="listitem">12.</p>
</list><p type="listitem">Jarle Jonassen</p>
<p type="listitem"/>
<list><p type="listitem">13.</p>
</list><p type="listitem">Ragnhild Nystad</p>
<p type="listitem"/>
<list><p type="listitem">14.</p>
</list><p type="listitem">Willy Ørnebakk</p>
<p type="listitem"/>
<list><p type="listitem">15.</p>
</list><p type="listitem">Roger Pedersen</p>
<p type="listitem"/>
<list><p type="listitem">16.</p>
</list><p type="listitem">Berit Ranveig Nilssen</p>
<p type="listitem"/>
<list><p type="listitem"/>
</list><p type="listitem">Jarle Jonassen (čoahkkinortnegii)</p>
<p type="listitem"/>
<list><p type="listitem"/>
</list><p type="listitem">Egil Olli (čoahkkinortnegii)</p>
<p type="listitem"/>
<list><p type="listitem"/>
</list><p type="listitem">Jarle Jonassen (čoahkkinortnegii, 24.09)</p>
<p type="listitem"/>
<list><p type="listitem"/>
</list><p type="listitem">Willy Ørnebakk (čoahkkinortnegii, 24.09)</p>
<p type="listitem"/>
<list><p type="listitem"/>
</list><p type="listitem">Roger Pedersen (čoahkkinortnegii, 24.09)</p>
<p type="listitem"/>
<list><p type="listitem"/>
</list><p type="listitem">Roger Pedersen (čoahkkinortnegii, 24.09)</p>
<p type="listitem"/>
<list><p type="listitem"/>
<p type="listitem">VI.	Sámedikki mearrádus maŋŋá jienasteami lea ná:</p>
<p type="listitem">Sámi riddo- ja vuotnaguovlluid doaibmaplána 1997 - 2001</p>
<p type="listitem">Mearriduvvon Sámedikkis čakčamánu 24. b. 1998</p>
<p type="listitem">1	Álggahus</p>
<p type="listitem">Sámediggi mearridii jagi 1996 miessemánus Sámi riddo- ja vuotnaguovlluid doaibmaplána, mas refereansarámman leat «ealáhusat, giella ja infrastruktuvra».</p>
<p type="listitem">Sámediggi háliida ulbmildiđolaččat áŋgiruššat sámi identitehta, giela, kultuvrra, ealáhusaid ja servodateallima nannemiin riddo- ja vuotnaguovlluin. Plánas galgá leat ovttastahttindoaibma doaibmabijuid ja váikkuhangaskaomiid ektui maid diggi háliida čađahit. Áŋgiruššamat galget čađahuvvot eanadoalu, guolástusa, lotnolasealáhusaid, duoji, sámi kulturviesuid, sámi giellaovddideami, kultuvrii vuođđuduvvon mátkkoštusealáhusa ovddideami ja diehtojuohkindoaimma ektui.</p>
<p type="listitem">Doaibmaplána eanadieđálaš guovlu lea Divttasvuonas Norlánddas máddin gitta Vuorjámii davvinuortan.</p>
<p type="listitem">Jagi 1998 stáhtabušeahtas lea Sámi ovddidanfoandda bokte juolluduvvon Sámediggái 2 miljon kruvnnu lassindoarjjan doaibmabijuid várás sámi riddo- ja vuotnaguovlluin. Danin gártáge Sámi ealáhusráđđi doaibmat guovddáš oasálažžan ovttaskas doaibmabijuid ruhtadeami oktavuođas. Sámediggi áigu nannet áššemeannudankapasitehta plána čuovvoleami ektui. Dattetge eai leat dál doarvái resurssat doaibmaplána čađaheapmái nugo leai eaktuduvvon.</p>
<p type="listitem">ađaheami vuođđun lea danin dat, ahte ollu báikkálaš, regiovnnalaš ja guovddáš instánssat galget leat mielde váikkuheamen. Viidáseabbot plánaproseassas lea hástalussan ovttastahttit eavttuhusaid dikki doaibmaplánas njuolga Ráđđehusa Davvi-Norgga lávdegotti, Riikaoasse-lávdegotti áŋgiruššamiidda ealahusaid ja kultuvrra oktavuođas, ja dan bargui mii lea jođus ovttaskas fylkagielddain ja fylkamannii luhtte. Ollu oktavuođain livččii maiddái áigeguovdil ovttasbargat njuolga ovttaskas gielddaiguin. Áigumuššan lea ovttastahttit almmolaš váikkuhangaskaoapmeapparáhta oktasaš mihttomeriiguin ja doaibmabijuiguin. Váikkuhangaskaoapmin proseassas leat koordineren ja ovttasbargu daid orgánaid gaskka maidda guoská, ja ovddasvástádusa sajusteapmi konkrehta čuovvoleapmái ja doaimmaide.</p>
<p type="listitem">2	Plána ođasmahttin</p>
<p type="listitem">Sámedikki áigumuššan livččii meannudit sámi riddo- ja vuotnaguovlluid doaibmaplána juohke nuppi jagi. Sámediggeráđđi lea áššis R 15/98 - Sámi riddo- ja vuotnaguovlluid doaibmaplána nammadan doarespolitihkalaš bargojoavkku, man mandáhtan leai ráhkadit árvalusa plána ođasmahttimii. Joavkku árvvoštallamat ovddiduvvojit Sámediggeráđi bokte Sámediggái čakčamánu 22. - 25. b. 1998. Dikki meannudeapmi ráhkada rámmaid plána čuovvoleapmái viidáseabbot.</p>
<p type="listitem">Bargojoavkkus leat:</p>
</list><list><p type="listitem">Ráđđelahttu Berit Ranveig Nilssen (jođiheaddji)</p>
<p type="listitem">Áirras Willy Ørnebakk</p>
<p type="listitem">Áirras Geir Liland</p>
<p type="listitem">Áirras Per A. Bæhr</p>
<p type="listitem">Áirras Peder Mathisen</p>
<p type="listitem">Áirras Eva Josefsen</p>
</list><p>Doaibmaplána, maid Sámediggi mearridii miessemánu 22. b. 1996 lea vuođđun ođasmahttindokumentii. Ođasmahttináigodagas jagiide 1998 - 2000 deattuhuvvo, ahte doaibmaplána lea aktiivvalaš stivrendokumeanta Sámediggái ja dikki vuollásaš ráđiide. Doaibmaplána ii berre leat menddo viiddis ge, muhto dan muttos, ahte dat vuhtiiváldá daid rámmaid ja resurssaid mat áiggis áigái gávdnojit. Lea dehálaš, ahte plánas leat dakkár doaibmabiddjo-eavttuhusat maid lea vejolaš čađahit 2 - guovtti jagi áigodagas, masa ođasmahttin guoská.</p>
<p>Sámediggi áigu váldoáššis deattuhit nissonolbmuid go dán jagi ođasmahttá doaibmaplána. </p>
<p>Sámediggi deattuha erenoamážit nissonolbmuid saji báikkálaš servodagain sámi riddo- ja vuotnaguovlluin. Giliid ovddideami oktavuođas lea dehálaš gávdnat buriid eavttuid nissonolbmuide, vai sii bisánivčče báikkiide. Go Sámi riddo- ja vuotnaguovlluid doaibmaplánii leat hábmejuvvon mihttomearit, strategiijat ja doaibmabijut, de lea dain vuhtiiváldojuvvon dat bealit maid nissonolbmot deattuhit, ja lassin leat hábmejuvvon erenoamáš nissondoaibmabijut.</p>
<p>Sámediggi háliida searvat aktiivvalaččat bargui, man oktavuođas árvoháhkan, ealáhus-ovddideapmi ja gelbbolašvuođa huksen leat guovddážis, ja lea dehálaš mearkkašupmi sámi servodagaid ovddideapmái. Ráđđehusa Davvi-Norgga lávdegotti bokte sáhttá čuovvolit ollu daid osiid, mat leat Sámi riddo- ja vuotnaguovlluid doaibmaplánas. Sámedikki mielas lea ge dán barggus mearkkašupmi sámi gelbbolašvuođa guovddážiin ja máŋggageavahusvisttiin iešguđet ge guovlluin sámi ássanguovllus, ja maiddái sámi vuođđoealáhusaid áŋgiruššamiin, nugo boazodoaluin, guolástusain ja eanadoaluin, ja vel diehtojuohkinteknologiija ovddidemiin.</p>
<p>Áŋgiruššansuorggit, mat gusket Sámi ovddidanfoandda doaibmaguovllu viiddideapmái ja Davvi-Tromssa ja Finnmárkku doaibmabiddjoguovllu viiddideapmái, leat váldojuvvon dál eret doaibmaplánas, geahča 3. kapihttala, stáhtus ja bargui ovddosguvlui. Boazodoallu lea dál ođđa áŋgiruššansuorgin. Sámediggi háliida deattuhit doaibmabijuid boazodoalliid ektui geat juogo ásset birrajagiid sámi riddo- ja vuotnaguovlluin dahje ásset dáin guovlluin muhtun áigge jagis. Duodji lea maiddái biddjon ođđa áŋgiruššansuorgin. Dát lea okta guovddáš sámi vuođđoealáhus, mii addá barggu ollu nissoolbmuide.</p>
<p>Plánas leat 10 áŋgiruššansuorggi jagiide 1998 - 2000:</p>
<p>Kultuvrralaš ealáskuhttin ja identitehta huksen </p>
<p>Eanadoallu </p>
<p>Boazodoallu </p>
<p>Guolástus </p>
<p>Duodji </p>
<p>Kultuvrii vuođđuduvvon mátkkoštusealáhus </p>
<p>Lotnolasealáhusat </p>
<p>Sámi giellaovddideapmi </p>
<p>Sámi kultur- ja máŋggageavahusvisttit </p>
<p>Diehtojuohkindoaibma </p>
<p>3 Stáhtus ja ovdáneapmi </p>
<p>Muhtin doaibmabijut doaibmaplánas leat biddjon johtui dál, muhto váldooassi doaibmabijuin ii leat vuos álggahuvvon. Lea árvaluvvon, ahte doaibmaplána ođasmahtto juohke nuppi jagi. Dat addá diggái vejolašvuođa váldit eret daid doaibmabijuid mat leat čađahuvvon ja doaibmabijuid, mat eai leat šat áigeguovdilat, ja ná ođasmahttit plána ođđa prioriteremiiguin.</p>
<p>Kapihttalis 5, áŋgiruššansuorggit čilgejuvvo ovttaskas suorggi sadji. Guokte áŋgiruššan-suorggi, mat ledje álggos plánas leat váldojuvvon eret ja dan birra čilgejuvvo sierra das.</p>
<p>Sámi ovddidanfoandda doaibmaguovllu viiddideapmi eanadieđálaččat </p>
<p>Sámediggi mearridii ođđa njuolggadusaid Sámi ovddidanfondii áššis 9/97, guovvamánu 7. b. 1997, ja mat doaibmagohte suoidnemánu 1. b. seamma jagi. Foandda eanadieðalaš doaibmaguovlu galggai čuovvut válgabiirejuogu sámediggeválgii, mii lea organiserema bajimuš oassi.</p>
<p>Juohke válgabiires boahtá ovdan ahte:</p>
<list><p type="listitem">makkár gielddat ja oasit gielddain gullet eanadieðalaš doaibmaguvlui</p>
<p type="listitem">dain válgabiiriin, gos eanadieðalaš doaibmaguovlu ii leat olles válgabiire, sáhttá juolludit doarjaga doaibmabijuide, mat erenoamážit nannejit sámi giela ja kultuvrra muđui válgabiires.</p>
<p type="listitem">dain válgabiiriin gos eanadieðalaš doaibmaguovlu ii guoskka buot boazodoalliide, sáhttá juolludit doarjaga boazodoalu ealáhusdoibmii muđui válgabiires.</p>
</list><list><p type="listitem">Válgabiires 8 Gaska-Tromsa, guoská doaibmaguovlu sámi álbmogii ráddjejuvvon eanadieðalaš guovllus, ja válgabiires 12 Lullisámeguovlu, guoská doaibmaguovlu sámi álbmogii olles válgabiires. Sámi ovddidanfoandda njuolggadusat čuvvot mielddusin plánas.</p>
<p type="listitem">Eanadieðalaš doaibmaguovllu vejolaš viiddideami ferte oktilaččat árvvoštallat. Doaibmaguovllu viiddideamis lea čielga oktavuohta dasa, ahte makkár váikkuhangaskaoamit leat gávdnomis áiggis áigái. Otná dili mielde ii oro realistalaš viiddidit sámi ovddidanfoandda doaibmaguovllu jagiide 1998 - 2000. Nuppe dáfus lea Sámediggi mearridan hápmet strategalaš ealáhusplána fondii, ja dan oktavuoðas árvvoštallojuvvo maiddái foandda eanadieðalaš guovlu.</p>
<p type="listitem">Davvi-Tromssa ja Finnmárkku doaibmabidjoguovlluid viiddideapmi</p>
<p type="listitem">Davvi-Tromssa ja Finnmárkku doaibmabidjoguovllu viiddideapmi lea ovddiduvvon guovddáš eiseválddiide doaibmaplána oassin, masa ii leat dávistuvvon njuolga. Vuoððun vejolaš rievdadusaide evaluerii Gieldadepartemeanta doaibmabidjoguovllu 1996-97s.  Sd. dieðáhusas nr. 31 (1996-97) Distrikta- ja regionálapolitihkka, daddjo ahte Ráððehus áigu ain bisuhit doaibmabidjoguovllu viidáseabbot, muhto ahte sáhttá leat áigeguovdil oanehot áiggi ektui rievdadit muhtin váikkuhangaskaomiid vai dat doaimmašedje buorebut (gč. č. 7.9). Dát oaidnu oidno maiddái Sd. dieðáhusas nr. 41 (1996-97) Norgga sámepolitihkka, gč. 4. mildosa.</p>
<p type="listitem">Dáláš ráððehus árvvoštallá viiddidit lohkanloana geahpedanortnega, mii guoská Davvi-Tromssa ja Finnmárkku doaibmabidjoguvlui, maiddái guoskat eará guovlluide distriktapolitihkalaš doaibmaguovllus. Eará guovllut ožžot lohkanloanaid geahpeduvvot 50 proseanttain dan supmis mii addojuvvo doaibmabidjoguovllus (gč. stáhtaráði Ragnhild Q. Haarstada «regionála- ja distriktapolitihkalaš čielggadeami 1998», Stuorradikkis cuoŋománu 30. b. 1998).</p>
<p type="listitem">Dainna ovdánemiin ja debáhtain mii lea leamaš ja ain lea doaibmabidjoguovllu birra, de orru buoremus strategiija dat, ahte vuordit daid vásihusaid mat bohtet dan dieðihuvvon viiddideami oktavuoðas, ovdal go Sámediggi vejolaččat ovddida gažaldaga oððasit. Danin váldojuvvo áŋgiruššanguovlu eret dán plánas, ja árvvoštallojuvvo jámma.</p>
<p type="listitem">Mearrasáminissonat guovddážis</p>
<p type="listitem">ájeha, ahte eambbo almmáiolbmot go nissonolbmot ožžot ávkki Sámi ovddidanfoandda juolludusain. Dát boahtá das go nissonolbmot dávjá ohcet doarjaga dakkáraš doaimmaide, maid foanda dábálaččat ii leat vuoruhan. Erenoamážit háliidit nissonolbmot álggahit bálvalusdoaimmaid. Danin geahččala ge Sámediggi heivehit doarjjaortnegiid nu, ahte maiddái nissonolbmuid dárbbu mielde sáhttá oažžut doarjaga. Sámedikkis lea maid mihttomearrin heivehit doarjjaortnegiid nu, ahte nissonolbmot ge sáhttet álggahit doaimmaid vuoððoealáhusaid oktavuođas.</p>
<p type="listitem">1997 čavčča ja 1998 giða lea Sámi nissonprošeakta doallan čoahkkimiid sámi riddo- ja vuotnaguovlluid nissoniidda. Sámi riddo- ja vuotnaguovlluid nissonolbmuid čoahkkimiid fáddán leat leamaš ealáhusat, kultuvra, kulturmuittut ja giella. Erenoamáit lea digáštallojuvvon duoji váttisvuoðaid birra, sihke ovttaskasálggahusaid ja oktasašdoaibma-bijuid birra. Divttasvutnii lea eavttuhuvvon nissonfápmoguovddáš ja Sámi nissonuniversitehta, ja Várjjagis fas deattuhuvvojedje kulturmuittut, birasgáhtten ja dihtor-teknologiija vejolašvuoðat nissoniidda distrivttain. Gáivuonas leai guovddáš fáddán sámegiella ja doarjja sámi ealáhusaide. Vuhtto bures, ahte manná dohko guvlui, ahte nuorra nissonolbmot fárrejit eret báikkis eai ge šat fárre ruovttoluotta giliide. Jos galgá sáhttit gáhttet ja nannet sámi báikkálašservodagaid, de lea dárbbašlaš geahčadit faktuvrraid mat leat dehálaččat nissonolbmuide, vai sii ásaiduvašedje giliide. Dán oktavuođas ferte Sámediggi leat mielde movttiidahttimin doaimmaid mat vuoruhit nissonbargosajiid.</p>
<p type="listitem">4	Ruðalaš ja hálddahuslaš váikkuhusat</p>
<p type="listitem">Oassin Sámi riddo- ja vuotnaguovlluid doaibmaplána viidáseabbo áššemeannudeamis ráhkaduvvo prošeaktačilgehus, mas leat vuoððo- ja aktivitehtaplánat doaibmabijuide daid áŋgiruššansurggiin maid Sámediggi vállje. Prošeaktačilgehusas boahtá oidnot dat, movt dikki vuollásaš fágaráðit ja olggobeale ovttasbargoguoimmit galget leat mielde prosessas.</p>
<p type="listitem">Prošeaktačilgehusat bidjet vuoðu doaibmabijuid čaðaheapmái, daid ekonomalaš rámmaid vuođul mat gávdnojit, ja seammás buktet oidnosii dan, ahte lea go dárbu ruhtadeapmái olggobealde.</p>
<p type="listitem">5	Áŋgiruššansuorggit 1998 - 2001</p>
<p type="listitem">5.1  Kultuvrralaš ealáskahttin ja identitehta nannen</p>
<p type="listitem">Duogáš:</p>
<p type="listitem">Sámi kultuvra sámi riddo- ja vuotnaguovlluin lea máŋgga láhkái deddojuvvon dilis. Vaikko vel stáhta dáruiduhttinpolitihkka áigá lea ge juo heaittihuvvon, de gávdnojit dát mekanismmat ain ja daid sáhttá oaidnit dábálaš servodatovdáneamis. Mearrasámi kultuvra lea eambbo ja eambbo deattu vuolde. Offensiivvalaš ja dihtomielalaš doaimma haga dán ovdáneami bisseheapmái jávket farga stuorra oasit dán kultuvrras. Danin lea ge dárbu fokuseret ja vuoruhit surggiid, main dán rádjái ii leat ollus dáhpáhuvvan kultuvrra ealáskahttima ektui.</p>
<p type="listitem">Mihttomearri:</p>
<p type="listitem">Mearrasámi identitehta nannen ja kultuvrralaš ealáskuhttin</p>
<p type="listitem">Strategiija:</p>
<p type="listitem">Movttidahttit mearrasámi álbmoga váldit ovddasvástádusa iežaset historjái ja kultuvrra oainnusin dahkamii.</p>
<p type="listitem">Doaibmabijut:</p>
</list><list><p type="listitem">Ásahit ja juohkit dieðuid ortnegiid birra maid bokte lea vejolaš vurket historjjálaš dieðuid</p>
<p type="listitem">Láhčit historjjá ja báikkálaš dieðuid gaskkusteami mánáidgárddiid ja skuvllaid bokte</p>
<p type="listitem">Váikkuhit dan ahte ráhkadit kursaplána árbevirolaš máhtu birra, nugo ovdamearkka dihtii málesteapmi, buvrehuksen,</p>
<p type="listitem">Vuoigatvuohta oahppat iežamet historjjá ja kultuvrra birra, ea.ea rávisolbmuid oahpahusa bokte</p>
<p type="listitem">Váikkuhit dan ahte ráhkaduvvojit girjjit ja oahpahusneavvut mearrasámi guovlluid birra</p>
<p type="listitem">Nannet sámi kulturfágalaš oahpahusa allaskuvladásis</p>
</list><list><p type="listitem">Guovttejagi áigodagas galget čuovvovaš doaibmabijut vuoruhuvvot:</p>
</list><list><p type="listitem">Ásahit ja juohkit dieðuid ortnegiid birra maid bokte lea vejolaš vurket historjjálaš dieðuid</p>
<p type="listitem">Láhčit historjjá ja báikkálaš dieðuid gaskkusteami mánáidgárddiid ja skuvllaid bokte</p>
</list><list><p type="listitem">Ovddasvástideaddjit:</p>
<p type="listitem">Sámediggi, Sámi kulturráðði, Sámi oahpahusráðði, fylkagielddat ja gielddat.</p>
<p type="listitem">5.2 Eanadoallu</p>
<p type="listitem">Stáhtus ja rievdan eavttut</p>
<p type="listitem">Eanadoalu birra sámi guovlluin sáhttá oktasaččat dadjat dan, ahte das lea erenoamáš doaibmavuohki, garra dálkkádagaid geažil, ja mas leat smávvadoalut ja lotnolasealáhusat dehálaččat. Go árbevirolaš eanadoallobuvttadeamis leat eatnamat gáržži, ja maiddái fuones dienasvejolašvuoðat, de dagaha dat dan, ahte heiveheapmi dávjá čovdojuvvo lotnolasealáhusaid bokte, ja ovttastahtto eará doaimmaiguin dokko gokko nu lea vejolaš dahkat. Danin leage vuoððu áŋgiruššat oažžut stuktuvrralaš heiveheami daid rámmaeavttuid ektui mat ealáhusas leat davvin. Dan vuoðul go eanadoallu ja lotnolasealáhusat gullet lávga oktii, de ferte ain juolludit ruðaid Sámi ovddidanfondii eanadoallošiehtadusa bokte.</p>
<p type="listitem">Sd. dieðáhusas nr. 41 (1996-97) oidno, ahte Ráððehus áigu nannosit vuoruhit eanadoalu Davvi-Norggas (maiddái sámi eanadoalu) dain obalaš váikkuhangaskaomiin, mat leat eanadoallošiehtadusas. Erenoamážit guoská dát lotnolasealáhusdoaimma doarjagii árbevirolaš sámi ássanguovlluin, mat gullet Sámi ovddidanfoandda doaibmaguvlui. Dáláš Ráððehus lea viiddidan rámma Sámi ealáhusráððái guvttiin miljovnnain kruvnnuin, vai dán mihttomeari sáhttá juksat.</p>
<p type="listitem">Eanadoalus lea dehálaš dat, ahte leat sierra doaibmabijut nissonolbmuide. Árbevirolaččat lea nissonolbmuin leamaš dehálaš sadji eanadoalus ja šibitdoalus. Muhto nissonolbmuid stáhtus ja váikkuhanfápmu ealáhusas leat rievdan dađi mielde go ealáhus lea rievdan obalaččat. Ollu nissonolbmot barget dál eanadoalus, vaikko vel eai leatge registrerejuvvon šibitdoallin dahje eaiggádin. Dienas mii boahtá gávpedoaimmain, hoteallain ja eará priváhta ja almmolaš bálvalusdoaimmain lea dehálaš nissonolbmuide. Danin sáhttet ge lotnolasealáhusheiveheamit leat mielde nannemin nissonolbmuid saji eanadoalus.</p>
<p type="listitem">Rievdan ulbmilhápmehus:</p>
<p type="listitem">Eai leat rievdadusat, gč. Sámi riddo- ja vuotnaguovlluid doaibmaplána.</p>
<p type="listitem">Strategiijat:</p>
</list><list><p type="listitem">Lasidit Sámedikki váikkuhanfámu eanadoallopolitihka hápmemis</p>
<p type="listitem">Ásahit eanadoallopolitihkalaš guovllu sámi ássanguovlluin</p>
</list><list><p type="listitem">Doaibmabijut:</p>
</list><list><p type="listitem">Gozihit sámi beroštumiid eanadoallošiehtadallamiin</p>
<p type="listitem">Váikkuhit dan ahte juolludusat eanadoallošiehtadusas lasihuvvojit sámi eanadollui, Sámi ovddidanfoandda bokte</p>
<p type="listitem">Deattuhit garrasit eanaláigohan váttisvuoðaid, ja váikkuhit dan ahte  geavatkeahtes giettit fas váldojuvvojit atnui.</p>
<p type="listitem">Addit doarjaga ođđa šibitdáluid ođasmahttimii dahje viiddideapmái, maid jahkedoaibma lea gaskal 0,4 ja 1,5</p>
<p type="listitem">Váikkuhit dan ahte mekaniserengolut eanadoalus geahppánit</p>
<p type="listitem">Álggahit rekrutterenprográmma nissonolbmuid várás, geat háliidit álgit eanadoaluin dahje lotnolasealáhusain, mas eanadoallu lea oassi</p>
<p type="listitem">Váikkuhit dan ahte mielke-earit bissot siskkabealde sámi guovlluid go dat vuvdojuvvojit</p>
<p type="listitem">Váikkuhit dan ahte boraspirehálddašeapmi buorebut válddášii vuhtii vuođđoealáhusaid</p>
<p type="listitem">Váikkuhit dan ahte nuoraide sihkkarastojuvvojit mielke-earit go sii álget mielkedoaluin</p>
<p type="listitem">Váikkuhit dan ahte geasehandoarjjaortnet nanosmahttojuvvo</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Addit doarjaga ođđa šibitdáluid ođasmahttimii dahje viiddideapmái, maid jahkedoaibma lea gaskal 0,4 ja 1,5</p>
<p type="listitem">Álggahit rekrutterenprográmma daid nissonolbmuid várás, geat háliidit álgit eanadoaluin dahje lotnolasealáhusain, mas eanadoallu lea oassin</p>
</list><list><p type="listitem">Ovddasvástideaddji oasálaččat:</p>
<p type="listitem">Ráððehusa Davvi-Norgga lávdegoddi, Sámediggi, Eanadoallobáŋku, stáhtalaš ja regiovnnalaš eanadoalloeiseválddit, fylkagielddat ja gielddat.</p>
<p type="listitem">5.3 Boazodoallu</p>
<p type="listitem">Duogáš:</p>
<p type="listitem">Boazodoallu sámi riddo- ja vuotnaguovlluin, lea váldoáššis guovttelágan. Vuos lea riddolagaš boazodoallu, man oktavuođas eai dárbbaš johttit guhkás áigodagaid ektui. Lassin leat ollu boazodoallit, erenoamážit Finnmárkkus, geat johtet dálveorohagain siseatnamis geasseorohagaide riddo- ja vuotnaguovlluide. Árbevirolaččat lea boazodoallu leamaš dehálaš oassi  kultuvrra lonohallamis ja sámegiela geavaheamis riddo- ja vuotnaguovlluin.</p>
<p type="listitem">Mihttomearri:</p>
<p type="listitem">Buoridit boazodoalliid eavttuid sámi riddo- ja vuotnaguovlluin.</p>
<p type="listitem">Strategiija:</p>
<p type="listitem">Oažžut ovttasbarggu boazodoallohálddahusain ja gieldalaš eiseválddiiguin.</p>
<p type="listitem">Doaibmabijut:</p>
</list><list><p type="listitem">Váikkuhit dan ahte buoridit geasseviesuid dási</p>
<p type="listitem">Geahččalit nannet dearvvasvuoða- ja sosiála bálvalusaid boazodoalliide</p>
<p type="listitem">Geahččalit buoredit infrastruktuvrra geasseorohagain, geainnu, čázi, duoppargurrema ja duolvačáhcerusttega ektui</p>
<p type="listitem">Geahččalit buoridit vuoððostruktuvrra láhčima duoji vuovdima oktavuoðas</p>
<p type="listitem">Geahččalit hehttet vuostálašvuoðaid ealáhusaid gaskka</p>
<p type="listitem">Geahččalit oččodit dakkár boraspirehálddašeami mii buorebut goziha vuoððoealáhusaid</p>
<p type="listitem">Váikkuhit dan ahte bohccuid beassá njuovvat meahccenjuovahagain</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Geahččalit oččodit dakkár boraspirehálddašeami mii buorebut goziha vuoððoealáhusaid</p>
<p type="listitem">Geahččalit buoridit vuoððostruktuvrra láhčima duoji vuovdima oktavuoðas</p>
</list><list><p type="listitem">Ovddasvástideaddji oasálaččat:</p>
<p type="listitem">Sámediggi, stáhtalaš ja regionálalaš eanadoalloeiseválddit, boazodoallohálddahus, fylkagielddat ja gielddat.</p>
<p type="listitem">5.4 Guolásteapmi</p>
<p type="listitem">Stáhtus ja rievdan eavttut</p>
<p type="listitem">Sámediggi lea guovvamánus, áššis 13/98 meannudan Guolástusdepartemeantta sámi guolástus-lávdegotti mearrádus-árvalusa. Mearrádusas deattuhii diggi man dehálaš lea gozihit riddolagaš guolásteami dehálaš materiálalaš vuoððun ássamii ja barggolašvuhtii sámi riddo- ja vuotnaguovlluin. Sámi guolástusa rivttiid ferte suodjalit, addit ruovttoluotta ja ovdánahttit daid rámmaid siste, mat leat sierra eandieðalaš doaibmaguovllus. Sámediggi guorrasa lávdegotti oidnui ovdáneami oktavuođas, ahte sállašat fuotnánit, rekrutteren lea headju, lotnolasealáhusat cakkaduvvojit ja váilu infrastruktuvra.</p>
<p type="listitem">Jos ovdáneami galggaš buoredit, de ferte ovdánahttit dárbbašlaš infrastruktuvrra, hálddahuslaš ortnegiid ja reguleremiid maiguin vuotna- ja riddobivdu sihkkarastojuvvošii oadjebas ealáhussan. Vuosttas lávkin Sámi guolástuspolitihka čaðaheamis, áigu Sámediggi eavttuhit álggahit geahččalanguovllu riddo- ja vuotnavuogádagaid hálddašeapmái. Geahččalanguovlun árvalit Deanuvuona, Ivguvuona ja Divttasvuona.</p>
<p type="listitem">Jagi 1998 geassemánus ovddidii Ráððehus Stuorradiggedieðáhusa Norgga guolástuspolitihka birra. Sámedikkis ledje stuorra vuordámušat, ahte dát stuorradiggedieðáhus - guolástusealáhusa birra - čuovvola daid mearrádusaid maid Sámediggi lea dahkan. Dát sihkkarastážii sámi guolástusaid boahtteáiggis, ja livččii lunddolaš boađus Norgga sámepolitihkas ja otná gaskariikalaš riektiovdáneamis eamiálbmotpolitihka oktavuođas.</p>
<p type="listitem">Luossabivdu jogain ja mearas lea álohii leamaš dehálaš oassi sámi ealáhusvuođus obalaččat, ja mearrasámi kultuvrras erenoamážit. Luossabivddus galgá ge danin ain leat dehálaš sadji materiálalaš kulturguoddin. Luossanáliid hálddašeami ja bivdima oktavuođas ferte sámi máhtolašvuođa ja árbevieruid, maid leat johtán buolvvas bulvii bidjat vuođđun.</p>
<p type="listitem">Nissonolbmot guolástusealáhusas leat dávjá vuostáiváldinstašuvnnain, namalassii náláštuhttin oasis, gos sii barget oasse- dahje ollesáiggi. Danin geahččala ge Sámediggi heivehit doaibmabijuid guolástusas daid dárbbuide, mat nissonolbmuin leat, maiddái lotnolasealáhusaid.</p>
<p type="listitem">Guolástusdepartemeanta lea máŋga jagi juolludan ruðaid lotnolasealáhusaid nannemii sámi guovlluin. Dát juolludus ii leat šat addojuvvon dan mañimuš golbma jagi. Danin lea ge Sámediggi bivdán, ahte Guolástusdepartemeanta fas addigoađašii dán juolludasa lotnolasealáhusaid ja eará guolástusdoaibmabijuid nanosmahttimii sámi guovlluin. Sámediggi oaidná, ahte lea ain dárbu oažžut juolludusaid sámi guolástusdoaibmabijuide 1998s ja 1999s.</p>
<p type="listitem">Rievdan ulbmilhápmehus</p>
<p type="listitem">Ii leat rievdan, gč. Sámi riddo- ja vuotnaguovlluid doaibmaplána.</p>
<p type="listitem">Oðða strategiijat:</p>
</list><list><p type="listitem">Ásahit guolástuspolitihkalaš guovllu geahččalan dihtii báikkálaččat heivehuvvon hálddašanortnegiid golmma sámi riddo- ja vuotnaguovllus: Deanuvuonas Finnmárkkus, Ivguvuonas Tromssas ja Divttasvuonas Norlánddas.</p>
<p type="listitem">Geavahišgoahtit lagaš- ja sorjavašprinsihpa guolástusa riggodagaid hálddašeamis ja bivdima oktavuođas.</p>
</list><list><p type="listitem">Doaibmabijut:</p>
</list><list><p type="listitem">Váikkuhit dan ahte manosmahttit vuostáiváldinrusttegiid, náláštuhttima ja eará dárbbašlaš vuoððostruktuvrra</p>
<p type="listitem">Váikkuhit dan ahte nanosmahttit oadjo- ja sosiálaortnegiid guolásteaddjiide</p>
<p type="listitem">Váikkuhit dan ahte fatnasiin mat leat unnit go 10,66 mehtera, lea friija bivdu</p>
<p type="listitem">Oččodit rekrutterendoaibmabijuid nissonolbmuid ja nuoraid várás</p>
<p type="listitem">Váikkuhit dan ahte lea ovttasbargu guollebiebmanealáhusa ja árbevirolaš riddo- ja vuotnabivddu gaskka.</p>
<p type="listitem">Váikkuhit dan ahte guolásteaddjit ožžot buhtadusaid njuorjjomárramiid geažil, ja ahte njurjot geahpeduvvojit</p>
<p type="listitem">Váikkuhit dan ahte stuorát oassi eriin addojuvvo unnit fatnasiidda.</p>
<p type="listitem">Váikkuhit dan ahte birasdoaibmabijut buoreduvvojit dáláš guollebiebmarusttegiin, maiddái gádderusttegiid ásaheami oktavuođas</p>
<p type="listitem">Váikkuhit dan ahte Norgga riddodorskeearit juolluduvvojit dábálaš fatnasiidda</p>
<p type="listitem">Váikkuhit dan ahte Ruoššareabbá resursan boađášii ávkin báikkálaš guolásteaddjiide.</p>
<p type="listitem">Váikkuhit dan ahte Guolástusdepartemeanta joatká juolludusortnega lotnolasealáhusaide sámi guovlluin</p>
<p type="listitem">Váikkuhit dan ahte mearrariggodagat mat árbevirolaččat eai geavahuvvo, váldojuvvojit atnui</p>
<p type="listitem">Váikkuhit dan ahte leat báikkálaš eaiggádat geat ásahit guollebiebmanrusttegiid</p>
<p type="listitem">Váikkuhit dan ahte luosa johtaleapmi ja eallin čielggaduvvo, ja ahte deháleamos birasbealit mat váikkuhit guollenáli ovdáneami kártejuvvojit,</p>
<p type="listitem">Váikkuhit dan ahte oasseváldinláhka (deltakerloven) ii váldojuvvo atnui iige ovttadatbivdoearreortnet</p>
<p type="listitem">Váikkuhit dan ahte šakšabivdu Barentábis ain ráfáiduhtto. Vejolaš boahttevaš šakšabivddu oktavuođas ferte náli sihkkarastit liiggás bivdima vuostá, ii ge galgga leat lohpi bivdit šavšša eará go dušše borramuššan. Buot bálkásan šakša dolvojuvvo produkšuvdnii gádderusttegiidda.</p>
<p type="listitem">Váikkuhit dan ahte čielggaduvvojit ja ásahuvvojit ortnegat vádjolusguliid biebmamii sámi riddo- ja vuotnaguovlluin</p>
<p type="listitem">Bargat ddan ala ahte ráfáiduhttit vuotnaguovlluid aktiivvalaš guollebivdosiid, ja autoliinna ja snoranuohti geavaheami vuostá</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Veahkehit nannet vuostáiváldinrusttegiid, náláštahttima ja eará dárbbašlaš vuoððostruktuvrra</p>
<p type="listitem">Váikkuhit dan ahte guolásteaddjiide sihkkarastojuvvojit buhtadusat njuorjjomárramiid geažil, ja ahte njurjot geahpeduvvojit</p>
<p type="listitem">Váikkuhit dan ahte Ruoššareabbá resursan boađášii ávkin báikkálaš guolásteaddjiide</p>
<p type="listitem">Váikkuhit ddan ahte nanosmahttit oadjo- ja sosiálaortnegiid guolásteaddjiide</p>
<p type="listitem">Váikkuhit dan ahte šakšabivdu Barentábis ain ráfáiduhtto. Vejolaš boahttevaš šakšabivddu oktavuođas ferte náli sihkkarastit liiggás bivdima vuostá, ii ge galgga leat lohpi bivdit šavšša eará go dušše borramuššan. Buot bálkásan šakša dolvojuvvo produkšuvdnii gádderusttegiidda.</p>
<p type="listitem">Váikkuhit dan ahte fatnasiin mat leat unnit go 10,66 mehtera, lea friija bivdu</p>
</list><list><p type="listitem">Ovddasvástideaddji oasálaččat:</p>
<p type="listitem">Guolástusdepartemeanta, Sámediggi, SND, guolástusoaivadusjoðiheaddjit, fylkagielddat ja gielddat.</p>
<p type="listitem">5.5	Duodji</p>
<p type="listitem">Duogáš:</p>
<p type="listitem">Duodji lea árbevirolaččat leamaš sihke ealáhus ja kultuvrralaš faktuvra sámi riddo- ja vuotnaguovlluin. Sámediggi áigu láhčit ovdáneami ealáhuslaš duodjái ovttas eará ealáhusaiguin, main maiddái deattuhuvvo duodji kulturfaktuvran.</p>
<p type="listitem">Sámi ealáhusráðði lea čađahan čielggadusbarggu, mii guoská duoji váikkuhangaskaomiid geavaheapmái ja lea eavttuhan daid ođđasit organiserema ja juogadeami. Dát bargu lea vuođđun eavttuhussii, mii guoská ođđa njuolggadusaide duodjeruđaid hálddašeapmái. Eavttuhus lea sáddejuvvon gulaskuddamii, ja jáhku mielde meannuda Sámediggi dan skábmamánus 1998.</p>
<p type="listitem">Mihttomearri:Nannet duoji kulturfaktuvran ja ealáhussan, sihke oktonas ealáhussan ja eará ealáhusaiguin lotnolagaid.</p>
<p type="listitem">Strategiija: Strategiijat, maiguin joksat daid sierra mihttomeriid leat buktagiid ovddideapmi, gelbbolašvuoða lokten, márkanfievrrideapmi, vuovdin ja oaivadeapmi. Ruðat geavahuvvojit erenoamážit investerendoarjaga bokte visttiide, mášiinnaide ja buvttadanrusttegiidda, eambbo ealáhuslaš buvttadeami ráhkadeapmái.</p>
<p type="listitem">Doaibmabidju:</p>
</list><list><p type="listitem">Váikkuhit dan ahte duodji ovdánahttojuvvo ealáhussan ja kultuvrabeallin sámi riddo- ja vuotnaguovllain</p>
</list><list><p type="listitem">Ovddasvástideaddji oasálaš:</p>
<p type="listitem">Sámi ealáhusráðði</p>
<p type="listitem">5.6 Kultuvrii vuoððuduvvon mátkkoštusealáhus</p>
<p type="listitem">Stáhtus ja rievdaduvvon eavttut:</p>
<p type="listitem">Sámediggi lea bidjan johtui čielggadanbarggu vuoððun oktasaš sámi mátkkoštusplánii. Sámediggi háliida viidát árvvoštallat movt sámit galget leat mielde stivremin mátkkoštus-ealáhusprošeavttain, main sámi kultuvra gaskkustuvvo ja čájehuvvo. Sávaldahkan lea, ahte mátkkoštusealáhusa sadji árvvoštallojuvvošii viidát sámi ealáhusaid ja kultuvrra ovdáneami oktavuođas. Dehálaš bealli sámi mátkkoštusplánas lea árvvoštallat etihkalaš ja prinsihpalaš beliid sámi kultuvrra geavaheamis mátkkoštusealáhusa oktavuoðas. Dákkár čielggadeapmi eaktuda ovttasbarggu eará oasálaččaiguin, nugo leage ulbmil riddo- ja vuotnaguovlluid doaibmaplánas. Tromssa ja Finnmárkku fylkagielddas servet plánabargguide.Nordlándda fylkagielda lea juo ráhkadan sierra sámi mátkkoštusplána. Plána galgá leat gárvvistuvvon 1998s.</p>
<p type="listitem">Mátkkoštusealáhusplána mandáhta lea hábmejuvvon nu, ahte das lea oanehis čilgehus sámi mátkkoštusealáhusdoaimmain, ja dain ruhtadanortnegiin mat otne gávdnojit ealáhusa várás. Galgá maiddái addojuvvot oanehis čilgehus našuvnnalaš ja regiovnnalaš čanastagain mátkkoštusealáhusas. Sámi mátkkoštusealáhusa prinsihpalaš bealit árvvoštallojuvvojit Sámedikki politihka olis ealáhus- ja kultursuorggis. Vuoððun sámi mátkkoštusealáhussii galget eavttuhuvvot njuolggadusat, ja áŋiruššansuorggit boahttevaš sámi mátkkoštusealáhus-doaimma várás.</p>
<p type="listitem">Mátkkoštusealáhusas barget ollu nissonolbmot. Danin ferte ge bidjat johtui doaibmabijuid, mat bohtet buorrin erenoamážit nissonolbmuide dán ealáhusas, omd. doaibmabijuid, mat gusket arktálaš borramušstrategiijaide ja duodjái.</p>
<p type="listitem">Rievdan ulbmilhápmehus:</p>
<p type="listitem">Gč. Sámi riddo- ja vuotnaguovlluid doaibmaplána</p>
<p type="listitem">Lasáhus:</p>
</list><list><p type="listitem">Lasidit gelbbolašvuoða ja buoridit ovttastahttima ja ovttasbarggu oasálaččaid gaskka daid fálaldagaid gaskkas, mat addojuvvojit.</p>
<p type="listitem">Fálaldagaid oktasaš hápmi</p>
<p type="listitem">Fokuseret eaktivuoða ja kvalitehta buktagiid fálaldagas</p>
</list><list><p type="listitem">Strategiijat:</p>
</list><list><p type="listitem">Váikkuhit dan ahte sámi eavttut deattuhuvvojit mátkkoštusealáhusprošeavttain main sámi kultuvra gaskkustuvvo ja čájehuvvo.</p>
<p type="listitem">Árvvoštallagoahtit mátkkoštusealáhusa saji sámi ealáhusa- ja kultuvrra ovdáneamis</p>
<p type="listitem">Árvvoštallat etihkalaš ja prinsihpalaš beliid sámi kultuvrra geavaheamis mátkkoštusealáhusa oktavuoðas</p>
<p type="listitem">Váikkuhit dan ahte šaddá viiddis ovttasbargu sierra oasálaččaid gaskka sihke ruđalaččat ja gelbbolašvuođa dáfus</p>
<p type="listitem">ielggadit mihttomeriid, strategiijaid, doaibmabijuid, ja maiddái čielggadit ovddasvástideaddji oasálaččaid mátkkoštusealáhusa oktavuođas</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Doaibmabijuid ferte árvvoštallat maŋŋá go mátkkoštusealáhusplána lea ovddiduvvon</p>
</list><list><p type="listitem">5.7 Lotnolasealáhusat</p>
<p type="listitem">Stáhtus ja rievdan eavttut:</p>
<p type="listitem">Lotnolasealáhusain lea stuorra mearkkašupmi ollislaš sámi báikkálašservodagaid ovdáneapmái. Árbevirolaččat leat nissonolbmot áñŋiruššan vuoððoealáhusain, maid leat buohtalastán dállodoaluin ja ovddasmorasovddasvástádusain. Duodji lea erenoamážit leamaš ealáhus mii lea addán ollu nissonolbmuide dietnasa. Dál geahččalit nissonolbmot maiddái dinet bálvalussurggiin, juogo priváhta dahje almmolaš dásis. Lea dehálaš, ahte rámmaeavttut ja doarjjaortnegat heivehuvvojit nu, ahte ealáhusaid buohtalastin attášii nissonolbmuide dienasvejolašvuoðaid.</p>
<p type="listitem">Sámediggi mearridii oðða njuolggadusaid lotnolasealáhusaide čakčamánus 1996s. Njuolggadusat doaibmagohte jagis 1997. Daid oðða njuolggadusaid mielde guoská ealáhus- ja lotnolasortnet olles Sámi ovdánahttinfoandda doaibmaguvlui. Njuolggadusain rievdaduvvojedje maiddái dienasrájit, ja geaidda ortnet guoská.</p>
<p type="listitem">Rievdan ulbmilhápmehus:</p>
<p type="listitem">Eai lean rievdadusat gč. Sámi riddo- ja vuotnaguovllu doaibmaplána.</p>
<p type="listitem">Oðða strategiija:</p>
</list><list><p type="listitem">Láhčit dilálašvuoðaid lotnolasealáhusaide nu, ahte dát šaddá nana bissovaš ealáhussan sámi riddo- ja vuotnaguovlluin.</p>
</list><list><p type="listitem">Doaibmabijut:</p>
</list><list><p type="listitem">Váikkuhit dan ahte leat eallingelbbolaš doaimmat buohtalaston eará ealáhusaiguin</p>
<p type="listitem">Bisuhit bissovaš doaibmadoarjjaortnega daidda ealáhusaide main lea dárbu dasa</p>
<p type="listitem">Evalueret ja heivehit njuolggadusaid doaibmadoarjjaortnegii</p>
<p type="listitem">Álggahit rekrutterenprográmma nissonolbmuide, geat háliidit álgit eanadoaluin dahje buohtalastit eanadoalu eará ealáhusaiguin</p>
<p type="listitem">Váikkuhit dan ahte ráhkaduvvojit oahppoplánat lotnolasealáhusaid várás joatkkaoahpahusas</p>
</list><list><p type="listitem">Guovttijagi áigodagas vuoruhuvvojit čuovvovaš doaimmat:</p>
</list><list><p type="listitem">Evalueret ja heivehit njuolggadusaid doaibmadoarjjaortnegii</p>
<p type="listitem">Álggahit rekrutterenprográmma nissonolbmuide geat háliidit álgit eanadoaluin dahje buohtalastit eanadoalu eará ealáhusain</p>
</list><list><p type="listitem">Ovddasvástideaddji oasálaččat:</p>
<p type="listitem">Sámediggi ja Sámi ealáhusráðði</p>
<p type="listitem">5.8	Sámi giellaovddideapmi</p>
<p type="listitem">Stáhtus ja rievdan eavttut:</p>
<p type="listitem">Geassemánu 12. b. 1987 láhkii, nr 56, Sámedikki ja eará sámi vuoigatvuoðaid hárrái (sámeláhka) 3. kapittalin, lasihuvvojedje lága bokte 21.12.1990 mearrádusat sámegiela birra. Láhka mearrida, ahte sáme- ja dárogiella leat dásseárvvus lága mearrádusaid ektui. Sámegiela várás lea ásahuvvon hálddašanguovlu gos gustojit sierralágan njuolggadusat sámegiela geavaheapmái almmolaš hálddašeames. Dán hálddašanguvlui gullet Kárášjoga, Guovdageainnu, Unjárgga, Deanu ja Porsáŋggu gielddat Finnmárkkus ja Gáivuona gielda Tromssas. Dán hálddašanguovllu almmolaš orgánain lea earret eará geatnegasvuohta vástidit sámegillii sihke čálalaččat ja njálmmálaččat.</p>
<p type="listitem">Sámediggi lea ea.ea. prioriteren sámi gielladoaimmaid ovddideami olggobealde hálddašanguovllu nu, ahte lea ráhkadahttán doaibmaplánaid lulli- ja julevsámegillii ja Ofuohta, Sážža ja Lulli-Tromssa guvlui. Dáin čielggadusain leat ovddiduvvon konkrehta gielladoaimmat. Sámediggi lea meannudan dáid plánaid ja guorrasan čielggadusa eavttuhusaide (gč. Sámedikki mearrádusaid: 08.- 10.06.93, ášši 22/93, 25.- 27.05.94, ášši 26/94 ja 22.- 24.11.94 ášši 46/94)</p>
<p type="listitem">Eatnigiela fievrrideami oktavuoðas buolvvas bulvii lea bearrašis ja ruovttus guovddáš sadji. Sámi riddo- ja vuotnaguovlluin otne lea máhtolašvuohta sámi giela hárrái, erenoamážit báikkálaš mearrasámi suopmanat leat jávkamin. Danin leage viehka stuorra hástalussan nannet ja ovddidit sámegiela dáin guovlluin. Eambbo giellaguovddážiid ásaheapmi sámi riddo- ja vuotnaguovlluide nugo lea ásahuvvon Gáivutnii ja Porsáŋgui, orru leamen buorre doaibmabidju.</p>
<p type="listitem">Rievdan ulbmihápmehus:</p>
<p type="listitem">Eai leat rievdadusat gč. Sámi riddo- ja vuotnaguovlluid doaibmaplána</p>
<p type="listitem">Doaibmabijut:</p>
</list><list><p type="listitem">Váikkuhit dan ahte ásahuvvojit doarjjaortnegat gielddaide maidda Sámelága giellanjuolggadusat sáhttet guoskat áiggi mielde</p>
<p type="listitem">Viiddidit sámelága giellanjuolggadusaid hálddašanguovllu guovlluide gos dán lea vejolaš čaðahit</p>
<p type="listitem">Ásahit báikkálaš giellaguovddážiid</p>
<p type="listitem">Bidjat johtui prográmma man bokte čohkket ja ovddidit sámi guolástus- ja mearrasámi tearbminologiija</p>
<p type="listitem">Váikkuhit dan ahte ásahuvvojit stipeandaortnegat ovdaskuvlaoahpaheaddjiide, oahpaheaddjiide ja giellabargiide</p>
<p type="listitem">Váikkuhit dan ahte ásahuvvo sápmelaš rávisolbmuide giellaoahpahus almmá persovnnalaš goluid haga</p>
<p type="listitem">Váikkuhit dan ahte sámi kulturfágalaš oahpahus allaskuvladásis nanosmahtto</p>
<p type="listitem">Váikkuhit dan ahte mánáide sihkkarasto vejolašvuohta oahppat sámegiela</p>
<p type="listitem">Ásahit vuoððodoarjaga báikkálaš giellaguovddážiidda</p>
<p type="listitem">Váikkuhit dan ahte skuvlavuogádat buoriduvvo obalaččat nu, ahte sámegiella ja kultuvra nanosmahttojuvvojit</p>
<p type="listitem">Váikkuhit dan ahte ovddiduvvojit ođđa vuogit nubbingiellanoahpahussii</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Ásahuvvo vuoððodoarjja báikkálaš giellaguovddážiidda</p>
<p type="listitem">Báikkálaš giellaguovddážiid ásahuvvojit</p>
</list><list><p type="listitem">Ovdasvástideaddji oasálaččat:</p>
<p type="listitem">Sámediggi, Sámi giellaráðði, guoskevaš departemeanttat, fylkagielddat ja gielddat</p>
<p type="listitem">5.9 Sámi kultur- ja máŋggageavahusviesut</p>
<p type="listitem">Stáhtus ja rievdaduvvon eavttut:</p>
<p type="listitem">Sámediggi lea gearggus searvat aktiivvalaččat dan bargui viidáseabbot, man oktavuođas árvoháhkan, ealáhusovddideapmi ja gelbbolašvuoðahuksen leat guovddážis, ja mas lea dehálaš mearkkašupmi sámi servodaga ovddideapmái. Sámediggi lea Ráððehusa Davvi-Norgga lávdegotti barggu bokte čujuhan sámi gelbbolašvuoða guovddážiid mávssolašvuoða daid iešguðetge osiin sámi ássanguovlluin.</p>
<p type="listitem">Nissonolbmot ohcalit dávjá eambbo go dušše bargosaji ovdal go sii ásaiduvvot sámi guovlluide. Sámi kulturviesut báikkálaš servodagain sáhttet váikkuhit vuoððostruktuvrra loaktima ja ovdánanvejolašvuoðaid dáfus. Lea dehálaš plánet dán lágan visttiid máŋggageavahus ulbmiliin, mas leat fálaldagat mánáide ja nuoraide maiddái.</p>
<p type="listitem">Rievdan ulbmilhápmehus:</p>
<p type="listitem">Eai leat rievdadusat gč. Sámi riddo- ja vuotnaguovlluid doaibmaplána.</p>
<p type="listitem">Strategiijat:</p>
</list><list><p type="listitem">Ásahit sámi kulturviesuid sámi riddo- ja vuotnaguovlluide nu, ahte Sámediggi joksá iežas bajitdási mihttomeari; sihkkarastit ahte sámi álbmogis leat duoðalaš vejolašvuoðat doaimmahit sámi kultuvrra.</p>
<p type="listitem">Váikkuhit dan ahte sihkkarastojuvvo joðiheapmi kulturásahusaide/máŋggageavahusvisttiide mat leat juo ásahuvvon.</p>
</list><list><p type="listitem">Doaibmabijut:</p>
</list><list><p type="listitem">Váikkuhit dan ahte hukset Ája Sámi Guovddáža Gáivuona gielddas, Tromssas, (viiddideapmi ja joðiheapmi)</p>
<p type="listitem">Váikkuhit dan ahte hukset «Várdobáiki» sámi guovddáža Ofuohtas ja Lulli-Tromssas</p>
<p type="listitem">Váikkuhit dan ahte ásahit Nuortasámi musea sámi jahkeduhátsadjin Mátta-Várjjaga gildii, Finnmárkui</p>
<p type="listitem">Váikkuhit dan ahte viiddidit Árran - Julevsámi guovddaža, Divttasvuona gielddas, Norlánddas</p>
<p type="listitem">Váikkuhit dan ahte Várjjat Sámi museai, Ujárgga gielddas Finnmárkkus sihkkarastojuvvo doaibmadoarjja</p>
<p type="listitem">Váikkuhit dan ahte ásahit sámi kulturviesu Sážžái</p>
</list><list><p type="listitem">Guovttejagi áigodagas vuoruhuvvo čuovvovaččat:</p>
</list><list><p type="listitem">Váikkuhit dan ahte sihkkarastojuvvo joðiheapmi daid kulturásahusaide/máŋggageavahusvisttiide mat juo leat ásahuvvon.</p>
<p type="listitem">Váikkuhit dan ahte ásahit Nuortasámi musea sámi jahkeduhátsadjin Mátta-Várjjaga gildii, Finnmárkui</p>
<p type="listitem">Váikkuhit dan ahte hukset Ája Sámi Guovddáža Gáivuona gielddas, Tromssas, (viiddideapmi ja joðiheapmi)</p>
</list><list><p type="listitem">Ovddasvástideaddji oasálaččat:</p>
<p type="listitem">Sámediggi, Sámi kulturráðði, Sámi ealáhusráðði, Kulturdepartemeanta, Gielda- ja regiovdnadepartemeanta, fylkagielddat ja gielddat</p>
<p type="listitem">5.10 Diehtojuohkindoaibma</p>
<p type="listitem">Stáhtus ja rievdan eavttut:</p>
<p type="listitem">1995s lea Sámediggi mearridan sierra diehtojuohkinstrategiija ja doaibmaplána gitta 31.12.97 rádjái. Sámediggi áigu dán áigodaga mielde ođasmahttit diehtojuohkinstrategiija. Diehtojuohkinstrategiija stáhtus ja oðða áŋgiruššan guorahallojuvvo ja mearriduvvo. Diehtojuohkinstrategiijas, mearrideami rájes gitta otnážii, lea vuoruhuvvon čuovvovaččat: diehtojuohkinbláði almmustuhttin jagi 1996 rájes, diehtojuohkinkampánja mii guoská riddo- ja vuotnaguovlluide 1997 sámediggeválgga oktavuoðas, ja ovdabargu sámi diehtojuohkin-bálvalusa ásaheami oktavuoðas.</p>
<p type="listitem">Rievdan ulbmilhápmehusat:</p>
</list><list><p type="listitem">Lasihit diehtojuohkima Sámedikki doaimmaid birra, vai dán geažil sámi jienastuslohku stuorošii, ja ahte beroštupmi Sámedikki bargui lassánivččii.</p>
<p type="listitem">Fuolahit dan, ahte eanaš oassi sámi álbmogis oažžu dieðuid áššiid birra mat gusket sin juohkebeaivválaš eallimii</p>
<p type="listitem">Sámedikki barggu dahkat oainnusin</p>
<p type="listitem">Váikkuhit dan ahte eambbosat dohkkehit Sámedikki, ja boktit olbmuid beroštumi searvat politihkkii ja beassat váikkuhit politihka</p>
<p type="listitem">Oainnusin dahkat sámiid rivttiid gustovaš lágaid ja dohkkehuvvon riikkaidgaskasaš šiehtadusaid ektui</p>
</list><list><p type="listitem">Strategiijat:</p>
</list><list><p type="listitem">Sámi diehtojuohkinbálvalusaásaheapmi Sámedikki olis</p>
<p type="listitem">Sámi bibliotehkabálvalusa ásaheapmi</p>
<p type="listitem">Leat plánejuvvon, ahte geavahit diehtojuohkin gaskkusteaddjiid ja eará diehtojuohkinkanálaid</p>
<p type="listitem">Doaibmaplána jagiide 1999 - 2001, mas erenoamážit áŋgiruššamat riddo- ja vuotnaguovlluid ektui</p>
</list><list><p type="listitem">Doaibmabidju:</p>
</list><list><p type="listitem">Doaibmabidju definerejuvvon dalle go Sámedikki diehtojuohkinstrategiija ođasmahtto.</p>
</list><list><p type="listitem">Guovttejagi áigodagas vuoruhuvvojit čuovvovaš doaibmabijut:</p>
</list><list><p type="listitem">Doaibmabijut vuoruhuvvojit Sámedikki diehtojuohkinstrategiija ođasmahttima oktavuoðas jagis 1998.</p>
</list><list><p type="listitem">Ovddasvástideaddji oasálaččat:</p>
<p type="listitem">Sámediggi</p>
<p type="listitem"/>
<p type="listitem">Ášši meannudeapmi loahpahuvvui čakčamánu 24. b. dii. 09.30.</p>
<p type="listitem">Ášši 31/98	Sámedikki gaskariikkalaš áŋgiruššan</p>
<p type="listitem">Ášši meannudeapmi álggahuvvui čakčamánu 24. b. dii. 09.30.</p>
<p type="listitem">I.	Áššebáhpirat</p>
</list><list><p type="listitem">ON:a eamiálbmotlogijahki: Sámedikkiid oktasaš mihttomearit ja doaimmat</p>
<p type="listitem">Árv. S. nr. 145 (1997-98). Gieldalávdegotti árvalus Norgga sámepolitihka birra. Sd.dieđ. nr. 41 (1996-97) ja Sd.dieđ. nr. 18 (1997-98), s. 29-30: Sápmelaččat olgoriikkapolitihkalaš oktavuođas</p>
</list><list><p type="listitem">II.	Ovddiduvvon eavttuhusat</p>
<p type="listitem">Sámediggeráđi árvalus Sámediggái:</p>
<p type="listitem">Sámediggi deattuha gaskariikkalaš eamiálbmotáššiid bargui aktiivvalaččat searvama. Dát bargu gáibida ollu, ja eaktuda ulbmállaččat searvama sierralágan proseassaide, mat leat dehálaččat eamiálbmogiid dillái obalaččat ja sámi álbmoga dillái erenoamážit.</p>
<p type="listitem">Vuođđun dán bargui, maid Sámediggi dahká dán oktavuođas, vuoruhuvvojit čuovvovaš oasit gaskariikkalaš barggus:</p>
<p type="listitem">1.	Áŋgiruššan orgánaid ektui, mat mearridit gaskariikkalaš riektistandárdaid</p>
<p type="listitem">ON - Ovttastuvvon našuvnnat:</p>
</list><list><p type="listitem">WGIP (Working Group on Indigenous Populations), dat stuorra eamiálbmotčoahkkin, masa bohtet 8-900 eamiálbmotovddasteaddji.</p>
<p type="listitem">ON-julggáštus eamiálbmogiid vuoigatvuođa hárrái ja Olmmošvuoigatvuođa (MR)-komišuvnna bargojoavkku, mii lea ráhkadan dán julggáštus-eavttuhusa čoahkkimat.</p>
<p type="listitem">Bissovaš forum eamiálbmogiidda ON:as, ja MR-komišuvnna bargojoavkku čoahkkimat bissovaš foruma ásaheami hárrái.</p>
<p type="listitem">ON-logijagi barggu čuovvoleapmi.</p>
<p type="listitem">ON:a komišuvdna nana bissovaš ovdáneami hárrái / Commission on Sustainable Developmet (CSD), čuovvolančoahkkin ja prosedyrat mat čatnasit Rio-julggáštussii (Agenda 21).</p>
<p type="listitem">ON:a konvenšuvdna biologálaš eatnatgeardáivuođa hárrái / Convention on Biological Diversity (CBD).</p>
<p type="listitem">ILO- International Labour Office; Raporterenprosedyrat, čatnasit ILO:ui 169</p>
<p type="listitem">ON:a organisašuvdna oahpahussii ja kultuvrii - UNESCO (United Nations Educational, Scientific and Cultural Organization)</p>
<p type="listitem">Davviriikkalaš sámekonvenšuvdna</p>
<p type="listitem">Norgga ja Ruoŧa gaskasaš boazoguođohankonvenšuvdna</p>
</list><list><p type="listitem">Áŋgiruššamat gusket váldoáššis fágalaš ovttasbargui Norgga Olgoriika/Gielda- ja regiovdna departemeanttaiguin, sámedikkiiguin ja eará eamiálbmotjoavkkuiguin strategiija ja posišuvnnaid hárrái. Dát mearkkaša ahte beaivválaččat ferte viehka ollu bargat čuovvoleami hárrái. Bargu gáibida dasto lassin politihkalaš čuokkináŋgiruššama váldoposišuvnnaid čilgemii.</p>
<p type="listitem">2.	Áŋgiruššan orgánaid ektui mat hálddašit ekonomálaš resurssaid sámi guovlluide</p>
<p type="listitem">Dát mearkkaša strategálaš áŋgiruššama:</p>
</list><list><p type="listitem">EU:a, Interreg:a, oktasaš sámi prošeavttaid ektui maid EU/Norga ruhtadit.</p>
<p type="listitem">Barentsovttasbarggu ektui, mas vuosttažettiin deattuhuvvojit prošeavttat ruoššabeale Sámis</p>
<p type="listitem">Davviriikkalaš ráđi ektui, erenoamážit mii guoská institušuvnnaid/prošeavttaid ruhtadeapmái Sámis</p>
</list><list><p type="listitem">Resursaáŋgiruššan guoská váldoáššis fágalaš ovttasbargui Sámedikki vuollásaš ráđiiguin, dego váldooasálažžan. Lassin lea dárbu maiddái dás čađahit politihkalaš čuokkisáŋgiruššama.</p>
<p type="listitem">3.	Áŋgiruššan gaskariikkalaš solidaritehtabarggu ektui eará eamiálbmogiiguin</p>
<p type="listitem">Áŋgiruššamii berrejit gullat politihkalaš čuokkisáŋgiruššan muhtun válljejuvvon eamiálbmogiid ja eará vealahuvvon olbmuid ektui. Dán rádjái lea bargojuvvon váldoáššis Rigoberta Menchu Tums Indigenous Initiative for Peace ja Tibehta dili ektui. Sámediggi ferte joatkit dán barggu:</p>
</list><list><p type="listitem">čoahkkimiidda searvama bokte, maid eamiálbmogat lágiidit ja mat leat sin gaskka</p>
<p type="listitem">doarjjamearrádusaid ráhkadeami bokte, mat gusket ovttaskas áššiide ja bidjat politihkalaš deattu áigeguovdilis riikkaid eiseválddiid ektui.</p>
</list><list><p type="listitem">4.	Áŋgiruššan eará gaskariikkalaš orgánaid/proseassaid ektui</p>
<p type="listitem">Sámediggi berre čuovvut barggu eará gaskariikkalaš orgánain ja proseassain, muhto berre árvvoštallat ja prioriteret resursaáŋgiruššama hirbmat dárkilit muđui eará surggiid ektui. Eanemus áigeguovdil orru leamen, ahte leat mielde ja observeret. Eanemus áigeguovdilis orgánat maid ektui áŋgiruššat dainna lágiin leat:</p>
</list><list><p type="listitem">Davviriikkaid Ráđđi</p>
<p type="listitem">Barentsovttasbargu</p>
<p type="listitem">Arktálaš ráđđi</p>
</list><p>Eará orgánaid beroštumi ektui berre čuovvut dárkilit, ja árvvoštallat man dehálaččat dat leat dikki bargui.</p>
<p>Eavttuhus 1, BB:a sámediggejoavkku Johan Mikkel Sara ovddidii čuovvovaš eavttuhusa: </p>
<p>1. Ođđa teakstaoassi maŋŋá 4. čuoggá:</p>
<p>Sámediggi váldá oktavuođa Norgga eiseválddiiguin ja eavttuha sámi kulturbargovirggiid ásaheami Norgga olgoriikkastášuvnnaide, dain riikkain maiguin eamiálbmogiid gaskasaš ovttasbargu lea lunddolaš.</p>
<p>2. Ođđa teakstaoassi:</p>
<p>Sámediggi oaivvilda ahte sámiid- ja riikkaidgaskasaš barggus lea dárbu bidjat ráji Sámedikki ja Sámediggeráđi barggu gaskka.</p>
<p>Sámediggi oaivvilda ahte dán dásis go dál leat, de ferte čielgasit sirret nu gohčoduvvon «presideantamálle», man oktavuođas lea Sámediggeráđđi mii geavahusas meannuda álbmogiid gaskasaš oktavuođaid ja «parlameantamálle» gaskka man oktavuođas ferte Sámediggeráđđi oažžut doarjaga álbmogiid gaskasaš politihkkii Sámedikkis. Dán lágan málle válljen mearkkaša dan ahte dehálaš initiatiivvat, šiehtadusat jed. dahkkojuvvojit lávga ovttasráđiid Sámedikki parlamentáralaš jođiheddjiiguin.</p>
<p>III. Jienasteapmi </p>
<p>39 áirasis ledje 39 áirasa čoahkis.</p>
<p>Eavttuhus 1, nubbi oassi, sáddejuvvui Sámediggeráđđái.</p>
<p>Jienasteapmi čađahuvvui dáid vuoruid mielde:</p>
<p>Eavttuhus 1, vuosttaš oassi, mearriduvvui ovttajienalaččat.</p>
<p>Sámediggeráđi eavttuhus mearriduvvui ovttajienalaččat.</p>
<p>IV. Beavdegirjelasáhus </p>
<p>BB:a sámediggejoavkku Steinar Pedersen ovddidii čuovvovaš beavdegirjelasáhusa: </p>
<p>BB:a sámediggejoavku geassá ruovttoluotta nuppi oasi eavttuhusas - dan oasi mas lea sáhka Sámedikki gaskariikkalaš bargovugiin. Sivvan dasa go geassit eavttuhusa ruovttoluotta lea sámediggepresideantta lohpádus meannudit dán gažaldaga hui viidát 1999 guovvamánu dievasčoahkkimis, Sámi parlamentáralaš ráđi meannudeami oktavuođas.</p>
<p>V. Sárdnunlistu ja replihkkavuorut </p>
<p>Sáhkaovddideaddji</p>
<p>Replihkka</p>
<p>1.</p>
<p>Ragnhild L. Nystad, áššejođiheaddji</p>
<p>2.</p>
<p>Johan Mikkel Sara</p>
<p>3.</p>
<p>Ole Henrik Magga</p>
<p>4.</p>
<p>Steinar Pedersen</p>
<p>5.</p>
<p>Ing-Lill Pavall</p>
<p>6.</p>
<p>Egil Olli</p>
<p>Ole Henrik Magga</p>
<p>7.</p>
<p>Sven-Roald Nystø</p>
<p>8.</p>
<p>Olav Dikkanen</p>
<p>9.</p>
<p>Steinar Pedersen</p>
<p>10.</p>
<p>Ragnhild Nystad, áššejođiheaddji</p>
<p>Johan Mikkel Sara (čoahkkinortnegii)</p>
<p>VI. Sámedikki mearrádus maŋŋá jienasteami lea ná: </p>
<p>Sámediggi deattuha gaskariikkalaš eamiálbmotáššiid bargui aktiivvalaččat searvama. Dát bargu gáibida ollu, ja eaktuda ulbmállaččat searvama sierralágan proseassaide, mat leat dehálaččat eamiálbmogiid dillái obalaččat ja sámi álbmoga dillái erenoamážit.</p>
<p>Vuođđun dán bargui, maid Sámediggi dahká dán oktavuođas, vuoruhuvvojit čuovvovaš oasit gaskariikkalaš barggus:</p>
<p>1. Áŋgiruššan orgánaid ektui, mat mearridit gaskariikkalaš riektistandárdaid </p>
<p>ON - Ovttastuvvon našuvnnat:</p>
<list><p type="listitem">WGIP (Working Group on Indigenous Populations), dat stuorra eamiálbmotčoahkkin, masa bohtet 8-900 eamiálbmotovddasteaddji.</p>
<p type="listitem">ON-julggáštus eamiálbmogiid vuoigatvuođa hárrái ja Olmmošvuoigatvuođa (MR)-komišuvnna bargojoavkku, mii lea ráhkadan dán julggáštus-eavttuhusa čoahkkimat.</p>
<p type="listitem">Bissovaš forum eamiálbmogiidda ON:as, ja MR-komišuvnna bargojoavkku čoahkkimat bissovaš foruma ásaheami hárrái.</p>
<p type="listitem">ON-logijagi barggu čuovvoleapmi.</p>
<p type="listitem">ON:a komišuvdna nana bissovaš ovdáneami hárrái / Commission on Sustainable Developmet (CSD), čuovvolančoahkkin ja prosedyrat mat čatnasit Rio-julggáštussii (Agenda 21).</p>
<p type="listitem">ON:a konvenšuvdna biologálaš eatnatgeardáivuođa hárrái / Convention on Biological Diversity (CBD).</p>
<p type="listitem">ILO- International Labour Office; Raporterenprosedyrat, čatnasit ILO:ui 169</p>
<p type="listitem">ON:a organisašuvdna oahpahussii ja kultuvrii - UNESCO (United Nations Educational, Scientific and Cultural Organization)</p>
<p type="listitem">Davviriikkalaš sámekonvenšuvdna</p>
<p type="listitem">Norgga ja Ruoŧa gaskasaš boazoguođohankonvenšuvdna</p>
</list><list><p type="listitem">Áŋgiruššamat gusket váldoáššis fágalaš ovttasbargui Norgga Olgoriika/Gielda- ja regiovdna departemeanttaiguin, sámedikkiiguin ja eará eamiálbmotjoavkkuiguin strategiija ja posišuvnnaid hárrái. Dát mearkkaša ahte beaivválaččat ferte viehka ollu bargat čuovvoleami hárrái. Bargu gáibida dasto lassin politihkalaš čuokkináŋgiruššama váldoposišuvnnaid čilgemii.</p>
<p type="listitem">2.	Áŋgiruššan orgánaid ektui mat hálddašit ekonomálaš resurssaid sámi guovlluide</p>
<p type="listitem">Dát mearkkaša strategálaš áŋgiruššama:</p>
</list><list><p type="listitem">EU:a, Interreg:a, oktasaš sámi prošeavttaid ektui maid EU/Norga ruhtadit.</p>
<p type="listitem">Barentsovttasbarggu ektui, mas vuosttažettiin deattuhuvvojit prošeavttat ruoššabeale Sámis</p>
<p type="listitem">Davviriikkalaš ráđi ektui, erenoamážit mii guoská institušuvnnaid/prošeavttaid ruhtadeapmái Sámis</p>
</list><list><p type="listitem">Resursaáŋgiruššan guoská váldoáššis fágalaš ovttasbargui Sámedikki vuollásaš ráđiiguin, dego váldooasálažžan. Lassin lea dárbu maiddái dás čađahit politihkalaš čuokkisáŋgiruššama.</p>
<p type="listitem">3.	Áŋgiruššan gaskariikkalaš solidaritehtabarggu ektui eará eamiálbmogiiguin</p>
<p type="listitem">Áŋgiruššamii berrejit gullat politihkalaš čuokkisáŋgiruššan muhtun válljejuvvon eamiálbmogiid ja eará vealahuvvon olbmuid ektui. Dán rádjái lea bargojuvvon váldoáššis Rigoberta Menchu Tums Indigenous Initiative for Peace ja Tibehta dili ektui. Sámediggi ferte joatkit dán barggu:</p>
</list><list><p type="listitem">čoahkkimiidda searvama bokte, maid eamiálbmogat lágiidit ja mat leat sin gaskka</p>
<p type="listitem">doarjjamearrádusaid ráhkadeami bokte, mat gusket ovttaskas áššiide ja bidjat politihkalaš deattu áigeguovdilis riikkaid eiseválddiid ektui.</p>
</list><list><p type="listitem">4.	Áŋgiruššan eará gaskariikkalaš orgánaid/proseassaid ektui</p>
<p type="listitem">Sámediggi berre čuovvut barggu eará gaskariikkalaš orgánain ja proseassain, muhto berre árvvoštallat ja prioriteret resursaáŋgiruššama hirbmat dárkilit muđui eará surggiid ektui. Eanemus áigeguovdil orru leamen, ahte leat mielde ja observeret. Eanemus áigeguovdilis orgánat maid ektui áŋgiruššat dainna lágiin leat:</p>
</list><list><p type="listitem">Davviriikkaid Ráđđi</p>
<p type="listitem">Barentsovttasbargu</p>
<p type="listitem">Arktálaš ráđđi</p>
</list><list><p type="listitem">Eará orgánaid beroštumi ektui berre čuovvut dárkilit, ja árvvoštallat man dehálaččat dat leat dikki bargui.</p>
<p type="listitem">5.	Sámedikki eará gaskariikkalaš áŋgiruššan</p>
<p type="listitem">Sámediggi váldá oktavuođa Norgga eiseválddiiguin ja eavttuha sámi kulturbargovirggiid ásaheami Norgga olgoriikkastášuvnnaide dain riikkain maiguin eamiálbmogiid gaskasaš ovttasbargu lea lunddolaš.</p>
<p type="listitem"/>
<p type="listitem">Ášši meannudeapmi loahpahuvvui čakčamánu 24. b. dii. 11.25</p>
<p type="listitem"/>
<p type="listitem">Ášši 32/98	Davviriikkalaš sámekonvenšuvdna</p>
<p type="listitem">Ášši meannudeapmi álggahuvvui čakčamánu 24. b. dii. 11.25.</p>
<p type="listitem">I.	Áššebáhpirat</p>
</list><list><p type="listitem">Dárbu ja vuođđu davviriikkalaš sámekonvenšuvdnii - davviriikkalaš bargojoavkku raporta geassemánu 6. b. 1998, davviriikkalaš sámekonvenšuvnna ektui</p>
<p type="listitem">Geassemánu 23. b. 1998 beaiváduvvon reive ráđđehusaide ja Suoma, Ruota ja Suoma Sámedikkiide, davviriikkalaš bargojoavkkus davviriikkalaš sámekonvenšuvnna ektui</p>
</list><p>II. Ovddiduvvon eavttuhusat </p>
<p>Sámediggeráđi árvalus Sámediggái: </p>
<p>Sámediggi illuda dan vuosttas ministeriid, geain lea ovddasvástádus sámi áššiide guoskevaš ráđđehusain, ja sámedikkiid presideanttad gaskasaš čoahkkimii, gos guorahallat davviriikkalaš bargojoavkku eavttuhusa.</p>
<p>Davviriikkalaš sámekonvenšuvdna </p>
<p>Sámediggi lea positiivvalaš dan bargui mii guoská sámekonvenšuvdnii viidáseabbot. Doarjut davviriikkalaš bargojoavku eavttuhusa, ahte nammaduvvo ekspeartalávdegoddi, mii galgá bargat viidáseabbot konvenšuvnnain. Dasto lea dehálaš deattuhit, ahte sámedikkiin galgá leat guovddáš sadji barggus viidáseabbot, sihke ekspeartalávdegotti nammadeami ja dán lávdegotti mandáhta hápmema oktavuođas.</p>
<p>Davviriikkalaš sámi ovttasbargu </p>
<p>Sámediggi guorrasa davviriikkalaš bargojoavkku eavttuhussii, ahte ásahuvvo davviriikkalaš sámi ovttasbargu. Lea dárbu, ahte Ráđđehusa ja Sámedikki gaskka lea lagaš ovttasbargu ovttasbarggu ásaheami ollašuhttima guvlui. Sámedikki mielas lea ulbmállaš, ahte dahkkojuvvo ovttasbargojulggáštus, maid ministarat ja sámedikkiid presideanttat vuolláičállet.</p>
<p>III. Jienasteapmi </p>
<p>39 áirasis ledje 34 áirasa čoahkis.</p>
<p>Jienasteapmi čađahuvvui dáid vuoruid mielde:</p>
<p>Sámediggeráđi árvalus mearriduvvui ovttajianalaččat.</p>
<p>IV. Beavdegirjelasáhus </p>
<p>Dán áššis ii gáibiduvvon lasáhus beavdegirjái.</p>
<p>V. Sárdnunlistu ja replihkkavuorut </p>
<p>Sáhkaovddideaddji</p>
<p>Replihkka</p>
<p>1.</p>
<p>Ing-Lill Pavall, áššejođiheaddji</p>
<p>2.</p>
<p>Randi Skum</p>
<p>3.</p>
<p>Laila Wilks</p>
<p>4.</p>
<p>Ragnhild Nystad</p>
<p>5.</p>
<p>Ing Lill Pavall, áššejođiheaddji</p>
<p>VI. Sámedikki mearrádus maŋŋá jienasteami lea ná: </p>
<p>Sámediggi illuda dan vuosttas ministeriid, geain lea ovddasvástádus sámi áššiide guoskevaš ráđđehusain, ja sámedikkiid presideanttad gaskasaš čoahkkimii, gos guorahallat davviriikkalaš bargojoavkku eavttuhusa.</p>
<p>Davviriikkalaš sámekonvenšuvdna </p>
<p>Sámediggi lea positiivvalaš dan bargui mii guoská sámekonvenšuvdnii viidáseabbot. Doarjut davviriikkalaš bargojoavku eavttuhusa, ahte nammaduvvo ekspeartalávdegoddi, mii galgá bargat viidáseabbot konvenšuvnnain. Dasto lea dehálaš deattuhit, ahte sámedikkiin galgá leat guovddáš sadji barggus viidáseabbot, sihke ekspeartalávdegotti nammadeami ja dán lávdegotti mandáhta hápmema oktavuođas.</p>
<p>Davviriikkalaš sámi ovttasbargu </p>
<p>Sámediggi guorrasa davviriikkalaš bargojoavkku eavttuhussii, ahte ásahuvvo davviriikkalaš sámi ovttasbargu. Lea dárbu, ahte Ráđđehusa ja Sámedikki gaskka lea lagaš ovttasbargu ovttasbarggu ásaheami ollašuhttima guvlui. Sámedikki mielas lea ulbmállaš, ahte dahkkojuvvo ovttasbargojulggáštus, maid ministarat ja sámedikkiid presideanttat vuolláičállet.</p>
<p>Ášši meannudeapmi loahpahuvvui čakčamánu 24. b. dii. 11.50.</p>
<p>Ášši 33/98 Sámedikki čoahkkinplána 1999 </p>
<p>Ášši meannudeapmi álggahuvvui čakčamánu 24. b. dii. 11.50.</p>
<p>I. Áššebáhpirat </p>
<list><p type="listitem">1999' kaleanddar</p>
</list><p>II. Ovddiduvvon eavttuhusat </p>
<p>Sámediggeráđi árvalus Sámediggái: </p>
<p>oahkkinplána Sámedikki dievasčoahkkimiid várás 1999s:</p>
<p>8. vahkku: guovvamánu 22. - 26. b. 1999</p>
<p>22. vahkku: miessemánu 31. b. - geassemánu 4. b. 1999</p>
<p>39. vahkku: čakčamánu 27. - golggotmánu 1. b. 1999</p>
<p>47. vahkku: skábmamánu 22. - 26. b. 1999</p>
<p>III. Jienasteapmi </p>
<p>39 áirasis ledje 38 áirasa čoahkis.</p>
<p>Jienasteapmi čađahuvvui dáid vuoruid mielde:</p>
<p>Sámediggeráđi árvalus mearriduvvui ovttajisnalaččat.</p>
<p>IV. Beavdegirjelasáhus </p>
<p>Dán áššis ii gáibiduvvon lasáhus beavdegirjái.</p>
<p>V. Sárdnunlistu ja replihkkavuorut </p>
<p>Sáhkaovddideaddji</p>
<p>Replihkka</p>
<p>1.</p>
<p>Berit Ranveig Nilssen, áššejođiheaddji</p>
<p>2.</p>
<p>Per Solli</p>
<p>3.</p>
<p>Ragnhild Nystad</p>
<p>Per Solli</p>
<p>Ragnhild Nystad</p>
<p>4.</p>
<p>Roger Pedersen</p>
<p>5.</p>
<p>Randi Skum</p>
<p>6.</p>
<p>Berit Ranveig Nilssen, áššejođiheaddji</p>
<p>VI. Sámedikki mearrádus maŋŋá jienasteami lea ná: </p>
<p>oahkkinplána Sámedikki dievasčoahkkimiid várás 1999s: </p>
<p>8. vahkku: guovvamánu 22. - 26. b. 1999</p>
<p>22. vahkku: miessemánu 31. b. - geassemánu 4. b. 1999</p>
<p>39. vahkku: čakčamánu 27. - golggotmánu 1. b. 1999</p>
<p>47. vahkku: skábmamánu 22. - 26. b. 1999</p>
<p>Ášši meannudeapmi loahpahuvvui čakčamánu 22. b. dii. 12.00.</p>
<p>Ášši 34/98 Dásseárvodoaibmaplána - guorahallan </p>
<p>Ášši meannudeapmi álggahuvvui čakčamánu 24. b. dii. 15.00.</p>
<p>I. Áššebáhpirat </p>
<list><p type="listitem">Sámedikki dásseárvoseminára 1996 čakčamánu ráporta</p>
<p type="listitem">Sámedikki nissonprošeavtta 1997 golggotmánu ráporta</p>
</list><p type="listitem">II.	Ovddiduvvon eavttuhusat</p>
<p type="listitem">Sámediggeráđi árvalus Sámediggái:</p>
<p type="listitem">Sámediggi guorahallá Sámediggeráđi Dásseárvodoaibmaplána guorahallaneavttuhusa 1998 - 2001 áigodaga áŋgiruššansurggiiguin ja mihttomeriiguin.</p>
<p type="listitem"/>
<p type="listitem">1	ÁLGGAHEAPMI</p>
<p type="listitem">1.1	Manne dásseárvodoaibmaplána</p>
<p type="listitem">Sámi nissonprošeavtta golbmajagi prošeaktaáigodat nohká 1998 loahpas. Sihkkarastin dihte nu buori kontinuitehta go vejolaš Sámedikki nisson- ja dásseárvobarggus, lea dárbu ráhkadit konkrehta plána mii čilge mo dán barggu galggašii čuovvolit.</p>
<p type="listitem">Dásseárvodoaibmaplána lea juhkkon golmma oassái. Vuosttaš oassi lea plána duogáža, perspektiivvaid, mihttomeriid ja strategiijaid birra, oktavuođa birra eará plánaide ja ekonomálaš ja hálddahuslaš váikkuhusaid birra. Nubbi oassi guoskkaha oanehaččat dásseárvvu surggiidgaskasaš politihkkasuorgin ja Sámedikki barggu dásseárvoáššiiguin. Goalmmát oassi đilge 1998 - 2001 áigodaga áŋgiruššansurggiid ja mihttomeriid.</p>
<p type="listitem">Áigumuš lea ođasmahttit plána juohke sámediggeáigodagas, vai beassá divodit mihttomeriid, strategiijaid ja áŋgiruššansurggiid.</p>
<p type="listitem">1.2	Váldomihttomearit, perspektiivvat ja strategiijat</p>
<p type="listitem">Sámedikki váldomihttomearri:</p>
<p type="listitem">Sámi nissoniiin ja albmáin galget leat seamma vuoigatvuođat, geatnegasvuođat ja vejolašvuođat buot servodatsurggiin.</p>
<p type="listitem"/>
<p type="listitem">Jos áigu joksat Sámedikki váldomihttomeari, de lea dárbu láhčit sámi nissoniidda ja albmáide duohta vejolašvuođaid duohtan dahkat buori eallima alcceseaset ja lagamuččaidasaset, ja buorremussan sámi servodahkii.</p>
<p type="listitem">Dásseárvo- ja nissonpolitihkalaš mihttomearit rivdet ja ođasmahttojit geažos áiggi, ja danin lea dehálaš ahte Sámediggi atná dán barggu proseassabargun.</p>
<p type="listitem">Strategiija mainna galggašii joksat dán mihttomeari lea juhkkon guovtti sadjái: Ovttastahttit nisson- ja dásseárvoperspektiivva buot Sámedikki bargosurggiide, ja ovdánahttit erenoamáš doaimmaid sámi nissoniid várás.</p>
<p type="listitem">1.3	Oktavuohta eará plánaide</p>
<p type="listitem">Ii galggašii dásseárvodoaibmaplána atnit nissoprošeeavtta sierahuvvon buvttagin, muhto proseassaoassin gos Sámediggi viggá joksat dakkár dási gos lea čielga dásseárvo- ja nissonperspektiiva barggustis. Dát guoská Sámedikki iežas bargui ja maiddái bargui eará ásahusaid ja orgánaid ektui mat vaikkuhit sámi servodaga ovdáneami.</p>
<p type="listitem">Galgá dásseárvodoaibmaplána vuosttažettiin áddet ovttas 1998 - 2001 Sámediggeplánain.</p>
<p type="listitem">Sámedikki Sámi riddo- ja vuotnaguovlluid 1997 - 2001 doaibmaplánas lea 1998 ođasmahttimis evttohuvvon bidjat nissoniid guovddážii.</p>
<p type="listitem">Plána galggašii viidáseabbut áddet ovttas Sámedikki oktiilaš plána- ja bušeahttabargguiguin, gos Sámedikki vuollásaš fágaráđiid jahkásaš doaibmaplánain lea erenoamáš guovddáš sadji. Nu sáhttá ovttastahttit nissonstrategiijaid dábálaš váikkuhangaskaomiide.</p>
<p type="listitem">1.4	Ekonomálaš ja hálddahuslaš váikkuhusat</p>
<p type="listitem">1998 - 2001 áigodaga áŋgiruššansuorggit ja doaimmat dagahit sihke ekonomálaš ja hálddahuslaš váikkuhusaid. Áigumuš lea gozihit ekonomiijabeali 1999, 2000 ja 2001 bušeahttajagiid. Eanaš áŋgiruššansuorgeeavttuhusat leat geahččaluvvon heivehuvvot Sámedikki dábálaš doarjjaortnegiidda.</p>
<p type="listitem">Stuorrámus ekonomálaš rahčan boađášii áŋgiruššansuorggi 6, dásseárvoáššiid hálddahuslaš gullevašvuođa oktavuođas, gos evttohuvvo ásahit guokte áššemeannudanvirggi Sámediggái, ovtta Sámedikki váldohálddahussii ja ovtta Sámi ealáhusráđi hálddahussii.</p>
<p type="listitem">Hálddahuslaš váikkuhusat lassin dán guovtti evttohuvvon áššemeannudeaddji, lea ahte dásseárvoáššiid ovddasvástádus galgá biddjot jođiheddjiiddássái. Erenoamážit sii geat barget plána- ja bušeahttaáššiiguin oččošedje ođđa bargosuorggi.</p>
<p type="listitem"/>
<p type="listitem">2	RÁMMAEAVTTUT</p>
<p type="listitem">2.1	Dásseárvu surggiidgaskasaš politihkkan</p>
<p type="listitem">Dásseárvobarggu galgá atnit surggiidgaskasaš politihkkan. Áigumušas joksat dakkár mihttomeari gos dásseárvo- ja nissonpolitihkalaš áššiid ollásit ovttastahttá politihkkahábmemii, lea deaŧalaš dahkat dásseárvobarggu lunddolaš oassin ollisvuođas, iige sierra suorgin. Seammás ferte árvvoštallat leago dárbu oažžut áigái erenoamáš doaimmaid go galgá joksat dásseárvobarggu mihttomeari.</p>
<p type="listitem">Norgga dásseárvobarggu strategiija lea leamaš juhkkon golmma sadjái: Deaŧalaš vuoigatvuođain ja geatnegasvuođain dássásaš gieđahallan, erenoamáš doaimmat nuppi sohkabeali várás vai jođáneappot jovssašii duohta dásseárvvu, ja kritihkalaš árvvoštallan servodaga organiseremis ja resursageavaheamis.</p>
<p type="listitem">Davviriikkaid almmolaš ásahusain leat ovddiduvvon buorit mállet dásseárvoáššiid ja nissonáŋgiruššamiid giedahallamis, ja maŋimuš guoktelogi jagi leat joksan buriid bohtosiid.</p>
<p type="listitem">Sámediggi ferte árvvoštallat iežas strategiijaid ja málliid daid vásihusaid ektui mat leat dahkkon dásseárvobargguin oppalaččat, ja sámi servodaga erenoamáš dárbbuid ektui.</p>
<p type="listitem">2.2	Sámedikki dásseárvobargu otnážii</p>
<p type="listitem">Sámediggi lea 1996 - 1999 áigodagas čađahan golmmajahkásaš nissonprošeavtta. Prošeavtta mihttomearrin lea leamaš gozihit sámi nissoniid erenoamáš dárbbuid servodatovdáneamis.</p>
<p type="listitem">Prošeavttain leat bargan prošeaktajođiheaddji ja fágalaš referánsajoavku. Prošeavtta bargovuogit leat leamaš vuolggahit áššiid, ráđiid addit ja heivehit doaimmaid oktii vai jovssašii mihttomeari. Vuođđun barggus lea leamaš «guovttegeardánis strategiija» jurdda, gos sihke ovttastahttin ja erenoamáš doaimmat leat leamaš guovddážis.</p>
<p type="listitem">Prošeaktaáigoddagas leat dát njeallja áŋgiruššansuorggi definerejuvvon:</p>
<p type="listitem">-	nissonperspektiivva ovttastahttit Sámedikki bargosurggiide</p>
<p type="listitem">-	buorit eavttut sámi servodaga nissoniin</p>
<p type="listitem">-	eambbo nissoniid Sámediggái</p>
<p type="listitem">-	riikkaidgaskasaš ovddasvástádus</p>
<p type="listitem">Leat guokte eatnandieđalaš guovllu mat prošeaktaáigodagas leat erenoamážit biddjon guovddážii; máttasámi guovlu ja sámi riddo- ja vuotnaguovllut.</p>
<p type="listitem">Vuosttaš prošeaktajahki geavahuvvui defineret ja konkretiseret prošeavtta sisdoalu. Lassin dasa lea deattuhuvvon ahte Sámediggi eambbo ahte eambbo galggašii dovdat iežas prošeavtta oamasteaddjin. Danin dollui 1996 čavčča dásseárvoseminára Sámedikki dievasčoahkkima oktavuođas. Maiddái Sámedikki vuollásaš ráđit leat leamaš mielde prošeavtta olggosguvlui doaimmain.</p>
<p type="listitem">Barggut 1997:s leat leamaš čuovvolit definerejuvvon áŋgiruššansurggiid ja álggahit proseassaid ja čađahit doaimmaid. Barggus 1998:s vuhtto ahte dát jahki lea Sámi nissonprošeavtta maŋimuš prošeaktajahki. Ovdal 1998 loahpa galggašedje eanaš doaimmat leat čađahuvvon mat leat evttohuvvon prošeavtta defineren áŋgiruššansurggiin. Báhcán bargun lea guorahallat bohtosiid ja plánet mo galggašii čuovvolit prošeavtta.</p>
<p type="listitem">Prošeaktaáigodaga barggut ja vásihusat fertejit vuođđuduvvot Sámediggái jos galggašedje doaibmat maiddái maŋŋágo prošeaktaáigodat lea nohkan. Ferte buriid doaimmaid institušunaliseret, ja mihttomearrin galget leat bissuvaš čovdosat. Jos nu ii dáhpáhuva, de lea ballamis ahte gelbbolašvuohta ja buorit váikkuhusat jávket go prošeeaktaáigodat nohká.</p>
<p type="listitem"/>
<p type="listitem">3	1998 - 2001 ÁIGODAGA ÁŊGIRUŠŠANSUORGGIT JA MIHTTOMEARIT</p>
<p type="listitem">3.1 Áŋgiruššansuorgi 1: Jahkásaš čilgehusat dásseárvobarggu birra</p>
<p type="listitem">Oassemihttomearri 1: Jeavddalaš politihkalaš čilgehusat Sámedikki dásseárvobarggu birra</p>
<p type="listitem"/>
<p type="listitem"/>
<p type="listitem">Galgá ásahuvvot dakkár vuogádat ahte presideanta jahkásaččat ovddidda Sámedikki dievasđoahkkimii politihkalaš čilgehusa dásseárvobargguid ja nissonáŋgiruššama birra. Dát geatnegahtášii sihke politihkalaš ja hálddahuslaš jođiheddjiid geažos áiggi gozihit dáid áššiid.</p>
<p type="listitem">Sámediggi galggašii vuolggahit sierra dutkanprográmma dán suorggis vai sihkkarastášii fágalaš ođasmahttima. Dákkár prográmma galggašii erenoamážit sámi nissoniid dili bidjat guovddážii.</p>
<p type="listitem">3.2: Áŋgiruššansuorgi 2: Dásseárvvu ja nissonperspektiivva ovttastahttin</p>
<p type="listitem">Oassemihttomearri 2: Ollásit ovttastahttit dásseárvo- ja nissonperspektiivva Sámedikki bargui</p>
<p type="listitem"/>
<p type="listitem"/>
<p type="listitem">Galgá sihkkarastit ahte dásseárvu ja nissonperspektiiva geažos áiggi ovttastahtto buot Sámedikki áššesurggiide. Dán lea erenoamáš deaŧalaš dahkat plána- ja bušeahttabarggus. Lea dárbu ráhkadit čielga bargovugiid, ja bargu galgá gullat hálddahusa jođiheddjiide.</p>
<p type="listitem">Livččii ávkkálaš suokkardit plánejuvvon doaimmaid sohkabealváikkuhusaid. Sámediggi galggašii buvttadit stahtistihka ja dieđuid mat oainnusin dagašedje man ollu nissonat leat ožžon doarjagiin maid Sámediggi hálddaša, vai dáid dieđuid sáhtášii árvvoštallat plánemis.</p>
<p type="listitem">Dásseárvodoaibmaplána galggašii ođasmahttit juohke sámediggeáigodagas.</p>
<p type="listitem">3.3 Áŋgiruššansuorgi 3: Nissonat áŋgiruššansuorgin doaibmaplánain ja doarjjaortnegiin</p>
<p type="listitem">Oassemihttomearri 2: Nissonat áŋgiruššansuorgin Sámedikkis</p>
<p type="listitem"/>
<p type="listitem"/>
<p type="listitem">Sámi nissonprošeavtta prošeaktaáigodagas leat dollon máŋga rabas diehtojuohkinčoahkkima sámi nissoniid várás. Buot Sámedikki vuollásaš fágaráđit leat leamaš mielde čoahkkimiin ja doallan ságastallamiid erenoamážit sámi nissoniid várás. Dainna lágiin leat vuollásaš ráđit leamaš váldon mielde gávdnat čuolmmaid maid sámi nissonat leat atnán dehálažžan.</p>
<p type="listitem">Dát rabas diehtojuohkinčoahkkimat definerejedje sámi nissoniid sámi servodagaid guovddáš resursajoavkun. Galgggašii áŋgiruššat oaččut sámi báikegottiid nissoniid mielde go ođđa bargosajit galget ásahuvvot. ujuhuvvui ea.ea. dasa ahte sámi nissonat leat guovddážis giella- ja kulturbargin.</p>
<p type="listitem">oahkkimiid boađusin evttohuvvojedje máŋga čuovvolanprošeavtta, earret eará prošeaktaeavttuhusat mat gusket duodjái, sámegillii, kulturmuittuide ja diehtojuohkinteknologiijai, ja buohkain ledje sámi nissonat guovddážis. Prošeaktaeavttuhusaid galggašii geahččalit heivehit Sámedikki iešguđet fágaráđiide, ja daid galggašii dábálaččat ruhtadit Sámedikki iežas doarjjaortnegiiguin. Soaittášii dárbu olggobeal ruhtadeapmái muhtun prošeavttain, ja Sámediggi galggašii árvvoštallat leago dárbu ovddidit ođđa doarjjaortnegiid.</p>
<p type="listitem">3.4 Áŋgiruššansuorgi 4: Eanet nissoniid Sámediggái</p>
<p type="listitem">Oassemihttomearri 4: Eanet nissoniid Sámediggái</p>
<p type="listitem"/>
<p type="listitem"/>
<p type="listitem">Dálá Sámedikkis lea politihkalaččat válljejuvvon áirasiid gaskka nissoniidoassi hui vuollin. Lea fuomášahtti go 39 áirasis leat dušše 11 nissona. 1997 sámediggeválggain gahčai diggeáirasiid nissoniidoassi 1/3:s  1/4:ii. Lea duođaštuvvon ahte fertejit leat vissis meare nissonovddasteaddjit ovdal go bastet váikkuhit orgána sohkabealálaš oainnuiid ja árvvuid. 30% orru leamen dakkár krihtihkalaš vuolimusrádji. Sámedikki nissoniidoassi lea dál 28,2%.</p>
<p type="listitem">Sámediggeráđis leat 3 nissona 5 áirasis. Sámedikki bajimuš politihkalaš jođiheaddji, presideanta, lea almmái, ja várrepresideanta lea fas nisson.</p>
<p type="listitem">Vuollásaš ráđiid politihkkáriid gaskka leat sohkabealit juogaduvvon ná::</p>
<p type="listitem">Ráđđi:</p>
<p type="listitem">Albmát:</p>
<p type="listitem">Nissonat:</p>
<p type="listitem">Jođiheaddji:</p>
<list><p type="listitem">Sámi ealáhusráđđi</p>
</list><p type="listitem">3</p>
<p type="listitem">2</p>
<p type="listitem">almmái</p>
<list><p type="listitem">Sámi giellaráđđi</p>
</list><p type="listitem">5</p>
<p type="listitem">2</p>
<p type="listitem">almmái</p>
<list><p type="listitem">Sámi kulturmuitoráđđi</p>
</list><p type="listitem">3</p>
<p type="listitem">2</p>
<p type="listitem">nisson</p>
<list><p type="listitem">Sámi kulturráđđi</p>
</list><p type="listitem">3</p>
<p type="listitem">4</p>
<p type="listitem">nisson</p>
<p type="listitem"/>
<p type="listitem">Sámediggi ferte ovdal 2001 sámediggeválggaid plánet ja doallat diehtojuohkinčoahkkimiid ja kurssaid iešguđetlágan organisašuvnnaide, belloddagaide ja joavkkuide geat áigot cegget listtuid.</p>
<p type="listitem">Dásseárvvu gelbbolašvuođaguovddáš livččii lunddolaš ovttasbargooasálaš seammaláhkai go lei 1997 sámediggeválggaid ovddabealde. Galggašii maid ásahit diehtojuohkinkanálaid Davvi Nuorra nuoraidorganisašuvnna bokte, Sáráhká bokte, ja eará sámi nissonorganisašuvnnaid ja fierpmádagaid bokte.</p>
<p type="listitem">Guhkit vuollái ferte Sámediggi árvvoštallat iežas válgaortnega, ja árvvoštallat galggašiigo rievdadit sámelága vai sihkkarasttášii stuorát nissoniidoasi Sámedikkis.</p>
<p type="listitem">3.5 Áŋgiruššansuorgi 5: Riikkaidgaskasaččat</p>
<p type="listitem">Oassemihttomearri 5: Eamiálbmotnissonat guovddážis riikkaidgaskasaččat</p>
<p type="listitem"/>
<p type="listitem"/>
<p type="listitem">Sámedikki oktasaš mihttomearrin ja doaibman ON:a eamiálbmotlogijakái lea maiddái álggahit fierpmádaga eamiálbmotnissoniidda. Mihttomearrin lea ahte eamiálbmotnissonat galggašedje aktiivan šaddat, ja nannet ja fuolahit eamiálbmotnissoniid vejolašvuođa searvat politihkalaš mearridanproseassaide. Dákkár fierpmádagaid sáhtášii ásahit ON:a, Barentsovttasbarggu ja Sámi parlamentáralaš ráđi bokte.</p>
<p type="listitem">Lea maid deaŧalaš ahte Sámediggi Barentsovttasbarggu bokte áŋgiruššá oažžut áigái doaimmaid eamiálbmotnissoniid várás.</p>
<p type="listitem">Norgga Sámediggi lea Sámi Parlamentáralaš Ráđi Presideanttaidčoahkkima bokte vuolggahan barggu ásahit fierpmádaga Norgga, Ruota ja Suoma sámedikkiid nissonáirasiid gaskka, ja Sámi Parlamentáralaš ráđi olis lea plánejuvvon seminára dásseárvoáššiid birra golmma sámediggái.</p>
<p type="listitem">3.6 Áŋgiruššansuorgi 6: Hálddahuslaš gullevašvuohta</p>
<p type="listitem">Oassemihttomearri 6: Hálddahuslaš gullevašvuohta Sámedikki dásseárvobarggus</p>
<p type="listitem"/>
<p type="listitem"/>
<p type="listitem">Lea dárbu ahte dásseárvo- ja nissonáššiid bargu hálddahuslaččat gullá jođheddjiiddássái. Sámedikkis mearkkaša dát direktøra-, vuolitdirektøra- ja kanturhoavdadássái.</p>
<p type="listitem">Seammás go bargojuvvo ovttastahttit dásseárvvu ja nissonáŋgiruššama, vásihusat čájehit ahte joksá buori čuovvoleami ja buriid bohtosiid go leat ásahuvvon sierra virggit. Lea dehálaš dákkár virggiide addit árvvu ja sisdoalu.</p>
<p type="listitem">Sámediggi berre árvvoštallat ásahit guokte virggi; ovtta virggi Sámedikki váldohálddahussii ja ovtta virggi Sámi ealáhusráđi hálddahussii.</p>
<p type="listitem">Virgái mii lea Sámedikki váldohálddahusas sáhtášii bidjat ráđđeaddibarggu Sámedikki plána- ja hálddahusossodahkii, vai nissonperspektiiva gozihuvvošii buot Sámedikki plána- ja bušeahttabargguin. Virgái sáhtášii maid bidjat ovddasvástádusa veahkehit politihkalaš ossodagga nisson- ja dásseárvoáššiin, ja ovddasvástádusa ovttastahttit nissonperspektiiva buot doaimmaide dán ossodagas.</p>
<p type="listitem">Virggi mii lea Sámi ealáhusráđi hálddahusas sáhtášii defineret «nissonkonsuleantavirgin». Virgái sáhtášii bidjat barggu sihkkarastit ahte nissonáŋgiruššan šattašii oassin Sámi ealáhusráđi jahkásaš doaibmaplánabarggus. Lassin dasa sáhtášii virgái bidjat olggosguvlui doaimmaid, gos rabas diehtojuohkinčoahkkimat ja daid maŋŋá «kánturbeaivvit» sámi nissoniid várás livčče guovddáš oasit.</p>
<p type="listitem">Sámediggi galggašii sihkkarastit ahte jođiheaddjivirggiin leat govttolaš meare nissonat. Dál lea Sámedikki jođiheddjiidvirggiin nissoniid ja albmáid lohku viehka dássedit juogaduvvon.</p>
<p type="listitem">Ollislaš govva Sámedikki jođiheddjiidvirggin 1998 suoidnemánus čájeha čuovvovaččat:</p>
<p type="listitem">Virgenamahus</p>
<p type="listitem">Albmát</p>
<p type="listitem">Nissonat</p>
<list><p type="listitem">direktevra</p>
</list><p type="listitem">1</p>
<p type="listitem"/>
<list><p type="listitem">vuolitdirektevra</p>
</list><p type="listitem"/>
<p type="listitem">1</p>
<list><p type="listitem">kanturhoavda</p>
</list><p type="listitem">3</p>
<p type="listitem">2</p>
<list><p type="listitem">nubbinjođiheaddji</p>
</list><p type="listitem">4</p>
<p type="listitem">2</p>
<p type="listitem"/>
<p type="listitem">Easka iešguđet kantuvrraid nubbinjođiheddjiiddásis leat eanet albmát go nissonat; njeallja albmá ja guokte nissona. Dát sáhttá dagahit ahte muhtun jagiid geahčen ii leat Sámedikkis nu buorre sohkabealjuogadeapmi hálddahuslaš jođiheddjiidvirggiin go dál lea. Danin galggašii Sámediggi čuovvolit Bargo- ja hálddahusdepartemeantta prošeavtta «Kvinner, kjønn og kompetanse i staten».</p>
<p type="listitem">III.	Jienasteapmi</p>
<p type="listitem">39 áirasis ledje 39 áirasa čoahkis.</p>
<p type="listitem">Ášši loahpahuvvui jienasteami haga.</p>
<p type="listitem">IV.	Beavdegirjelasáhus</p>
<p type="listitem">Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p type="listitem"/>
<p type="listitem">Sáhkaovddideaddji</p>
<p type="listitem">Replihkka</p>
<list><p type="listitem">1.</p>
</list><p type="listitem">Sven-Roald Nystø, áššejođiheaddji</p>
<p type="listitem"/>
<list><p type="listitem">2.</p>
</list><p type="listitem">Isak Mathis O. Hætta</p>
<p type="listitem">Magnhild Mathisen</p>
<list><p type="listitem"/>
</list><p type="listitem"/>
<p type="listitem">Peder Mathisen</p>
<list><p type="listitem"/>
</list><p type="listitem"/>
<p type="listitem">Isak Mathis O. Hætta</p>
<list><p type="listitem">3.</p>
</list><p type="listitem">Margreta Påve Kristiansen</p>
<p type="listitem">Ragnhild Nystad</p>
<list><p type="listitem">4.</p>
</list><p type="listitem">Nils Henrik Måsø</p>
<p type="listitem">Isak Mathis O. Hætta</p>
<list><p type="listitem"/>
</list><p type="listitem"/>
<p type="listitem">Berit Ranveig Nilssen</p>
<list><p type="listitem"/>
</list><p type="listitem"/>
<p type="listitem">Nils Henrik Måsø</p>
<list><p type="listitem">5.</p>
</list><p type="listitem">Áile Javo</p>
<p type="listitem"/>
<list><p type="listitem">6.</p>
</list><p type="listitem">Roger Pedersen</p>
<p type="listitem">Sven Roald Nystø</p>
<list><p type="listitem"/>
</list><p type="listitem"/>
<p type="listitem">Magnhild Mathisen</p>
<list><p type="listitem"/>
</list><p type="listitem"/>
<p type="listitem">Berit Ranveig Nilssen</p>
<list><p type="listitem"/>
</list><p type="listitem"/>
<p type="listitem">Ragnhild Nystad</p>
<list><p type="listitem"/>
</list><p type="listitem"/>
<p type="listitem">Roger Pedersen</p>
<list><p type="listitem">7.</p>
</list><p type="listitem">Gro Merete Siri</p>
<p type="listitem"/>
<list><p type="listitem">8.</p>
</list><p type="listitem">Laila Wilks</p>
<p type="listitem"/>
<list><p type="listitem">9.</p>
</list><p type="listitem">Steinar Pedersen</p>
<p type="listitem">Isak Mathis O. Hætta</p>
<list><p type="listitem"/>
</list><p type="listitem"/>
<p type="listitem">Steinar Pedersen</p>
<list><p type="listitem">10.</p>
</list><p type="listitem">Ragnhild Nystad</p>
<p type="listitem"/>
<list><p type="listitem">11.</p>
</list><p type="listitem">Magnhild Mathisen</p>
<p type="listitem"/>
<list><p type="listitem">12.</p>
</list><p type="listitem">Ragnhild Skum</p>
<p type="listitem"/>
<list><p type="listitem">13.</p>
</list><p type="listitem">Ole Henrik Magga</p>
<p type="listitem"/>
<list><p type="listitem">14.</p>
</list><p type="listitem">Amund Eriksen</p>
<p type="listitem"/>
<list><p type="listitem">15.</p>
</list><p type="listitem">Per A. Bær</p>
<p type="listitem"/>
<list><p type="listitem">16.</p>
</list><p type="listitem">Kirsten Porsanger</p>
<p type="listitem"/>
<list><p type="listitem">17.</p>
</list><p type="listitem">Randi Solli Pedersen</p>
<p type="listitem"/>
<list><p type="listitem">18.</p>
</list><p type="listitem">Egil Olli</p>
<p type="listitem"/>
<list><p type="listitem">19.</p>
</list><p type="listitem">Geir Tommy Pedersen</p>
<p type="listitem"/>
<list><p type="listitem">20.</p>
</list><p type="listitem">Willy Olsen</p>
<p type="listitem"/>
<list><p type="listitem">21.</p>
</list><p type="listitem">Jarle Jonassen</p>
<p type="listitem"/>
<list><p type="listitem">22.</p>
</list><p type="listitem">Ing-Lill Pavall</p>
<p type="listitem"/>
<list><p type="listitem">23.</p>
</list><p type="listitem">Margreta Påve Kristiansen</p>
<p type="listitem"/>
<list><p type="listitem">24.</p>
</list><p type="listitem">Einar Lifjell</p>
<p type="listitem"/>
<list><p type="listitem">25.</p>
</list><p type="listitem">Áile Javo</p>
<p type="listitem"/>
<list><p type="listitem">26.</p>
</list><p type="listitem">Ragnhild Nystad</p>
<p type="listitem"/>
<list><p type="listitem">27.</p>
</list><p type="listitem">Sven-Roald Nystø, áššejođiheaddji</p>
<p type="listitem"/>
<list><p type="listitem"/>
<p type="listitem">VI.	Sámedikki mearrádus maŋŋá jienasteami lea ná:</p>
<p type="listitem">Geahča čuo. III Jienasteapmi.</p>
<p type="listitem"/>
<p type="listitem">Ášši meannudeapmi loahpahuvvui čakčamánu 24. b. dii. 18.20.</p>
<p type="listitem"/>
<p type="listitem">Ášši 35/98	Sámedikki organiseren</p>
<p type="listitem">Ášši meannudeapmi álggahuvvui čakčamánu 25. b. dii. 09.00.</p>
<p type="listitem">I.	Áššebáhpirat</p>
</list><list><p type="listitem">Organisašuvdnalávdegotti 17.01.97 čielggadus</p>
<p type="listitem">Sámedikki 1998 miessemánu čoahkkinortnet</p>
</list><p>II. Ovddiduvvon eavttuhusat </p>
<p>Sámediggeráđi árvalus Sámediggái: </p>
<p>Sámedikki bargoortnegis leat vuođđonjuolggadusat ja čoahkkinortnet maid sisdoallu oidno Sámediggeráđi 19.08.1998 árvalusas mii lea mielddusin.</p>
<p>Vuođđonjuolggadusat ja čoahkkinortnet doaibmagohtet čakčamánu 26. b. 1998.</p>
<p>oahkkinjođihangotti jođiheaddji oažžu seamma buhtadusa go Sámediggeráđi lahtut dan rájes go dát njuolggadusat doaibmagohtet.</p>
<p>SÁMEDIKKI OAHKKINORTNET </p>
<p>(Mearriduvvon Sámedikkis ) Sámediggeráđi 19.08.1998 eavttuhus </p>
<p>KAPIHTTAL 1 SÁMEDIKKI DIEVASOAHKKIN, ÁŠŠIID OVDANVÁLDIN JA OAHKKINJOĐIHEAPMI </p>
<p>§ 1 Sámedikki dievasčoahkkimat </p>
<p>Sámediggi galgá doallat unnimusat 3 dievasčoahkkima kaleanddarjagis.</p>
<p>§ 2 oahkkinjođiheapmi ja mearridanfápmu </p>
<p>oahkkinjođihangoddi ráhkada áššelisttu ja áigeplána Sámedikki ráđđádallamiid várás, ja gohčču čoahkkái ja jođiha dievasčoahkkimiid. Sámediggi dohkkeha dáid juohke dievasčoahkkima álggus.</p>
<p>Sámedikkis lea mearridanfápmu go unnimusat 20 áirasa servet jienasteapmái.</p>
<p>§ 3 Virgelobit </p>
<p>Iešguđet dievasčoahkkimiid virgelobit refererejuvvojit dievasčoahkkimis. Virgelobiid guhkit áigái mearrida Sámediggi čoahkkinjođihangotti árvalusa vuođul.</p>
<p>§ 4 Ođđa áššit </p>
<p>Juohke áirras sáhttá Sámedikki dievasčoahkkimis ovddidit ođđa ášši.</p>
<p>Ášši dahje eavttuhus galgá ovddiduvvot čálalaččat nu buori áiggis ahte čoahkkinjođihangoddi sáhttá ášši dieđihit buot áirasiidda ovdalgo čoahkkin álgá.</p>
<p>Guhte ášši ovddida, oažžu 5 minuktasaš sárdnunáiggi áššis. Sámedikki áirasat ožžot liibba buktit gažaldagaid ja replihkaid, gitta 10 minuvtta rádjai oktiibuot.</p>
<p>Sámediggi mearrida, čoahkkinjođihangotti árvalusa vuođul, mo ášši galgá meannuduvvot:</p>
<p>a) sáddejuvvot Sámediggeráđđái jienaskeahttá sisdoalu, oažžut ráđi cealkámuša dahje eavttuhusa,</p>
<p>b) biddjojuvvot diggeáirasiid ovdii unnimustá ovtta beaivásaš geahččamassii, ja biddjot dasto áššelistui,</p>
<p>meannuduvvot dasttánaga jos čoahkkinjođiheaddji dahje 1/5 áirasiin guđet leat čoahkis eai vuosttal dan,</p>
<p>hilgojuvvot dahje ii meannuduvvot.</p>
<p>Jos čoahkkinjođihangoddi gávnnaha ahte ođđa ášši heive mearridit seamma čoahkkimis, de galggašii čoahkkinjođihangoddi bidjat dan sierra áššin áššelistui, ja dieđihit ahte dan áigot eavttuhit meannudit dallánaga.</p>
<p>KAPIHTTAL 2 EAVTTUHUSAID MEANNUDEAPMI, RÁĐĐÁDALLAMAT JA GAŽALDAGAT SÁMEDIGGERÁĐĐÁI </p>
<p>§ 5 Eavttuhusaid ovddideapmi </p>
<p>Sámedikki dievasđoahkkimiin ovddiduvvojit áššit Sámedikki sárdnestuolus čuovvovaš vuoru mielde: Árvalanorgána, Sámedikki joavkkut ja Sámedikki áirasat.</p>
<p>Buot árvalusaid galgá ovddidit čálalaččat čoahkkinjođiheaddjái.</p>
<p>§ 6 Eavttuhusaid meannudeapmi </p>
<p>Eavttuhusa mii ovddiduvvo áššái ráđđádallamis, galgá meannudit čuovvovaš njuolggadusaid mielde:</p>
<p>Go lea eavttuhus man birra Sámediggeráđđi lea čállán, ja man lea hábmen iežas árvalussii, dahje lea ovddiduvvon joavkkuid mearkkašumiid oktavuođas, de dat mearriduvvo ovttas árvalusain go eavttuheaddji nu gáibida. Seamma gusto eará eavttuhusaide seamma áššis go mat ovddalgihtii dieđihuvvon ja buktojuvvon čoahkkinjođihangoddái Sámedikki hálddahusa bokte maŋimustá dii. 16.00 beaivvi ovdal dan beaivvi go ášši galgá meannuduvvot Sámedikkis.</p>
<p>Erenoamáš dáhpáhusain sáhttá diggi 2/3 eanetloguin mearridit fámuhuhttit dán lađđasa mearrádusaid.</p>
<p>Áššelistui ja áššiide mat meannuduvvojit ovdalisčuožžu § 4 d mielde, eai guoskka dán paragráfa mearrádusat.</p>
<p>§ 7 Digáštallamiid birra </p>
<p>Digáštallamat eai galggaše bistit guhkit áiggi go mii § 2 vuođul lea mearriduvvon áigeplánan.</p>
<p>Digáštallamiid álggus sáhttá Sámediggi, čoahkkinjođihangotti eavttuhusa vuođul, mearridit gáržžidit sárdnunaiggi, ja maiddai juogadit dan joavkkuid gaskka. Sárdnunáigi juogaduvvo gorrelaččat joavkkuid sturrodagaid mielde, muhto dan láhkai ahte joavkkut main leat unnán áirasat, ožžot guhkit sárdnunáiggi go gorrelaččat livčče galgan.</p>
<p>Jos joavkkut leat ovddalgihtii buktán čoahkkinjođihangoddái listtu mas leat áirasiid namat geat háliidit searvat digáštallamiidda, de sáhttá čohakkinjođihangoddi daid namaid vuođul ráhkadit sáhkavuorrolisttu. Juohke joavkku ságastalli namma galgá leat bajimuččas listtus. </p>
<p>§ 8 Digáštallamat </p>
<p>Áirasat sárdnot Sámedikki sárdnestuolus. Áirasat galget leat iežaset sajis go bivdet sáhkavuoru. Guhte sárdnu, ovddida sártnis Sámedikki čoahkkinjođiheaddjái, ja galgá čavga doaladit áššis maid meannudit.</p>
<p>Áššejođiheaddji dahje joavkku váldoságasteaddji vuosttaš sáhkavuorru ii galgga bistit guhkit go 15 minuvtta.</p>
<p>Áššejođiheaddji ja joavkku váldoságasteaddji sáhttiba váldosága lassin beassat sárdnut eanemusat guktii, vuosttaš geardde gitta 10 minuvtta rádjai, ja maŋit geardde gitta 5 minuvtta rádjai. Eará áirasiin lea vuoigatvuohta beassat sárdnut eanemusat guktii. Vuosttaš geardde gitta 10 minuvtta rádjái, ja nuppi geardde gitta 5 minuvtta rádjai.</p>
<p>Jos čoahkkinjođiheaddji gávnnaha dárbbašlažžan, de ášši sáhttá juohkit máŋgga oassái go Sámediggi dasa miehtá. Juohke oasi várás lea sárdnunáigi seamma guhkkigo áššiin lea.</p>
<p>Iešguđet joavkkuid ovddasteaddjit besset vuoruid mielde sárdnut.</p>
<p>oahkkinjođiheaddji dahje áirasat sáhttet eavttuhit bidjat sážu digáštallamis. Go Sámediggi lea mearridan bidjat sážu digáštallamis, de ii sáhte áššis ovddidit ođđa eavttuhusa.</p>
<p>Jos ságastaladettiin čájehuvvo ahte lea dárbu, de sáhttá sárdnunáiggi gáržžidit go Sámediggi dasa miehtá.</p>
<p>§ 9 Replihkkavurostallan </p>
<p>oahkkinjođiheaddji sáhttá čáhkket saji replihkkavurostallamii. Ii oktage sáhkavuorru galgga dalle bistit guhkitgo 2 minuvtta, ja oppa replihkkavurostallan ii galgga bistit guhkitgo 15 minuvtta.</p>
<p>§ 10 Beavdegirjelasáhusat </p>
<p>Juohke áššis lea vejolaš ovddidit beavdegirjái lasáhusa. Dan galgá ráđđádallamiin čálalaččat ovddidit čoahkkinjođiheaddjái.</p>
<p>§ 11 Gažaldagat Sámediggeráđđái </p>
<p>Áirasiin lea vejolašvuohta divvut gažaldaga Sámediggeráđđái Sámedikki dievasčoahkkimis. Gažaldat ferte ovddiduvvot čálalaččat čoahkkinjođihangoddái maŋimustá vahku ovdal Sámedikki dievasčoahkkima, ja dieđihuvvot áirasiidda ovdal go Sámedikki ráđđádallamat álget. Gažadeaddji oažžu gitta 5 minuvtta rádjai ja vástideaddji gitta 10 minuvtta rádja sárdnut. Lea sadji lassigažaldagaide. Gažadeaddji oažžu gitta 3 minuvtta rádjai sárdnut ja vástideaddji gitta 5 minuvtta rádjai sárdnut.</p>
<p>Earát sáhttet váldit sáni gažaldagaide. Sii ožžot gitta 3 minuvtta rádjái sárdnut.</p>
<p>Gažaldagaid oktavuođas sáhttá ovddidit eavttuhusaid. Dát meannuduvvojit § 6 mielde.</p>
<p>KAPIHTTAL 3 JIENASTEAMIT </p>
<p>§ 12 Jienastanortnet </p>
<p>Go sii guđet leat čálihan iežaset sáhkalistui leat beassan sárdnut, de čoahkkinjođiheaddji gulaha ahte digáštallan lea nohkan. Áššis dasto jienastuvvo.</p>
<p>Go áššis leat eanet eavttuhusat, de čoahkkinjođiheaddji galgá bidjat daid jienasteapmái jierpmálaš vuoru mielde. Jienastanvuohki ferte leat dieđihuvvon ja dohkkehuvvon ovddalgihtii.</p>
<p>Evttuhusaid lea maid vejolaš jienastit dađistagago ovddiduvvojit.</p>
<p>Buot čoahkkima áirasiin lea geatnegasvuohta jienastit jogo vuostái dahje beale § 14 a ja b vuođul go jienastuvvo.</p>
<p>Áirras guhte ii leat čoahkkinlanjas go čoahkkinjođiheaddji gulaha ahte áššis jienastuvvo, ii beasa jienastit. Áirasat guđet leat das, eai galgga guođđit čoahkkinlanja ovdal go jienasteapmi lea loahpahuvvon.</p>
<p>§ 13 Jienasteami dohkálašvuohta </p>
<p>Ovdalgo Sámedikki mearrádusat leat fámus, de gáibiduvvo ahte jienastuvvon jienastagaid eanetlohku lea daid mearridan, jos jo eará láhkai ii leačča mearriduvvon dán čoahkkinortnegis.</p>
<p>Go ovtta mađe leat jienastagat vuostálagaid, de čoahkkinjođiheaddji jienastat mearrida, earret dallego nuppi láhkai lea mearriduvvon dáin njuolggadusain.</p>
<p>§ 14 Jienastanvuogit </p>
<p>Jienasteapmi lágiduvvo nuppi čuovvovaš vugiin:</p>
<p>a) oahkkinjođiheaddji gohčču jogo daid áirasiid guđet vuostaldit eavttuhusa, dahje sin guđet dorjot eavttuhusa, čuožžilit. oahkkinjođiheaddji de sáhttá čađahit vuostejienasteami. Nubbi vejolašvuohta lea atnit jienastanreaiddu.</p>
<p>b) Nammačuorvumiin. Jos čoahkkinjođiheaddji gávnnaha nammačuorvuma dárbbašmeahttumin, muhto muhtun áirras gáibida nammačuorvuma, de Sámediggi mearrida jienastanvuogi digáštallama haga jienastettiinis bustáva a mielde. Nammačuorvun galgá maid dahkkojuvvot jos vuos álggos lea jienastuvvon nugo a muitala, muhto čoahkkinjođiheaddji dahje jienasteddjiin njealjádas gulaha ahte bohtosa eai sáhte atnit luohtehahttin. Nammačuorvun álgá Sámedikkis dan válgakreatsas ja dan áirasis gean nummara vuorbádallan lea mearridan ovddalgihtii.</p>
<p>Go jienastuvvo § 14 a ja b mielde, de ášši mearriduvvo dábálaš jienastateanetloguin, nammalassii badjel beliin jienastuvvon jienastagaiguin. Jos jienasteapmi čájeha ovtta mađe jienastagaid vuostálagaid, de jienastuvvo ođđasis. Jos jienasteapmi ain čájeha ovtta mađe jienastagaid vuostálagaid, de čoahkkinjođiheaddji jienastat mearrida.</p>
<p>§ 15 Jienasteamit virgáibidjamiid oktavuođas </p>
<p>Virgáibidjamiid oktavuođas gustojit čuovvovaš njuolggadusat:</p>
<p>Jos ii guhtege oaččo eanetgo beali buot jienastuvvon jienastagain, de jienastuvvo ođđasis. Ovdal ođđa jienasteami lea vejolaš mearridit jienastit duššefal guoktása dahje eanebuid sis guđet álgojienasteamis ožžo alimus jienastatlogu.</p>
<p>Maŋit jienasteamis son rehkenastojuvvo virgái biddjon geas leat eanemus jienastagat (ovttageardásaš eanetlohku). Jos virgáibidjan ii leat mearriduvvon daningo ain leat eambbosiin ovtta mađe jienastagat, de vuorbádeapmi mearrida.</p>
<p>KAPIHTTAL 4 OAHKKINJOĐIHANGODDI, LÁVDEGOTTIT JA SÁMEDIGGERÁĐĐI </p>
<p>§ 16 oahkkinjođihangoddi </p>
<p>Sámediggi vállje čoahkkinjođihangotti vuođđonjuolggadusaid § 2-2 mielde. oahkkinjođihangottis galget leat jođiheaddji, nubbinjođiheaddji ja golbma lahtu.</p>
<p>oahkkinjođihangotti jođiheaddji gohčču čoahkkinjođihangotti miellahtuid čoahkkimii. oahkkinjođihangottis lea mearridanfápmu go golbma lahtu leat čoahkis. oahkkinjođihangoddi sáhttá addit čoahkkinjođihangotti jođiheaddjái mearridanfámu.</p>
<p>oahkkinjođihangotti doaibmanáigi čuovvu Sámedikki válgaáigodaga.</p>
<p>§ 17 oahkkinjođihangotti barggut </p>
<p>oahkkinjođihangotti bargun lea:</p>
<p>Goččut čoahkkimii ja jođihit Sámedikki ráđđádallamiid kapihttal 1 ja 3 njuolggadusaid mielde.</p>
<p>Mearridit iešguđet dievasčoahkkimiid virgelohpeohcamiid. Virgelohpeohcamiid galgá mieđihit duššefal go leat nana ákkat.</p>
<p>Ovddidit árvalusa Sámedikki dievasčoahkkimii áššiin mat gusket Sámedikki čoahkkinortnegii, vrd. § 24 vuosttaš lađđasa ja nuppi lađđasa.</p>
<p>Bearráigeahččat ahte Sámedikki joavkkut ovddidit mearkkašumiid áššeárvalusaide mat galget meannuduvvot Sámedikki dievasčoahkkimis. Guorahallamiid vuođul Sámedikki joavkojođiheddjiiguin, mearrida čoahkkinjođihangoddi áigemeari joavkkuide buktit mearkkašumiid, ja dahká eará mearrádusaid Sámedikki ášševálmmaštemiid oktavuođas, vrd. § 24 goalmmát lađđasa.</p>
<p>Nammadit Sámedikki ovddasteddjiid bovdejumiin parlamentáralaš čoahkkimiidda ja konferánssaide.</p>
<p>Dahkat eará bargguid maid Sámediggi addá čoahkkinjođihangoddái.</p>
<p>§ 18 Válgalávdegoddi </p>
<p>Maŋŋá go Sámediggi lea iežas vuođđudan, de válljejuvvo válgalávdegoddi mas leat vihtta lahtu ja seamma mađe várrelahtut. Sámediggi vállje jođiheaddji ja nubbinjođiheaddji. Lávdegottis galggašedje joavkkut leat ovddastuvvon buoremus lági mielde.</p>
<p>Válgalávdegoddi ovddida árvalusa buot válggain maid Sámediggi bidjá dan válmmaštit. Vrd. muđui vuođđonjuolggadusaid § 2-3.</p>
<p>§ 19 Sámediggeráđi válljen </p>
<p>Sámediggeráđđi válljejuvvo vuođđonjuolggadusaid § 2-4 mearrádusaid vuosttaš ja nuppi lađđasa mielde. Go sámediggeráđđi lea eavttuhuvvon, de jienastuvvo olles ráđi čoakkádus ovttas. Sámediggeráđđi lea válljejuvvon jos vuosttaš jienasteamis oažžu eanetgo beali jienastuvvon jienastagain. Jos ii oaččo eanetgo beali jienastuvvon jienastagain, de jienastuvvo ođđasis. Dál lea válljejuvvon ráđđin dat eavttuhus mii oažžu eanemus jienastagaid (ovttageardásaš eanetlohku). Jos guokte eavttuhusa leat ožžon seamma mađe jienastagaid, de galgá dán guokte eavttuhusa ođđasis jienastit.</p>
<p>§ 20 Sámediggeráđi barggut </p>
<p>Sámediggeráđi bargun lea doaimmahit ja jođihit Sámedikki doaimma, vrd. vuođđonjuolggadusaid § 2-4 goalmmát lađđasa.</p>
<p>Sámediggeráđis lea mearridanfápmu go unnimusat bealli ráđi lahtuin leat čoahkis. Sámediggeráđi čoahkkimat leat gitta jos Sámediggeráđđi ieš ii mearrit eará.</p>
<p>Sámediggeráđđi ovddidda árvalusaid áššiin dievasčoahkkimii njuolggadusaid § 24 vuosttaš ja nuppi lađđasa mielde.</p>
<p>§ 21 Sámediggeráđi doaibmanáigi </p>
<p>Sámediggeráđi doaibmanáigi čuovvu Sámedikki válgaáigodaga vuođđonjuolggadusaid § 2-4 njealját lađđasa mielde. Jos Sámedikki eanetlohku lea ovddidan eahpeluohttámuša Sámediggeráđđái, dieđiha presideanta ahte Sámediggeráđđi guođđá doaimmas. Ođđa sámediggeráđđi válljejuvvo njuolggadusaid § 19 nuppi lađđasa mielde. Seamma gusto Sámedikki mearrádusaide vuođđonjuolggadusaid § 2-4 goalmmát lađđasa b) čuoggá ja njealját lađđasa mielde. Jos presideanta guođđá doaimmas vuođđonjuolggadusaid § 2-4 njealját lađđasa vuođul, de guođđá olles Sámediggeráđđi doaimmas.</p>
<p>§ 22 Bearráigeahččanlávdegoddi </p>
<p>Maŋŋá ođđa sámediggeráđi válljema galget sámediggeáirasat iežaset gaskkas válljet bearráigeahččanlavdegotti mas leat golbma lahtu ja persovnnalaš várrelahtut. Jođiheaddji ja nubbinjođiheaddji válljejuvvoba opposišuvnnas. Vrd. muđui vuođđonjuolggadusaid § 2-3.</p>
<p>§ 23 Bearráigeahččanlávdegotti barggut </p>
<p>Bearráigeahččanlávdegotti bargun lea:</p>
<p>Doaimmahit parlamentáralaš bearrráigeahču doaimmas mii ruhtaduvvo Sámedikki bušeahta bokte.</p>
<p>Bearráigeahččat Sámedikki ja dan vuollásaš orgánaid jahkerehketdoalu, ja vejolaš mearkkašumiid maid Riikkarevišuvdna lea buktán dáidda.</p>
<p>Lávdegoddi oažžu iskkadit Sámedikki hálddahusa ja dikki vuollásaš ráđiid go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit Sámediggeráđđái ja dáhttut dan buktit dieđuid maid bivdá.</p>
<p>Lávdegoddi galgá ovddidit árvalusa Sámedikki dievasčoahkkimii áššiin maid meannuda, vrd. § 24 vuosttaš lađđasa ja nuppi lađđasa.</p>
<p>KAPIHTTAL 5 ÁŠŠEMEANNUDEAPMI, BEAVDEGIRJEÁLLIN JA ÁŠŠIID DOAIMMAHEAPMI </p>
<p>§ 24 Áššemeannudeapmi </p>
<p>Áššit maid Sámediggeráđđi ovddida Sámedikki dievasčoahkkimii, galget sáddejuvvot áirasiidda 3 vahku ovdal dievasčoahkkima. Seamma njuolggadusat gustojit Bearráigeahččanlávdegoddái. oahkkinjođihangotti árvalus áššiin § 17 vuosttaš lađđasa c) čuoggá mielde sáddejuvvo áirasiidda 3 vahku ovdal dievasčoahkkima.</p>
<p>Árvalusain mat ovddiduvvojit Sámedikki dievasčoahkkimii galgá leat čielga earru das mii lea áššečilgehus ja mii lea mearrádusárvalus.</p>
<p>Sámedikki joavkkuid mearkkašumiid árvalusaide galgá nu guhkásgo vejolaš geahččalit čohkket seamma čállosii Sámediggái. álus juhkko Sámedikki áirasiidda maŋimustá dii. 12.00 beaivvi ovdal go ášši meannuduvvo Sámedikki dievasčoahkkimis.</p>
<p>§ 25 Beavdegirječállin </p>
<p>Sámedikki čoahkkinjođihangoddi geahččá bearrái ahte Sámedikki ráđđádallamiin čállojuvvo beavdegirji, masa eavttuhusat, sárdnunlistu, jienasteamit ja mearrádusat registrerejuvvojit. oahkkinjođihangotti lahtut čállet namaset ráđđádallanbeavdegirjái juohke čoahkkimis.</p>
<p>Sámedikki dievasčoahkkima ráđđádallamat báddejuvvojit ollásit. Sámediggi mearrida dárkilet njuolggadusaid ráđđádallamiid čálalaš almmuheami birra.</p>
<p>oahkkinjođihangotti, Sámediggeráđi ja Bearráigeahččanlávdegotti čoahkkimiin galgá čállit beavdegirjji.</p>
<p>§ 26 Mearrádusaid dieđiheapmi </p>
<p>Juohke čoahkkima maŋŋá sáddejuvvo Sámedikki ja Sámediggeráđi čoahkkinbeavdegirjji čálus Sámedikki áirasiidda ja várreáirasiidda. oahkkinjođihangotti čoahkkinbeavdegirjji čálus juhkkojuvvo áirasiidda dađi mielde go lea dárbu.</p>
<p>Presideanta fuolaha dasto ahte dieđut mearrádusaid birra ja almmolaš eiseválddiid dieđáhusat sáddejuvvojit rivttes sadjái vuorddekeahttá dárbbašmeahttumit.</p>
<p>Sámediggi sáhttá mearridit dárkilet njuolggadusaid das man viidát galgá dieđihit mearrádusaid birra.</p>
<p>§ 27 Áššebáhpiriid rádjan </p>
<p>Sámedikki presideanta geahččá bearrái ahte Sámedikki ja Sámediggeráđi beavdegirjjit ja čállosat leat dohkálaš rájus ja ortnegis.</p>
<p>KAPIHTTAL 5 EARÁ MEARRÁDUSAT </p>
<p>§ 28 Formálalaš mearrádusat </p>
<p>Sámedikki ovddastemiin galgá čuovvut čuovvovaš vuoru: Presideanta, čoahkkinjođihangotti jođiheaddji, várrepresideanta, čoahkkinjođihangotti nubbinjođiheaddji, sámediggeráđi lahtut ja čoahkkinjođihangotti lahtut.</p>
<p>§ 29 Hálddahus </p>
<p>Sámedikkis lea sierra hálddahus. Bargit biddjojit virgái gustovaš njuolggadusaid mielde maid Sámediggi lea dohkkehan.</p>
<p>§ 30 oahkkinortnega gustovašvuohta </p>
<p>Sámediggi dohkkeha čoahkkinortnega ođđa kaleanddarjagi vuosttaš dievasčoahkkimis.</p>
<p>SÁMEDIKKI VUOĐĐONJUOLGGADUSAT </p>
<p>(Mearriduvvon Sámedikkis ) Sámediggeráđi 19.08.1998 eavttuhus </p>
<p>KAPIHTTAL 1 SÁMEDIKKI VUOĐĐUDEAPMI, GASKABODDOSAŠ JOĐIHEAPMI JA VÁLGAISKKADEAPMI </p>
<p>§ 1-1 Vuosttamuš dábálaš dievasčoahkkin </p>
<p>Sámedikki vuosttamuš dábálaš dievasčoahkkin dollojuvvo ovdal golggotmánu loahpa, válgajagis ii dattetge áratgo golggotmánu 1. b., vrd. sámelága mearrádusaid. Sámedikki dábálaš dievasčoahkkima galgá dábálaš bures ja buori áiggis gulahit almmuhusaiguin.</p>
<p>§ 1-2 Vuosttamuš dábálaš dievasčoahkkima rahpan maŋŋá válgga </p>
<p>Sámedikki vuosttamuš dábálaš dievasčoahkkima maŋŋá válgga rahpá son gean Gonagas dasa bidjá.</p>
<p>§ 1-3 Áirasiid sajit </p>
<p>Go Sámediggi lea čoahkis, galget áirasat čohkkát válgakreatsaid nummarvuoruid mielde, vrd. sámelága mearrádusaid. Vuosttašáirras galgá álo čohkkát gurut ravddas.</p>
<p>§ 1-4 Gaskaboddosaš jođiheapmi </p>
<p>Sámedikki vuosttamuš dábálaš dievasčoahkkima maŋŋá válgga almmuha ja jođiha ovddeš sámedikki presideanta dasságo ođđa sámedikki čoahkkinjođihangoddi lea válljejuvvon.</p>
<p>Jos presideanta ii sáhte boahtit, de doaiibmá várrepresideanta.</p>
<p>oahkkima jođiheaddji čuorvu namaid ja vuostáiváldá áirasiid ja sadjásaš áirasiid fápmudusaid.</p>
<p>§ 1-5 Virgelobit </p>
<p>Sámediggi meannuda ohccojuvvon virgelobiid presideantta árvalusa vuođul.</p>
<p>Sámedikki dievasčoahkkin ii sáhte álgit ovdal go unnimusat bealli áirasiin leat čoahkis.</p>
<p>§ 1-6 Fápmuduslávdegoddi </p>
<p>Sámediggi vállje iežas áirasiin viđa olbmo lávdegotti mii iská ođđa sámedikki áirasiid ja várreáirasiid fápmudusaid. Seammás Sámediggi vállje lávdegotti jođiheaddji ja nubbinjođiheaddji. Lávdegotti lahtut galggašedje nu guhkás go vejolaš gullat iešguđet eanadieđalaš guovlluid válgakreatsaide. Ovttas vuostáiváldojuvvon fápmudusaiguin meannuda lávdegoddi válmmasteaddji fápmuduslávdegotti eavttuhusaid, vrd. § 4.</p>
<p>Fápmuduslávdegoddi ovddida iežas loahpalaš árvalusa man vuođul Sámediggi mearrida dohkkeha go válgga. Sámediggi iskkada fápmudusaid sámedikki válganjuolggadusaid mielde nu árratgo vejolaš.</p>
<p>§ 1-7 Fápmudusaid dohkkeheapmi </p>
<p>Áirasiid fápmudusat dohkkehuvvojit jienastemiin. Áirasat eai searvva iežaset fápmudusaid dohkkehanjienasteapmái.</p>
<p>Jos váilot dárbbašlaš dieđut áirasa fápmudusa dohkkeheamis, de sáhttá dan áirasa fápmudusa dohkkehit gaskaáigásaččat dassá go lea vejolaš dan mearridit loahpalaččat.</p>
<p>§ 1-8 Geatnegasvuohta váldit badjelasas doaimmaid ja boahtit čoahkkimii </p>
<p>Áirasiin geat leat válljejuvvon Sámedikki áirrasin dahje lahttun orgánas maid Sámediggi lea ásahan, lea geatnegasvuohta leat mielde Sámedikki dahje dan orgána čoahkkimiin go ii leat lobálaš jávkan, vrd. sámelága mearrádusaid.</p>
<p>KAPIHTTAL 2 OAHKKINJOĐIHANGOTTI, LÁVDEGOTTIID JA SÁMEDIGGERÁĐI VÁLLJEN </p>
<p>§ 2-1 Sámedikki bissuvaš orgánat </p>
<p>Sámedikki bajimuš orgána lea dievasčoahkkin. Sámediggi vállje čoahkkinjođihangotti, válgalávdegotti, bearráigeahččanlávdegotti ja sámediggeráđi.</p>
<p>§ 2-2 oahkkinjođihangoddi </p>
<p>Maŋŋá go fápmuduslávdegotti árvalus lea gárvvisin meannuduvvon, de vállje Sámediggi iežas áirasiid logus čoahkkinjođihangotti mii dasto galgá jođihit dievasčoahkkima. Válga dáhpáhuvvá gorrelohkoválgan.</p>
<p>oahkkinjođihangoddi galgá jođihit Sámedikki čoahkkindoaimmaid ja dahkat eará bargguid maid dievasčoahkkin mearrida. Diggi mearrida dárkilet njuolggadusaid čoahkkinortnegistis čoahkkinjođihangotti doaimma birra.</p>
<p>§ 2-3 Lávdegottit </p>
<p>Maŋŋá go Sámediggi lea vuođđudan iežas, vállje Sámediggi iežas áirasiid logus válgalávdegotti ja bearráigeahččanlávdegotti.</p>
<p>Lávdegottiid doaibmanáigi čuovvu Sámedikki válgaáigodaga.</p>
<p>Sámediggi mearrida dárkilet njuolggadusaid čoahkkinortnegistis lávdegottiid doaimma birra.</p>
<p>§ 2-4 Sámediggeráđđi </p>
<p>Sámediggeráđis galget leat mielde presideanta, várrepresideanta ja unnimusat golbma ráđđelahtu.</p>
<p>Sámediggi vállje Sámedikki áirasiid logus sámediggeráđi. Válga dáhpáhuvvá eanetlohkoválgan gos jienastuvvo olles ráđi čoakkádus ovttas. Go Sámediggeráđđi lea válljejuvvon, ovddida ráđđi álgojulggaštusa Sámedikki dievasčoahkkimii.</p>
<p>Sámediggeráđi bargun lea doaimmahit ja jođihit Sámedikki doaimmaid. Dát ii guoskka dattetge bargguide maid Sámedikki dievasčoahkkin lea bidjan eará orgánaide.</p>
<p>Sámediggeráđi doaibmanáigi čuovvu Sámedikki válgaáigodaga nu guhká go:</p>
<p>Sámedikki dievasčoahkkin ii leat ovddidan eahpeluohttámuša Sámediggeráđđái.</p>
<p>Sámedikki dievasčoahkkin ii leat dohkkehan Sámediggeráđi ohcama guođđit doaimmas. Dákkár oktavuođain válljejuvvo ođđa sámediggeráđđi vuosttaš lađđasa njuolggadusaid mielde.</p>
<p>Sámedikki presideanta sáhttá vaikke goas válgaáigodagas ohcat Sámedikki dievasđoahkkimis beassat rievdadit Sámediggeráđi čoakkádusa. Jos dievasčoahkkin mieđiha dasa, válljejuvvojit ođđa ráđđelahtut vuosttaš lađđasa njuolggadusaid mielde.</p>
<p>Sámediggi mearrida dárkilet njuolggadusaid čoahkkinortnegistis Sámediggeráđi doaimma birra.</p>
<p>§ 2-5 Orgánaid gaskasaš áššejohtin </p>
<p>Sámediggi mearridda dárkilet njuolggadusaid čoahkkinortnegistis Sámedikki orgánaid gaskasaš áššejohtimis.</p>
<p>KAPIHTTAL 3 SÁMEDIKKI RÁĐĐÁDALLAMAT </p>
<p>§ 3-1 oahkkinortnet </p>
<p>Sámediggi mearridda sierra čoahkkinortnega gos leat mearrádusat mat gusket dikki ráđđádallamiidda ja eará doaimmaide.</p>
<p>§ 3-2 Mearridanváldi </p>
<p>Sámedikkis lea mearridanváldi go unnimusat bealli dikki áirasiin leat mielde jienasteamis.</p>
<p>Jienasteamis go Sámedikki vuođđonjuolggadusat leat eavttuhuvvon rievdaduvvot, vrd. § 5-4, lea dikkis mearridanfápmu go unnimusat 2/3 áirasiin leat mielde jienasteamis. Dákkár eavttuhusaid ii sáhte diggi meannudišgoahtit ovdalgo unnimusat 2/3 áirasiin leat dievasčoahkkinlanjas.</p>
<p>§ 3-3 Jietnadan- ja eavttuhanvuoigatvuohta </p>
<p>Duššefal válljejuvvon áirasiin ja čoahkkimii gohččojuvvon várreáirasiin lea vuoigatvuohta jietnadit ja eavttuhit Sámedikki ráđđádallamiin.</p>
<p>§ 3-4 oahkkingiella </p>
<p>Sámedikki váldogiella lea sámegiella. Sámedikki dievasčoahkkimiin lea buohkain vuoigatvuohta iežaset dáhtu mielde sárdnut jogo sámegillii dahje dárogillii, vrd. sámelága mearrádusaid.</p>
<p>§ 3-5 oahkkinalmmolašvuohta ja čiegusindoallangeatnegasvuohta </p>
<p>Sámedikki dievasčoahkkimat dollojit rabas uvssaid. Dattetge Sámediggi 2/3 eanetloguin erenoamáš oktavuođain mearridit meannudit ášši giddejuvvon uvssaid duohken.</p>
<p>Sámedikki čoahkkinjođihangotti ja lávdegottiid čoahkkimat dollojit giddejuvvon uvssaid duohken.</p>
<p>Sámedikki áirasiin lea geatnegasvuohta orrut muitalkeahttá áššiin mat eai leat almmolaččat. Dát guoská maiddái Sámedikki vuollásaš orgánaide.</p>
<p>KAPIHTTAL 4 SÁMEDIKKI VÁLLJEN </p>
<p>§ 4-1 Sámediggeválga </p>
<p>Sámediggi válljejuvvo sámelága mearrádusaid mielde.</p>
<p>§ 4-2 Válmmašteaddji fápmuduslávdegoddi </p>
<p>Válgaáigodaga maŋimuš dievasčoahkkimis vállje Sámediggi iežas áirasiid logus lávdegotti mas leat vihtta lahtu ja seamma mađe várrelahtuid vai gaskaboddosaččat iskkadit ođđa sámedikki áirasiid ja várreáirasiid fápmudusaid. Seammás válljejuvvo jođiheaddji ja nubbinjođiheaddji. Lávdegotti lahtut galggašedje nu guhkás go vejjolaš gullat iešguđet eanadieđalaš guovlluid válgakreatsaide.</p>
<p>Lávdegoddi galgá dárbbu mielde geahčadit ja oažžut čielgasa dain áššebáhpiriin mat leat boahtán kreatsaválgastivrrain ja buot dain váidalusain ja ákkain mat leat sáddejuvvon rivttes áigái, jos dat mearkkašit maidege mearrádusaide mat dahkkojuvvojit fápmudusaid hárrái. Lávdegottis lea Sámedikki bealis fápmudus háhkat buot dieđuid maid ieš gávnnaha dárbbašlažžan dán oktavuođas.</p>
<p>§ 4-3 Gaskaáigásaš árvalus </p>
<p>Lávdegoddi galgá, ovdalgo Sámediggi čoahkkana, buktit gaskaáigásaš árvalusa Sámedikki hálddahussii buot válga- ja fápmudusáššiin maid rehkenastá sáhttet váikkuhit ođđa sámedikki čoakkádusa. Beaivvi ovdal go Sámediggi čoahkkana, heaitá válmmašteaddji fápmuduslávdegoddi doaibmamis.</p>
<p>Jos válmmašteaddji fápmuduslávdegoddi ferte buktit iežas gaskaáigásaš árvalusa ovdal go lea fidnen buot dárbbašlaš dieđuid juohke áidna fápmudusa birra, de dat galgá sierra čilget manne leat máŋŋonan, ja goassážii loahpalaš boađus gárvána.</p>
<p>Gaskaáigásaš árvalus ja buot dan mieldečuvvosat galget registrerejuvvon hámis biddjojuvvot ođđa sámedikki fápmuduslávdegoddái dallánaga go Sámediggi čoahkkana. Válmmašteaddji lávdegoddi ii galgga árvalusa almmuhit.</p>
<p>KAPIHTTAL 5 EARÁ MEARRÁDUSAT </p>
<p>§ 5-1 Sámedikki jođiheapmi </p>
<p>Presideanta lea Sámedikki jođiheaddji ja várrepresideanta nubbinjođiheaddji. Go presideanta ii leat das, doaibmá várrepresideanta jođiheaddjin. Jos várrepresideanta iige leat das, Sámediggeráđđi vállje iežas áirasiid logus sadjásaš jođiheaddji. Guhkit áigge jávkamiin vállje Sámediggi sadjásaš jođiheaddji.</p>
<p>§ 5-2 Jahkedieđáhus </p>
<p>Sámediggi mearrida jahkásaš dieđáhusa Sámedikki doaimma birra farggamusat maŋit jagi, mii sáddejuvvo dasto Gonagassii, vrd. sámelága mearrádusaid.</p>
<p>§ 5-3 Eará njuolggadusat </p>
<p>Sámediggi sáhttá mearridit dárkilet njuolggadusaid Sámedikki orgánaid doaimma hárrái.</p>
<p>§ 5-4 Vuođđonjuolggadusaid rievdadeapmi </p>
<p>Vuođđonjuolggadusaid rievdaduseavttuhusat galget guokte maŋŋálas sámedikki meannudit. Sáhttá jienastit dušše eavttuhusaid maid ovddit sámediggi lea ovddidan. Vuođđonjuolggadusaid rievdadusmearrádus dahkko go oažžu eanetlogu jienastuvvon jienastagain, vrd. § 3-2 nuppi lađđasa.</p>
<p>Vuosttaš lađđasa mearrádusat eai gusto vejolaš vuođđonjuolggadusrievdadusaid oktavuođas maid sámelága mearrádusrievdadusat dagahit. Dákkár oktavuođain ovddiduvvo ášši Sámediggái dábálaš vuogi mielde.</p>
<p>Eavttuhus 1, Sámediggeráđi lahttu Isak Mathis O. Hætta eavttuhus: </p>
<p>Sámediggeráđđi ovddida čuovvovaš lassiárvalusa Sámediggái:</p>
<p>Lasáhus árvalusa 2. čuoggái: </p>
<p>"Dát ii guoskka dattetge dáidda: vuođđonjuolggadusaid § 2 - 2 ja čoahkkinortnega § 16 čoahkkinjođihangoddi. Dát mearrádusat bohtet fápmui dallánaga."</p>
<p>Eavttuhus 2, BB:a sámediggejoavkku Egil Olli eavttuhus: </p>
<p>oahkkinortnet: </p>
<p>§ 11 - guokte lassicealkaga </p>
<p>Go áirasat ráhkkanahttet áššiid sámedikki dievasčoahkkimii, de galget sáhttit ovddidit čálalaš gažaldagaid Sámediggeráđđái, maidda vástiduvvo čálalaččat. oahkkinjođihangoddi mearrida lagat áigemeriid gažaldagaide ja vástádusaide.</p>
<p>§ 17 e) rievdaduvvo leat ná: "Nammadit Sámedikki ovddasteaddjiid čoahkkimiidda, konfereanssaide, ja dakkáriidda. - Fuolahit bovdejumiid Sámedikki dievasčoahkkimiidda."</p>
<p>§ 24 - ođđa nubbi cealkka, goalmmádin maŋimuš oassái: </p>
<p>Dát addojuvvojit čoahkkinjođihagoddái dii. 16.00 beaivvi ovdal go dievasčoahkkin galgá meannudit guoskevaš ášši, ja juogaduvvojit Sámedikki áirasiidda dallánaga.</p>
<p>Lasáhus maŋimuš oassái: </p>
<p>"Buot mearrádusat ja mearkkašumit/rievdadusárvalusat galget čuovvut ášši dokumeanttaid dassážii go loahpalaš mearrádus áššis lea dahkkon.</p>
<p>Mearkkašumit ja rievdadusárvalusat galget oidnot čoahkkingirjjis."</p>
<p>Sámedikki vuođđonjuolggadusat: </p>
<p>§ 2 - 4: Ođđa nubbi cealkka:</p>
<p>"Válga dahkkojuvvo politihkalaš álgojulggáštusa vuođul."</p>
<p>Dáláš goalmmát cealkka sihkkojuvvo.</p>
<p>§ 5 - 4 lasáhus: "Dán válgaáigodagas galgá dattetge leat vejolaš jahkásaš ođasmahttimiidda ožžojuvvon vásihusaid vuođul."</p>
<p>NSR:a sámediggejoavkku ja BB:a sámediggejoavkku oktasašeavttuhus: </p>
<p>Ođđa 4. čuokkis:</p>
<p>Vuođđonjuolggadusaid § 5-4 vuosttaš lađđasa oktavuođas sáhttá Sámediggi dán áigodagas mearridit rievdadusaid dahkat jos lea dárbu danin go eará mearrádusat maid Sámediggi dahká váikkuhit dikki organiserema.</p>
<p>Válgalávdegotti árvalus - ođđa čoahkkinjođihangoddi: </p>
<p>Jođiheaddji: Johan Mikkel Sara BB/SVL/GB</p>
<p>Nubbinjođiheaddji: Randi Solli Pedersen BB/SVL/GB</p>
<p>Lahtut: Einar Lifjell NSR/FJ</p>
<p>Eva Josefsen NSR/FJ</p>
<p>Tore Nilsen NSR/FJ</p>
<p>III. Jienasteapmi </p>
<p>39 áirasis ledje 39 áirasa čoahkis.</p>
<p>Eavttuhus 2, čoahkkinortnega birra, sáddejuvvo Sámediggeráđđái.</p>
<p>Eavttuhus 2, § 5-4 lasáhusa birra, gessui ruovttoluotta.</p>
<p>Jienasteapmi čađahuvvui dáid vuoruid mielde:</p>
<p>Eavttuhus 1 mearriduvvui ovttajienalaččat.</p>
<p>Eavttuhus 2, § 2-4 lasáhusa birra, mearriduvvui ovttajienalaččat.</p>
<p>Oktasašeavttuhus mearriduvvui ovttajienalaččat.</p>
<p>Sámediggeráđi árvalus mearriduvvui ovttajienalaččat.</p>
<p>Válgalávdegotti árvalus mearriduvvui ovttajienalaččat.</p>
<p>IV. Beavdegirjelasáhus </p>
<p>Dán áššis ii gáibiduvvon lasáhus beavdegirjái.</p>
<p>V. Sárdnunlistu ja replihkkavuorut </p>
<p>Sáhkaovddideaddji</p>
<p>Replihkka</p>
<p>1.</p>
<p>Isak Mathis O. Hætta, áššejođiheaddji</p>
<p>2.</p>
<p>Jarle Jonassen</p>
<p>3.</p>
<p>Egil Olli</p>
<p>4.</p>
<p>Nils O. Nilsen</p>
<p>5.</p>
<p>Amund Eriksen</p>
<p>6.</p>
<p>Roger Pedersen</p>
<p>7.</p>
<p>Nils Henrik Måsø</p>
<p>8.</p>
<p>Per Solli</p>
<p>9.</p>
<p>Sven-Roald Nystø</p>
<p>10.</p>
<p>Egil Olli</p>
<p>11.</p>
<p>Jarle Jonassen</p>
<p>12.</p>
<p>Isak Mathis O. Hætta, áššejođiheaddji</p>
<p>Egil Olli (čoahkkinortnegii)</p>
<p>Jarle Jonassen (čoahkkinortnegii)</p>
<p>13.</p>
<p>Nils Henrik Måsø (válgalávdegotti árv.)</p>
<p>VI. Sámedikki mearrádus maŋŋá jienasteami lea ná: </p>
<p>Sámedikki bargoortnegis leat vuođđonjuolggadusat ja čoahkkinortnet maid sisdoallu oidno Sámediggeráđi 19.08.1998 árvalusas mii lea mielddusin.</p>
<p>Vuođđonjuolggadusat ja čoahkkinortnet doaibmagohtet čakčamánu 26. b. 1998.</p>
<p>oahkkinjođihangotti jođiheaddji oažžu seamma buhtadusa go Sámediggeráđi lahtut dan rájes go dát njuolggadusat doaibmagohtet.</p>
<p>Vuođđonjuolggadusaid § 5-4 vuosttaš lađđasa oktavuođas sáhttá Sámediggi dán áigodagas mearridit rievdadusaid dahkat jos lea dárbu danne go eará mearrádusat maid Sámediggi lea dahkan váikkuhit dikki organiserema.</p>
<p>oahkkinjođihangotti čoakkádus dán áigodaga lohppii:</p>
<p>Jođiheaddji: Johan Mikkel Sara BB/SVL/GB</p>
<p>Nubbinjođiheaddji: Randi Solli Pedersen BB/SVL/GB</p>
<p>Lahtut: Einar Lifjell NSR/FJ</p>
<p>Eva Josefsen NSR/FJ</p>
<p>Tore Nilsen NSR/FJ</p>
<p>SÁMEDIKKI OAHKKINORTNET </p>
<p>Mearriduvvon Sámedikkis čakčamánu 25. b. 1998 </p>
<p>KAPIHTTAL 1 SÁMEDIKKI DIEVASOAHKKIN, ÁŠŠIID OVDANVÁLDIN JA OAHKKINJOĐIHEAPMI </p>
<p>§ 1 Sámedikki dievasčoahkkimat </p>
<p>Sámediggi galgá doallat unnimusat 3 dievasčoahkkima kaleanddarjagis.</p>
<p>§ 2 oahkkinjođiheapmi ja mearridanfápmu </p>
<p>oahkkinjođihangoddi ráhkada áššelisttu ja áigeplána Sámedikki ráđđádallamiid várás, ja gohčču čoahkkái ja jođiha dievasčoahkkimiid. Sámediggi dohkkeha dáid juohke dievasčoahkmima álggus.</p>
<p>Sámedikkis lea mearridanfápmu go unnimusat 20 áirasa servet jienasteapmái.</p>
<p>§ 3 Virgelobit </p>
<p>Iešguđet dievasčoahkkimiid virgelobit refererejuvvojit dievasčoahkkimis. Virgelobiid guhkit áigái mearrida Sámediggi čoahkkinjođihangotti árvalusa vuođul.</p>
<p>§ 4 Ođđa áššit </p>
<p>Juohke áirras sáhttá Sámedikki dievasčoahkkimis ovddidit ođđa ášši.</p>
<p>Ášši dahje eavttuhus galgá ovddiduvvot čálalaččat nu buori áiggis ahte čoahkkinjođihangoddi sáhttá ášši dieđihit buot áirasiidda ovdal go čoahkkin álgá.</p>
<p>Guhte ášši ovddida, oažžu 5 minuktasaš sárdnunáiggi áššis. Sámedikki áirasat ožžot liibba buktit gažaldagaid ja replihkaid, gitta 10 minuvtta rádjai oktiibuot.</p>
<p>Sámediggi mearrida, čoahkkinjođihangotti árvalusa vuođul, mo ášši galgá meannuduvvot:</p>
<p>a) sáddejuvvot Sámediggeráđđái jienaskeahttá sisdoalu, oažžut ráđi cealkámuša dahje eavttuhusa,</p>
<p>b) biddjojuvvot diggeáirasiid ovdii unnimustá ovtta beaivásaš geahččamassii, ja biddjot dasto áššelistui,</p>
<p>meannuduvvot dasttánaga jos čoahkkinjođiheaddji dahje 1/5 áirasiin guđet leat čoahkis eai vuosttal dan,</p>
<p>hilgojuvvot dahje ii meannuduvvot.</p>
<p>Jos čoahkkinjođihangoddi gávnnaha ahte ođđa ášši heive mearridit seamma čoahkkimis, de galggašii čoahkkinjođihangoddi bidjat dan sierra áššin áššelistui, ja dieđihit ahte dan áigot eavttuhit meannudit dallánaga.</p>
<p>KAPIHTTAL 2 EAVTTUHUSAID MEANNUDEAPMI, RÁĐĐÁDALLAMAT JA GAŽALDAGAT SÁMEDIGGERÁĐĐÁI </p>
<p>§ 5 Eavttuhusaid ovddideapmi </p>
<p>Sámedikki dievasđoahkkimiin ovddiduvvojit áššit Sámedikki sárdnestuolus čuovvovaš vuoru mielde: Árvalanorgána, Sámedikki joavkkut ja Sámedikki áirasat.</p>
<p>Buot árvalusaid galgá ovddidit čálalaččat čoahkkinjođiheaddjái.</p>
<p>§ 6 Eavttuhusaid meannudeapmi </p>
<p>Eavttuhus mii ovddiduvvo áššái ráđđádallamis, meannuduvvo čuovvovaš njuolggadusaid mielde:</p>
<p>Go lea eavttuhus man birra Sámediggeráđđi lea čállán, ja man lea hábmen iežas árvalussii, dahje lea ovddiduvvon joavkkuid mearkkašumiid oktavuođas, de dat mearriduvvo ovttas árvalusain go eavttuheaddji nu gáibida. Seamma gusto eará eavttuhusaide seamma áššis go leat ovddalgihtii dieđihuvvon ja buktojuvvon čoahkkinjođihangoddái Sámedikki hálddahusa bokte maŋimustá dii. 16.00 beaivvi ovdal dan beaivvi go ášši galgá meannuduvvot Sámedikkis.</p>
<p>Erenoamáš dáhpáhusain sáhttá diggi 2/3 eanetloguin mearridit fámuhuhttit dán lađđasa mearrádusaid.</p>
<p>Áššelistui ja áššiide mat meannuduvvojit ovdalisčuožžu § 4 d mielde, eai guoskka dán paragráfa mearrádusat.</p>
<p>§ 7 Digáštallamiid birra </p>
<p>Digáštallamat eai galggaše bistit guhkit go mii § 2 vuođul lea mearriduvvon áigeplánan.</p>
<p>Digáštallamiid álggus sáhttá Sámediggi, čoahkkinjođihangotti eavttuhusa vuođul, mearridit gáržžidit sárdnunaiggi, ja maiddai juogadit dan joavkkuid gaskka. Sárdnunáigi juogaduvvo gorrelaččat joavkkuid sturrodaga mielde, dattetge dan láhkai ahte joavkkut main leat unnán áirasat, ožžot guhkit sárdnunáiggi go gorrelaččat livčče galgan.</p>
<p>Jos joavkkut leat ovddalgihtii buktán čoahkkinjođihangoddái listtu mas leat áirasiid namat geat háliidit searvat digáštallamiidda, de sáhttá čoahkkinjođihangoddi dáid namaid vuođul ráhkadit sáhkavuorrolisttu. Juohke joavkku ságastalli namma galgá leat bajimuččas listtus. </p>
<p>§ 8 Digáštallamat </p>
<p>Áirasat sárdnot Sámedikki sárdnestuolus. Áirasat galget leat iežaset sajis go bivdet sáhkavuoru. Guhte sárdnu, ovddida sártnis Sámedikki čoahkkinjođiheaddjái, ja galgá čavga doaladit áššis maid leat meannudemen.</p>
<p>Áššejođiheaddji dahje joavkku váldoságasteaddji vuosttaš sáhkavuorru ii galgga bistit guhkit go 15 minuvtta.</p>
<p>Áššejođiheaddji ja joavkku váldoságasteaddji sáhttiba váldosága lassin beassat sárdnut eanemusat guktii, vuosttaš geardde gitta 10 minuvtta rádjai, ja maŋit geardde gitta 5 minuvtta rádjai. Eará áirasiin lea vuoigatvuohta beassat sárdnut eanemusat guktii. Vuosttaš geardde gitta 10 minuvtta rádjai, ja nuppi geardde gitta 5 minuvtta rádjai.</p>
<p>Jos čoahkkinjođiheaddji gávnnaha dárbbašlažžan, de ášši sáhttá juohkit máŋgga oassái go Sámediggi dasa miehtá. Juohke oasi várás lea sárdnunáigi seamma guhkki go áššiin lea.</p>
<p>Iešguđet joavkkuid ovddasteaddjit besset vuoruid mielde sárdnut.</p>
<p>oahkkinjođiheaddji dahje áirasat sáhttet eavttuhit bidjat sázu digáštallamis. Go Sámediggi lea mearridan bidjat sázu digáštallamis, de ii sáhte áššis ovddidit ođđa eavttuhusa.</p>
<p>Jos ságastallamis čájehuvvo ahte lea dárbu, de sáhttá sárdnunáiggi gáržžidit go Sámediggi dasa miehtá.</p>
<p>§ 9 Replihkkavurostallan </p>
<p>oahkkinjođiheaddji sáhttá čáhkket saji replihkkavurostallamii. Ii oktage sáhkavuorru galgga dalle bistit guhkitgo 2 minuvtta, ja oppa replihkkavurostallan ii galgga bistit guhkitgo 15 minuvtta.</p>
<p>§ 10 Beavdegirjelasáhusat </p>
<p>Juohke áššis lea vejolaš ovddidit beavdegirjái lasáhusa. Dan galgá ráđđádallamiin čálalaččat ovddidit čoahkkinjođiheaddjái.</p>
<p>§ 11 Gažaldagat Sámediggeráđđái </p>
<p>Áirasiin lea vejolašvuohta divvut gažaldaga Sámediggeráđđái Sámedikki dievasčoahkkimis. Gažaldat ferte ovddiduvvot čálalaččat čoahkkinjođihangoddái maŋimustá vahku ovdal Sámedikki dievasčoahkkima, ja dieđihuvvot áirasiidda ovdalgo Sámedikki ráđđádallamat álget. Gažadeaddji oažžu gitta 5 minuvtta rádjai ja vástideaddji gitta 10 minuvtta rádja sárdnut. Lea vejolaš buktit lassigažaldagaid. Gažadeaddji oažžu gitta 3 minuvtta rádjai sárdnut ja vástideaddji gitta 5 minuvtta rádjai sárdnut.</p>
<p>Earát sáhttet váldit sáni gažaldagaide. Sii ožžot gitta 3 minuvtta rádjái sárdnut.</p>
<p>Gažaldagaid oktavuođas sáhttá ovddidit eavttuhusaid. Dát meannuduvvojit § 6 mielde.</p>
<p>KAPIHTTAL 3 JIENASTEAMIT </p>
<p>§ 12 Jienastanortnet </p>
<p>Go sii guđet leat čálihan iežaset sáhkalistui leat beassan sárdnut, de čoahkkinjođiheaddji gulaha ahte digáštallan lea nohkan. Áššis dasto jienastuvvo.</p>
<p>Go áššis leat eanet eavttuhusat, de čoahkkinjođiheaddji galgá bidjat daid jienasteapmái jierpmálaš vuoru mielde. Jienastanvuohki ferte leat dieđihuvvon ja dohkkehuvvon ovddalgihtii.</p>
<p>Evttuhusaid lea maid vejolaš jienastit dađistaga go dat ovddiduvvojit.</p>
<p>Buot čoahkkima áirasiin lea geatnegasvuohta jienastit jogo vuostái dahje beale § 14 a ja b vuođul go jienastuvvo.</p>
<p>Áirras guhte ii leat čoahkkinlanjas go čoahkkinjođiheaddji gulaha ahte áššis jienastuvvo, ii beasa jienastit. Áirasat guđet leat das, eai galgga guođđit čoahkkinlanja ovdal go jienasteapmi lea loahpahuvvon.</p>
<p>§ 13 Jienasteami dohkálašvuohta </p>
<p>Ovdal go Sámedikki mearrádusat leat fámus, de gáibiduvvo ahte jienastuvvon jienastagaid eanetlohku lea daid mearridan, jos jo eará láhkai ii leačča mearriduvvon dán čoahkkinortnegis.</p>
<p>Go ovtta mađe leat jienastagat vuostálagaid, de čoahkkinjođiheaddji jienastat mearrida, earret dalle go nuppi láhkai lea mearriduvvon dáin njuolggadusain.</p>
<p>§ 14 Jienastanvuogit </p>
<p>Jienasteapmi lágiduvvo nuppi čuovvovaš vugiin:</p>
<p>a) oahkkinjođiheaddji gohčču jogo daid áirasiid guđet vuostaldit eavttuhusa, dahje sin guđet dorjot eavttuhusa, čuožžilit. oahkkinjođiheaddji de sáhttá čađahit vuostejienasteami. Nubbi vejolašvuohta lea atnit jienastanreaiddu.</p>
<p>b) Nammačuorvumiin. Jos čoahkkinjođiheaddji gávnnaha nammačuorvuma dárbbašmeahttumin, muhto muhtun áirras gáibida nammačuorvuma, de Sámediggi mearrida jienastanvuogi digáštallama haga jienastettiinis bustáva a mielde. Nammačuorvun galgá maid dahkkojuvvot jos vuos álggos lea jienastuvvon nugo a muitala, muhto čoahkkinjođiheaddji dahje jienasteddjiin njealjádas gulaha ahte bohtosa eai sáhte atnit luohtehahttin. Nammačuorvun Sámedikkis álgá dan válgakreatsas ja dan áirasis gean nummara vuorbádallan lea mearridan ovddalgihtii.</p>
<p>Go jienastuvvo § 14 a ja b mielde, de ášši mearriduvvo dábálaš jienastateanetloguin, nammalassii badjel beliin jienastuvvon jienastagaiguin. Jos jienasteapmi čájeha ovtta mađe jienastagaid vuostálagaid, de jienastuvvo ođđasis. Jos jienasteapmi ain čájeha ovtta mađe jienastagaid vuostálagaid, de čoahkkinjođiheaddji jienastat mearrida.</p>
<p>§ 15 Jienasteamit virgáibidjamiid oktavuođas </p>
<p>Virgáibidjamiid oktavuođas gustojit čuovvovaš njuolggadusat:</p>
<p>Jos ii guhtege oaččo eanetgo beali buot jienastuvvon jienastagain, de jienastuvvo ođđasis. Ovdal ođđa jienasteami lea vejolaš mearridit jienastit duššefal guoktása dahje eanebuid sis guđet álgojienasteamis ožžo alimus jienastatlogu.</p>
<p>Maŋit jienasteamis son rehkenastojuvvo virgái biddjon geas leat eanemus jienastagat (ovttageardásaš eanetlohku). Jos virgáibidjan ii leat mearriduvvon danin go ain leat eambbosiin ovtta mađe jienastagat, de vuorbádeapmi mearrida.</p>
<p>KAPIHTTAL 4 OAHKKINJOĐIHANGODDI, LÁVDEGOTTIT JA SÁMEDIGGERÁĐĐI </p>
<p>§ 16 oahkkinjođihangoddi </p>
<p>Sámediggi vállje čoahkkinjođihangotti vuođđonjuolggadusaid § 2-2 mielde. oahkkinjođihangottis galget leat jođiheaddji, nubbinjođiheaddji ja golbma lahtu.</p>
<p>oahkkinjođihangotti jođiheaddji gohčču čoahkkinjođihangotti miellahtuid čoahkkimii. oahkkinjođihangottis lea mearridanfápmu go golbma lahtu leat čoahkis. oahkkinjođihangoddi sáhttá addit čoahkkinjođihangotti jođiheaddjái mearridanfámu.</p>
<p>oahkkinjođihangotti doaibmanáigi čuovvu Sámedikki válgaáigodaga.</p>
<p>§ 17 oahkkinjođihangotti barggut </p>
<p>oahkkinjođihangotti bargun lea:</p>
<p>Gohččut čoahkkimii ja jođihit Sámedikki ráđđádallamiid kapihttal 1 ja 3 njuolggadusaid mielde.</p>
<p>Mearridit iešguđet dievasčoahkkimiid virgelohpeohcamiid. Virgelohpeohcamiid galgá mieđihit duššefal go leat nana ákkat.</p>
<p>Ovddidit árvalusa Sámedikki dievasčoahkkimii áššiin mat gusket Sámedikki čoahkkinortnegii, vrd. § 24 vuosttaš lađđasa ja nuppi lađđasa.</p>
<p>Bearráigeahččat ahte Sámedikki joavkkut ovddidit mearkkašumiid áššeárvalusaide mat galget meannuduvvot Sámedikki dievasčoahkkimis. Gulahallamiid vuođul Sámedikki joavkojođiheddjiiguin, mearrida čoahkkinjođihangoddi áigemeari joavkkuide buktit mearkkašumiid, ja dahká eará mearrádusaid Sámedikki ášševálmmaštemiid oktavuođas, vrd. § 24 goalmmát lađđasa.</p>
<p>Nammadit Sámedikki ovddasteddjiid bovdejumiin parlamentáralaš čoahkkimiidda ja konferánssaide.</p>
<p>Dahkat eará bargguid maid Sámediggi addá čoahkkinjođihangoddái.</p>
<p>§ 18 Válgalávdegoddi </p>
<p>Maŋŋágo Sámediggi lea iežas vuođđudan, de válljejuvvo válgalávdegoddi mas leat vihtta lahtu ja seamma mađe várrelahtut. Sámediggi vállje jođiheaddji ja nubbinjođiheaddji. Lávdegottis galggašedje joavkkut leat ovddastuvvon buoremus lági mielde.</p>
<p>Válgalávdegoddi ovddida árvalusa buot válggain maid Sámediggi bidjá dan válmmaštit. Vrd. muđui vuođđonjuolggadusaid § 2-3.</p>
<p>§ 19 Sámediggeráđi válljen </p>
<p>Sámediggeráđđi válljejuvvo vuođđonjuolggadusaid § 2-4 mearrádusaid vuosttaš ja nuppi lađđasa mielde. Go sámediggeráđđi lea eavttuhuvvon, de jienastuvvo olles ráđi čoakkádus ovttas. Sámediggeráđđi lea válljejuvvon jos vuosttaš jienasteamis oažžu eanetgo beali jienastuvvon jienastagain. Jos ii oaččo eanet go beali jienastuvvon jienastagain, de jienastuvvo ođđasis. Dál lea válljejuvvon ráđđin dat eavttuhus mii oažžu eanemus jienastagaid (ovttageardásaš eanetlohku). Jos guokte eavttuhusa leat ožžon seamma mađe jienastagaid, de galgá dán guokte eavttuhusa ođđasis jienastit.</p>
<p>§ 20 Sámediggeráđi barggut </p>
<p>Sámediggeráđi bargun lea doaimmahit ja jođihit Sámedikki doaimma, vrd. vuođđonjuolggadusaid § 2-4 goalmmát lađđasa.</p>
<p>Sámediggeráđis lea mearridanfápmu go unnimusat bealli ráđi lahtuin leat čoahkis. Sámediggeráđi čoahkkimat leat gitta jos Sámediggeráđđi ieš ii mearrit eará.</p>
<p>Sámediggeráđđi ovddida árvalusaid áššiin dievasčoahkkimii njuolggadusaid § 24 vuosttaš ja nuppi lađđasa mielde.</p>
<p>§ 21 Sámediggeráđi doaibmanáigi </p>
<p>Sámediggeráđi doaibmanáigi čuovvu Sámedikki válgaáigodaga vuođđonjuolggadusaid § 2-4 goalmmát lađđasa mielde. Jos Sámedikki eanetlohku lea ovddidan eahpeluohttámuša Sámediggeráđđái, de dieđiha presideanta ahte Sámediggeráđđi guođđá doaimmas. Ođđa sámediggeráđđi válljejuvvo njuolggadusaid § 19 nuppi lađđasa mielde. Seamma gusto Sámedikki mearrádusaide vuođđonjuolggadusaid § 2-4 goalmmát lađđasa b) čuoggá ja njealját lađđasa mielde. Jos presideanta guođđá doaimmas vuođđonjuolggadusaid § 2-4 njealját lađđasa vuođul, de guođđá olles Sámediggeráđđi doaimmas.</p>
<p>§ 22 Bearráigeahččanlávdegoddi </p>
<p>Maŋŋá ođđa sámediggeráđi válljema galget sámediggeáirasat iežaset gaskkas válljet bearráigeahččanlávdegotti mas leat golbma lahtu ja persovnnalaš várrelahtut. Jođiheaddji ja nubbinjođiheaddji válljejuvvoba opposišuvnnas. Vrd. muđui vuođđonjuolggadusaid § 2-3.</p>
<p>§ 23 Bearráigeahččanlávdegotti barggut </p>
<p>Bearráigeahččanlávdegotti bargun lea:</p>
<p>Doaimmahit parlamentáralaš bearrráigeahču doaimmas mii ruhtaduvvo Sámedikki bušeahta bokte.</p>
<p>Bearráigeahččat Sámedikki ja dan vuollásaš orgánaid jahkerehketdoalu, ja vejolaš mearkkašumiid maid Riikkarevišuvdna lea buktán dáidda.</p>
<p>Lávdegoddi oažžu iskkadit Sámedikki hálddahusa ja dikki vuollásaš ráđiid go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit Sámediggeráđđái ja dáhttut dan buktit dieđuid maid bivdá.</p>
<p>Lávdegoddi galgá ovddidit árvalusa Sámedikki dievasčoahkkimii áššiin maid meannuda, vrd. § 24 vuosttaš lađđasa ja nuppi lađđasa.</p>
<p>KAPIHTTAL 5 ÁŠŠEMEANNUDEAPMI, BEAVDEGIRJEÁLLIN JA ÁŠŠIID DOAIMMAHEAPMI </p>
<p>§ 24 Áššemeannudeapmi </p>
<p>Áššit maid Sámediggeráđđi ovddida Sámedikki dievasčoahkkimii, galget sáddejuvvot áirasiidda 3 vahku ovdal dievasčoahkkima. Seamma njuolggadusat gustojit Bearráigeahččanlávdegoddái. oahkkinjođihangotti árvalus áššiin § 17 vuosttaš lađđasa c) čuoggá mielde sáddejuvvo áirasiidda 3 vahku ovdal dievasčoahkkima.</p>
<p>Árvalusain mat ovddiduvvojit Sámedikki dievasčoahkkimii galgá čielgasit oidnot mii lea áššečilgehus ja mii fas mearrádusárvalus.</p>
<p>Sámedikki joavkkuid mearkkašumiid árvalusaide galgá nu guhkás go vejolaš geahččalit čohkket seamma čállosii Sámediggái. álus juhkko Sámedikki áirasiidda maŋimustá dii. 12.00 beaivvi ovdal go ášši meannuduvvo Sámedikki dievasčoahkkimis.</p>
<p>§ 25 Beavdegirječállin </p>
<p>Sámedikki čoahkkinjođihangoddi geahččá bearrái ahte Sámedikki ráđđádallamiin čállojuvvo beavdegirji, masa eavttuhusat, sárdnunlistu, jienasteamit ja mearrádusat registrerejuvvojit. oahkkinjođihangotti lahtut čállet namaset ráđđádallanbeavdegirjái juohke čoahkkimis.</p>
<p>Sámedikki dievasčoahkkima ráđđádallamat báddejuvvojit ollásit. Sámediggi mearrida dárkilet njuolggadusaid ráđđádallamiid čálalaš almmuheami birra.</p>
<p>oahkkinjođihangotti, Sámediggeráđi ja Bearráigeahččanlávdegotti čoahkkimiin galgá čállit beavdegirjji.</p>
<p>§ 26 Mearrádusaid dieđiheapmi </p>
<p>Juohke čoahkkima maŋŋá sáddejuvvo Sámedikki ja Sámediggeráđi čoahkkinbeavdegirjji čálus Sámedikki áirasiidda ja várreáirasiidda. oahkkinjođihangotti čoahkkinbeavdegirjji čálus juhkkojuvvo áirasiidda dađi mielde go lea dárbu.</p>
<p>Presideanta fuolaha dasto ahte dieđut mearrádusaid birra ja almmolaš eiseválddiid dieđáhusat sáddejuvvojit rivttes sadjái vuorddekeahttá dárbbašmeahttumit.</p>
<p>Sámediggi sáhttá mearridit dárkilet njuolggadusaid das man viidát galgá dieđihit mearrádusaid birra.</p>
<p>§ 27 Áššebáhpiriid rádjan </p>
<p>Sámedikki presideanta geahččá bearrái ahte Sámedikki ja Sámediggeráđi beavdegirjjit ja čállosat leat dohkálaš rájus ja ortnegis.</p>
<p>KAPIHTTAL 5 EARÁ MEARRÁDUSAT </p>
<p>§ 28 Formálalaš mearrádusat </p>
<p>Sámedikki ovddastemiin galgá čuovvut čuovvovaš vuoru: Presideanta, čoahkkinjođihangotti jođiheaddji, várrepresideanta, čoahkkinjođihangotti nubbinjođiheaddji, sámediggeráđi lahtut ja čoahkkinjođihangotti lahtut.</p>
<p>§ 29 Hálddahus </p>
<p>Sámedikkis lea sierra hálddahus. Bargit biddjojit virgái gustovaš njuolggadusaid mielde maid Sámediggi lea dohkkehan.</p>
<p>§ 30 oahkkinortnega gustovašvuohta </p>
<p>Sámediggi dohkkeha čoahkkinortnega ođđa kaleanddarjagi vuosttaš dievasčoahkkimis.</p>
<p>SÁMEDIKKI VUOĐĐONJUOLGGADUSAT </p>
<p>Mearriduvvon Sámedikkis čakčamánu 25. b. 1998 </p>
<p>KAPIHTTAL 1 SÁMEDIKKI VUOĐĐUDEAPMI, GASKABODDOSAŠ JOĐIHEAPMI JA VÁLGAISKKADEAPMI </p>
<p>§ 1-1 Vuosttamuš dábálaš dievasčoahkkin </p>
<p>Sámedikki vuosttamuš dábálaš dievasčoahkkin dollojuvvo ovdal golggotmánu loahpa, válgajagis ii dattetge árat go golggotmánu 1. b., vrd. sámelága mearrádusaid. Sámedikki dábálaš dievasčoahkkima galgá dábálaš bures ja buori áiggis gulahit almmuhusaiguin.</p>
<p>§ 1-2 Vuosttamuš dábálaš dievasčoahkkima rahpan maŋŋá válgga </p>
<p>Sámedikki vuosttamuš dábálaš dievasčoahkkima maŋŋá válgga rahpá son gean Gonagas dasa bidjá.</p>
<p>§ 1-3 Áirasiid sajit </p>
<p>Go Sámediggi lea čoahkis, galget áirasat čohkkát válgakreatsaid nummarvuoruid mielde, vrd. sámelága mearrádusaid. Vuosttašáirras galgá álo čohkkát gurut ravddas.</p>
<p>§ 1-4 Gaskaboddosaš jođiheapmi </p>
<p>Sámedikki vuosttamuš dábálaš dievasčoahkkima maŋŋá válgga almmuha ja jođiha ovddeš sámedikki presideanta dassá go ođđa sámedikki čoahkkinjođihangoddi lea válljejuvvon.</p>
<p>Jos presideanta ii sáhte boahtit, de doaibmá várrepresideanta.</p>
<p>oahkkima jođiheaddji čuorvu namaid ja vuostáiváldá áirasiid ja sadjásaš áirasiid fápmudusaid.</p>
<p>§ 1-5 Virgelobit </p>
<p>Sámediggi meannuda ohccojuvvon virgelobiid presideantta árvalusa vuođul.</p>
<p>Sámedikki dievasčoahkkin ii sáhte álgit ovdal go unnimusat bealli áirasiin leat čoahkis.</p>
<p>§ 1-6 Fápmuduslávdegoddi </p>
<p>Sámediggi vállje iežas áirasiin viđa olbmo lávdegotti mii iská ođđa sámedikki áirasiid ja várreáirasiid fápmudusaid. Seammás Sámediggi vállje lávdegotti jođiheaddji ja nubbinjođiheaddji. Lávdegotti lahtut galggašedje nu guhkás go vejolaš gullat iešguđet eanadieđalaš guovlluid válgakreatsaide. Ovttas vuostáiváldojuvvon fápmudusaiguin meannuda lávdegoddi válmmasteaddji fápmuduslávdegotti eavttuhusaid, vrd. § 4.</p>
<p>Fápmuduslávdegoddi ovddida iežas loahpalaš árvalusa man vuođul Sámediggi mearrida dohkkeha go válgga. Sámediggi iskkada fápmudusaid sámedikki válganjuolggadusaid mielde nu árrat go vejolaš.</p>
<p>§ 1-7 Fápmudusaid dohkkeheapmi </p>
<p>Áirasiid fápmudusat dohkkehuvvojit jienastemiin. Áirasat eai searvva iežaset fápmudusaid dohkkehanjienasteapmái.</p>
<p>Jos váilot dárbbašlaš dieđut áirasa fápmudusa dohkkeheamis, de sáhttá dan áirasa fápmudusa dohkkehit gaskaáigásaččat dassá go lea vejolaš dan mearridit loahpalaččat.</p>
<p>§ 1-8 Geatnegasvuohta váldit badjelasas doaimmaid ja boahtit čoahkkimii </p>
<p>Áirasiin geat leat válljejuvvon Sámedikki áirrasin dahje lahttun orgánas maid Sámediggi lea ásahan, lea geatnegasvuohta leat mielde Sámedikki dahje dan orgána čoahkkimiin go ii leat lobálaš jávkan, vrd. sámelága mearrádusaid.</p>
<p>KAPIHTTAL 2 OAHKKINJOĐIHANGOTTI, LÁVDEGOTTIID JA SÁMEDIGGERÁĐI VÁLLJEN </p>
<p>§ 2-1 Sámedikki bissovaš orgánat </p>
<p>Sámedikki bajimuš orgána lea dievasčoahkkin. Sámediggi vállje čoahkkinjođihangotti, válgalávdegotti, bearráigeahččanlávdegotti ja sámediggeráđi.</p>
<p>§ 2-2 oahkkinjođihangoddi </p>
<p>Maŋŋágo fápmuduslávdegotti árvalus lea gárvvisin meannuduvvon, de vállje Sámediggi iežas áirasiid logus čoahkkinjođihangotti mii dasto galgá jođihit dievasčoahkkima. Válga dáhpáhuvvá gorrelohkoválgan.</p>
<p>oahkkinjođihangoddi galgá jođihit Sámedikki čoahkkindoaimmaid ja dahkat eará bargguid maid dievasčoahkkin mearrida. Diggi mearrida dárkilet njuolggadusaid čoahkkinortnegistis čoahkkinjođihangotti doaimma birra.</p>
<p>§ 2-3 Lávdegottit </p>
<p>Maŋŋá go Sámediggi lea vuođđudan iežas, vállje Sámediggi iežas áirasiid logus válgalávdegotti ja bearráigeahččanlávdegotti.</p>
<p>Lávdegottiid doaibmanáigi čuovvu Sámedikki válgaáigodaga.</p>
<p>Sámediggi mearrida dárkilet njuolggadusaid čoahkkinortnegistis lávdegottiid doaimma birra.</p>
<p>§ 2-4 Sámediggeráđđi </p>
<p>Sámediggeráđis galget leat mielde presideanta, várrepresideanta ja unnimusat golbma ráđđelahtu.</p>
<p>Sámediggi vállje Sámedikki áirasiid logus sámediggeráđi. Válga dahkko politihkalaš álgojulggaštusa vuođul. Válga dáhpáhuvvá eanetlohkoválgan gos jienastuvvo olles ráđi čoakkádus ovttas.</p>
<p>Sámediggeráđi bargun lea doaimmahit ja jođihit Sámedikki doaimmaid. Dát ii guoskka dattetge bargguide maid Sámedikki dievasčoahkkin lea bidjan eará orgánaide.</p>
<p>Sámediggeráđi doaibmanáigi čuovvu Sámedikki válgaáigodaga nu guhká go:</p>
<p>Sámedikki dievasčoahkkin ii leat ovddidan eahpeluohttámuša Sámediggeráđđái.</p>
<p>Sámedikki dievasčoahkkin ii leat dohkkehan Sámediggeráđi ohcama guođđit doaimmas. Dákkár oktavuođain válljejuvvo ođđa sámediggeráđđi vuosttaš lađđasa njuolggadusaid mielde.</p>
<p>Sámedikki presideanta sáhttá vaikke goas válgaáigodagas ohcat Sámedikki dievasđoahkkimis beassat rievdadit Sámediggeráđi čoakkádusa. Jos dievasčoahkkin mieđiha dasa, válljejuvvojit ođđa ráđđelahtut vuosttaš lađđasa njuolggadusaid mielde.</p>
<p>Sámediggi mearrida dárkilet njuolggadusaid čoahkkinortnegistis Sámediggeráđi doaimma birra.</p>
<p>§ 2-5 Orgánaid gaskasaš áššejohtin </p>
<p>Sámediggi mearridda dárkilet njuolggadusaid čoahkkinortnegistis Sámedikki orgánaid gaskasaš áššejohtimis.</p>
<p>KAPIHTTAL 3 SÁMEDIKKI RÁĐĐÁDALLAMAT </p>
<p>§ 3-1 oahkkinortnet </p>
<p>Sámediggi mearridda sierra čoahkkinortnega gos leat mearrádusat mat gusket dikki ráđđádallamiidda ja eará doaimmaide.</p>
<p>§ 3-2 Mearridanváldi </p>
<p>Sámedikkis lea mearridanváldi go unnimusat bealli dikki áirasiin leat mielde jienasteamis.</p>
<p>Jienasteamis go Sámedikki vuođđonjuolggadusat leat eavttuhuvvon rievdaduvvot, vrd. § 5-4, lea dikkis mearridanfápmu go unnimusat 2/3 áirasiin leat mielde jienasteamis. Dákkár eavttuhusaid ii sáhte diggi meannudišgoahtit ovdal go unnimusat 2/3 áirasiin leat dievasčoahkkinlanjas.</p>
<p>§ 3-3 Jietnadan- ja eavttuhanvuoigatvuohta </p>
<p>Duššefal válljejuvvon áirasiin ja čoahkkimii gohččojuvvon várreáirasiin lea vuoigatvuohta jietnadit ja eavttuhit Sámedikki ráđđádallamiin.</p>
<p>§ 3-4 oahkkingiella </p>
<p>Sámedikki váldogiella lea sámegiella. Sámedikki dievasčoahkkimiin lea buohkain vuoigatvuohta iežaset dáhtu mielde sárdnut jogo sámegillii dahje dárogillii, vrd. sámelága mearrádusaid.</p>
<p>§ 3-5 oahkkinalmmolašvuohta ja čiegusindoallangeatnegasvuohta </p>
<p>Sámedikki dievasčoahkkimat dollojit rabas uvssaid. Dattetge Sámediggi sáhttá 2/3 eanetloguin erenoamáš oktavuođain mearridit meannudit ášši giddejuvvon uvssaid duohken.</p>
<p>Sámedikki čoahkkinjođihangotti ja lávdegottiid čoahkkimat dollojit giddejuvvon uvssaid duohken.</p>
<p>Sámedikki áirasiin lea geatnegasvuohta orrut muitalkeahttá áššiin mat eai leat almmolaččat. Dát guoská maiddái Sámedikki vuollásaš orgánaide.</p>
<p>KAPIHTTAL 4 SÁMEDIKKI VÁLLJEN </p>
<p>§ 4-1 Sámediggeválga </p>
<p>Sámediggi válljejuvvo sámelága mearrádusaid mielde.</p>
<p>§ 4-2 Válmmašteaddji fápmuduslávdegoddi </p>
<p>Válgaáigodaga maŋimuš dievasčoahkkimis vállje Sámediggi iežas áirasiid logus lávdegotti mas leat vihtta lahtu ja seamma mađe várrelahtuid vai gaskaboddosaččat iskkadit ođđa sámedikki áirasiid ja várreáirasiid fápmudusaid. Seammás válljejuvvo jođiheaddji ja nubbinjođiheaddji. Lávdegotti lahtut galggašedje nu guhkás go vejolaš gullat iešguđet eanadieđalaš guovlluid válgakreatsaide.</p>
<p>Lávdegoddi galgá dárbbu mielde geahčadit ja oažžut čielgasa dain áššebáhpiriin mat leat boahtán kreatsaválgastivrrain ja buot dain váidalusain ja ákkain mat leat sáddejuvvon rivttes áigái, jos dat mearkkašit maidege mearrádusaide mat dahkkojuvvojit fápmudusaid hárrái. Lávdegottis lea Sámedikki bealis fápmudus háhkat buot dieđuid maid ieš gávnnaha dárbbašlažžan dán oktavuođas.</p>
<p>§ 4-3 Gaskaáigásaš árvalus </p>
<p>Lávdegoddi galgá, ovdal go Sámediggi čoahkkana, buktit gaskaáigásaš árvalusa Sámedikki hálddahussii buot válga- ja fápmudusáššiin maid rehkenastá sáhttet váikkuhit ođđa sámedikki čoakkádusa. Beaivvi ovdal go Sámediggi čoahkkana, heaitá válmmašteaddji fápmuduslávdegoddi doaibmamis.</p>
<p>Jos válmmašteaddji fápmuduslávdegoddi ferte buktit iežas gaskaáigásaš árvalusa ovdal go lea fidnen buot dárbbašlaš dieđuid ovttaskas fápmudusaid birra, de dat galgá sierra čilget manne leat máŋŋonan, ja goassážii loahpalaš boađus gárvána.</p>
<p>Gaskaáigásaš árvalus ja buot dan mieldečuvvosat galget registrerejuvvon hámis biddjojuvvot ođđa sámedikki fápmuduslávdegoddái dallánaga go ođđa sámediggi čoahkkana. Válmmašteaddji lávdegoddi ii galgga árvalusa almmuhit.</p>
<p>KAPIHTTAL 5 EARÁ MEARRÁDUSAT </p>
<p>§ 5-1 Sámedikki jođiheapmi </p>
<p>Presideanta lea Sámedikki jođiheaddji ja várrepresideanta nubbinjođiheaddji. Go presideanta ii leat das, doaibmá várrepresideanta jođiheaddjin. Jos várrepresideantage ii leat das, de Sámediggeráđđi vállje iežas áirasiid logus sadjásaš jođiheaddji. Guhkit áigge jávkamiin vállje Sámediggi sadjásaš jođiheaddji.</p>
<p>§ 5-2 Jahkedieđáhus </p>
<p>Sámediggi mearrida jahkásaš dieđáhusa Sámedikki doaimma birra farggamusat maŋit jagi, mii sáddejuvvo dasto Gonagassii, vrd. sámelága mearrádusaid.</p>
<p>§ 5-3 Eará njuolggadusat </p>
<p>Sámediggi sáhttá mearridit dárkilet njuolggadusaid Sámedikki orgánaid doaimma hárrái.</p>
<p>§ 5-4 Vuođđonjuolggadusaid rievdadeapmi </p>
<p>Vuođđonjuolggadusaid rievdaduseavttuhusaid galget guokte maŋŋálas sámedikki meannudit. Sáhttá jienastit dušše eavttuhusaid maid ovddit sámediggi lea ovddidan. Vuođđonjuolggadusaid rievdadusmearrádus dahkko eanetlogu jienastuvvon jienastagaiguin, vrd. § 3-2 nuppi lađđasa.</p>
<p>Vuosttaš lađđasa mearrádusat eai gusto vejolaš vuođđonjuolggadusrievdadusaid oktavuođas maid sámelága mearrádusrievdadusat dagahit. Dákkár oktavuođain ovddiduvvo ášši Sámediggái dábálaš vuogi mielde.</p>
<p>Ášši meannudeapmi loahpahuvvui čakčamánu 25. b. dii. 10.40.</p>
<p>Vuolláičállit leat lohkan čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu go Sámediggi lea mearridan.</p>
<p>Kárášjohka, 25.09.98</p>
<p>oahkkinjođihangoddi</p>
<p>Johan Mikkel Sara Arvid Skjellhaug Ove Johnsen</p>
</body></document>
