<document xml:lang="sme" id="no_id">
  <header>
    <title>Sámedikki dievasčoahkkin Čoahkkingirji 02/18</title>
    <genre code="admin"/>
    <author>
      <unknown/>
    </author>
    <year>2018</year>
    <wordcount>45973</wordcount>
    <conversion_status type="standard"/>
    <availability>
      <license type="standard"/>
    </availability>
    <parallel_text xml:lang="nob" location="sp2018-2.pdf"/>
    <metadata>
      <uncomplete/>
    </metadata>
    <version>XSLtemplate $Revision: 180635 $; file-specific xsl  Revision; common.xsl  $Revision: 154948 $; </version>
  </header>
  <body>
    <p>Ášši 021/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Vuođđudeapmi</p>
    <p>Áššenr. 18/2727</p>
    <p>Dievasčoahkkinjođihangotti árvalus: 16.05.18 beaiváduvvon gohččun, árvaluvvon áššelistu, prográmma ja sárdnunáigi dohkkehuvvo. Sámedikki dievasčoahkkin - 021/18 <em type="bold">Evttohus - Áirras Toril Bakken Kåven, Nordkalottfolket</em> <em type="bold">Ođđa ášši: Válljen Fefo-stivrii</em> </p>
    <p>Váldi Sámedikki opposišuvnnas lea rievdan, ja joavku mas leat mielde Nordkalottfolket, Árja, Guovdageainnu dáloniid lista, Sámeálbmotbellodat, Olgešbellodat, Ovddádusbellodat ja bellodatsorjjasmeahttun áirras Elisabeth Erke, bivdet ahte válljen FeFoi biddjojuvvo áššelistii dievasčoahkkimii bearjadaga.  FeFo válljejuvvo gorrelohkoprinsihpa mielde, ja opposišuvnnas lea vuoigatvuohta oažžut ovtta saji.</p>
    <p>Ášši meannudeapmi álggahuvvui 12.06.18 dii. 09.10 Dievasčoahkkinjođihangotti árvalus: - Ášši 037/18 Finnmárkkuopmodat – Ovttasstivren, maŋiduvvo. - Ođđa ášši 040/18 biddjo áššelistui ja meannuduvvo bearjadaga 15.06.18.</p>
    <p><em type="bold">Jienasteapmi</em> 39 áirasis ledje 36 čoahkis. Jienasteapmi čađahuvvui čuovvovaš vuogi mielde: · Áirras Toril Bakken Kåven, Nordkalottfolket, evttohus mearriduvvui 29 jienain 8 jiena vuostá. · Dievasčoahkkinjođihangotti árvalus mearriduvvui ovttajienalaččat.  <em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Elisabeth Erke, dievasčoahkkinjođiheaddji  Toril Bakken Kåven, čoahkkinortnegii  Runar Myrnes Balto, čoahkkinortnegii  Runar Myrnes Balto, čoahkkinortnegii  Kåre Olli, čoahkkinortnegii  </p>
    <p>DC - Mearrádus: 16.05.18 beaiváduvvon gohččun, árvaluvvon áššelistu ja sárdnunáigi dohkkehuvvo čuovvovaš rievdádusaiguin: - Ášši 037/18 Finnmárkkuopmodat – Ovttasstivren, maŋiduvvo.  - Ođđa ášši 040/18 biddjo áššelistui ja meannuduvvo bearjadaga 15.06.18.</p>
    <p>Ášši meannudeapmi loahpahuvvui 12.06.18 dii. 10.40</p>
    <p>Ášši 022/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Elisabeth Erke - Ohcan luohpat doaimmas dievasčoahkkinjođiheaddji</p>
    <p>Áššenr.</p>
    <p>18/509</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Dievasčoahkkinjođihangotti mearrádusárvalus:</em> </p>
    <p>Elisabeth Erke heaitá doaimmas dievasčoahkkinjođiheaddjin ja válljejuvvo ođđa dievasčoahkkinjođiheaddji. Erke doaibmá dievasčoahkkinjođiheaddjin dassážii go ođđa dievasčoahkkinjođiheaddji lea válljejuvvon.</p>
    <p>Sámedikki dievasčoahkkin - 022/18 Ášši meannudeapmi álggahuvvui 12.06.18 dii. 10.40 Elisabeth Erke guđii dievasčoahkkima ášši meannudeamis.</p>
    <p><em type="bold">Jienasteapmi</em> 39 áirasis ledje 36 čoahkis. Jienasteapmi čađahuvvui čuovvovaš vuogi mielde: · Dievasčoahkkinjođihangotti árvalus mearriduvvui ovttajienalaččat.  </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat </em> Sáhkavuorru Replihkka 1  Thomas Åhrén, áššejođiheaddji  2  Synnøve Søndergaard  3  Toril Bakken Kåven  4  Piera Heaika Muotka   Thomas Åhrén  </p>
    <p>DC - Mearrádus: Elisabeth Erke heaitá doaimmas dievasčoahkkinjođiheaddjin ja válljejuvvo ođđa dievasčoahkkinjođiheaddji. Erke doaibmá dievasčoahkkinjođiheaddjin dassážii go ođđa dievasčoahkkinjođiheaddji lea válljejuvvon.</p>
    <p>Ášši meannudeapmi loahpahuvvui 12.06.18 dii. 10.50</p>
    <p>Ášši 023/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Tor H. Mikkola - luohpan dievasčoahkkinjođihangotti lahttu doaimmas</p>
    <p>Áššenr. 18/509</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Dievasčoahkkinjođihangotti mearrádusárvalus:</em> </p>
    <p>Tor H. Mikkola heaitá dievasčoahkkinjođihangotti lahttun. Ođđa lahttu válljejuvvo dievasčoahkkinjođihangoddái.</p>
    <p>Sámedikki dievasčoahkkin - 023/18 Ášši meannudeapmi álggahuvvui 12.06.18 dii. 10.50 Tor H. Mikkola guđii dievasčoahkkima ášši meannudeamis.</p>
    <p><em type="bold">Jienasteapmi</em> 39 áirasis ledje 36 čoahkis. Jienasteapmi čađahuvvui čuovvovaš vuogi mielde: · Dievasčoahkkinjođihangotti árvalus mearriduvvui ovttajienalaččat.  </p>
    <p><em type="bold">Beavdegirjelasáhus</em> <em type="bold">Toril Bakken Kåven, Nordkalottfolket, ovddidii čuovvovaš beavdegirjelasáhusa:</em> Nordkalottfolket oaivvilda ahte dát lea boasttu áššemeannudeapmi. Tor Mikkola geassádii dievasčoahkkimis njukčamánu dievasčoahkkimis. Dievasčoahkkinjođiheaddji dohkkehii dan, ja válgalávdegoddi válljejuvvui válljet ođđa lahtu dievasčoahkkimii.  Nordlakottfolket oaivvilda ahte go válljejuvvo válgalávdegoddi, de lea Sámedikki dievasčoahkkin dohkkehan heaitima ja meannudan nu ahte áirras ii leat šat dievasčoahkkima lahttu. Danne ii leat riekta meannudit ášši dievasčoahkkimis ođđasis.  </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Thomas Åhrén, áššejođiheaddji Jørn Are Gaski 2  Toril Bakken Kåven  3  Runar Myrnes Balto   Thomas Åhrén  </p>
    <p>DC - Mearrádus: Tor H. Mikkola heaitá dievasčoahkkinjođihangotti lahttun. Ođđa lahttu válljejuvvo dievasčoahkkinjođihangoddái.</p>
    <p>Ášši meannudeapmi loahpahuvvui 12.06.18 dii. 11.00</p>
    <p>Ášši 024/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Sámediggeráđi doaibmadieđáhus</p>
    <p>Áššenr. 18/1781</p>
    <p>
      <em type="bold">          Álgu  </em>
    </p>
    <p>Dán dieđáhusas válddahuvvo áigodat 09.02.18 rájes 18.05.18 rádjai ja lea čadnojuvvon Sámedikki 2018 bušehttii.</p>
    <p>Sámediggeráđđi lea áigodagas 09.02.18 rájes 18.05.18 rádjai rádjai doallan guokte fysalaš čoahkkima ja máŋga telefončoahkkima ja lea meannudan oktiibuot 128 ášši.</p>
    <p>Nugo oidno geahčastagas www.sametinget.no/kalender, de lea ráđđi searvan maiddái ollu čoahkkimiidda ja ovddastemiide.</p>
    <p>
      <em type="bold">          Giella </em>
    </p>
    <p>Servodatmihttomearri: · Sámegielat ja dárogiella leat ovttaárvosaš gielat. 2.2 Sámegiela geavaheapmi<em type="bold"> </em></p>
    <p>Áŋgiruššansuorggi mihttomearri: · Sii geat ásset sámegiel hálddašan guovllus galget beassat geavahit sámegiela go gulahallet almmolaš ásahusaiguin. Sámediggi lea sádden juolludanreivviid buot gielddaide ja fylkkagielddaide sámegiela hálddašanguovllus, ja máksán vuosttaš oasi juolludeamis. Sámedikkis leat áigodagas leamaš gulahallančoahkkimat hálddahusdásis suohkaniiguin mat dan leat bivdán.</p>
    <p>Sámediggeráđđi lea doallan čoahkkima Loabága suohkaniin 08.05.18. Čoahkkimis muitalii Loabága suohkan ovdabarggu birra ásahit sierra sámi bajásšaddanguovddáža Loabágii. Loabága suohkan bargá viidásit plánaiguin, ja gulahallá maiddái Romssa fylkkasuohkaniin áššis. Sámediggi čuovvula ášši Romssa fylkkasuohkaniin ovttasbargošiehtadusa ođasteami oktavuođas.</p>
    <p>Sámediggeráđis lei čoahkkin Skánit ja Dielddanuori gielddaid oktasašráđiin sámegiela hálddašanguovllu birra 15.05.18. Oktasašráđđi lea ožžon mandáhta sihke Skánit ja Dielddanuori gielddastivrrain dahkat mearrádusa sáddet ohcama beassat sámegiela hálddašanguvlui. Sii leat mearridan ahte áigot guorahallat ášši nu jođánit go vejolaš ja sávvamis sáddet ohcamuša ráđđehušši 2018:s, nu ahte ođđa Dielddanuorri šattašii sámegielat suohkaniin juo vuosttaš doaibmajagi rájes 2020:s.</p>
    <p>15.05.18 almmuhii ráđđehus ahte 01.07.18 rájes lea Rørosa gielda oassin sámegiela hálddašanguovllus. Dalle šaddet oktiibuot 12 gieldda sámegiela hálddašanguovllus, mas njeallje leat lullisámegielat gieldda. Dát mearkkaša ollu lullisámegiela boahtteáigái.</p>
    <p><em type="bold">Digitaliseren ja sámi gielaid geavaheapmi NAV vuogádagas</em> NAV háliida iskkadit vejolašvuođaid eambbo fálaldagaid oažžut sámegielaide virgealmmuhanportálain </p>
    <p>ja lei bivdán čoahkkima Sámedikkiin dan oktavuođas. Sámediggi ja NAV prošeaktajoavku šihtte ahte Sámediggi searvá bargui ja earret eará oasálastá bargobajiin fáttá birra maid NAV lágida.</p>
    <p><em type="bold">Sámi báikenamat</em> Sámedikki báikenammanevvohat lea buktán rávvagiid báikenamaide earret eará Romssas ja Divttasvuonas. Sámediggi lea maid buktán rávvagiid tunneallaid ja šaldiid namaide Ráissas ja Návvuonas. </p>
    <p><em type="bold">Riikkaidgaskasaš álgoálbmotgielaid jahki 2019</em> Ovttastuvvon Našuvnnat (ON) leat mearridan ahte 2019 galgá leat riikkaidgaskasaš álgoálbmotgielaid jahki. Dan oktavuođas lea arktalaš guovlu nammadan Presideantta Aili Keskitalo giellajagi stivrenjovkui sin ovddasteaddjin. Giellajagi plánema ja čađaheami lea UNESCO ožžon ovddasvástádussan doaimmahit, ja galgá maid jođihit stivrenjoavkku mas leat sihke álgoálbmot ja stáhtaid ovddasteaddjit. Vuosttaš čoahkkin stivrenjoavkkus lea plánejuvvon 05.06.18 Parisas. 2.2 Sámegielaid ovdánahttin<em type="bold"> </em></p>
    <p>Áŋgiruššansuorggi mihttomearri: · Álbmogis lea vejolašvuohta oahppat ja ovddidit sámegiela. Sámi giellaguovddážat – njuolggodoarjja Sámediggi lea sádden juolludanreivviid buot giellaguovddážiidda, ja máksán vuosttaš oasi juolludeamis. Sámedikki hálddahusas lea leamaš gulahallan giellaguovddážiiguin dárbbu mielde. Sámediggi pláne ja lágida giellaguovddášdeaivvadeami ovttas Gielem Nastedhin Snåases 05.- 06.06.18.</p>
    <p>Giellaprošeavttat – ohcanvuđot doarjja Sámediggeráđđi lea meannudan 9 giellaprošeakta ohcama ja juolludan doarjaga 8 prošektii. Prošeavttat mat leat ožžon doarjaga leat eanas giellaapplikašuvnnat ja gielladikšundoaibmabijut/giellaárenat mánáide ja nuoraide.</p>
    <p>Ä´vv Saa´mi mu´zei lea várrejuvvo 500 000 ru. ealáskahttit nuortalaš giela. Doarjja juolluduvvui ovttas museaid njuolggodoarjagiin. Dan olis lea Presideanta Aili Keskitalo doallan gulahallančoahkkima Deanu ja Várjjat museasiiddain. Čoahkkin lei Njávdámis cuoŋománu loahpas.</p>
    <p>Giellamovttiidahttin nuoraide - ohcanvuđot doarjja</p>
    <p>Sámediggi lea 2018 juolludan čuovvovaš giellamovttiidahttinstipeanddaid joatkkaskuvlla ohppiide: <em type="bold">Dássi</em> <em type="bold">Galle ohcama</em> <em type="bold">Stipeanda ruvnnuid mielde</em> Sámegiella vuosttášgiellan  1 624 000 Sámegiella nubbingiellan, 2  467 500 Sámegiella nubbingiellan 3 ja </p>
    <p> 381 000 Sámegiella amasgiellan  111 000 Sámegiella privatistan   8 000 <em type="bold">Oktiibuot</em>  <em type="bold">2 583 500</em> </p>
    <p>Dán jagi besse maid privatistat geat váldet sámegiel eksámena ohcat giellamovttiidahttinstipeandda. Sámediggái lea boahtán okta ohcamuš oahppis gii váldá sámegiel eksámena privatistan dán skuvlajagi. Oahppis lea eksámen sámegielas vuosttašgiellan.</p>
    <p>Sámi giellagáldu – prošeakta Sámi Giellagáldu doaimmat leat dássážii ruhtaduvvon Interreg-doarjagiin. Interreg-prošeakta nohká miessemánu loahpas. Sámi Giellagáldui ii gávdno bistevaš ruhtadeapmi Ruoŧa ja Suoma bealde. Dán geažil normerenbargguid boahtte áigi lea eahpečielggas. Sámediggi atná rájáid rasttildeaddji giellaovttasbarggu dehálažžan earret eará sámegielaid oktasaš vuođu seailluheami dáfus. Normerenbarggut leat vuođđun buot eará giellaovddidandoaimmaide. Dan dihte Sámediggi lea háliidan sihkkarastit ahte normerenbarggut joatkašuvvet Interreg-prošeavtta maŋŋá.</p>
    <p>Presideanta Aili Kestitalo searvvai cuoŋománus Sámi Giellagáldu loahpahandilálašvuhtii Anáris, Suomas. Presideanta doalai sáhkavuoru, mas son giittii Sámi Giellagáldu bargiid ja giellajuhkosiid dan buori ja dehálaš barggu ovddas maid sii leat bargan prošeaktaáigodaga, ja sávai ahte ovttasbargu ain joatká seamma buori vuoiŋŋas.</p>
    <p>Sámi Giellagáldu dálá njuolggadusat ja bargoortnet leat fámus miessemánu lohppii. Sámediggi lea ovttas Ruoŧa ja Suoma Sámedikkiin ođasmahttán Giellagáldu stivrendokumeanttaid, vai Giellagáldu doaimmat joatkašuvašedje. Sámediggi lea ovddidan Sámi Parlamentáralaš Ráđi (SPR) stivrii ášši giellaovttasbarggu joatkimis. SPR stivra mearridii miessemánus joatkit Sámi Giellagáldu doaimmaid dán jagi lohppii. Dán oktavuođas SPR stivra ásahii Giellagáldui bihtánsámegiela bargojoavkku, man mandáhtan lea normeret bihtánsámegiela čállinvuogi. Jurdda lea ahte bargojoavku čoahkkana vuosttaš geardde geassemánus.</p>
    <p>Sámi Giellagáldu davvisámegiela giellajuogus lea čoahkkanan dán áigodagas guktii. Dáin čoahkkimiin gieđahallojuvvojedje 13 tearbmalisttu. Giellajuogus normerii oktiibuot 94 ođđa tearpma,  earret eará lodde- ja šaddonamahusaid, garraduodjetearpmaid, sohkabealle- ja seksuálaveahádatsániid.  Sámi Giellagáldu lágidii njukčamánus gielladikšunseminára Johkamohkis, Ruoŧas. Seminára fáddán lei davvisámegiela dilli, ovdáneapmi, áitagat ja hástalusat. Semináras ledje sullii 20 oasseváldi báikki alde. Neahta bokte čuvvo sullii seamma veardde.</p>
    <p>Lullisámegiela giellajuogus lea čoahkkanan oktii dán áigodagas. Giellajuogus meannudii oktiibuot 165 sáni ja normerii 61 ođđa tearpma lullisámegillii.  Sámi Giellagáldu lágidii cuoŋománus lullisámegiela giellaseminára Staares, Ruoŧas. Seminára fáddán lei lullisámegiela terminologiijabargu. Semináras ledje birrasii 20 oasseváldi báikki alde.</p>
    <p>Julevsámi giellajuogus lea áigodagas doallan guokte čoahkkima. Oktiibuot leat normeren 45 ođđa sáni. Lassin dasa lea giellajuogus geahčadan 42 sáni maid lea sádden giellaservodahkii gulaskuddamii. Lea maid lágiduvvon julevsámi giellaseminára 16.- 17.03.18 Johkamohkis Ruoŧas, fáttáin <span type="quote">«julevsámi tearbmabargu iešguđet perspektiivvas oidnojuvvon»</span>. Seminára mihttomearri lei lonohallat deaŧalaš dieđuid ja máhtu tearbmabarggu birra ja nuppiin oahppat.</p>
    <p>Guovvamánus searvvai Giellagáldu guovtti iešguđetlágan konferánsii Californias USA:s. Goappašiid konferánssain muitalii Giellagáldu-prošeavtta birra ja oppalaččat julevsámi giellajuhkosa bargovuogi birra. Olggobealde konferánssa searvvai Giellagáldu máŋgga digaštallan- ja plánenčoahkkimiidda University of California Santa Barbara lingvisttaiguin ja eará akademihkkáriiguin.</p>
    <p><em type="bold">Julevsámi riektačállinrávvagat </em> Sámediggi lea vuolggahan barggu julevsámi riektačállinrávvagiin. Leat hástán ruoŧabeali Sámedikki searvat dán bargui.  2.4 <span type="quote">"Váibmogiela"</span> čuovvuleapmi<em type="bold"> </em></p>
    <p>Áŋgiruššansuorggi mihttomearri:  · Sihkkarastit ja ovddidit sámi gielaid boahtteáiggi  <em type="bold">Ođđa giellaguovllu sisdoallu</em> Sámediggi lea ásahan referánsajoavkku ođđa giellaguovllu barggu oktavuođas. Bargu lea oassin NAČ 2016:18 Váibmogiela ja dievasčoahkkinášši 052/17 čuovvulanbarggus. Sámediggi háliida gulahallat gielddaiguin ja geavaheddjiiguin go hábme ođđa giellaguovllu sisdoalu. Referánsajoavkkus leat Guovdageainnu suohkan, Gáivuona suohkan, Bådåddjo suohkan, Snåase suohkan, Pasieanta- ja geavaheaddjeáittardeaddji, vuođđoskuvlaoahpahusa váhnenlávdegoddi ja mánáidgárddi váhnenlávdegoddi. Referánsajoavkkus lea leamaš okta čoahkkin áigodagas. Ođđa giellaguovlu galgá digaštallojuvvot suohkaniiguin semináras Romssas 24.- 25.05.18. </p>
    <p>
      <em type="bold">          Máhttu </em>
    </p>
    <p>Servodatmihttomearri:  · Sámi servodagas lea máhttu, gelbbolašvuohta ja gálggat mat adnojit vai bastá sihkkarastit ja ovddidit gielas, kultuvrras ja servodateallimis. 3.2 Sámi mánáidgárdefálaldaga sisdoallu<em type="bold"> </em></p>
    <p>Áŋgiruššansuorggi mihttomearri: · Sámi mánáin lea mánáidgárdefálaldat mas lea buorre kvalitehta ja mii lea huksejuvvon sámi árvvuid, sámi kultuvrra ja árbedieđu ala. <em type="bold">Mánáidgárdeturnea</em> Sámediggi lea 2018 giđa turneas logi suohkanis, mas Sámediggeráđđi lea fárus. Sámediggeráđđi bovde politihkalaš jođiheddjiid, mánáidgárdeovddasvástideddjiid ja jođiheddjiid čoahkkimii mas fáddá lea sámi mánáidgárdefálaldat. Earret eará háliida Sámediggeráđđi oažžut suohkaniid cealkámušaid ođasmahtton Sámediggedieđáhussii sámi mánáidgárdefálaldaga birra. Dasto háliida Sámediggeráđđi gullat makkár hástalusat suohkaniin ja mánáidgárddiin leat ođđa mánáidgárderámmaplána doibmiibidjamiin. Sámediggeráđđi muitala maiddái Sámedikki ođđa mánáidgárdeprošeavtta birra <span type="quote">“Sámi mánát ođđa searvelanjain”</span>.      Dássážii leat leamaš čoahkkimat Romssain 13.03.18 (mánáidgárdegalledemiin), Divttasvuonain 19.03.18 (čoahkkin Árraniin), Kárášjogain 04.04.18, Álttáin 12.04.18 ja Bådåddjo suohkaniin 04.05.18 (mánáidgárdegalledemiin). Suohkanat main galget vel čoahkkimat leat Deanu gielda, Unjárga gielda, Čáhcesullo gielda, Guovdageainnu suohkan ja Troanddin suohkan.  </p>
    <p><em type="bold">Nationála áŋgiruššan mánáidgárddi rámmaplána doibmiibidjamiin  </em> Oahpahusdirektoráhtas ja Sámedikkis lea leamaš čoahkkin 13.02.18 Guovdageainnus proseassa birra sámi sisdoalu ja bargguid doibmiibidjama ektui mánáidgárddiid rámmaplánii. Čoahkkimis bukte ovdan obbalaš plána mánáidgárddi rámmaplána doibmiibidjamii, ja evttohusa mot siskkildit sámi sisdoalu mánáidgárddi rámmaplánii. Viidásit digaštallui čoahkkimis prográmma movt evalueret mánáidgárddi rámmaplána doibmiibidjama. Oahpahusdirektoráhtta lea bidjan johtui evaluerenprográmma go háliidit diehtit movt rámmaplána biddjo doibmii ja geavahuvvo. Lea ásahuvvon prográmmastivra mii galgá sihkkarastit alla dási buot beliin prográmmas, muhto prográmmastivrras ii leat oktage sámi lahttu. Sámediggi ii leat ovttaoaivilis dáinna ja bijai gažaldaga manne ii leat nammaduvvon sámi lahttu prográmmastivrii go juo galget buot beliin sihkkarastit alla dási, ja movt galgá prográmmastivra máhttit vuoruhit ja válljet dutkanprošeavttaid mat guoskkahit sámi mánáidgárddi, go ii leat sámi lahttu prográmmastivrras. Sámediggi lea bovdejuvvon ođđa čoahkkimii mánáidgárddi rámmaplána doibmiibidjama evaluerema birra Oslos miessemánu loahpas.   </p>
    <p><em type="bold">Sámi doibmiibidjan mánáidgárddi rámmaplánas </em> Oahpahusdirektoráhtta doalai bargojoavkočoahkkima mánáidgárddi rámmaplána doibmiibidjama birra Romssas 14.03.18. Sámediggi ja vihtta fylkkamánni, geain lea earenoamáš ovddasvástádus sámi mánáidgárdefálaldahkii, serve čoahkkimii. Sámediggi lea mielde bargojoavkkus veahkkin doibmiibidjanproseassas, gosa buktet cealkámušaid Sámedikki mánáidgárdepolitihka ja sámi mánáid vuoigatvuođaid vuođul. Lea ráhkaduvvon oppalaš plána rámmaplána sisdoalu ja bargguid doibmiibidjamii, mii guoská buot mánáidgárddiide Norggas. Sámediggi nagodii oažžut sadjái sierra doibmiibidjanplána movt siskkildit sámi sisdoalu ja bargguid rámmaplánii. Ođđa rámmaplána doibmiibidjan lea guhkesáigásaš ja joatkevaš bargu mii bistá guhká. Sámi sisdoalu siskkildeapmi lea olles rámmaplána doibmiibidjama birra, vai mánát ja váhnemat ožžot sámi mánáidgárdefálaldaga mii lea nu ollislaš go vejolaš.   </p>
    <p><em type="bold">Nationála mánáidgárdebeaivi 2018</em> Sámediggeráđđi ja Romssa suohkana oahpahus- ja bajásšaddanlávdegoddi fitne nationála mánáidgárdebeaivvi oktavuođas Sjømannbyen mánáidgárddi sámi ossodagas ja Guovssahas mánáidgárddis Romssas 13.03.18.  Mánáidgárdebeaivvi ulbmil lea čalmmustahttit maid mánát besset vásihit, bargat ja oahppat mánáidgárddis. Dán jagi fáddá lei mánáidgárddi bargu dáidagiin, kultuvrrain ja hutkáivuođain, čuorvvassániin <span type="quote">“Divtte mu hábmet”</span>. Sámedikki mielas lea maid dehálaš searvat čalmmusteamis fuomášuhttin dihte sámi mánáid mánáidgárdeárgabeaivvi. Sámedikki sáttasátni lea ahte bargit geat beaivválaččat áŋgiruššet sámegiela ja sámi kultuvrra nannemiin sámi mánáidgárddiin ja sámi ossodagain leat árgabeaisáŋggárat. Sámediggi gudnejahttá sin dan dehálaš barggu ovddas maid barget.   </p>
    <p><em type="bold">Prošeakta Sámi mánát ođđa searvelanjain</em> Golggotmánus 2017 njukčamánnui 2018 čađahuvvui ovdaprošeakta mas ráhkaduvvui vihttajagi plána mihtuiguin, strategiijaiguin ja bargovugiiguin. Prošeakta galgá ulbmillaš doaibmabijuid bokte nannet sámi mánáidgárddiid kvalitehta. Dat dahkko pedagogalaš bargovugiid rievdademiiguin, nu ahte mánáidgárddit barget sámi árvvuid, sámegiela ja árbedieđu vuođul. Váldoprošeavtta mihttu lea ahte sámi mánáidgárddiid sisdoalu vuođđun lea sámi filosofiija gos sámi árvvut, luonddufilosofiija, giella, kultuvra, jođiheapmi ja árbediehtu leat geađgejuolggit pedagogalaš barggus.  Viđa jagi váldoprošeakta álggahuvvui 01.04.18. Ol-Johán Sikku lea virgáibiddjon prošeaktajođiheaddjin. Prošeaktajoavkkus leat guovttis Sámedikkis ja guokte olggobealde fágabargi.  3.4 Gelbbolašvuođa lokten mánáidgárddiin <em type="bold"> </em></p>
    <p>Áŋgiruššansuorggi mihttomearri: · Mánáidgárdebargit leat sámegielagat, ja sis lea sámi kulturgelbbolašvuohta. <em type="bold">Mánáidgárdeseminára</em> Sámediggi lágidii jahkásaš mánáidgárdeseminára mánáidgárdebargiide ja eará berošteddjiide Romssas 25.- 26.04.18. Semináras ledje badjelaš 90 oasseváldi. Seminára fáddá lei <span type="quote">“Sámi mánáid ođđaáigásaš árgabeaivi mánáidgárddiin”</span>. Sámediggeráđđi rabai seminára. Sámediggeráđđi háliidii semináras oažžut cealkámušaid ođasmahtton Sámediggedieđáhussii sámi mánáidgárdefálaldaga birra. Dat dahkkui gáfeságastallamiin. Sámediggi muitalii mánáidgárdejuhkosa bargguid birra, ja man dehálaš lea doallat oktavuođa mánáidgárdebargiiguin. Dasto muitalii prošeaktajođiheaddji Sámedikki mánáidgárdeprošeavtta birra. Eará fáttát semináras ledje mánáidgárddi rámmaplána doibmiibidjan Oahpahusdirektoráhta bokte, kultuvrralaš suodjalusfáktorat Kristine Nystad bokte, gielalaš hástalusat váhnema geahččanguovllus ja Romssa Mánáidviesu sáhkavuorru pedagogalaš reaiddu birra.   </p>
    <p>Sámediggi oaidná ahte seminárat leat dehálaš čoahkkananbáikkit sámi mánáidgárdebargiide. Eai gávdno galle čoahkkananbáikkit gos besset digaštallat mánáidgárddiid hástalusaid sámegielain, sámi kultuvrrain ja árbevieruid huksemis. Seminára mihttu lea ge juste ahte mánáidgárddit galget beassat lonohallat vásáhusaid, loktet gelbbolašvuođa ja ovttasbargat.  3.5 Pedagogalaš ávdnasat <em type="bold"> </em></p>
    <p>Áŋgiruššansuorggi mihttomearri: · Sámi mánáin leat sámi girjjit ja duhkorasat mánáidgárddiin. Oahpponeavvoguovddážis leat guokte sámi koffara. Koffariid sisdoallu lea earret eará gávttit dohkáide ja mánáidgárdemánáide, ja evttohus sámi doaimmaide mánáidgárddis. Oallugat jearahit daid koffariid, ja dássážii leat koffarat fitnan olu mánáidgárddiin. Mánáidgárddit ja suohkanat lohket ahte Sámedikkis livčče galgan vel eanet dakkár koffarat luoikkaheapmái, ja dain galggašii maiddái julev- ja lullisámi sisdoallu. Earenoamážit sámi álbmotbeaivvi ávvudeami oktavuođas diŋgojit oallugat koffariid. Sámediggi lea ráhkadišgoahtán vel gávcci koffara main lea sámi sisdoallu.  3.6 Sámi sisdoallu skuvllas<em type="bold"> </em></p>
    <p>Áŋgiruššansuorggi mihttomearri: · Sámi ohppiid oahpahusas sámegielas ja sámegillii lea buorre kvalitehta.</p>
    <p><em type="bold">Oahpahuslága ollislaš ođasteapmi</em> Máhttodepartemeanta lea nammadan láhkalávdegotti mii galgá geahčadit vuođđoskuvlla ja joatkkaskuvlla njuolggadusaid. Láhkalávdegoddi ovddida iežas evttohusa ovdal 01.12.19. Sámediggi lea mielde referánsajoavkočoahkkimiin ja Sámediggeráđis lea dán áigodagas leamaš sierra čoahkkin láhkalávdegottiin. Dán barggus čuovvu Sámediggeráđđi Sámedikki dievasčoahkkinášši 19/14 Oahpahusláhka ja priváhttaskuvlaláhka - sámi ohppiid vuoigatvuođat.  Sámediggeráđđi lea dieđihan láhkalávdegoddái ahte gustovaš njuolggadusat eai dollojuvvo doarvái bures sámi ohppiid vuoigatvuođaid ektui. Sámediggi diehtá ahte muhtun ohppiide lea sámegieloahpahus boahtán johtui maŋŋit skuvlajagis dán geažil. Muđui lea Sámediggeráđđi bivdán ahte vuoigatvuohta oažžut sámegiel oahpponeavvuid ferte boahtit čielgasit ovdan ođđa oahppoplánas, seamma dássái go dárogiel oahpponeavvut. Sámi ohppiid vuoigatvuohta sámegieloahpahussii lea individuála vuoigatvuohta. Sámediggeráđđi oaivvilda ahte sámegiel oahpahus ja oahpahus sámi kultuvrra ja sámi árvvuid vuođul maiddái leat vuoigatvuođat mat čuvvot oahppi beroškeahttá gos oroš ja galle oahppi sávvet dakkár oahpahusa. Dasto lea Sámediggeráđđi iežas cealkámušas láhkalávdegoddái deattuhan sámi ohppiid geain leat earenoamáš dárbbut. Sin vuoigatvuođaid, nugo dohkálaš fágalaš árvvoštallan ja heivehuvvon oahpahus, lea dehálaš sajáiduhttit ođđa láhkii.   </p>
    <p><em type="bold">Liigeraporteren ON mánáidlávdegoddái</em> Sámediggi sáddii 2017:s dievasmahtti raportta ON mánáidlávdegoddái ja oaččui dan oktavuođas vejolašvuođa sáddet liigeraportta ON mánáidlávdegoddái cuoŋománus dán jagi, ođđa relevánta dieđuiguin. Liigeraporttas Sámediggi beasai muitalit ahte Norggas leat dál jođus ollu nationála proseassat oahpahusa siskkobealde, mii ii boahtán doarvái bures ovdan Sámedikki dievasmahtti raporttas, dego oahpahuslága ollislaš ođasteapmi, čuovvoleapmi raporttas mánáid birra geain leat earenoamáš dárbbut, ja Duohtavuođa- ja seanadankommišuvnna ásaheapmi, mat sáhttet buvttahit ođđa máhtu sámi mánáid ja nuoraid dearvvašvuođa birra. Viidásit lea Sámediggi raporteren nationála dálkkádateasttan doaimmaid birra Sámis, nugo viidábut bieggamillopárkkaid ásaheapmi mat áitet árbevirolaš sámi luondduresursaávkkástallama ja sámi ealáhusaid, ja maiddái váikkuhit sámi mánáid eallindilálašvuođaide.  </p>
    <p><em type="bold">Fátmmasteaddji oktavuohta</em> Máhttodepartemeanta ásahii diibmá ekspeartajoavkku mas lei mandáhtta geahčadit mánáid ja nuoraid fálaldagaid mánáidgárddiin ja skuvllain, geain lea dárbu earenoamáš heiveheapmái. Ekspeartajoavkku raporta <span type="quote">«Inkluderende fellesskap for barn og unge»</span> (fátmmasteaddji oktavuohta mánáide ja nuoraide) geigejuvvui ministarii 04.03.18. Raporttas lea gulaskuddanáigemearri 15.08.18. Sámediggi bovdejuvvui searvat ekspeartalávdegotti referánsajovkui ja lea dan oktavuođas čujuhan ahte váilot sámi kárten- ja diagnostiserenmateriálat, sámi oahpporesurssat, sámegielat earenoamášpedagogat ja eará fágačeahpit, ja dutkamušat sámi earenoamášpedagogalaš hástalusaid birra.  Ekspeartajoavkku jođiheaddji ovddidii raportta Sámediggeráđđái ja dan čoahkkimis Sámediggeráđđi deattuhii ekspeartajovkui man dehálaš lea ahte sin raporta ávžžuha nannet vuoigatvuođaid sámi mánáide ja nuoraide geain leat earenoamáš hástalusat, ja earenoamážit nannet daid iešguđet fágainstánssaid geat galget fállat bálvalusaid sámi ohppiide geat dárbbašit heivehemiid.   </p>
    <p><em type="bold">Fágaođastus</em> Stuoradiggedieđáhusa 28 (2015–2016) <em type="italic">Fag- fordypning-Forståelse. En fornying av Kunnskapsløftet </em>(Fága – Čiekŋudeapmi – Ipmárdus. Máhttoloktema ođasteapmi) vuođul lea Máhttodepartemeanta ráhkadan <em type="italic">Strategi for fagfornyelsen av Kunnskapsløftet og Kunnskapsløftet samisk</em> (<em type="italic">2017-2021) </em>(Strategiija Máhttoloktema ja Máhttoloktema Sámi fágaođasteapmái). Strategiijas leat golbma muttu. Dán áigodagas mii leat nuppi muttus. Dán muttus lea váldobargun ráhkadit oahppoplánaid ja bagadallanresurssaid fágaide. Earret eará galget ráhkaduvvot oahppoplánat sámegiella fágii ja 10 sámi parallealla seammaárvosaš oahppoplána, ja sámi sisdoallu dábálaš oahppoplánaide. Sámediggi ja Oahpahusdirektoráhtta leat ovttas sádden bovdehusa skuvlaeaiggádiidda várren dihte resurssaid oahppoplánabargui. Dán áigodagas lea Sámediggi deattuhan ásahit oahppoplánajoavkkuid daidda fágaide maidda Sámedikkis lea earenoamáš ovddasvástádus, ja sámi ovddasteddjiid eará oahppoplánajoavkkuide. Oahppoplánajoavkkut galget leat sajis ovdal 01.06.18 ja Sámediggi lea bures jođus dainna bargguin.  Dán áigodagas lea stuorámus bargun leamaš ovdánahttit váldoelemeanttaid fágaide. Sámediggi lea nammadan joavkku mii galgá hábmet váldoelemeanttaid sámegiella fágii. Sii geigeje iežaset barggu juovlamánu 2017. Váldoelemeanttat fátmmasta dan mii lea eanemus dehálaš oahppat fágain, ja dat galget leat vuođđun oahppoplánaide. Fágaid váldoelemeanttaid bargu lea gárvvistuvvome ja Oahpahusdirektoráhtta sádde fágaid váldoelemeanttaid dohkkeheapmái Sámediggái ja Máhttodepartementii ovdal 01.06.18. Sámediggi áigu bivdit konsultašuvnnaid ovdal go váldoelemeanttat loahpalaččat mearriduvvojit.   Oahpahusdirektoráhtta lea ovttas Sámedikkiin ráhkadan njuolggadusaid oahppoplánabargui. Oahppoplánajoavkkut sáhttet dáid njuolggadusaid bokte geatnegahttojuvvot sihkkarastit sámi sisdoalu oahppoplánaide. Sámediggi ja Máhttodepartemeanta galget dohkkehit njuolggadusaid.   </p>
    <p>3.8 Oahpponeavvut<em type="bold"> </em></p>
    <p>Áŋgiruššansuorggi mihttomearri: · Sámi ohppiide gávdnojit sámi oahpponeavvut mat leat dálá oahppoplána mielde buot golmma gillii ja buot vuođđooahpahusa fágain.</p>
    <p><em type="bold">Sámedikki oahpponeavvoguovddáš</em> Sámedikki oahpponeavvoguovddáš luoikkaha nuvttá ávdnasiid mánáidgárddiide, skuvllaide, studeanttaide ja eará berošteddjiide. Dán áigodagas leat eanemusat jearahan álkes lohkangirjjiid smávvamánáide (cuoigungirjjit), plakáhtaid iešguđetge fáttás, ja fáddágihppagiid mánáidgárdái. Sámi álbmotbeaivvi ávvudeami oktavuođas diŋgojedje ollu ávdnasiid sámegiela ja sámi kultuvrra birra. Lassin jearahit mánáidgárddit evttohusaid movt sáhttet oahpahit sámegiela ja sámi kultuvrra birra. Olu mánáidgárddit leat dieđihan ahte dárbbašit vuđolaš diehto- ja bagadallanmateriála sámi diliid birra. Sámi mánáidgárddit ja skuvllat dárbbašit maiddái eambbo diehto- ja bagadallanmateriála ovdamearkka dihte sámi álbmotbeaivvi birra, ja oppalaš fáddágihppagiid, earenoamážit sámi biepmuid ráhkadanneavvuid. Oahpponeavvoguovddáš oaidná dárbbu ovdánahttit sihke diehto- ja bagadallanmateriála ja evttohusaid dahkosiidda mánáidgárddiide mat leat heivehuvvon mánáidgárddiid dárbbuide, vai nákcet sihkkarastit sámi sisdoalu mánáidgárdefálaldagas.  3.10 Váldi, ovddasvástádus ja rollat alit oahpus ja dutkamis<em type="bold"> </em>Áŋgiruššansuorggi mihttomearri: · Sámedikkis lea duohta váldi sámi alit oahpus ja dutkamis lágaid ja láhkaásahusaid bokte, ja konsultašuvnnaid bokte. </p>
    <p>1.</p>
    <p><em type="bold">Nationála njuolggadusat dearvvašvuođa- ja sosiálafágaoahpuide</em> Máhttodepartemeanta lea sádden gulaskuddamii nationála njuolggadusaid čuovvovaš gávcci dearvvašvuođa- ja sosiálafágaoahpuide: mánáidsuodjaluspedagoga, bio-inšenevra, ergoterapevta, fysioterapevta, rádiográfa, sosionoma, buohccidivššár ja suodjalandivššár. Gulaskuddanáigemearri lea 01.08.18.  Sámediggi lea ovdal gulaskuddama buktán cealkámušaid njuolggadusaide. Juohke oahpu prográmmajoavku oaččui cealkámušaid. Sámedikki oktiibuot 29 cealkámušas válde prográmmajoavkkut 14 cealkámuša fárrui. Dat 14 cealkámuša leat mielde njuolggadusain mat leat sáddejuvvon gulaskuddamii.  Máhttodepartemeanttas oaivvildit ahte čuovvovaš sátnádeapmi gulaskuddanreivves addá vejolašvuođa rievdadeapmái konsultašuvnnain ovdal go loahpalaččat mearridit njuolggadusaid: <span type="quote">“Máhttodepartemeanta čujuha dasa ahte berre leat vejolašvuohta justeret njuolggadusaid cealkámušaid ektui mat bohtet gulaskuddamis.”</span> Sámediggi oassálasttii vuosttaš muttu gulaskuddankonferánssas – Njuolggadusat dearvvašvuođa- ja sosiálafágaoahpuide (RETHOS) 09.05.18. Leat šiehttan doallat konsultašuvdnačoahkkima 17.09.18.  </p>
    <p><em type="bold">UAR-Sápmi </em> Sámediggi lea observatevra UAR-Sámis (Universitehta- ja allaskuvlaráđđi), ja oassálasttii čoahkkimis 17.04.18. Áššit maid earret eará válde ovdan doppe lei sámi buohccedivššároahpu plánen, gos Sámi allaskuvla ja UiT Norgga árktalaš universitehta muitaledje ášši birra. Sámi allaskuvla áigu ovdánahttit oahpu sámi kultuvrras ja servodatmáhtus mii lea buohccidivššáriid várás. Fálaldat lea gáibádusaid mielde dearvvašvuođa- ja sosiálafágalaš 2019 oahpahusaid bajimuš láhkaásahusa ja njuolggadusaid ektui. Bođii sávaldat ahte fáddá šaddá fierpmádatvuođđudussan, nu ahte šaddá olamuttos eanebuidda.  </p>
    <p>Duojis ja sámegielas leat álggahuvvon fágajoavkkut, mat galget buktit iežaset mearkkašumiid nationála njuolggadusaide vuođđoskuvlaoahpahusas sámegielas ovdal miessemánu. Njuolggadusat galget mearriduvvot UAR-Oahpaheddjiid čoahkkimis golggotmánu 2018:s.</p>
    <p>UAR-Sápmi sávvá ahte guovddáš UAR:s addet mearkkašumi Lied-lávdegoddái joatkkaoahpahusa várás, sámi joatkkaoahpahusa lassipoeaŋggaid birra seamma dásis go matematihkas ja vierisgielas. UAR-Sápmi áigu lágidit seminára čakčat 2018:s mas fáddá lea sámegiella profešuvdnaoahpuin ja bargodilis. Rekruteren sámi oahpaheaddjeohppui digaštallojuvvui maid.</p>
    <p>Sámediggi lea observatevra UAR-oahpaheaddjioahpus ja oassálasttii čoahkkimis 21.- 22.03.18. Earret eará bođii ovdan doppe ahte Oahpahusdirektoráhtta galgá čielggadit ja evttohit ortnegiid mat galget váikkuhit ahte eanet bargit skuvllas ollašuhtáše oahpaheaddjeoahpu. Okta dáin doaibmabijuin lea ahte Oahpahusdirektoráhtta lea ávžžuhuvvon ovddidit ortnegiid mat movttiidahttet eanet lullisámi, julevsámi ja kvena studeanttaid. Dát ovttasbargu galgá dahkkot ovttas skuvlaeaiggádiin.</p>
    <p><em type="bold">Ovttasbargočoahkkin Sámedikki, Regionála dutkanfoandda ja Norgga dutkanráđi gaskkas</em> Čoahkkimis Saemien Sijtes Sámedikki, Regionála dutkanfoandda ja Norgga dutkanráđi gaskkas digaštallojuvvui movt sáhttá nannet sámi dutkanbirrasiid, ja dutkan sámi fáttáid birra almmuhemiin. Dát čuovvuluvvo almmuhanbarggu oktavuođas. 3.11 Oahppo- ja dutkandárbbut<em type="bold"> </em></p>
    <p>Áŋgiruššansuorggi mihttomearri: · Alit oahpus gávdnojit fálaldagat mátta-, julev- ja davvisámegielas vuođđooahpahusa rájes doavttergráđa rádjái.</p>
    <p><em type="bold">Sámi buohccidivššároahppu</em> Sámediggeráđđi deaivvadii UiT Norgga árktalaš universitehta rektoriiguin Romssas 22.03.18. </p>
    <p>Konklušuvdna čoahkkimis lei čuovvovaččat:  - Universitehta lea pláneme ođđa oahpu, sámi buohccedivššároahpu ovttas Sámi allaskuvllain. - Sámediggi ovttas universitehtain galgaba bargat sámi buohccedivššároahpu ruhtademiin.</p>
    <p>3.12 Rekruteren sámi alit ohppui ja dutkamii</p>
    <p>Áŋgiruššansuorggi mihttomearri: · Álki fidnet fágaolbmuid geain lea sámi giella- ja kulturgelbbolašvuohta.</p>
    <p><em type="bold">Sámi oahpaheaddjeohppui rekruteren </em> Sámediggi lea ovttas Sámi allaskuvllain bargan lasihit rekruterema sámi oahpaheaddjeohppui allaskuvllas. Sámediggi lea oassálastán plánenčoahkkimiin ovttas Sámi allaskuvllain, finadan skuvllas ja ráhkadan rekruterenvideo. Videos leat deattuhan stipeandaortnegiid mánáidgárdeoahpaheaddjeohppui ja vuođđoskuvllaoahpaheaddji masterohppui mas sámegiella lea fágasuorgin. Video lea ožžon buori responsa sosiála mediain.   </p>
    <p>Sámediggi lea ovttas Nordlándda fylkkamánniin ja Davvi universitehtain bargan oažžut stuđeanttaid julev- ja lullisámegiel oahpaheaddjeohppui mii álgá čakčat 2018:s. Sámediggi ovttasbargá Nordlándda fylkkamánniin, Nordlándda ja Trøndelága fylkkasuohkaniiguin, ja guoskevaš hálddašansuohkaniiguin stuoridit stipeandaortnega potensiála studeanttaide. Maŋŋel ohcanáigemeari ledje 7 studeantta julevsámegiel oahpaheaddjeohppui ja 4 studeantta lullisámegiel oahpaheaddjeohppui, mat ledje njuolga kvalifiserejuvvon sisaváldimii.</p>
    <p>
      <em type="bold">          Areála, biras ja dálkkádat </em>
    </p>
    <p>Servodatmihttomearri: · Árbevirolaš sámi guovllu areálat ja luondduresurssat geavahuvvojit ávnnaslaš vuođđun sámi kultuvrra, ealáhusdoaimmaheami ja servodateallima joatkimii ja ovddideapmái. 4.2 Areálahálddašeapmi<em type="bold"> </em></p>
    <p>Áŋgiruššansuorggi mihttomearri: · Sámi ealáhusaid, kultuvrra ja servodateallima luondduvuođus lea sihkkarastojuvvon buot plánemiin, ja Sámediggi lea deaŧalaš eaktudeaddji ja konsultašuvdnabealli areálahálddašeamis.</p>
    <p><em type="bold">Vuostecealkámuš Ivggu areálaplánii </em> Sámediggi ovddidii 2017 čavčča vuostecealkámuša viđa guvlui Ivggu suohkana areálaplánaide. Buot dát guovllut ledje biddjojuvvon astoáige- ja turistaáigumušaide (BFT). Čilgehus vuostecealkámuššii lei ollislaš noađđi maid eanet bartahuksemat ja eanet olmmošlaš aktivitehta dagahivčče guovllu boazodollui. Maŋŋá gulahallančoahkkima čakčat gieldda ja Fylkkamánni gaskka lea Ivggu suohkan váldán guokte guovllu plánas eret. Golmma eará plána ektui lea Sámediggi, lagas gulahallamis suohkaniin, gávdnan eavttuid plánii mat earret eará eaktudit ahte huksejeaddji galgá soahpat boazoealáhusain geavahanáiggiid dahje eará heivehandoaibmabijuid birra ovdal go doaibmabijuid čađaha. Ivggu suohkan lea maid miehtan ollásit árvvoštallat plána váikkuhusaid boazodollui guoskkahuvvon guovllus. Dán vuođul lea Sámediggi geassán ruovttoluotta iežas vuostecealkámuša Ivggu suohkana areálaplánii.    </p>
    <p><em type="bold">Divttasvuotna-vuostecealkámuš</em> Sámedikki vuostecealkámuša Divttasvuona suohkana areálaplánii, maid mii vuosttaš gearddi 2013:s ovddideimmet, lea dál Gielda- ja ođasmahttindepartemeanta (GOD) gieđahallamin. Sámediggi doalai dan oktavuođas 23.03.18 čoahkkima GOD:in, Divttasvuona suohkaniin ja Nordlándda Fylkkamánniin. Sámedikki ja Divttasvuona suohkana ovddasteaddjin ledje politihkkárat. Sámediggi válljii doalahit vuostecealkámuša danne go leat ain bealit masa eai leat mieđihan, mat gusket mearrádusaide mat gusket sámi beroštumiide. Lassin dasa lea gulahallan suohkana bealis leamaš váilevaš plánaproseassa áiggis.  Lea mearriduvvon ahte Divttasvuotna galgá 2020 rájes juhkkojuvvot. Danne lea Sámediggi dovddahan ahte mii áddet jus plána ii divvojuvvo dassážii. Sámediggi vuordá ahte vuostecealkámuš ja ávžžuhus buori gulahallama birra čuovvuluvvo namalassii Hápmira ja Narviikka suohkaniid areálaplánain. Sámediggi vuordá ain bohtosa go GOD gieđahallá min vuostecealkámuša.  </p>
    <p><em type="bold">Rádjageassin ođđa Hápmirii ja Narviika suohkaniidda </em> Sámediggi lea 16.04.18 konsulteren Gielda- ja ođasmahttindepartemeanttain rádjageassima birra ođđa Hápmira ja Narviikka suohkaniidda, gos mii soabaimet departemeanttain rádjamolssaeavttuid ektui. Sámediggi ovddidii rádjaevttohusa. Dat lea Fylkkamánni čielggadusas rádjamolssaeaktu D. Ággan lea ahte molssaeaktu dagahivččii ahte ođđa Hápmirii gulašedje árbevirolaš sámi guovllut, mii sihkkarasttášii nana julevsámi hálddašansuohkana, ja ahte goappašat suohkanat olahivčče buori vuolggasaji resurssaid ektui. Sámediggi áigu, ovttas departemeanttain ja goappašiid ođđa suohkaniiguin, bargat dan ala ahte sámi giela, kultuvrra ja ealáhusdoaimma dilli nannejuvvošii suohkanjuohkima oktavuođas.  4.3 Luondduresurssat <em type="bold"> </em></p>
    <p>Áŋgiruššansuorggi mihttomearri: · Ávkkástallan sámi guovlluid luondduresurssaiguin dáhpáhuvvá dakkár vugiin mii fuolaha sámi vuoigatvuođalaččaid ja báikegottiid beroštusaid ja vuoigatvuođaid, ja dávista riikkaidgaskasaš álbmotriektái. <em type="bold">Plána kvártsaroggama birra Násáváris Ránu suohkanis</em> Sámediggi čuovvula boahttevaš áššemeannudeamis Sámi Parlamentáralaš Ráđi 17.08.16 mearrádusa Elkem AS plánaid birra kvártsaroggama birra Násáváris Ránu suohkanis.  Sámediggeráđis lei 28.11.17 čoahkkin Elkem AS fitnodagain. Presideanta Aili Keskitalo ságaškušai ealáhusministariin Elkem AS ohcamuša vuoigatvuođaid eksproprierema birra kvártsaroggamii guovllus. 30.01.18 sáddii Ealáhus- ja guolástusdepartemeanta Elkem AS eksproprierenohcamuša gulaskuddamii. Sámediggi buvttii 26.03.18 gulaskuddanvástádusa. Departemeanta čállá 17.04.18 reivves ahte Elkem AS ja guoskkahuvvon bealit leat mearridan viežžat ođđa árvvoštallama doaibmabiju váikkuhusaid birra boazodollui. Dat galgá leat gárvvis 2018 golggotmánus. Ealáhus- ja guolástusdepartemeanta áigu dalle Sámedikki bovdet konsultašuvnnaide ohcamuša birra vuoigatvuođaid eksproprieremis minerálaroggamii. Sámediggi áigu searvat báikki diđoštallamii 19. – 20.06.18. Seammás áigu departemeanta bovdet konsultašuvnnaide Sáltoduoddara orohagain, Gran čearuin, Svaipa čearuin ja Semisjaur-Njarg čearuin.     </p>
    <p><em type="bold">Ruvkedoaibma Nussiris ja Gumppenjunis</em> Finnmárkkuopmodat (FeFo) gieđahalai 18.04.18 Sámedikki cealkámuša mearrádussii meahci eará láhkai geavaheami birra Nussira ja Gumppenjuni ruvkedoaimmain. Ii gávdno loahpalaš protokolla FeFo:s mearrádusain ja jienastemiin áššis, muhto protokollaevttohusas leat guokte mearrádusevttohusa.  </p>
    <p>Nuppi evttohusa leat fylkkadikki nammaduvvon miellahtut ovddidan, mas dadjet ahte ahte leat vuostá Sámedikki árvvoštallama, ja mas lága olis sáddejit ášši Gonagassii, seammás go lasihuvvojit muhtun oasi mearkkašumit Sámedikki mearrádussii.</p>
    <p>Nuppi evttohusa leat Sámedikki nammadan miellahtut ovddidan, mas čujuhit Sámedikki mearridan cealkámuššii, nu ahte ii mieđihuvvo meahci eará láhkái geavaheapmái ruvkedoaimmain Nussiris ja Gumppenjunis.</p>
    <p>FeFo sáddii 27.04.18 ášši Gielda- ja ođasmahttindepartementii, ja reivves čuožžu ahte: <span type="quote">«Stivra mearridii dás 4 jienain 2 jiena vuostá ahte ášši galgá ovddiduvvot Gonagassii»</span>. Finnmárkolága § 10 vuođul čuovvu ahte jus Sámediggi ii dohkket eanetlogu mearrádusa, de sáhttá stivrra ollislaš eanetlohku gáibidit ahte FeFo ovddida ášši Gonagassii. Go jienasta dan beali mii dáhttu ášši ovddidit Gonagassii mearkkaša ahte eanetlohku oaivvilda ahte sin mearrádus ferte bisuhuvvot dan sadjái go ahte FeFo ii oaivvil maidege áššis ja dáhttu departemeantta mearridit. Go okta Sámedikki nammadan stivralahtuin lea jienastan dan beali mii dáhttu ášši sáddet Gonagassii, de mearkkaša dat ahte dát stivralahttu oaivvilda ahte mearrádus mas mieđihuvvo meahci eará láhkái geavaheapmái bisuhuvvo. Dál orru FeFo protokolla (mii ii leat loahpalaš ja mii ii čájet jienasteami) čájeheamen ahte buot Sámedikki nammadan stivralahtut, čujuhettiin Sámedikki cealkámuššii, leat jienastan dan beali mii biehttala addimis lobi meahci eará láhkái geavaheapmái. Jus nu lea, de lea okta Sámedikki nammadan stivralahtuin jienastan sihke vuostá ja beali meahci eará láhkái geavaheami. Sámediggeráđi mielas lea hui váttis dán birra maidege oaivvildit danne go dat dagaha ollu eahpesihkarvuođa das maid dát stivralahttu oaivvilda ja mo dat čuovvula Sámedikki mearrádusa, man birra lassin dasa lea Sámedikkis stuorra ovttaoaivilvuohta.</p>
    <p>Protokollas maid Sámediggeráđđi 19.04.18 oaččui epoastta bokte FeFo:s (mii ii leat dohkkehuvvon ovdal FeFo boahtte stivračoahkkima) leat maid mearkkašumit mearriduvvon Sámedikki cealkámuššii, mii galgá Gonagassii sáddejuvvot. Sámediggeráđđi oaivvilda ahte mearkkašumit sáhttet áddejuvvot FeFo lassiárvvoštallamin ieš mearrádussii áššis, ja danne orru measta dego ođđa gieđahallan áššis ja ođđa mearrádus mas mieđiha meahci eará láhkái geavaheapmái, mii dán oktavuođas mávssášii ahte áššejohtu § 10 mielde dagahivččii ođđa ovddideami Sámediggái, mii ii leat dahkkojuvvon. Movt dál de leažžá, de lea FeFo gieđahallan, mearkkašumiiguin Sámedikki cealkámuššii, Sámediggeráđi mielas unnán čorgat, danne go FeFo galgá Finnmárkolága § 10 nuppi ja goalmmát lađđasa maŋimuš čuoggá mielde dušše mearridit áigot go doalahit mearrádusaset ja sáddet ášši mearrideapmái Gonagassii, vai áigot go mearridit áššis Sámedikki cealkámuša mielde. Danne válljii Sámediggeráđđi 20.04.18 reivves FeFo Bearráigeahččanlávdegoddái dáhttut sin iskat dávista go FeFo mearrádus Finnmárkoláhkii. FeFo Bearráigeahččanlávdegoddi ii leat dán rádjái maidege mearridan áššis.</p>
    <p>Sámediggi vuosttildii gulaskuddancealkámušastis 01.09.17 Nussir ASA ohcamuššii addimis dasa doaibmakonsešuvnna. Go Sámediggi vuosttilda, de sirdojuvvo ášši gieđahallan minerálahálddašeami direktoráhtas Ealáhus- ja guolástusdepartementii. Direktoráhta lea departemeantta gohččuma mielde árvvoštallan ohcamuša ja cealkámušaid mat leat boahtán. Departemeanta doalai 08.05.18 ovttas Sámedikkiin, Boazoguohtonguovlluiguin 20 ja 22 Fiettar ja Fálá, Finnmárkku fylkkamánniin, Fálesnuori gielddain ja Nussir ASA:in báikediđoštallama. Maŋŋá báikediđoštallama Departemeanta ja boazoguohtonguovllut dolle álgo konsulterenčoahkkima Sámedikkiin observatevran. Departemeanta galgá gieđahallamis atnit minerálalága §§ 2 ja 17 vuođđun (stuorra deattu sámi kultuvrra beroštupmái jna.), maiddái álbmotrievttálaš geatnegasvuođaid sápmelaččaide eamiálbmogin ja Sámedikki njuolggadusaid Finnmárkolága § 4 olis. Sámediggi galgá konsulterejuvvot áššis.</p>
    <p>Ideálalaš vuođđudus Earthworks lea álggahan kampánja ruhtadeddjiid vuostá mat ruhtadit ruvkedoaimmaid main mearradeponiija geavahuvvo. Dat lea dán rádjái bargan multinationála báŋkku Citigroup vuostá, mii doallá Nussir ASA:i ossosiid. Sámedikkis lei 17.04.18 čoahkkin Earthworks ovddasteddjiin Oslos. Akšuvnna boađus lea ahte Nussir ASA ruovttusiidduin oidno dál ahte eai leat báŋkkut main leat ossosat oasussearvvis, muhto ahte dollet oasuskontoid (nominee). Sámediggeráđi mielas lea hui váttis go ii leat almmolašvuohta das geat oasussearvvi duohta eaiggádat leat geat plánejit ruvkedoaimma sámi guovlluide. Citigroup maid lea ođasmahttán biras- ja etihkalaš njuolggadusaid/strategiija gos dál daddjojuvvo ahte Citigroup ii áiggo addit njuolgga ruhtadeami minerálaprošeavttaide mat geavahit mearravuoli deponiija.    4.5 Dálkkádat<em type="bold"> </em></p>
    <p>Áŋgiruššansuorggi mihttomearri: · Sámi ealáhusat ja sámi kultuvra leat nannosat dálkkádatrievdamiid ektui ja álgoálbmotvuoigatvuođat deattuhuvvojit go váidudeaddji doaibmabijut ja heiveheamit dálkkádatrievdamiid geažil plánejuvvojit. <em type="bold">Dálkkádatšiehtadallamat ja eamiálbmotvuođđovuogádat</em> Sámediggi searvvai dálkkádatšiehtadallamiidda Bonnas 30.04. - 11.05.18. Čoahkkin lei ráhkkaneapmin njunuš dálkkádatčoahkkimii Katowices juovlamánus 2018:s Polenis. Dál barget viidáseappot struktuvrrain mii sihkkarasttášii ahte eamiálbmotperspektiiva ja árbevirolaš máhttu integrerejuvvoše dálkkádatšiehtadallamiidda eamiálbmotvuođđovuogádaga ásaheami ja čađaheami oktavuođas, mii galgá raporteret ja buktit rávvagiid ON dálkkádatkonvenšuvdnii. Ovdal go bargoplána sáhttá ráhkaduvvot bargojoavkkus gos eamiálbmogat lea ovddastuvvon dássálagaid stáhtaiguin, de leat ain muhtun bealit mat fertejit čielggaduvvot. Áigumuš lea ahte buot ON 7 eamiálbmotregiovnna ovddastuvvojit doppe. Sápmelaččat ja inuihtat leat árktalaš regiovnna eamiálbmogat.  </p>
    <p>
      <em type="bold">           Ealáhusat  </em>
    </p>
    <p>Servodatmihttomearri: · Nana ja juohkelágan ealáhuseallin vuođđun gievrras báikegottiide gosa olbmot háliidit ásahit.</p>
    <p><em type="bold">Regionála davviguovloforum</em> Presideanta Aili Keskitalo ja Sámediggeráđđi lei regionála davviguovloforuma lágideaddji. Forumis leat Sámedikki lassin Gielda- ja ođasmahttindepartemeanta ja golbma Davvi-Norgga fylkkagieldda. Forumis guorahallojuvvot iešguđege fáttát mat leat áigeguovdilat Davvi Norgga ovddideapmái, earret eará lei diehtojuohkin ja vásihusaid lonuhallan plánaproseassaid birra agendas. Forumis guorahallojuvvo maiddái oktasaš prográmmaáŋgiruššama siskkoš vuovdiovddideapmái <span type="quote">“badjelii árvoráiddus”</span>.  </p>
    <p><em type="bold">Njunuščoahkkin ealáhusaid birra</em> Presideanta Aili Keskitalo searvvai njukčamánus njunuščoahkkimii ealáhusaid birra Álttás, masa Stáhtaministtar Erna Solberg ja Máhttoministtar Jan Tore Sanner leigga bovden. Njunuščoahkkimis ealáhusaid birra lei sáhka erenoamážit gelbbolašvuođa birra, ja ollu guovddáš aktevrrat DavviNorggas serve čoahkkimii. </p>
    <p><em type="bold">Peter F. Hjorth-seminára Romssa universitehtas</em> Presideanta Aili Keskitalo ja Sámediggeráđđi serve Peter F. Hjorth-seminárii mii dollojuvvui Romssa Universitehtas, dohko ledje boahtán birrasii 250 oasseváldi priváhta ealáhusain, almmolaš doaimmain ja UiT fágabirrasiin. Presideanta hálai sáhkavuorustis UiT barggu ávkki birra sámi servodaga ektui, ja Sámediggeráđđi searvvai maiddái bargobádjái mas fáddán lei Ođđa Davvi-Norga. Sáhkavuorus fokuserii Sámediggeráđđi proseassa mearrasámi strategiijaid mearridemiin.  </p>
    <p><em type="bold">High North Dialoque</em> Sámediggeráđđi searvvai paneladigaštallamii High North Dialoque oktavuođas Bådåddjos 18.04.18, masa maiddái Ealáhusministtar searvvai. Paneladigaštallama fáddán lei <span type="quote">«State of Arctic growth»</span> ja ealáhusovddideapmi davvin. Birrasii 350 oasseváldit ledje konferánssas, ollu studeanttat. </p>
    <p><em type="bold">Galledeapmi ja geahčadeapmi Álttás</em> Sámediggeráđđi searvvai dalle go Stáhtaministtar ja Eanadoalloministtar 30.04.18 deaivvadeigga boazodolliin Nils Henrik Sara, geas lea boazodoallu ja mátkeealáhusfitnodat Niibejávrris mas lea vejolaš vásihit boazodoalu. Sámediggeráđđi geavahii vejolašvuođa čujuhit ahte lea dárbu ollislaččat geahčadit Boazodoallolága, dárbbašuvvojit politihkalaš proseassat boazodoallostivrra ektui ja bovdejupmi ođđasis geahčadit boazodoallostivrra doaimma ja stivrra čoahkkádusa, ja dat stuorra vejolašvuohta mii áidnalunddot álgoálbmotealáhusas boazodoalus lea.  </p>
    <p><em type="bold">Čoahkkin Riikaoassekulturráđiin </em> Presideanta Aili Keskitalo deaivvadii Riikaoassekulturráđiin 11.04.18. Riikaoasseráđđái gullet fylkkakulturráđit, dahje sullasaččat, golmma davimus Davvi-Norgga fylkkain. Sámediggeráđđi válddii ovdan oppalaš kulturpolitihkalaš áššečuolmmaid mat gusket sámi servodahkii. Eanet dihto áššiid birra guorahallojuvvui earret eará; Sámedikki kulturbušeahtta, dáiddáršiehtadus, Davvi-Norgga kulturšiehtadus, sámi kulturásahusat ja eará oktasaš áššečuolmmat.  5.2 Vuođđoealáhusat <em type="bold"> </em></p>
    <p>Áŋgiruššansuorggi mihttomearri: · Vuođđoealáhusat seailluhit sámi kultuvrra, giela ja eallinvuogi.</p>
    <p>Eanadoallu Sámediggeráđis lei 24.04.18 čoahkkin Eanadoallo- ja biebmodepartemeanttain, gos geigii Sámedikki cealkámuša eanadoallošiehtadallamiidda. Čoahkkima fáddán ledje proseassat eanadoalus main sáhtii leat mearkkašupmi sámi guovlluide ja cealkámuš eanadoallošiehtadussii. Sámediggi gesii ovdan guovloođastusa ja dan meannudeami Sámedikkis. Departemeanta dáhkidii Sámediggái ahte doarjja- ja bivdoearreavádagat eai rievdaduvvo guovloođastusa oktavuođas. Sámediggeráđđi ovdan buvttii Sámedikki cealkámuša eanadoallošiehtadussii, ja deattuhii man deaŧalaš lea einnostahtti ja guhkes áiggi eanadoallopolitihkka. Eanadoalus lea stuorra mearkkašupmi ealli sámi gillii ja kultuvrii. Dán jagi eanadoallošiehtadusas ferte vuoruhit smávva ja gaska stuoru doaluid. Mielkebuvttadeapmi ja sávzadoallu leat sámi guovlluid eanadoalu guoddit. Sámediggeráđđi válddii fas ovdan dan go 2 miljon ru. lea sihkkojuvvon Sámediggái 2015:s. Sámediggi oaivvilda ahte sámi guovllut eai galggaše gillát liigebuvttadusa geažil, erenoamážit lábbábierggu ektui, mii lea Mátta-Norggas. Departemeanta deattuhii ahte riikkas eai leat regionála buvttadanmihtut, nu ahte ii leat vejolaš spiehkastit sámi guovlluid ektui. Bealit sohpe ahte dollojuvvo hálddahuslaš čoahkkin čakčat.</p>
    <p>Finnmárkku ja Romssa fylkkamánnit leat álggahan proseassaid ráhkadit oktasaš regionála giliovddidanprográmma eanadoalu várás. Sámediggi lea mielde dán barggu ja lea searvan máŋggaid čoahkkimiidda áigodagas. Bargojoavkkut galget ráhkadit njeallje oasseprográmma. Loahpalaš plána galgá leat gárvvis jahkemolsumis.</p>
    <p>Prošeakta SápmiAgri lea molson prošeaktajođiheaddji nuppe gearddi maŋimuš jagis. Dan geažil go prošeaktajođiheaddji lea molsojuvvon, de leat muhtun doaimmat maŋŋonan, muhto dat čuovvuluvvojit 2018:s. Prošeavtta ulbmilin lea háhkat buori ahtanuššama eanadoalus Porsáŋggu, Guovdageainnu, Kárášjoga, Deanu ja Unjárgga gielddain.</p>
    <p>Boazodoallu Sámediggi searvá stivrenjovkui prošeavttas Ut på vidda. Stivrenjoavkkus lei maŋimusat čoahkkin  02.- 04.05.18 Rørosis. Dát lea goalmmát ja maŋimuš jahki prošeavttas, mii lea ruhtaduvvon Boazodoallošiehtadusa bokte. Prošeavtta mihttomearrin lea ásahit doaimmaid mat sáhttet addit oahpahalli ja fuolahusbálvalusaid boazodoalus. Prošeakta doaibmá nugo lei jurddašuvvon ja dál ferte válljet boazodolliid geain lea beroštupmi váldit vuostá mánáid ja nuoraid geat háliidit oahppat eanet boazodoalu birra. Dát lea fálaldat rávisolbmuide ja vuorasolbmuide geain lea dárbu oažžut terapiija.</p>
    <p>Sámediggi lea searvan diehtojuohkinčoahkkimii oaivevuorri (CWD) dávdda birra 06.04.18. Sámediggi ballá nugo Biebmobearráigeahčču ge dán dávddas. Sámedikkis lea jeavddalaččat oktavuohta ovddasvástideaddji eiseválddiiguin dávdda leavvama birra. Sámediggi dovddahii ahte háliida ahte Biebmobearráigeahčču čilgešii boazodolliide mainna lágiin galggašii eastadit dán dávdda leavvamis sámi guovlluide. Biebmobearráigeahčus lea maid beroštupmi ja das lea čielga strategiija jos nu geavaš.</p>
    <p>Sámediggeráđđi čađahii gulahallančoahkkima Sámedikki boazodoallodieđáhusa čuovvuleamis 22.02.18 Guovdageainnus. Sámediggeráđđi áigu čađahit eanet gulahallančoahkkimiid čakčat sihkkarastin dihtii ahte boazodoallodieđáhusa sisdoalu birra ságastuvvo viidát, ja ahte lea gulahallan ealáhusain doaibmabijuid birra juksan dihtii daid mihtuid mat leat dieđáhusas.</p>
    <p>Sámediggi lea <span type="quote">“Sámedikki dieđáhusas boazodoalu birra”</span> (2016) mearridan ahte Sámediggi háliida geahčadit Boazodoallolága ollislaččat. Sámediggi lea maiddái 2018 bušeahtas bidjan 500 000 ru dán bargui maid lávdegoddi mas leat mielde Sámediggi ja NBR galgá čađahit. Bargui mielde lea bovdejuvvon maiddái Eanadoallo- ja biebmodepartemeanta, ja Sámediggi lea bovdejumis dovddahan ahte maiddái mii ge vejolaččat sáhtášeimmet doarjut departemeantta álgaga vástideaddji lávdegotti ásaheames.  Lávdegotti mandáhta šaddá leat ná:  «Lávdegotti váldodoaibman lea čielggadit dárbbu 2007 boazodoallolága rievdadeames. Lávdegoddi galgá vuođđuduvvot Boazodoalloláhkalávdegotti árvalussii (NAČ 2001:35) ja raportii eanamolsunrievtti gelbbolašvuođa birra go guoská boazodoalu siskkáldas beliide. Lávdegoddi galgá viidáset árvvoštallat ja vejolaččat evttohit eanet rievdadusaid mat sihkkarastet proseassaid mat leat fakkastuvvon boazodollui ja main lea doppe legitimitehta.  Lávdegotti galgá erenoamážit čilget erohusa priváhtarievttálaš stivrejumi ja almmolašrievttálaš hálddašeami gaskka, ja dasto árvvoštallat siidaoasi saji. Lávdegoddi galgá evttohit rievdadusaid boazodoallolágas mat nannešedje boazodoalu areálasuoji. Lávdegoddi galgá geahčadit láhkamearrádusaid mat čatnasit boazolohkui. Lávdegoddi galgá buktit čielggadusas jagi sisa. Lávdegotti čállingoddi biddjojuvvo Sámedikki hálddahussii.” Boraspiret Sámediggeráđis lei 13.03.18 čoahkkin Dálkkádat- ja birasdepartemeanttain. Okta fáttáin lei boraspirehálddašeapmi sámi guovlluin. Sámediggeráđđi čilgii ahte dáláš boraspirepolitihkka ja hálddašeapmi dagahit stuorra váttisvuođaid guohtonealáhusaide. Sámediggeráđđi válddii ovdan maiddái barggu máhttovuođuin boraspiriid birra masa gullá mielde vásihusvuđot máhttu. Departemeanta buvttii ruovttoluotta dieđu ahte Birasdirektoráhta galgá čuovvulit dán barggu ja ávžžuhii Sámedikki ovddidit áššečuolmma viidáset gulahallamis singuin.</p>
    <p>Sámediggeráđis lei čoahkkin 09.04.18 Birasdirektoráhtain ja Stáhta Luonddubearráigeahčuin (SLB) man fáddán lei boraspirehálddašeapmi. Birasdirektoráhta muitalii ahte Norgga luonddudutkaninstituhtta (NINA) lea bargagoahtán gonagasgoaskinprošeavttain sávzzaid ektui Fosenis Trøndelágas, ja dutkanprošeavttain man ulbmilin lea háhkat máhtu dan birra movt guovža speadjá bohccuid. Birasdirektoráhta lea muitalan ahte lea hástaleaddji oažžut Norgga beale boazodoalu searvat ja sii árvvoštallet danne Ruoŧa molssaeaktun. Birasdirektoráhta galgá maiddái álggahit gonagasgoaskinprošeavtta bohccuid ektui Romssas. Sávahahtti lea ahte guokte siidda servet prošektii. Sámediggi ja Birasdirektoráhta leat soahpan ahte ovttas Norgga Boazosápmelaččaid Riikaservviin (NBR) álggahit barggu, mii galgá čađahuvvot máhtu viežžamiin mas vásihusvuđot máhttu lea. Guovtti maŋimuš prošeavttas sohppojuvvui ahte lea referánsajoavku mas leat lahttun maiddái guoskevaš siiddain. SLB muitalii vahátdieđihanrutiinnaid birra, mainna lágiin boraspireoktavuođat barget, ja mainna lágiin dieđut biddjojuvvojit diehtovuđđui. Bealit sohpe viidáset gulahallamis. Sámediggi bovdii SLB mielde geasseguođohandistriktii Finnmárkkus geahčadit diliid. SLB lei mielas dasa. Buozalmasvuođa geažil ii dahkkojuvvon dát geahčadeapmi.</p>
    <p>Sámedikki dievasčoahkkima mearrádusas 09.03.18 bivdá Sámediggi ráđđehusa álggahit logi sierra doaibmabiju nationála boraspirepolitihka rievdadeami várás. Reivves Sámediggái čállá Dálkkádat- ja birasministtar Ola Elvestuen ahte gávcci vuosttamuš evttohusa leat seamma go maid Guovddášbellodat lea evttohan. Stuorradiggi lea meannudan ášši ja evttohusat eai mearriduvvon. Ministtar čállá dasto ahte su mielas ii leat áigeguovdil árvvoštallat ja sihkkut avádatjuogu dál gal. Go guoská doaibmabidjui vásihusvuđot máhtu implementeremis čujuha ministtar gulahallamii mii Sámedikkis lea Birasdirektoráhtain.</p>
    <p>Guolástus <em type="bold">Reguleremat mearraluossabivddus</em> Sámediggeráđis lea leamaš čoahkkin Kultur- ja birasdepartemeanttain reguleremiid birra mearraluossabivddus. Sámediggi háliida čađahit konsultašuvnna ášši birra, muhto departemeanta ii hálit, go eai ane dan dárbbašlažžan. Čoahkkimis čilgejuvvui stáhtaráđđái mearraluossabivddu riektediliid birra ja otnáš váttis dili birra go guoská mearraluossabivddu čađaheapmái nu ahte šattašii ekonomalaččat gánnáhahttin. Mearraluossabivdit čuoččuhit ahte bivdoáiggit leat dál nu unniduvvon, ahte jos lea heajos dálki muhtun beivviid, de billašuvvá olles jagi sesoŋga mearraluossabivddus. Sámediggi ovddidii maiddái golmma guolásteaddji bivdodieđuid Várjjatvuonas, Ávanuoris ja Olggut Álttávuonas, sálaš sálašáŋgiruššama nammii, mii čájeha ahte nálli lea buorre, iige leat dárbu šat eanet gáržžidit bivdoáiggi, muhto baicce áibbas nuppe láhkai - ahte bivdoáigi galggašii guhkiduvvot. Sámediggi čujuhii maiddái stuorra fuola go eiseválddit dađistaga unnidit bivdoáiggi mearraluossabivddus, ja dieinna lágiin váldet vuođu ealáhusbivddus, kultuvrras, giellaovddideamis ja nuoraid rekrutteremis sámi guovlluin.   </p>
    <p>Stáhtaráđđi presiserii ahte guolástusat eai leat movtge regulerejuvvon dan ektui man birra konsulterejuvvui 2016:s, muhto guovlluide Deanuvuotna ja Finnmárkku riddu lea maŋiduvvon álgin mii dál gustogoahtá. Go guoská Sámediggeráđi evttohussii dáid diliid ságastallama birra ealáhusain, de čujuhii Stáhtaráđđi ahte lea vejolaš sáddet čoahkkinávžžuhusa, muhto ii leat sáhka mearraluossabivddu njuolggadusaid rievdadeamis lagamus boahtteáiggis. Departemeantta oainnu mielde lea lunddolaš guorahallat ášši ovdal boahtte váldoreguleremiid 2020/2021.</p>
    <p><em type="bold">Vuotnabivdolávdegotti nammadeapmi áigodahkii 2018-2020</em> Sámediggeráđđi lea ollu cealkámušaid bokte Sámedikki iešguđege politihkalaš joavkkuin, ja buori ráđđádallama bokte fylkkasátnejođiheddjiin Ragnhild Vassvik, Romssa fylkkaráđiin Sigrid Ina Simonsen, Nordlándda fylkkaráđiin Ingelin Noresjø, nammadan čuovvovaš olbmuid Vuotnabivdolávdegoddái áigodahkii 2018-2020: Lahtut:                                                            Várrelahtut: Tom Sottinen, Čáhcesuolu                               Heidi Holmgren, Áváhki Geir Tommy Pedersen, Gáivuotna                    Ragnhild Sandøy, Romsa Bente Aasjord, Stáigu                                      Johan Arne Hansen, Lodegat </p>
    <p>Sámediggi lea váldán ovdan Ealáhus- ja guolástusdepartemeanttain ahte Vuotnabivdolávdegoddi ferte oažžut doarvái resurssaid, vai sáhttá ollašuhttit mandáhtas. Sámediggi lea bivdán maiddái departemeantta váikkuhit dasa ahte Sámediggi ja Finnmárkku, Romssa ja Nordlándda fylkkagielddat sáhttet deaivvadit Vuotnabivdolávdegottiin, ja ahte dat sáhttá dáhpáhuvvat lávdegotti vuođđudeami oktavuođas.</p>
    <p><em type="bold">Smávva fatnasiid rámmaeavttut boahtteáiggi bivdoearrevuogádagas</em> Sámediggeráđđi lea addán gulaskuddancealkámuša Ealáhus- ja guolástusdepartemeantta gulaskuddanevttohussii smávvafatnasiid rámmaeavttuid ektui boahtteáiggi bivdoearrevuogádagas, mii namuhuvvo maiddái namain struktuvra vuolábealde 11 mehtera gitta joavkkus. Sámediggi ii doarjjo guđege lágan strukturerema 11 mehtera guhkkosaš fatnasiid gaskkas gitta joavkkus, ja sávvá beassat čađahit konsultašuvnnaid Ealáhus- ja guolástusdepartemeanttain dán áššis.  5.3 Juohkelágan ealáhusat, lotnolas- ja meahcástanealáhusat, árvoháhkan ja ođđaásaheamit<em type="bold"> </em></p>
    <p>Áŋgiruššansuorggi mihttomearri: · Ásahandávjodat lagabus Norgga gaskameari ollislaččat ja 2 % ahtanuššan fitnodaga nammii <em type="bold">Meahci geavaheapmi báikkálaš árvoháhkamii</em> Sámedikkis lei 08.05.18 hálddahuslaš čoahkkin Finnmárkkuopmodagain (FeFo) Leavnnjas. Čoahkkima ulbmilin lei oažžut áigái oktasaš prošeavtta man bokte sáhttá láhčit báikkálaš árvoháhkama meahcceresurssaid vuođul. Proseassa lea álggahuvvon ja bealit oidnet ahte dán barggus lea ávki goappašiidda.  </p>
    <p>Sámediggeráđđi lea addán mandáhta johtilit bargi meahccelávdegoddái, maid Sámedikki dievasčoahkkin lea nammadan. Lávdegotti ulbmiliin lea čielggadit makkár hástalusat/váttisvuođat dáláš Mohtorjohtaluslágas ja Luonddušláddjivuođalágas hehttejit sámi meahcceávkkástallama. Sámediggeráđđi lea árvvoštallan ahte lávdegoddi ráhkadivččii notáhta mas evttohuvvojit konkrehta doaibmabijuid ollašuhttin dihtii Sámedikki areála- ja birasdieđáhusa strategiijaid kapihttalis 8; Sámi meahcceávkkástallama birra. Sámediggeráđđi lea registreren lávdegotti árvvoštallamiid ahte háliidit geahčadit Finnmárkku sierra barggusteaset. Sámediggeráđđi oaivvilda ahte doaibmabijut maid lávdegoddi evttoha fertejit sáhttit guoskat earáge guovlluide, ja buot doaibmabijut fertejit vuođđuduvvot strategiijaide mat leat Sámedikki areála- ja birasdieđáhusas. Lávdegoddi galgá buktit notáhta ovdal guovvamánu 2019 loahpa. Sámediggi áigu várret 150 000 ru reviderejuvvon 2018 bušeahtas dása.</p>
    <p>Sámediggeráđđi searvvai čoahkkimii maid Unjárgga gilisearvi čađahii 03.04.18 Unjárggas. Fáddán lei Alimusriektemearrádusa geahčadeapmi Unjárgga áššis, gilisearvvi advokáhtaid Brynjar Østgaard ja Frode Elgesen bokte. Álbmotčoahkkimii ledje boahtán ollu olbmot, ja FeFo direktevra Jan Olli ja máŋggas su stábas ledje mielde. Dasto lei FeFo stivralahttu Máret Guhttor mielde. 5.4 Hutkás ealáhusat<em type="bold"> </em></p>
    <p>Áŋgiruššansuorggi mihttomearri: · Eanet sámi kulturealáhusbargit mat buvttihit gievrras ja gánnáhahtti kulturealáhusfitnodagaid main lea stuorát birgenmunni.</p>
    <p>1.</p>
    <p>Sámediggeráđđi čuovvula Hutkás ealáhusa doaibmaplána. Sámediggeráđđi jearai árat dán jagi Sámedikki doarjaga ealáhusovddideami guovllu gielddain, STN-guovlu, ahte searvvašedje go ovddasmannin prošeavttas Hutkás gielda, nannen dihtii hutkás ealáhusa gielddas. Bovdejumi maŋŋá mii sáddejuvvui gielddaide searvama birra Hutkás gielda, čájehedje guokte gieldda beroštumi, ja Sámediggeráđđi lea válljen Deanu ja Guovdageainnu ovddasmanni gieldan. Guovdageainnus álggahuvvo kárten prošektii ovdal geasi dán jagi, ja Deatnu álggaha barggus skábmamánus/ juovlamánus 2018. Dasto lea Sámediggi lágidan ovtta fágabeaivvi hutkás ealáhusa várás. Vuosttaš fágabeaivi lei Guovdageainnus. Sámediggi áigu lágidit golbma fágabeaivve ráiddu dán jagi.  5.5 Duodji <em type="bold"> </em></p>
    <p>Áŋgiruššansuorggi mihttomearri: · Eanet duojárat geain duodji lea ealáhussan.</p>
    <p>Sámediggeráđđi searvvai čoahkkimii 04.04.18 Duodjeinstituhtain, Duodjeinstituhta evaluerema birra ollislaččat ja bagadanortnega birra mii lea vuoruhuvvon Sámedikki 2018 bušeahtas. Evaluerema oktavuođas galgá ráhkaduvvot gilvovuođđu. Sohppojuvvui ahte Duodjeinstituhtta oažžu vejolašvuođa buktit cealkámuša árvalussii ovdal go Sámediggeráđđi dahká loahpalaš oainnu dokumentii. Sámediggeráđđi searvvai 18.04.18 čoahkkimii Árraniin, Duodjeinstituhtain ja Duodje Nordlánndain dan birra go váilot bagadeaddjit julevsámi guovllus. Sámediggeráđđi dovdá dili, muhto ferte vuordit Duodjeinstituhta ja bagadanbálvalusa evaluerema bohtosiid ovdal go bagadanortnet árvvoštallojuvvo.</p>
    <p>26.- 27.04.18 bovdii Sámediggeráđđi oktasaš čoahkkimii duoji birra. Čoahkkimii serve Duojáriid Ealáhussearvvi, Sámiid Duoji duodjeorganisašuvnnaid, Boazodoalu ja duoji oahpahuskantuvrra, Duodjeinstituhta, Duoji fágalávdegotti ja ekonomalaš lávdegotti ovddasteaddjit. Čoahkkimis ovddiduvvojedje earret eará momsadivatraportta bohtosat, čilgejuvvui sierra prošeavttaid birra ja duoji stáhtusa birra. Sámediggeráđis leat ambišuvnnat bovdet jahkásaš oktasaš čoahkkimiidda duoji birra áigeguovdilis fáttáiguin.  Duodjedieđáhus ovddiduvvo dievasčoahkkináššin geassemánus 2018.</p>
    <p>
      <em type="bold">          Kultuvra </em>
    </p>
    <p>Servodatmihttomearri: · Ealli ja girjás sámi dáidda- ja kultureallin mas lea buorre kvalitehta.</p>
    <p>Sámediggi lea áigodagas addán doarjaga ollu buriide prošeavttaide kulturortnegiid bokte. Earret eará leat dorjon prošeavtta <span type="quote">«Sámi lávdi – Pop-up Sápmi»</span> ja juolludan dasa 150 000 ru. Prošeakta galgá čađahuvvot Stamsund Riikkaidgaskasaš teáhterfestiválas, mii lea 28.05 - 02.06.18. Prošeavtta bokte oainnusmahttojuvvo ja buktojuvvo ovdan sámi dáidda ja kultuvra, ja fokus lea mearrasámi kultuvrii. Aktevrrat gullet Sámi lávdái.</p>
    <p>Sámedikkis lei hálddahusdási gulahallančoahkkin Kulturdepartemeanttain guovvamánu gasku Oslos, mas fáddán ledje earret eará bušeahtta ja bušeahttadárbu, boahttevaš stuorradiggedieđáhus kultuvrra birra, sámi dáidaga ja kultuvrra kárten nationála arenain, kultuvrralaš ja hutkás ealáhusat, strategiija kultuvrii ja mátkeealáhusaide, ođđa visti Beaivváš Sámi Nationálateáhterii ja eará huksenáššit, Bååstede, jna. Prográmmas lei maiddái oktasaš galledeapmi Norgga Álbmotmuseas, oažžun dihtii čilgehusa Bååstede-prošeavtta birra.</p>
    <p>Kulturdepartemeanta lea álggahan geahčadit sámi dáidaga ja kultuvrra dainna áigumušain ahte gávnnahit movt čuvget, oainnusmahttit ja čilget vejolašvuođaid ja hástalusaid dan ektui movt sámi dáidda ja kultuvra sáhttet oažžut viidát vejolašvuođaid norgalaš almmolašvuođas. Geahčadeami oktavuođas kártejuvvo sámi dáidaga ja kultuvrra stáhtus válljejuvvon arenain Norggas áigodagas 2014-2017, vuosttažettiin arenain mat ožžot ruđaid stáhtabušeahtas dahje speallanruđain.</p>
    <p><em type="bold">Stuorradikki bearaš- ja kulturkomitea</em> Stuorradikki bearaš- ja kulturkomitea galledii Finnmárkku 19.- 21.02.18. Sámediggeráđđi čuovui komitea Guovdageainnus ja Kárášjogas 20.- 21.02.18, gos Stuorradikki komitea galledii muhtun sámi ásahusaid, Sámedikki lassin. Sámediggeráđis lei sierra čoahkkin stuorradiggekomiteain, gos fáddán ledje earret eará ođđa Sámedikki bušeahttaortnet, mánáidsuodjalus, NAČ 2016:18 Váibmogiella čuovvuleapmi, kultuvra oppalaččat, boahttevaš stuorradiggedieđáhus kultuvrra birra, Bååstede, huksenprošeavttat Saemien Sijte ja Beaivváš Sámi Nationálateáhter, ja Sámi dáiddamusea dárbu.  </p>
    <p><em type="bold">Kulturministtar Sámedikki guossis</em> Kulturministtar Trine Skei Grande lei guossis Guovdageainnus ja Kárášjogas 6.- 7.03.18. Sus ledje mielde Kulturdepartemeantta ráđđeaddit, ja Kulturráđi direktevra ja ráđđejođiheaddji. Sámediggi fuolahii olles galledeami. Presideanta Aili Keskitalo ja Sámediggeráđđi válde vuostá stáhtaráđi su fáruinis ja čuvvo mielde máŋgga sámi ásahussii Guovdageainnus. Stáhtaráđđi finai Kárášjogas maid máŋgga ásahusas, lassin sámediggevissui. Sámediggeráđis ledje sierra politihkalaš čoahkkimat Stáhtaráđiin, main fáddán ledje earret eará boahttevaš stuorradiggedieđáhus kultuvrra birra, Bååstede, huksenprošeavttat Saemien Sijte ja Beaivváš Sámi Nationálateáhter, ja Sámi dáiddamusea. Stáhtaráđđi oaččui maiddái ollu dieđuid sámi dáidaga ja kultuvrra birra, ja erenoamážit dan birra go beroštupmi sámi dáiddáriidda lassána riikkaidgaskasaš dásis.  </p>
    <p>Sámediggeráđđi searvvai Árbordekonferánsii ja doalai doppe sáhkavuoru Duohtavuođa- ja seanadankommišuvnna barggu birra njukčamánu gasku.</p>
    <p>Sámedikkis lei čoahkkin Kulturdepartemeantta hálddahusain 25.04.18 Kárášjogas. Čoahkkima fáddán lei boahttevaš Stuorradiggedieđáhus kultuvrra birra, ja departemeantta barggu birra sámi dáidaga ja kultuvrra kártemiin nationála lávddiin ja eará lávddiin. Stuorradiggedieđáhus galgá bidjat vuođu bajimuš politihkalaš ságastallama várás kulturpolitihkalaš hástalusaid birra boahttevaš jagiid. Dan oktavuođas galledii departemeanta Sámedikki, oažžun dihtii rávvagiid ođđa dieđáhussii.</p>
    <p>Sámediggeráđđi searvvai 02.05.18 Friija sátni-bálkkašumi juohkimii Oslos. Bálkkašupmi geigejuvvui journalisttaide Harald Amdal, Eirik Linaker Berglund, Thor Harald Henriksen ja Kenneth Hætta, sin luohttámušvuđot boltunjournalistihka ovddas Divttasvuona-áššis, mas šadde ollu váikkuhusat.</p>
    <p>Sámediggeráđđi searvvai 14.02.18 rabas čoahkkimii Sámi viesu ásaheamis Romssas. Čoahkkin lei Árktalaš álgoálbmotguovddáža vejolaš ásaheami čuovvuleami birra. Biddjojuvvon lea bargojoavku bargat viidáseappot Sámi viesu duohtan dahkamiin, mas earret eará Romssa suohkan lea mielde, ovttas Romssa sámi birrasiiguin.</p>
    <p><em type="bold">Sámedikki nuoraidpolitihkalaš lávdegoddi</em> Sámedikki gieskat nammaduvvon nuoraidpolitihkalaš lávdegottis (SáNuL) leat leamaš guokte čoahkkima áigodagas. SáNuL:s lei álggahančoahkkin Romssas 22.02.18, gos sis lei čoahkkin maiddái Sámediggeráđiin Duohtavuođa- ja seanadankommišuvnna mandáhta birra, ja lei čoahkkin ovddasvástideaddji sámediggeráđiin. SáNuL:s lei čoahkkin maiddái Oslos 28.04.18. SáNuL lea válljen nubbinjođiheaddji, lahtuid ja várrelahtuid Sámi Parlamentáralaš Ráđi nuoraidráđđái ja Sámi áššiid ráđđeaddi lávdegoddái Trøndelágas.  SáNuL jođiheaddji searvvai Sámedikki delegašuvdnii ON álgoálbmotáššiid bissovaš forumii New Yorkas cuoŋománus. SáNuL:s leat leamaš ovttasbargočoahkkimat Nordlándda nuoraid fylkkaráđiin, plánet oktasaš doaluid/ prošeavtta. SáNuL lea mielde prošeaktajoavkkus nuorra sámiid psyhkalaš dearvvašvuođa prošeavttas, ja lea searvan čoahkkimii dan oktavuođas.  SáNuL lea addán čálalaš cealkámuša Duohtavuođa- ja seanadankommišuvnna mandáhtii. Sámi Parlamentáralaš Ráđi nuoraidpolitihkalaš ráđis, mas SáNuL lea mielde, lei čoahkkin Kárášjogas  15.05.18. Doppe dieđihedje sii Sámi Parlamentáralaš Ráđi dievasčoahkkimii doaimmaset birra, ja plánegohte boahtte oktasaš nuoraidkonferánssa.  6.2 Buorit rámmaeavttut sámi dáiddáriidda<em type="bold"> </em></p>
    <p>Áŋgiruššansuorggi mihttomearri: · Sámi dáidda mii ovddida, iskkada ja hástala sámi kultuvrra. <em type="bold">Institušonealla ruoktu luohtái/vuelie/vuolle</em> Sámediggi lea, institušonealla ruovttu ásaheami oktavuođas luohtái/vuelie/vuolle, searvan proseassačoagganeapmái ja oahppomátkái Troanddimii ovttasbargguin konsuleantafitnodagain Noodt &amp; Reiding ovttas luohtebirrasiin. Oahppomátki fokuserii Norgga álbmotmusihkkaguovddážii ja álbmotdánsii, ja proseassačoagganeapmi ges fokuserii molssaeavttuide vejolaš ásaheami oktavuođas, gulahallamiin luohtebirrasiin.  </p>
    <p>Noodt &amp; Reiding lea sádden gaskaboddosaš raportta gulaskuddamii, ja dollojuvvui maiddái čuovvulančoahkkin 12.03.18, ovttasráđiid luohtebirrasiin. Raporta sáddejuvvui gulaskuddamii, ja vástidanáigemearri lei cuoŋománus. Loahpalaš raporta geigejuvvo dáid beivviid.</p>
    <p><em type="bold">DKS-konferanse på Sametinget i Karasjok</em> Kulturjurdaga álgaga mielde, ovttasbargguin Sámedikkiin ja eará aktevrraiguin, dollojuvvui konferánsa Sámedikkis Kárášjogas 19.- 20.04.18, Kulturjurdaga 3-jagáš áŋgiruššama oktavuođas sámi dáidaga ja kultuvrra ektui Kultuvrralaš skuvlalávkkas. Konferánsa fokuserii sámi dáidaga ja kultuvrra, sihke ovdamearkkaiguin ja vásihusaiguin sámi kultureallima hálddašeamis, ja hástalusaiguin mat dasa čatnasit. Álggahankonferánssa ulbmilin lea lasihit sámi prošeavttaid ja buvttademiid logu DKSvuogádagas.  </p>
    <p><em type="bold">Čájáhusa <span type="quote">«Let the River Flow»</span> rahpan</em> Sámediggeráđđi fuolahii 11.04.18 <span type="quote">«Let the River Flow»</span> čájáhusa rahpama Office of Contemporary Art Norway (OCA) lokálain Oslos. Čájáhus čájeha barggu mii čatnasa Mázejovkui ja eará sámi dáiddáriidda otnáš rádjai, mat leat bidjan fuomášumi sámi vuoigatvuođadáistaleapmái. 6.3 Sámi kulturásahusat sámi kultuvrra gaskkustan- ja vásihanarenan<em type="bold"> </em></p>
    <p>Áŋgiruššansuorggi mihttomearri: · Nana sámi ásahusat mat hálddašit, gaskkustit ja ovddidit sámi dáidaga, kultuvrra ja historjjá. <em type="bold">Åarjelhsaemien Teatere AS </em> Åarjelhsaemien Teatere AS váldočoahkkin dollojuvvui 16.03.18. Sámediggeráđđi nammadii Svein Ole Granefjell stivralahttun, ja Marja Lisa Thomasson várrelahttun. Váldočoahkkimis válljejuvvui Granefjell fas stivrajođiheaddjin.    Sámediggeráđđi lea nammadan Lea Olavsdotter Nilsen Marakat ja Jakop Janssønn Riddu Riđđu Festivála AS stivrii áigodahkii 2018-2020. </p>
    <p><em type="bold">Ođđa teáhtervisti Beaivváš Sámi Nationálateáhterii</em> Oktasaš hálddahuslaš čoahkkin dollojuvvui Oslos 12.02.18 Statsbyggain, Beaivváš Sámi Nationálateáhteriin, Sámi joatkkaskuvllain ja boazodoalloskuvllain ja Sámedikkiin, oassin Statsbygga čuovvulanbarggus, mas vuolggasadjin lea ovddeš čađahaniskamuš.  Statsbygg lea ožžon Kulturdepartemeanttas, ovttas Máhttodepartemeanttain, bargun ráhkadit konseaptaválljennotáhta (čuovvuleapmi), mas čielggaduvvojit molssaeavttut oktii lokaliseremis ja guovtti sierra visttis teáhterii ja Sámi joatkkaskuvlii ja boazodoalloskuvlii.  6.5 Sámi valáštallan<em type="bold"> </em></p>
    <p>Áŋgiruššansuorggi mihttomearri: · Juohkelágan valáštallandoaimmat.</p>
    <p>1.</p>
    <p><em type="bold">NM čuoigamiid rahpan </em> Sámediggeráđđi searvvai NM čuoigamiid rahpandoaluide, 2. oassái, Álttás 04.04.18. Sámediggeráđđi ovddidii Sámedikki dearvvuođaid rahpamis, ja dasa lassin ledje Sámediggeráđi dearvvuođat maiddái almmolaš NM-aviissas mii almmuhuvvui doaluid oktavuođas.  </p>
    <p><em type="bold">Speallanruđat sámi valáštallamii</em> Kulturdepartemeanta lea 08.05.18 reivves dieđihan Sámediggái ahte Norsk Tipping badjelbáhcaga juolludeamis lea juolluduvvon 1,5 miljon ru sámi valáštallamii 2018:s. Dát doarjja lea duppalastojuvvon jagi 2017 rájes. Departemeanta lea fuomášan ahte Sámedikkis lea positiiva fuomášupmi erenoamáš árbevirolaš sámi valáštallansurggiide, ja ahte dat leat guovddážis otnáš sámi kultuvrras ja árbevieruin. Doarjja fievrriduvvo Sámediggái, ja Sámediggeráđđi áigu nugo ovdalge fuolahit ruđaid viidáset juolludeami. Dán jagi juolludeamis áigu Sámediggeráđđi bidjat erenoamáš fuomášumi ođđasis organiserenproseassaide maid sámi valáštallanorganisašuvnnat leat čađaheamen.  </p>
    <p><em type="bold">Árktalaš dálveriemut</em> Sámediggeráđđi searvvai Árktalaš dálveriemuide (AWG) South Slaves, Kanádas, 17.- 25.03.18. Sámediggeráđđi mátkkoštii Team Sámiin, mas leat 34 nuora geat serve čuoigamiidda ja spábbačiekčamiidda. Team Sápmi birgii bures gilvvuin maidda serve, ja sii ožžo oktiibuot 16 medállja. Sámediggeráđđi lei mielde rahpan- ja loahpahandoaluin ja čoahkkinasttii AWG-jođiheddjiiguin ja eará delegašuvnnaiguin mat serve AWG:ii.  </p>
    <p>
      <em type="bold">          Kulturmuitosuodjalus </em>
    </p>
    <p>Servodatmihttomearri: · Sámi kulturárbi bidjá eavttuid buot plánemiidda ja sisabahkkemiidda.</p>
    <p><em type="bold">Kveana visttit</em> Sámedikkis lei 05.04.18 čoahkkin Romssa fylkkasuohkaniin juogadan dihtii dieđuid kveana visttiid birra. Visteregistrerenprošeakta lea doaimmas bokte gávdnan máŋga vistti main čielgasit lea kveana gullevašvuohta. Romssa fylkkasuohkan ja Riikaantikvára leat buorideamen gelbbolašvuođa kveana kulturmuittuid birra. Sámedikkis ledje maid dieđut kveana kulturhistorjjálaš kártenbargui. Romssa fylkkasuohkan liikui hui bures go Sámediggi geigii ávdnasiid.  </p>
    <p><em type="bold">Sámi kulturmuittuid ráfáiduhttinrádji</em> Go guoská kulturmuitolága ođasmahttimii ja sámi kulturmuittuid ráfáiduhttinráji rievdadussii, de lea ášši leamaš meannuduvvomin Stuorradikki bearaš- ja kulturkomiteas cuoŋománus 2018. Viidáseappot meannudeapmi Stuoradikkis lea 28.05.18. Láhkarievdadus buvttiha fásta ráfáiduhttinráji mas sámi kulturmuittut ovdal jagi 1917 leat automáhtalaččat ráfáidahttojuvvon.  </p>
    <p><em type="bold">Kulturhistorjjálaš nationála beroštupmi (KULA)</em> Bargu Kulturhistorjjálaš eanadagain nationála beroštumiin (KULA) Nordlándda, Trøndelága ja Finnmárkku fylkkagielddaid ektui lea ain čađahuvvomin. Čoahkkin lea dollojuvvon Trøndelága fylkka, Riikaantikvára ja Sámedikki gaskka. Barggu ulbmilin lea ahte Riikaantikvára ásaha registariid nationála deaŧalaš kultureanadagaid várás, vai dat hálddašuvvojit buori vuogi mielde.  </p>
    <p><em type="bold">KIK ja kulturmuitoplána Tydal gielddas</em> Sámediggi lea searvan čoahkkimii Tydal gielddain go guoská bargui ođđa kulturmuitoplánain gielddas, ja doalai sáhkavuoru sámi kulturmuitobarggu stáhtusa birra gielddas. Boazodoallu guovllus ja Rørosmusea ledje bures ovddastuvvon, ja ovttas besse sii oainnusmahttit sámi kulturmuittuid buori ja čielga vuogi mielde. Orui dego sihke gielda ja earát geat ledje boahtán oidne hui deaŧalažžan suodjalit sámi kulturárbbi gielddas. Gulahallama boađusin lea kursa mii galgá dollojuvvot guoskevaš beliide prošeavttas sámi kulturmuittuid registreremis. Kulturmuitoplánabargu čađahuvvo Riikaantikvára kulturmuittuid áŋgiruššama vuođul gielddas (KIK). Barggu KIK:in oktiiordnejit eanaš fylkkagielddat. Váldomihttomearri áŋgiruššamiin lea ahte nu ollu go vejolaš gielddat galget ráhkadit gieldaoasseplánaid kulturmuittuid várás mat galget leat veahkkin kulturmuitohálddašeamis. Sámediggi searvá bargui sámi kulturmuittuiguin dalle go guoskevaš gielddat jerret.  </p>
    <p><em type="bold">Arctic Center, Sállir, Romssa suohkan</em> Dán ášši birra lea leamaš sáhka 1980-logu álggu rájes. Priváhta huksejeaddjit háliidit ásahit birrajagi mátkeealáhusrusttega čierastallanluohkáiguin ja áigot hukset hoteallagávpoga ja máŋga čuođi bartta Rávdjemuotkái. Doppe lea stuorra, historjjálaččat dovddus boazosámi geassesadji. Ássansajis ásse olbmot gitta jagi 1922 rádjai, dalle gárttai siida guođđit ássanbáikki Norgga ja Ruoŧa gaskasaš 1919 boazoguohtonkonvenšuvnna geažil, mii dalle galggai muddet rájárasttideaddji boazodoalu. Plána guoská guvlui gos leat stuorra kulturmuitoárvvut. Romssa musea, mii ovdal hálddašii maiddái sámi kulturmuittuid, lei regulerenplána vuostá 1980-logus gičču geažil automáhtalaččat ráfáidahttojuvvon kulturmuittuid ektui. Birasgáhttendepartemeanta dohkkehii dattetge plána 1988:s. Dat gusto ain.  Sámediggi lea dattetge go lea ožžon fágalaš veahki Riikaantikváras dahkan čielggasin ahte boares plána ii leat čielggaduvvon kulturmuittuid ektui. Departemeanta lea oaidnán ahte dát galgá čielggaduvvot detáljaregulerendásis, ja ahte kulturmuittut galget bisuhuvvot. Dál leat guokte detálljadási plána huksenguovlluide almmá almmolaš gulaskuddama ja Sámediggi lea dieđihan geahččama Kulturmuitolága § 9 mielde goappašiid plánaid ektui.  </p>
    <p>Sámedikkis leat leamaš máŋga čoahkkima Romssa suohkaniin ja Arctic Center huksejeaddjin kulturmuitoiskkademiid oktavuođas, ja lea ožžon čađa dan ahte galget dahkkojuvvot ođđa geahčadeamit plánaguovllus, ahte ráhkaduvvo váikkuhaniskančielggadeapmi sámi kulturmuittuid ja kulturbirrasa várás, ja ahte kulturmuitoiskkademiid bohtosat galget leat leat mielde váikkuhaniskančielggadusas. Doaibmabiju oktavuođas ii leat ovdal ráhkaduvvon makkárge váikkuhaniskančielggadus.</p>
    <p>Gieddebargu álggahuvvo geassemánus 2018. Iskkademiide gullá arkeologalaš gieddebargu kulturmuitoregistreremiin, ja jearahallaniskkadeapmi sihke Norgga ja Ruoŧa bealde. Arctic Center huksejeaddji lea geatnegahttojuvvon máksit iskkadangoluid ovddas Kulturmuitolága § 10 mearrádusaid vuođul.</p>
    <p>Gieddebarggu bohtosat, ovttas váikkuhaniskančielggadusain, leat vuođđun Sámedikki loahpalaš kulturmuitofágalaš cealkámuššii plánaide. Lassin arkeologalaš árvvoštallamiidda ferte Sámediggi váldit vuhtii makkár identitehtaárvu ássansajis lei daid sogalaččaide geat áiggisteaset bákkus fárrehuvvojedje eret ássansajis.  7.2 Kulturmuittuid hálddašeapmi<em type="bold"> </em></p>
    <p>Áŋgiruššansuorggi mihttomearri: · Sámi kulturmuittut hálddašuvvojit iežamet historjjá ja árvvuid vuođul. <em type="bold">Vuoruheamit kulturmuitohálddašeamis Norggas 2018:s</em> Sámediggi lea árat ožžon 2018 vuoruhanreivve Riikaantikvárás. Vuoruhanreivves oidno maid Riikaantikvára vuoruha politihkalaš stivrendokumeanttaid vuođul kulturmuitosuodjaleamis Norggas.  2018 stáhtabušeahtas leat kulturmuitosuorggi doarjjapoasttat oktiibuot bisuhuvvon sullii seamma dásis go boađus lei diibmá maŋŋá Stuorradikki meannudeami, muhto dat eai leat haddejusterejuvvon. Go guoská ráfáidahttojuvvon visttiide priváhta eaiggádeamis, de leat gitta guhtta miljon dain ruđain várrejuvvon sámi visttiide. Muđui lea Riikaantikváras dat oaidnu ahte signálat bušeahtas leat čielgasat. Almmolaš hálddašeamis unniduvvojit ruđat jagiin mat bohtet ja dat lea hástalus maiddái stáhtalaš ja regionála kulturmuitohálddašeapmái.  Eará relevánta čuoggát Sámedikki vuoruhanreivves leat guovloođastus, doarjjahálddašeapmi/ raporteren, máilmmiárbeguovlluid hálddašeapmi, kulturhistorjjálaš eanadaga nationála berošteapmi (KULA), válljejuvvon kultureanadagat eanadoalu, válljejuvvon arkeologalaš kulturmuittuid (BARK) suodjalanprográmma, ja kulturmuittut gielddain (KIK). Sámediggi áigu čuovvulit barggu dáid čuoggáid ektui. </p>
    <p>BARK – kulturmuittuid seailluhan- ja gaskkustanprošeakta Sámediggi lea ain bargan láhčindoaibmabijuin Sáltoduoddaris Válljejuvvon arkeologalaš kulturmuittuid suodjalanprográmma (BARK) oktavuođas. Bargu lea maŋimuš muttus kulturhistorjjálaš galbbaid buvttademiin. Leat dollojuvvon máŋga čoahkkima Sámedikki ja Nordlándda álbmotmeahcceguovddáža gaskka, plánen dihtii kulturbálgá almmolaš rahpama 30.08.18. Dan oktavuođas lea Sámedikki lágidan konferánssa bihtánsámi historjjá birra. Sámedikkis leat maiddái leamaš áigodagas máŋga čoahkkima Romssa fylkkasuohkaniin main fáddán lei Spittá kulturbálgá Návuonas čalmmusteami plánen. Láhččojuvvon bálgá guora leat galbejuvvon máŋga deaŧalaš sámi kulturmuittu. Almmolaš rahpan lea geassemánus 2018. 7.5 Vistesuodjalus<em type="bold"> </em>Áŋgiruššansuorggi mihttomearri: · Buorre kvalitehta sámi antikváralaš visttiin <em type="bold">Snihkkengelbbolašvuohta sámi visteođasmahttima siskkobealde </em> Sámediggi vuolggahii jurdaga doallat suokkardallančoahkkima árbevirolaš snihkkendili birra davimus fylkkain. Čoahkkin dollojuvvui Romssas 04.04.18 masa serve Riikaantikvára, Kulturmuitofoanda, Dološmuitosearvi, NTNU, Mátta-Romssa musea, ja Finnmárkku, Romssa ja Nordlándda fylkkagielddat. Fylkkagielddain serve sihke oahpu ja huksensuodjalanhálddašeami ovddasteaddjit. Čoahkkima duogážin lei dat go váilot árbevirolaš snihkkárat davvin. Sámedikkis leat lagabuidda 900 ráfáidahttojuvvon vistti min hálddašeamis, muhto eai leat doarvái dohkálaš snihkkárat bargat divvumiiguin. Fylkkagielddain leat seamma hástalusat. Sámedikkis lea leamaš viiddis gulahallan ja máŋggat čoahkkimat Riikaantikvárain snihkkárdili birra davvin. Mearriduvvui ahte dollojuvvojit kurssat árbevirolaš snihkkemis nannen dihtii gelbbolašvuođa davimus fylkkain. Kurssat ruhtaduvvojit stáhtabušeahta bokte. Ovttasbargobealit plánemis ja ieš kurssaid lágideamis leat Várdobáiki sámi guovddáš, Davvinorgga fanassuodjalanguovddáš ja Akershusmuseat. Vuosttaš kurssat dollojuvvojit davit Nordlánddas/Mátta-Romssa-guovllus, ja álggahuvvojit čakčamánus. Dasto dollojuvvojit plána mielde johtti kurssat iešguđege báikkiin golmma davimus fylkkas.  </p>
    <p>
      <em type="bold">          Dearvvašvuohta ja sosiála </em>
    </p>
    <p>Servodatmihttomearri: · Buorre dearvvašvuohta ja dásseárvvolaš dearvvašvuođa ja sosiálabálvalusat heivehuvvon sámi álbmoga giela ja kultuvrralaš duogáža. 8.2 Buorit ja ovttaárvosaš dearvvašvuođa- ja sosiálabálvalusat <em type="bold"> </em></p>
    <p>Áŋgiruššansuorggi mihttomearri: · Sámi pasieanttat ožžot gielalaččat ja kultuvrralaččat láhččojuvvon dearvvašvuođa- ja sosiálabálvalusaid. <em type="bold">Davvi Dearvvašvuođa regionála bajimuš strategiijaplána hábmen jagi 2035 guvlui </em> Buot regionála dearvvašvuođadoaimmahagat galget ráhkadit regionála bajimuš ovddidanplána spesialistadearvvašvuođabálvalusaid várás jagi 2035 guvlui. Ovddidanplánain galget válddahuvvot deaŧalaš hástalusat spesialistadearvvašvuođabálvalusaid siskkobealde jagi 2035 guvlui. Ovddidanplánas galget maiddái bajimuš strategalaš suorggis identifiserejuvvot ja deaŧalaš doaibmabijut konkretiserejuvvot. Davvi Dearvvašvuohta lea bovden Sámedikki searvat ovddidanplánabargui spesialistadearvvašvuođabálvalusaid váráš davvin (2019-2035). Ovddidanplána sáddejuvvo gulaskuddamii geassemánus 2018. </p>
    <p><em type="bold">Spesialistadearvvašvuođabálvalusaid strategalaš ovddidanplána sámi pasieanttaid várás </em> Sámedikki konsultašuvnnain ráđđehusa Nationála dearvvašvuođa- ja buohcciviessoplána birra (20152016) sohppojuvvui ahte Davvi Dearvvašvuohta váldá ovddasvástádusa spesialistadearvvašvuođa bálvalusaid strategalaš viidásetovddideamis sámi pasieanttaide nationála dásis. Dát čuovvuluvvui Davvi Dearvvašvuođa 2017 barggahandokumeanttain. Davvi Dearvvašvuohta lea dál ovttasbargguin Sámedikkiin hábmegoahtán prošeaktakonseapta dákkár strategalaš plánii. Sámediggeráđđi ja Davvi Dearvvašvuohta leat soahpan muhtun deaŧalaš prinsihpaid mat leat barggu vuođđun, ja mandáhta lea dál ráhkaduvvomin.  </p>
    <p><em type="bold">Ovddidanguovddáš buhcciidruovttuide ja ruovttubálvalusaide sámi álbmoga várás </em> Ovddidanguovddáš buhcciidruovttuide ja ruovttubálvalusaide lea guovddáš maid guovddáš eiseválddit leat ásahan nannen dihtii kvalitehta dearvvašvuođa- ja fuolahusbálvalusas. Guovddáš eiseválddit ođđasis organiserejedje 2016:s buot norgga guovddážiid, man boađusin šattai okta guovddáš guđege fylkii. Sámi ovddidanguovddážiid organiseren čađahuvvui gulahallama bokte Sámedikkiin sierra proseassan. Giđđat 2017 oaččui Dearvvašvuođadirektoráhta bargun Dearvvašvuođa- ja fuolahusdepartemeanttas (DFD) čielggadit ja buktit rávvagiid movt organiseret ja viidásetovddidit ovddidanguovddážiid sámi álbmoga várás. DFD čujuhii bargamušas ahte USHT sámi álbmoga várás berre gehččojuvvot fárrolaga eará sámi gelbbolašvuođabirrasiiguin.  Sámediggi ii leat duhtavaš daid čovdosiiguin maid Dearvvašvuođadirektoráhta lea rávven, nugo earret eará ahte ovddasvástádus sámi pasieanttain biddjojuvvo dáláš ovddidanguovddážiidda main unnán lea gelbbolašvuohta sámi diliid birra. Sámediggi konsultere DFD:in dan birra movt fálaldat sámi pasieanttaide galgá gozihuvvot konseapttas <span type="quote">"ovddidanguovddážat"</span>.  </p>
    <p><em type="bold">Ovttasbargu Dearvvašvuođadirektoráhtain</em> Sámediggi ja sámi dearvvašvuođabirrasat leat searvan ovttasbargočoahkkimiidda Dearvvašvuođadirektoráhtain ságastallat fágalaš fáttáid ja hástalusaid birra sámi dearvvašvuođa siskkobealde. Sámediggi oaivvilda ahte dát lea deaŧalaš arena danne go Dearvvašvuođadirektoráhta oppa áiggi oažžu eanet fágalaš čuovvulan- ja mearridandoaimmaid, sihke spesialista- ja gieldadearvvašvuođabálvalusas. Dearvvašvuođa dieđuid, kárten- ja čielggadanreaidduid sámi demeansa olbmuide jorgaleami, ja kvalitehtagáibádusa birra nationála ja regionála dikšunbálvalusaide lea guorahallojuvvon. Dasto dárbbašuvvojit maiddái sierra virggit sámi doaktáriidda spesialiseremis, Sámi dearvvašvuođapárkka viidásetovddideapmi, pasieanta- ja geavaheaddjiáittardeaddjiortnet ja sierra gulahallanoktavuođa ásaheapmi sámi dearvvašvuhtii direktoráhtas, leat árvaladdojuvvon. Sohppojuvvui ahte dollojuvvojit guokte ovttasbargočoahkkima jagis fágalaš fáttáid birra mat gusket sámi pasieanttaide.  </p>
    <p><em type="bold">Sámi pasieanta- ja geavaheaddjeáittardeaddji </em> Sámediggái lea deaŧalaš ahte sámi pasieanttain ja geavaheddjiin lea seamma vejolašvuohta go álbmogis muđui váidit dahje bivdit veahki. Eaktun lea ahte pasieanta- ja geavaheaddjeáittardeaddjis lea gelbbolašvuohta sámi gielas ja kultuvrras. Sámediggi lea váldán ášši ovdan Dearvvašvuođadirektoráhtain, mas lea ovddasvástádus guoskevaš áittardeaddjiortnegii. Dearvvašvuođadirektoráhtas lea seamma oaidnu go Sámedikkis ja lea gulahallamiin Sámedikkiin movt dan sáhtášii organiseret ja álggahit. Sámediggeráđđi lea maiddái veahkehan sáhkavuoruin pasieantaáittardeaddji nationála semináras, sin jahkečoahkkima oktavuođas Kárášjogas. Seminára fáddán lei sámi pasieanttaid deaivvadeapmi dearvvašvuođabálvalusain.  </p>
    <p><em type="bold">Dearvvašvuođastrategiija sámiid várás Ruoŧa bealde </em> Ruoŧa ráđđehus háliida ráhkadit dearvvašvuođastrategiija sámiid várás Ruoŧa bealde, ja Norrlándda leana lea ožžon ruđaid Ráđđehusas dán barggu álggaheapmái. Dan oktavuođas lea sámi dearvvašvuođaprošeavtta stivrenjoavkkus Ruoŧa bealde leamaš čoahkkin Sámediggeráđiin. Delegašuvdnii gullet leanapolitihkkarat ja jođiheaddjit, ja SSR, Ubmi universitehta ja Ruoŧa beale Sámedikki ovddasteaddjit. Sidjiide čilgiimet movt Sámediggi Norgga bealde bargá sámi dearvvašvuođa- ja sosiálapolitihkalaš áššiiguin, nugo bálvalusfálaldagaid ovddidemiin, dutkamiin ja bálvalusaid láhčimiin sámi vuorasolbmuide. Sámedikki vuorrasiidráđđi searvvai ja muitalii vuorrasiidráđi barggu birra, ja ávžžuhii Ruoŧa beale Sámedikki ásahit vuorrasiidráđi.  </p>
    <p><em type="bold">Ođđa vuorrasiidráđis čoahkkin</em> Sámedikki gieskat válljejuvvon vuorrasiidráđis lei vuosttaš čoahkkin Romssas. Áššelisttas lei nubbinjođiheaddji válljen, masa Ingolf Kvandahl válljejuvvui. Vuorrasiidráđđi evttohii maiddái ahte válljejuvvošii lahttu ja várrelahttu Trööndelaagen saemien raerie - Troanddima sámi ráđđái. Lahttun evttohuvvui Lars Bransfjell, ja Ingrid Jåma fas várrelahttun. Vuorrasiidráđđi mearridii maiddái evttohit sámi lahtu Stáhta seniorráđđái, go dat galgá ođđasis nammaduvvot. Sámediggeráđis ja vuorrasiidráđis lei oktasaš čoahkkin ovttasbarggu, rollaid ja vuordámušaid birra, ja ságastallojuvvui hástalusaid birra boahtteáiggis. Vuorrasiidráđi čoahkkima oktavuođas Romssas dollojuvvui čoahkkin maiddái SáNuL:in ja Sámediggeráđiin Duohtavuođa- ja seanadankommišuvnna birra. Vuorrasiidráđđi lea buktán árvalusaid mandáhtii, čoahkkádussii, áššiide maid berre váldit ovdan, ja bargui viidáseappot.  Vuorrasiidráđis lea maiddái leamaš čoahkkin Snåases, gos sii deaivvadedje Snåase vuorrasiidráđiin, ja sii ságastedje sámi vuorasolbmuid dili birra gielddas. Vuorrasiidráđđi váillahii earret eará sámi ovddastusa gielddalaš vuorrasiidráđis, ja bivddii Snåase vuorrasiidráđi muitit dan boahtte válggain. Vuorrasiidráđđi finai galledeamen Snåase dearvvašvuođaguovddáža ja áicosiidda. Vuorrasiidráđđi finai maiddái galledeamen máttasámi giella- ja gelbbolašvuođaguovddáža Gïelem nastedh, ja searvvai giellakafeai maid giellaguovddáš lágida jeavddalaččat.  Vuorrasiidráđđi meannudii earret eará ášši sámi dearvvašvuođabálvalusa/spesialistadearvvašvuođa bálvalusa birra, Duohtavuođa- ja seanadankommišuvnna mandáhta birra, ja buvttii cealkámuša sámi dearvvašvuođadutkamii ja dutkamii sámi humána biologalaš ávdnasiid birra.  </p>
    <p><em type="bold">Čoahkkin Guovdageainnu girkolaš oktasašráđiin</em> Sámediggeráđđi lea doallan čoahkkima Guovdageainnu diakonain ja girkobálvváin sámi vuorasolbmuid fálaldaga birra Guovdageainnu suohkanis. Čoahkkimis ságastuvvui erenoamážit vuorasolbmuid dili birra Mázes. Girkolaš oktasašráđđi lea dál álggaheamen beaivefálaldaga vuorasolbmuide Mázes. Guovdageainnu suohkan lea ovttasbargobealli. Sámediggeráđđi juolludii doarjaga beaivefálaldahkii, mii guoská vuorasolbmuide maiddái Láhpoluobbalis. Sámediggeráđđi lea maiddái álggahan proseassa oažžun dihtii vejolaš ovttasbargošiehtadusa Viessobáŋkkuin, man ulbmilin lea earret eará luvvet gáibádusa jándordoaimmas Máze ássan- ja bálvalanguovddážis, vai guovddáža sáhtášii geavahit vuorasolbmuid deaivvademiide beaivet.  </p>
    <p>8.3 Ovttaárvosaš mánáidsuodjalanbálvalus <em type="bold"> </em></p>
    <p>Áŋgiruššansuorggi mihttomearri: · Sámi mánáid vuoigatvuođat ja dárbu sihkkarastojuvvojit mánáidsuodjalusain deaivvadeamis.</p>
    <p><em type="bold">Konsultašuvnnat doaimmaid juogadeamis mánáidsuodjalusas</em> Čoahkkimis Mánáid- ja dásseárvominstariin juovlamánus 2016 dohkkehii Ráđđehus konsultašuvnnaiguin Sámedikkiin mánáidsuodjalussuorggi juolludusreivve. Dát čuovvuluvvui maiddái juolludusreivve ráhkademiin mánáidsuodjalussii 2017:s, man oktavuođas Mánáid- ja dásseárvodepartemeanta (MDD) konsulterii Sámedikkiin. Skábmamánus 2017 bivddii Sámediggi konsultašuvnnaid MDD juolludusreivii mánáidsuodjalusa várás jahkái 2018. Mánáid- ja dásseárvodepartemeanta biehttalii konsultašuvnnaid dainna ákkain ahte juolludusreivve sisdoalus leat áššit main lea oppalaš luondu, maid jáhkket guoskat olles servodahkii, ja danne eai vuolggasajis guoskka konsultašuvdnageatnegasvuhtii. Dasto čujuhuvvo ahte dán jagi juolludusreivves eai leat ođđa doaibmabijut mat sáhtášedje váikkuhit sámi beroštumiide njuolga. MDD fuomášuhttá seammás ahte juolludusreive jahkái 2018 lea gárvvistuvvon, ja almmuhuvvon. MDD ii leat addán Sámediggái vejolašvuođa dustet konsultašuvdnašiehtadusa departemeantta árvvoštallama, ovdal go juolludusreive mánáidsuodjalussii gárvvistuvvui ja almmuhuvvui. Sámediggeráđđi áigu čuovvulit dán Mánáid- ja dásseárvoministariin. </p>
    <p><em type="bold">Čoahkkin Stuorradikki Bearaš- ja kulturkomiteain </em> Sámedikkis lea leamaš čoahkkin Stuorradikki Bearaš- ja kulturkomiteain. Čoahkkimis čujuhii Sámediggeráđđi ahte dárbbašuvvo duođaštuvvon máhttu sámi mánáid birra geat leat dahje leat leamaš mánáidsuodjalusa fuolahusas, earret eará dan birra movt sin giella ja kultuvra leat gozihuvvon ja movt singuin manná maŋŋá.  Sámediggi čujuhii maiddái ahte mánáidsuodjalusa organiseren, movt sierra ovddasvástádussuorggit juohkásit gielddain ja stáhta orgánain, dagaha ahte lea váttis oažžut geahčastaga movt sámi mánáid vuoigatvuođat čuovvuluvvojit. Sámediggeráđđi oaivvilda ahte lea dárbu geahččat movt mánáidsuodjalusfálaldat bajimuš dásis ja vuogádatlaččat doaibmá sámi mánáide, sihke go guoská institušuvdnafálaldahkii, bearráigeahččamii, nationála bagadusorgánaide jna.  8.4 Etihkalaš njuolggadusat sámi dearvvašvuođadutkama várás<em type="bold"> </em></p>
    <p>Áŋgiruššansuorggi mihttomearri: · Sámi álbmoga vuoigatvuođat leat gozihuvvon humána biologalaš ávdnasiid hálddašeamis ja geavaheamis.</p>
    <p>1.</p>
    <p>2.  Sámediggi bijai 2016:s lávdegotti mas leat sámi dearvvašvuođafágalaš dutkanbirrasiid ja juridihkalaš áššedovdiid ovddasteaddjit, mii galgá evttohit etihkalaš njuolggadusaid sámi dearvvašvuođadutkama ja sámi humána biologalaš dutkama várás. Lávdegoddi geigii raporttas juovlamánus 2017. Sámediggi čađaha dál gulaskuddama lávdegotti barggus, earret eará evttohusa etihkalaš njuolggadusaid birra. Dan oktavuođas lágidii Sámediggeráđđi gulaskuddankonferánssa Romssas masa serve sámi fágabirrasat, politihkkárat ja earát. Gulaskuddandokumeanta lea sáddejuvvon áigeguovdilis gulaskuddaninstánssaide, ja lea biddjojuvvon rabas gulaskuddamii Sámedikki ruovttusiiddus. Sámi dearvvašvuođadutkama ja sámi humána biologalaš ávdnasiid dutkama etihkalaš njuolggadusat sáddejuvvojit dievasčoahkkima meannudeapmái čakčat 2018.</p>
    <p><em type="bold">          Álgoálbmotvuoigatvuođat, riikkaidgaskasaš ovttasbargu ja dásseárvu</em> </p>
    <p>Servodatmihttomearri: · Ahte vuoigatvuođat mat leat dohkkehuvvon ON álgoálbmotvuoigatvuođajulggaštusas heivehuvvojit láhkadahkosii ja geavatlaš politihkkii. <em type="bold">Stivrajođiheaddji válljen Finnmárkkuopmodahkii (FeFo)</em> Sámediggeráđis, NSR joavkojođiheaddjis, Bb joavkojođiheaddjis ja Sámedikki nammadan FeFo stivrra lahtuin lei gulahallančoahkkin 04.04.18. Čoahkkimis guorahallojuvvui Nussir-ášši, 5 km avádat, ášši dievasčoahkkimii ovttas stivren FeFos ja FeFoin, ja jođiheaddji- ja nubbinjođiheaddji nammadeapmi FeFo stivrras.  </p>
    <p>Sámedikki nammadan lahttu FeFos Mathis Nilsen Eira ovddidii FeFo stivračoahkkimis 18.04.18 ášši jođiheaddji ja nubbinjođiheaddji válljemis stivrii. Ášši hilgojuvvui stivrajođiheaddji duppaljienain, seammás go mearriduvvui ahte ášši sáddejuvvui FeFo Bearráigeahččanlávdegoddái. Stivralahtu guovttos Mathis Nilsen Eira ja Máret Guhttor guđiiga beavdegirjelasáhusa das ahte ovddiduvvon ášši hilgun stivralahtus ii dávis láhkavuoigadahttojuvvon riektái mii juohke stivralahtus lea gáibidit dihto áššiid stivrras meannuduvvot čoahkkimis, gč. Finnmárkkulága § 9, nuppi lađđasa. Sámediggeráđđi lea reageren go eanetlohku stivrras dieinna lágiin hehtte áššiid meannudeami stivrras ja bivddii danne reivves 20.04.18 FeFo Bearráigeahččanlávdegotti bearráigeahččat ahte dávista go mearrádus Finnmárkkulága.</p>
    <p><em type="bold">Viđakilomehtera avádaga fas adnui váldin Finnmárkkuopmodagas (FeFo)</em> FeFo stivra mearridii áššis 94/2017 sáddet 5 kilomehtera avádaga adnui váldima dieinna lágiin go dat lea otnáš almmolaš geainnuid vuođul Finnmárkkus ja nugo ortnet lei ovdal go dat loahpahuvvui 2006:s, gulaskuddamii dainna eavttuin ahte adnui váldin lea juridihkalaččat čađahahtti. Gulaskuddanáigemearri lei 01.05.18. Sámediggeráđđi lea sádden dieđuid gulaskuddama birra Sámedikki joavkojođiheddjiide ja ávžžuhan sin fuolahit ahte relevánta searvvit ja organisašuvnnat ožžot dieđu gulaskuddama birra. Sámediggeráđđi oaivvilda ahte lea deaŧalaš ahte báikkálaš vásihusat guollebivdoturismmain ja báikkálaš ja árbevirolaš máhttu guolástusa birra ja guovlluid birra maidda guoská boahtá ovdan dalle go FeFo árvvoštallá ášši. Sámediggeráđđi lea bivdán Sámedikki hálddahusa árvvoštallat rievttálaš doaibmamuni das mo FeFo regulere sáivačáhcebivddu, maiddái vejolašvuođa adnui váldit 5 kilomehtera avádaga.  </p>
    <p><em type="bold">Minerálalága evalueren</em> Ealáhus- ja guolástusdepartemeanttas čilgii njukčamánus 2017 ahte áigot evalueret Minerálalága. Dat lei maid fáddán Presideantta Aili Keskitalo čoahkkimis Ealáhusministariin Monica Mælandain juovlamánus 2017. Evalueremis eai galgga evttohuvvot láhkarievdadusat, muhto láhkarievdadusaid árvvoštallamat sáhttet leat evaluerema boađus. Sámediggi vástidii 06.04.18 dán evaluerema mandáhta evttohussii. Deattuhuvvui ahte erenoamáš mearrádusat lágas sámi beroštumiid ja vuoigatvuođaid sihkkarastimis doibmet ja dávistit álbmotrievttálaš geatnegasvuođaide. Evaluerenlávdegoddi ii leat vel biddjojuvvon. 9.2 Sámi ovttasbargu<em type="bold"> </em></p>
    <p>Áŋgiruššansuorggi mihttomearri: · Sámi giella, kultuvra ja servodateallin gozihuvvojit ja ovddiduvvojit sihke ovttaskas nationála stáhta siskkobealde ja stáhtarájáid rastá.</p>
    <p><em type="bold">Sámedikkiid ovttasbargu Sámi Parlamentáralaš Ráđi bokte </em> Sámi Parlamentáralaš Ráđđi (SPR) doalai čoahkkima Kárášjogas 15.05.18. SPR nuoraidpolitihkalaš ráđi ovddasteaddjit serve ja muitaledje sin doaimma birra. Čoahkkimis válddii Ruoŧa beale Sámediggi badjelasas SPR jođihandoaimma unnimusat 16 mánu áigodahkii. Sámedikkis Norgga bealde lea leamaš jođihandoaibma 22.09.16 rájes. SPR mearridii cealkámuša mii guoská plánaide ráhkadit ruovdemáđija Suomas Norgii jieŋahis hámmanii davvin. SPR iežas doaibmaplána mearriduvvui.  9.3 Davviguovllut<em type="bold"> </em></p>
    <p>Áŋgiruššansuorggi mihttomearri: · Ceavzilis ahtanuššan davvin ássi álbmogiidda.</p>
    <p><em type="bold">Árktalaš ráđđi</em> Sámediggi lea searvan Senior Arctic Officials (SAO-čoahkkin) Norgga delegašuvdnii Levis Suomas 21.- 23.03.18. Doppe lei temáhtalaš ságastallan gulahallama/laktima birra, digitála dearvvašvuođa čovdosiid rájes váilevaš interneahttaoktavuhtii árbevirolaš álgoálbmotguovlluin. Árppuhis satelihtta gulahallama oažžun, ja relevánta geavaheaddji reaiddut ja prográmmat šaddet dađistaga deaŧaleabbon álgoálbmogiid ealáhusaid ovddideapmái. Dasto lei meteorologalaš ovttasbargu áššelisttas. Dás bođii ovdan ahte lea deaŧalaš ahte álgoálbmogat meroštallet makkár dálkkádatbálvalusaid sii dárbbašit boahtteáiggis. Digaštallamat Árktalaš ráđi strategalaš plána birra joatkašuvvet dál Suoma ovdagottis. Hástalussan lea movt ráđđi sáhttá čuovvulit iežas rávvagiid implementerema, earret eará ođđa mekanismmaid ja rutiinnaid ásaheami bokte, ja nannet ráđi kapasitehta. Ovdagoddi galgá ságastallamiid vuođul ráhkadit ođđa strategalaš plánaevttohusa. </p>
    <p>9.4 Álgoálbmogiid vuoigatvuođat<em type="bold"> </em></p>
    <p>Áŋgiruššansuorggi mihttomearri: · ON álgoálbmotvuoigatvuođajulggaštus lea heivehuvvon láhkadahkosiin ja geavatlaš politihkas.</p>
    <p><em type="bold">ON álgoálbmotáššiid bissovaš forum </em> Presideanta Aili Keskitalo ja Sámedikki nuoraidpolitihkalaš lávdegotti (SáNuL) jođiheaddji Ole Henrik Bjørkmo Lifjell searvvaiga čoahkkimiidda ON álgoálbmotáššiid bissovaš foruma vuolde áigodagas 15.- 21.04.18. Álgoálbmogiid oktasaš vuoigatvuođat eatnamiidda, guovlluide ja resurssaide ledje fáddán foruma 17. sešuvnnas New Yorkas. Okta váldofáttáin lei álgoálbmotgiellajagi plánen ja čađaheapmi. Presideanta Aili Keskitalo doalai sáhkavuoru mas son deattuhii man deaŧalaš lea bisuhit álgoálbmotgielaid, ja muitalii seammás makkár doaibmabijuid mii dáppe Sámis leat álggahan. Son deattuhii erenoamážit NAČ 2016: 18 Váibmogiella čuovvuleami ja Sámi Giellagáldu boahtteáiggi. Presideanta bivddii stáhtaid vuoruhit dán barggu. Presideanta fálai maiddái ovttasbarggu eará álgoálbmogiiguin, ja šaddá buorre vejolašvuohta gulahallat giellajagi plánedettiin.  Presideanta Aili Keskitalo doalai maiddái sáhkavuoru konferánssas álgoálbmotgielaid birra Colombia Universitys, ja gulaskuddamis viidáset proseassa birra sihkkarastin dihtii searvama álgoálbmogiid ovddasteaddji ásahusaide ON-vuogádagas. Ollu dain sáhkavuoruin maid árktalaš regiovdna doalai oktiiordnejuvvojedje oktasaš sáhkavuorrun sámedikkiid, Sámiráđi ja inuihtaid ovddasteddjiid beales. Dasa lassin searvvai Sámediggi aktiivvalaččat ollu lágidemiide ja čoahkkimiidda gos lei earret eará sáhka ruovdemáđija plánaid birra Roavvenjárgga ja Girkonjárgga gaskka (Arctic railway), ruoná energiija birra álgoálbmotguovlluin ja ON ceavzinmihtu birra. Presideanta searvvai maiddái oalgedoaluide duohtavuođa- ja seanadanproseassaid birra Sámis. </p>
    <p><em type="bold">Sámedikki raporteren ILO:i</em> Norga raportere ILO 169 ektui ILO áššedovdikomiteai juohke viđát jagi. Sámedikkis lea vejolašvuohta njuolga gulahallat ILO áššedovdikomiteain ja sáhttá ovddidit iežas raporttaid konvenšuvnna dulkomis ja doahttaleamis. Danne raportere Sámediggi njuolga ILO áššedovdikomiteai ILO 169 birra seamma áigodagas go Norga dahká. Sámediggi galgá ráhkadit raportta ILO:i áigodagas 01.06.13 - 31.05.18. Raporta galgá meannuduvvot dievasčoahkkimis čakčamánus. Dieđut Sámedikki ILO raporterema birra leat biddjojuvvon Sámedikki ruovttusiidui ja Sámediggeráđđi lea bovden sámi servodaga buktit cealkámuša. </p>
    <p><em type="bold">Čoahkkimat ON olmmošvuoigatvuođakomiteain </em> Sámediggeráđđi lea gulahallan ON olmmošvuoigatvuođakomiteain (HRC) gulaskuddamiin Genevas 12.- 15.03.18 go Norga gažaduvvui ON konvenšuvnna siviila ja politihkalaš vuoigatvuođaid čuovvuleami birra. Sámediggeráđđi sáddii 12.02.18 iežas molssaevttolaš raportta komiteai. ON Olmmošvuoigatvuođakomitea attii mearkkašumiidis maŋŋá gažadeami 05.04.18.  Komitea 2011-2017 áigodaga raporttas, boahtá ovdan ahte sámiid dilli olmmošvuoigatvuođaid ja álgoálbmotvuoigatvuođaid ektui addá vuođu fuolastuvvat fáttáid ektui nugo veahkaváldi nissonolbmuid ja nieiddaid vuostá sámi servodagas, vaššicealkámušat ja vašširihkolašvuohta earret eará interneahtas sámi álbmoga vuostá, sámiid vealaheapmi, oahpaheddjiid váilun sámegielas, ja ahte ollu sámi mánát eai beasa geavahit sámegiela mánáidgárddiin. Dasto leat ollu rávvagat mat čatnasit sámi álbmoga vuoigatvuhtii eanaguovlluide ja resursavuoigatvuođaide. Erenoamážit lea komitea fuolas Sámi vuoigatvuođalávdegotti 2007 čielggadeami váilevaš čuovvuleami geažil sámi guovlluid birra olggobealde Finnmárkku.  </p>
    <p><em type="bold">Duohtavuođa- ja seanadankommišuvdna</em> Sámediggeráđđi lea gulahallamiin Stuorradikki presideantagottiin Duohtavuođa- ja seanadankommišuvnna mandáhta hábmema birra. Sámediggeráđđái lea leamaš deaŧalaš searvvahit sámi servodaga dán prosessii, ja danne lea čađahan 18 rabas čoahkkima, main ledje oktiibuot 507 oasseváldi. Maiddái lea leamaš vejolašvuohta buktit cealkámuša mandáhtii e-poastta ja njálmmálaš ságastemiid bokte. Sámediggeráđđi lea oaidnán ahte dát leat deaŧalaš čoahkkimat mat leat buktán ollu dieđuid dáruiduhttinpolitihka ja dan váikkuhusaid birra. Sámediggeráđđi lea ožžon mandáhtaevttohusa Stuorradikkis 23.03.18 ja lea addán cealkámuša dán evttohussii 02.05.18. Sámediggeráđđi lea dáhtton konsultašuvnnaid kommišuvnna čoahkádusa ja virggehasaid birra. Sámediggeráđđi áigu joatkit gulahallamis Stuorradikki presideantagottiin dassážii go Stuorradiggi bidjá kommišuvnna geassemánu gasku.  </p>
    <p><em type="bold">          Ovttasbargošiehtadusat</em> </p>
    <p>Servodatmihttomearri: · Nanosmahttojuvvon sámi giella, kultuvra ja servodateallin. 10.2 Regionála ja báikkálaš ovttasbargu<em type="bold"> </em></p>
    <p>Áŋgiruššansuorggi mihttomearri: · Árjjalaš ja ulbmildiđolaš ovttasbargu regionála ja báikkálaš eiseválddiiguin nannen ja ovddidan dihtii sámi kultuvrra, giela ja servodateallima. <em type="bold">Guovloođastus</em> Guovloođastusa áššedovdilávdegoddi buvttii raporttas 01.02.18. Raporta lea sáddejuvvon gulaskuddamii. Sámediggi lea ožžon guhkiduvvon gulaskuddanáigemeari 25. vahkkui. Sámediggi lea geahčadan ja árvvoštallan lávdegotti evttohusa. Presideanta Aili Keskitalo ovdanbuvttii oainnus mearriduvvon Romssa ja Finnmárkku fylkaovttastahttimii reivves Stáhtaráđđái Monica Mælandii 16.03.18. Sámediggeráđđi čujuha muđui áššái guovloođastusa birra mii lea ráhkkanahttojuvvon dievasčoahkkimii.  </p>
    <p>Sámediggeráđđi searvvai Ráđđehusa gulahallankonferánsii 09.- 10.04.18 Oslos. Čoahkkima fáddán lei earret eará áššedovdilávdegotti evttohus ođđa doaibmajuohkimii 01.02.18, ja ságastallamat ođđa regionála dási doaimmaid birra.</p>
    <p><em type="bold">Sámedikki ovttasbargu gávpotgielddaiguin</em> Sámedikkis leat ovttasbargošiehtadusat gávpotgielddaiguin Oslo, Bådåddjo ja Romsa. Dán ovttasbarggus guorahallet bealit jeavddalaččat áigeguovdilis gielddalaš sámi áššiid.  </p>
    <p>Áigodagas lea Sámediggeráđis leamaš politihkalaš čoahkkin 26.04.18 Oslo gielddain, gávpotráđi Inga Marte Thorkildsen bokte. Sámediggi lea muitalan ođđa prošeavtta birra sámi mánáidgárddiid várás, Sámi mánát ođđa searvelanjain, ja lea ávžžuhan Oslo gieldda juohkit dieđuid iežaset mánáidgárddiide prošeavtta birra. Eará fáttát maid birra muitaluvvui ledje oppalaččat sámi ohppiid vuoigatvuođaid birra ja ovttasbargojulggaštusa reviderema birra guovvamánus 2019. Bealit sohpe ahte ságastallet Sámi Viesu birra boahtte čoahkkimis.</p>
    <p>Sámediggi ja Álttá suohkan leat guhkes áiggi leamaš proseassas ovttasbarggu formaliseremis sámi áššiid birra. Sámediggeráđđi lea sádden reivve miessemánus Álttá suohkanii mas lea evttohus ovttasbargošiehtadussii.</p>
    <p><em type="bold">Ovttasbargošiehtadusat hálddašanguovllu gielddaiguin </em> Gaskaboddosaš ovttasbargošiehtadusevttohusat leat sáddejuvvon dohkkeheapmái gielddaide. Eanaš gielddat leat dohkkehan šiehtadusaid, dahje leat buktán rievdadusevttohusaid. Plána mielde galget šiehtadusat vuolláičállojuvvot gieldakonferánssas 24.05.18. Muhtun gielddat leat bivdán guhkit áigemeari šiehtadusa gárvvisteapmái danne go dat galgá meannuduvvot politihkalaččat. Gaskaboddosaš šiehtadusat vuolláičállojuvvojit maŋŋá. Gaskaboddosaš šiehtadusat galget gustot dassážii go ođđa gieldakategoriijat ja ođđa ruhtadanmállet leat mearriduvvon. Dasto ráhkaduvvojit ođđa šiehtadusat kategoriijaeavttuid ja ruhtadanmálle vuođul.  </p>
    <p><em type="bold">Ovttasbargošiehtadusat fylkkagielddaiguin</em> Finnmárkku fylkkagielda ja Sámediggi leat leamaš čoahkkimis politihkalaš dásis ovttasbargošiehtadusa birra. Čoahkkimis sohppojuvvui ahte vuolláičállojuvvo gaskaboddosaš ovttasbargošiehtadus, mii galgá gustot áigodagas 2018-2020.  </p>
    <p>Romssa fylkkasuohkan ja Sámediggi barget ođđa šiehtadusa hábmemiin.</p>
    <p>Nordlándda fylkkasuohkan ja Sámediggi barget šiehtadusa vuođuin.</p>
    <p>Trøndelága fylkkasuohkan ja Sámediggi leat álgán ráhkadit vuođu šiehtadussii. Bargočoahkkin lea plánejuvvon dollojuvvot 04.06.18.</p>
    <p><em type="bold">Ovttasbargu Dearvvašvuohta Davvin </em> Sámediggi ja Davvi Dearvvašvuohta RHF leat vuolláičállán ovttasbargošiehtadusa mii galgá leat mielde ovdánahttimin spesialistadearvvašvuođabálvalusaid mat gozihit sámi álbmoga vuoigatvuođa ovttaárvosaš dearvvašvuođabálvalusaide ja mat sihkkarastet ahte bálvalusat leat heivehuvvon sámi pasieanttaid gielalaš ja kultuvrralaš duogážii. Sámediggi ja Davvi Dearvvašvuohta RHF galget doallat ovttasbargočoahkkimiid, ja geahččalit leat ovddabealde sierra hástalusaid ja áššečuolmmaid maid oktavuođas lea sáhka sámi álbmoga spesialistadearvvašvuođabálvalusain. </p>
    <p><em type="bold">          Ođđa áššiid almmuheapmi – čuovvoleapmi</em> </p>
    <p>Sámediggeráđi ođđa áššiid čuovvuleapmi, almmuhuvvon dievasčoahkkimis áššis 003/18.</p>
    <p><em type="bold">Čájet solidaritehta duohtavuođa- ja seanadankommišuvdnabarggus</em>, Kjellrun Wilhelmsen, Nordkalottfolket  Sámediggeráđđi čuovvula ášši duohtavuođa- ja seanadankommišuvnna proseassa bokte, ja čujuha dievasčoahkkináššái.  </p>
    <p><em type="bold">Ortnet mii movttiidahttá loktet gelbbolašvuođa smávit sámegielain</em>, Runar Myrnes Balto, NSR Sámediggeráđđi lea dál bargamin bušeahttaevttohusain jahkái 2019, ja áigu dan oktavuođas árvvoštallat vejolašvuođa ásahit stipeandaortnega smávva sámegielaid várás.  </p>
    <p><em type="bold">Vuoigatvuođat dásseárvosaš ealgabivdui Finnmárkkus, </em>Arthur Tørfoss, Frp Finnmárkolága § 23 olis lea sis geat ásset Finnmárkku fylkkas vuoigatvuohta bivdit stuorrafuođđu Finnmárkkuopmodaga eatnamiin. § 25 nuppi lađđasa mielde sáhttá Finnmárkkuopmodat addit earáide go daidda geat fylkkas orrot stuorrafuođđobivdinlobi. Sámediggeráđđi oaivvilda ahte dain geat ásset resurssaid lagamusas ja geat daid leat historjjálaččat geavahan, galgá leat vuosttaš vuoigatvuohta dain ávkkástallat. Go resurssat dan diktet, de galggašedje earát maid beassat bivdit. Sámediggeráđđi oaivvilda ahte Finnmárkoláhka goziha dáid beroštumiid bures. Sámediggeráđđi čujuha muđui Finnmárkolága vuogádahkii dáid vuoigatvuođaid kártemis ja dohkkeheamis mat gávdnojit. Juohkehaš sáhttá ovddidit gáibádusa Finnmárkokommišuvdnii oažžun dihte oamastan- ja geavahanvuoigatvuođaidis dohkkehuvvot, maiddái Romssa ássit.    </p>
    <p><em type="bold">Olles riika oktan válgabiiren sámediggeválggaide</em>, Arthur Tørfoss, Frp Sámediggeráđđi ii oainne ahte lea áigeguovdil árvvoštallat olles riikka oktan válgabiiren dál. Otnáš ortnet goziha deaŧalaš prinsihpaid ovddastusa birra iešguđege sámi guovlluin. Dát lea deaŧalaš sámi demokratiijai.  </p>
    <p><em type="bold">#SápmiMaid</em>, Sandra Márjá West, NSR Dievasčoahkkinjođihangoddi čuovvula ášši. </p>
    <p><em type="bold">Seksuála loavkašuhttimat ja #meetoo</em>, Ann-Elise Finbog, SáB, ja Árja Dievasčoahkkinjođihangoddi čuovvula ášši. </p>
    <p><em type="bold">St. Olav Hospitála pasieanttaide sámi gulahallanolmmoš</em>, Nora Marie Bransfjell, NSR  Ráđđehusa nationála dearvvašvuođa ja buohcciviessoplánas (2016-2019) oaččui Davvi Dearvvašvuohta RHF erenoamáš ovddasvástádusa spesialistadearvvašvuođabálvalusain sámi álbmoga várás nationála dásis. Dán oktavuođa oaččui Davvi Dearvvašvuohta bargun fuolahit spesialistadearvvašvuođabálvalusaid strategalaš viidásetovddideamis sámi pasieanttaid várás nationála dásis. Davvi Dearvvašvuohta lea dál, ovttasbargguin Sámedikkiin, ráhkadišgoahtán nationála strategalaš plána dán barggu várás. Davvi Dearvvašvuohta lea válljen prošeaktan organiseret dán barggu, ja Sámedikkis, sámi fágabirrasiin ja eará regionála dearvvašvuođadoaimmahagain lea guovddáš sadji stivrenjoavkkus ja prošeaktajoavkkuin. Prošeakta galgá maiddái vuolggahit iešguđege doaibmabijuid sámi pasieanttaid várás iešguđege osiin spesialistadearvvašvuođabálvalusas buot regionála dearvvašvuođadoaimmahagain. Sámediggeráđđi oaidná ahte dárbbašuvvojit sámi pasientaoktavuođat, erenoamážit stuorra dearvvašvuođaásahusaid/ buohcciviesuid siskkobealde gos leat unnán sámi fágaolbmot ja gos sámi pasieanttat báhcet olggobeallái sosiálalaččat stuorra osiin beaivvis, danne go dearvvašvuođabargit eai gulahala sámegillii singuin. Danne áigu Sámediggi loktet sámi pasieantaoktavuođa dárbbu dearvvašvuođaásahusain oktan doaibmabidjun strategalaš ovddidanplánas.  </p>
    <p><em type="bold">Buhtadusa internáhtamánáide ja skuvllahismánáide</em>, Inger Eline Eriksen Fjellgren, Árja Sámediggeráđđi čuovvula ášši duohtavuođa- ja seanadankommišuvnna proseassa bokte, ja čujuha dievasčoahkkináššái.  </p>
    <p><em type="bold">Sámedikki luohti álggaheapmái ja jienasteapmái</em>, Márjá-Liissá Partapuoli, NSR. Dievasčoahkkinjođihangoddi čuovvula ášši. </p>
    <p>Sámediggeráđi árvalus Sámediggái: Sámediggi váldá Sámediggeráđi dán áigodaga doaibmadieđáhusa diehtun.</p>
    <p>Sámedikki dievasčoahkkin - 024/18 Ášši meannudeapmi álggahuvvui 12.06.18 dii. 11.00</p>
    <p><em type="bold">Jienasteapmi</em> Dán áššis ii jienastuvvon. </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Aili Keskitalo, presideanta Lars Filip Paulsen   Ronny Wilhelmsen  Aili Keskitalo  2  John Kappfjell Silje Karine Muotka  John Kappfjell  3  Arthur Johan Tørfoss Silje Karine Muotka   John Kappfjell   Berit Marie P. E. Eira  Arthur Johan Tørfoss  4  Nancy Charlotte P. Anti  5  Anders Somby jr. Silje Karine Muotka   Ronny Wilhelmsen  Anders Somby jr.  6  Runar Myrnes Balto Silje Karine Muotka   John Kappfjell   Anders Somby jr.  Runar Myrnes Balto  7  Silje Karine Muotka  8  Ronny Wilhelmsen  9  Inger Eline Eriksen Fjellgren  10  Thomas Åhrén  11  Beaska Niillas  12  Piera Heaika Muotka  13  Kåre Olli  14  Silje Karine Muotka  15  Henrik Olsen  16  Lars Filip Paulsen  17  Runar Myrnes Balto  18  Berit Marie P. E. Eira  </p>
    <p>19  Mikkel Eskil Mikkelsen  20  John Kappfjell  21  Klemet Erland Hætta  22  Beaska Niillas  23  Aili Guttorm  24  Aili Keskitalo, áššejođiheaddji</p>
    <p>DC - Mearrádus: Sámediggi váldá Sámediggeráđi doaibmadieđáhusa dán doaibmaáigodagas diehtun.</p>
    <p>Ášši meannudeapmi loahpahuvvui 12.06.18 dii. 16.00</p>
    <p>Ášši 025/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ođđa áššiid dieđiheapmi</p>
    <p>Áššenr. 18/2727</p>
    <p>Sámedikki dievasčoahkkin - 025/18 <em type="bold">Evttohus 1: Oktasaš oahppoplánat ja oahppomáteriálat</em> Mii sámit leat okta álbmot eaige riikkaráját galgga botket min oktasašvuođa -Sámekonferánsa julggaštusas Jielleváris, 1971- Dál lea áigi hukset skuvllasisdoalu Sámi mánáide iežamet áigumušaid, eavttuid ja máilbmeáddejumi vuođul. NSR oaivvilda ahte dat golbma Sámedikki fertejit dál bidjat johtui barggu hápmet oktasaš oahppoplánaid ja oahppomaterialaid buot fágaide mat guoskkahit sámi gielaid, kultuvrra, árbedieđu ja servodaga. Dát livččii buorebut sihkkarastán ahte sámi mánát, dál vuos golmma beal rájáid, ožžot seamma vejolašvuođaid ja vuođu. Dákkár ovttasbarggu bokte maid šattašii oahppomáterialabuvttadeapmi beaktilut, sihke ruđalaččat ja olmmošlaš návccaid ektui. Stáhtat fertejit heivehit iežaset lágaid vai dat dollet álbmotrievttálaš- ja álgoálbmotrievttálaš dási vai dát bargu ii hehttejuvvo. Sámediggi fuomášahttá dán oktavuođas erenoamážit ILO konvenšuvnna nr. 169 čuovvovaš artihkkaliid; 27. art. 3.lađas ja 32. Artihkkala ja Ovttastuvvan našuvnnaid eamiálbmotvuoigatvuođaid julggaštusas (UNDRIP) ges artihkkaliid; art 3, art 14, art 21, art 22 ja art 36. </p>
    <p><em type="bold">Evttous 2: Skohtermáđijat ja ođđa mohtorjohtalusláhka</em> Ođđa gáibádusat skohtermáđijaid čielggadeamis leat hui divrasat gielddaide. Erenoamážit go Sámediggi mávssiha buot goluid geahčademiin gielddaide. KS Finnmark oaivvilda hui čielgasit ahte </p>
    <p>boares skohtermáđijat berrejit luitojuvvot ođđa čielggadangáibádusain, ja Ovddádusbellodaga sámediggejoavku doarju dán. Bivdit ášši dievasčoahkkimii mas ulbmilin lea automáhtalaččat dohkkehit máđijaid mat juo gávdnojit Sámedikki beales gulaskuddaninstánsan.</p>
    <p><em type="bold">Evttohus 3: Sámi oaivadus almmolaš suorgái</em> Min oktasaš ja ovttaskasaláš vuoigatvuođaid goziheami, nugo leat mearriduvvon nationála lágain ja álbmotrievttis, ferte dohkálaš vugiin johtui bidjat beroškeahttá das gos sápmelaččat ásset.   NSR:i lea deaŧalaš ahte min guovllut leat dakkárat gos lea oadjebas ássat, eallit ja bargat sápmelažžan, sihke árbevirolaš sámi guovlluin, ja gávpogiin ja guovddážiin. Šaddá dađistaga stuorát dárbu sápmelaččaid ovddas dahkat almmolaš bálvalusaid, earenoamážit danne go sámi servodagain ollugat fárrejit gávpogiidda ja čoahkkebáikkiide. Gáibiduvvo buorre gealbu sámi diliid birra jus galggašii fállat almmolaš bálvalusaid, ja ollu gielddain, fylkkagielddain ja almmolaš ásahusain váilu dat unnit eanet. Mii diehtit ahte dákkár gealbbu ádjána oalle guhká hukset.  NSR dáhttu sámediggeráđi árvvoštallat galggašii go ásahit sámi ofelaš ortnega almmolaš suorgái, mii galggašii gielddaid, fylkkagielddaid ja eará almmolaš ásahusaid veahkehit sámi doaibmabijuid plánemiin. Sámediggi galggašii álggahit barggu mas mihttomearrin livččii ahte sámi guovddážat, sámi viesut ja eará ásahusat almmolaš suorggi ovddas doaimmahivčče sámi ofelaš ortnega. </p>
    <p><em type="bold">Evttohus 4: Oažžut rievdadusa boraspireláhkaásahusas § 12, vai rabašii vejolašvuođa addit lobi goaskima goddit eastadan dihte vahága </em> Boazoealáhus ii beasa vaháteastadeami dihte goaskima goddit, mii dagaha stuorra vahágiid ja gillámušaid bohccuide ja dohkkemeahttun dili.  Dálá njuolggadusaid mielde eai leat doarvái buori váikkuhangaskaoamit, mat attašedje hálddašeapmái vejolašvuođa addit goddinlobi vahága eastadeami dihte, go dan ohcá. Stuorra vahágat ja gillámušat bohccuide leat mielde lasiheamen boazoeaiggádiid psyhkalaš noađi. Gillámušaid oaidnin, maid goaskin dagaha, duššástuhttá go boazoeaiggát ii veaje maidege dahkat. Stuorra vahágat dagahit maid heajut ekonomiija boazodollui.  Sámediggi ii sáhte jávojienaid dán dili geahččat, geahččalkeahttá čovdosa gávdnat.  Lea politihkalaš mihttomearrin ahte Norggas galget leat 850-1200 goaskinpára mat lállet, ja dat adnojuvvo dál leat nana máddodatmearrin, mii ii leat áitojuvvon. Mearragoaskimiid lohku ii leat mielde máddodatmeriin, ii kártejuvvo ja sihke eiseválddit ja dutkit eahpidit garrasit ahte dat eai nagot bohcco goddit.  Stuorámus oassi dálá mearragoaskimiin ellet golmma davimus fylkkain, mat leat seamma guovllut go guovddáš boazodoalloguovllut.  Erohussan eará fuođđuide, goaskimiid eai hálddaš Norggas, ja dat dagaha ahte besset laskat váikke man ollu.  Otná dilli, almmá makkárge hálddašeami haga, eahpesihkkarvuođain ja nákkuin das leago mearragoaskin bohcco predáhtora, ja goaskinmáddodagain bearráigeahču haga, buktá frustrašuvnna boazoealáhussii.    Vahátgoddin boraspireláhkaásahusa § 12 olis lea áidna vejolašvuohta vahátelliid beassat goddit. Dattege leat láhkaásahusas mearrádusat mat duohtavuođas addet hui smávva vejolašvuođa addit vahátgoddinlobi eastadan dihte vel eanet vahága. Njuolggadusaid vuođđun lea ahte <span type="quote">“goddin galgá guoskat dihto goaskimii, ja dat gártá duohtavuođas hui váttisin go goaskimiid lohku lea oalle stuoris, mii fas dagaha ahte hálddašeaddji ii sáhte addit goddinlobi.  Máŋga boazoeaiggáda, geat giđđat masset ollu misiid, ohcet vahátgoddinlobi. Maŋimuš jagi leat dattege buot vahátgoddinohcamušat biehttaluvvon ákkaiguin maid lea hui váttis áddet go diehtit ahte leat ollu goaskimat ja stuorra vahágat.  Dát buktá ollu frustrašuvnna ja dagaha unnán luohttámuša otná boraspirehálddašeapmái.  Čujuhit maid nu gohčoduvvon “Krokann-dupmui”</span> 2013:s, gos lágamánneriekti mearridii ahte  buhtadus galgá juolluduvvot ovdalis oahpes vahátmeriid vuođul. Galggašii maid leat lunddolaš ahte vaháteastadeami dihte sáhttá addit goddinlobi seamma vuođuin.   NSR, NSR/Sáb,Guovddášbellodat ja Johttisámelistu oaivvildit ahte dán vuođul lea dál dárbu rievdadit boraspireláhkaásahusa § 12, vai boahtteáiggis šattašii hálddašeapmái vejolaš vaháteastadeami dihte addit lobi goaskima goddit <em type="bold">Evttohus 5: Čáhcejohtolat motovrraiguin Deanučázádagas</em> Johtolat Deanučázádagas eará fatnasiiguin ja fievrruiguin go dábálaš fatnasat bivddu várás lea sakka lassánan maŋimuš jagiid, erenoamážit maŋŋá go 2017 rahppui vejolašvuohta nu gohčoduvvon čáhceskohteriiguin vuojašit juohkesajis. Dál orro dilli dan mađe rievdan ahte lea áigi guorahallat makkár váikkuhusat obbalaččat šaddet čázádahkii. Jus dán johtolaga ii hálddaš ja meannut albmaláhkai de lea várra ahte njoammudávddat levvet Deanučázádahkii. Ii ge leat čielggas mo dárbbašmeahttun motorjohtolat váikkuta lussii ja lundoi muđui. Sámediggi ávžžuha Deanu, Kárášjoga, Guovdageainnu ja Ohcejoga gielddaid guorahallat dáid áššiid ovttas ja dárbbu mielde bidjat johtui njuovžilis doaibmabijuid mat sihkkarastet čázádaga boahttevuođa. Dás heive maid namuhit luonddumáŋggabealátvuođalága ja dan nu gohčoduvvon <span type="quote">"føre-var"</span>-prinsihpa dehálašvuođa. </p>
    <p><em type="bold">Evttohus 6: Davvenjárga-stealli</em> Davvenjárga-stealli lea láigohuvvon juo 1920-logu rájes. Go Finnmárkkuopmodat (FeFo) válddii badjelasás giddodatvuođu 2006:s eanas oassái eatnamiin Finnmárkkus, maiddái Davvenjárgasteallái, de válddii maid FeFo badjelasás buot šiehtadusaid mat Statskogas ledje dalle. Guoskevaš láigošiehtadus Davvenjárga-steallái reviderejuvvui maŋimusat 1994:s ja lea sorjavaš dán jagi lohppii. Dálá šiehtadusa mielde lea láigoheaddjis riekti guhkidit láigošiehtadusa. Dasa lassin addet dálá šiehtadusat rievtti eanaeaiggádii bidjat eavttuid. Ođđasit šiehtadallat šiehtadusaid, maiddái láigohatti, lea dál ášši FeFoi. Almmolašvuođas leat mii oaidnán ahte báikkálaš olbmot háliidit ahte Davvenjárga-stealli ostojuvvo FeFos, ja ahte FeFo lea čujuhan stivrra iežas strategiijii ahte sii vuosttažettiin láigohit eatnamiid, eai ge vuovdde. Dál ii oaččo báikegoddi ii ge Davvenjárgga gielda eará go unna oasáža árvoháhkamis maid turisma buktá. Davvenjárgga ovdagoddi lea dovddastan ahte háliidit oastit davvenjárga-stealli FeFos dahje viidásetláigohit dan. Sáhttá maid geahččat eará vejolašvuođaid mat sihkkarastet eanet váikkuheami báikkálaččat, ja ahte báikegottis lea eanet váikkuhanfápmu.  Jus galgá beassat Davvenjárga-steallái de gáibidit priváhta aktevrrat, mat leat boahtán doppe lulde, sisabeassandivada. Sisabeassandivat lea dál 275 ja 180 ruvnno, dat boahtá das makkár guovlluide dus lea áigumuš mannat. Dát divat lea biddjon olgunastinlága vuođul. Dát divat galgá goitge speadjalastit makkár doaimmaid eaiggát dahje geavaheaddji lea bidjan johtui guovllus olgunastinolbmuide buorrin. Aŋkke oaivvilduvvo báikkálaččat ahte divat ii geavahuvvo doaibmabijuide olgunastinguovllus, muhto ahte divat manná njuolga eaiggádiidda lulde. Sihke FeFo ja Sámediggi berrejit čuovvulit ášši. </p>
    <p><em type="bold">Evttohus 7: Norggas lassánan mánáid geafivuohta  </em> Ann Karin Kvernmo ja Aili Guttorm evttohus Norga lea riika mas lea alla eallinstandárda ja dat mearkkaša ahte geafivuođa oktavuođas ii leat sáhka dušše borramuša, orrunsaji ja biktasiid váilumis, muhto maiddái vejolašvuođaid váilumis searvat sosiálalaččat seamma dásis muđui servodagas. Mánáid geafivuohta Norggas lea lassánan 2000-logu álggu rájes. Adnojuvvo ahte dállodoallu mas lea dienas vuollel 60 % mediadietnasis riikkas gahčá vuolábeallái geafivuođa ráji. Badjel 100 000 máná Norggas ellet dán ráji vuolábealde. Duođalaš go mánát gártet bajásšaddat dákkár dilis mii sáhttá čuohcat dearvvašvuođa dillái, addit fuonit ovdánanavejolašvuođaid ja gáržžidit sosiála fierpmádaga, mii guoská beroškeahttá etnálašvuođas.  Iskkadeamit 2016:s čájehit ovdamearkka dihtii ahte juohke viđát mánná Guovdageainnu suohkanis eallá geafivuođas, mealgat eanet go riikka gaskamearri. Dat ii vealtameahttumit mearkkaš dan ahte sii mannet nohkkat nelggiin, muhto ahte sii eai sáhte searvat seamma dásis eará mánáiguin iešguđege sosiála arenain. Sáhttá leat sáhka das ahte mánát ovdamearkka dihtii eai sáhte ávvudit riegádanbeivviid dahje allabasiid seamma dásis eará mánáiguin.  Mii dárbbašit eanet máhtu dan birra man ollu lea mánáid geafivuohta sámi guovlluin. Deaŧalaš lea dovdat duogáža, viidodaga ja maiddái iskat ahte searvvahit go dát iskkadeamit buot beliid sámi guovlluid dilis jos galggaš sáhttit ovddidit deaivilis evttohusa doaibmabijuin maiguin sáhtášii buoridit dili.  Ávžžuhit Sámediggeráđi buktit dievasčoahkkimii ášši mas vuđoleappot geahčadit dáid beliid nu ahte mii galgat sáhttit gávdnat dán oktavuođas buriid doaibmabijuid mat duođas váikkuhit. Sámediggi ferte čoahkkinastit guoskevaš gielddaiguin ja eará guoskevaš beliiguin ja bargat dan ala ahte gávdnat doaibmabijuid mánáid geafivuođa vuostá.  </p>
    <p><em type="bold">Evttohus 8: Sámegieloahpahus sámediggeáirasiidda geat eai máhte sámegiela</em> Evttohus Ann Finbogas ja Inger Eline Eriksen Fjellgrenas Álbmotválljejuvvon olbmot Sámedikkis leat ovdagovvan sámi álbmogii, ja berrejit maid doaibmat buorre ovdagovvan min oktasaš rahčamušas ealáskahttit sámi gielaid.  Sámeálbmot bellodat ja Árja mielas berrejit dárogielat sámediggeáirasat oažžut dárbbašlaš oahpahusa sámegielas. Dál lea dilli nu ahte sámi giella ii geavahuvvo doarvái aktiivvalaččat Sámedikkis. Min mielas mii fertet duođas bargat juoidá jorgalandihte dán dábi.  </p>
    <p>Sámediggeáirrasin ja rollamodeallan de lea mis earenoamáš ovddasvástádus sámi giela ektui. Danin oaivvildit Sámeálbmot bellodat ja Árja ahte Sámediggi ferte láhčit dili ja movttiidahttit dárogielat sámediggeáirasiid oažžut sámegieloahpahusa. Okta vejolašvuohta livččii ahte geavahit mánnodagaid dievasčoahkkinvahkkuin sámegieloahpahussii. Eará vejolašvuohta lea várret ovtta vahkku intensiiva oahpahussii go ovttastahttá ovtta lávdegodde- ja dievasčoahkkinvahkku.</p>
    <p><em type="bold">Evttohus 9: Sápmelaččaid iešmearrideapmi sámi mediaid badjel – oktasaš sámi mediaviessu riikarájiid rastá</em> Mis sápmelaččain lea iešmearridanvuoigatvuohta dan olis go leat sierra álbmot. Iešmearridanvuoigatvuohta addá vuoigatvuođa mearridit iežas stáhtamálle, iežas kultuvrra, hálddašeami, lágaid ja sullasaččaid badjel almmá earáid seaguheami haga. Dat guoská maid mediaide. Sámi Journalisttaid Searvvi (SJS) ávžžuhusa vuođul háliida Árja ahte Sámediggi galgá aktiivvalaččat bargat dan ala ahte sihkkarastit sorjjasmeahttun oktasaš sámi mediaviesu ásaheami riikarájiid rastá.  Mii čujuhit Sámi Journalisttaid Searvvi cealkámuššii:  Sámi Journalisttaid Searvi (SJS) čujuha ON eamiálbmotjulggaštussii ja áigu čujuhit ahte sámi mediain ii leat dakkár iešmearrideapmi maid julggaštus galgá eamiálbmogiidda sihkkarastit, maiddái sápmelaččaide. Mediat leat deaŧalaš servodathuksejeaddjit ja dat leat earenoamáš deaŧalačča giela, kultuvrra ja servodateallima nannemis ja ovddideamis. Mediain lea dieđusge maid earenoamáš deaŧalaš rolla servodatdigaštallamis ja demokratiija nannemis. Go min sámepolitihkalaš orgánat dávjá čujuhit ja čalmmustahttet sámi iešmearridanvuoigatvuođa, ja ákkastit dan beali čujuhettiin ON eamiálbmotdeklarašuvdnii,  SJS háliida ahte Sámediggi ja Sámi Parlamentáralaš Ráđđi álggahit barggu luvvet sámi ovttadagaid nationála oktasašsáddehat oasusservviin/ public service servviin (SR, SvT, UR, Yle, NRK) ja áiggi badjel ásahit oktasaš sámi mediaoasussearvvi man badjel sápmelaččat ieža mearridit. SJS oaivvilda ahte gávdnojit eanet vuogit dasa mo ásahivččii oktasaš sámi mediaviesu ja dasa sihkkarasttášii sorjjasmeahttunvuođa. Suomas Yle ruhtaduvvo mediavearuin ja jáhkkimis boahtá dákkár vearru Norgii ja Ruŧŧii lagamus boahtteáiggis. Danne lea deaŧalaš ahte sámedikkit farggamusat ovddidit ášši iežaset riikka politihkalaš eisseválddiide sihkkarastin dihte ahte boahttevaš mediavearru hábmejuvvo nu ahte maiddái sáhttá váikkuhit sorjjasmeahttun sámi mediaviesu ásaheami ja doaimma farggamusat. Mii hástalit sámedikkiid ja Sámi Parlamentáralaš Ráđi farggamusat bargagoahtit áššiin. Mii hástalit maid sámedikkiid ja Sámi Parlamentáralaš Ráđi farggamusat kártet guđe láhkái iešmearrideami sáhttá nannet deaddiluvvon mediaid ektui ja guđe láhkái deaddiluvvon mediaid sáhttá nannet ja ovddidit oktasaš sámi vuođuin.    </p>
    <p><em type="bold">Evttohus 10: Oarje Papua doarjjacealkámuš</em> Sámedikki dievasčoahkkin jođihanovdagoddi lea deaivvadan Mama Yosepha delegášuvnnain geat bohtet Oarje Papua sullos. DUOGÁŠ: Duogáš deaivvadeapmái lei Office of Contemporary Art, Norway geat ledje bovden dán delegašuvnna <span type="quote">“Let the river flow”</span> čájáhusráhpan loahpaheami oktavuođas geassemánu álggogeahčen. Dalle lágiduvvui loahpahanseminára gos earet eará Oarje Papua delegašuvdna ovdanbukte iežaset hástalusaid sisabahkkemiid ektui. DÁL: Dán oktavuođas de bivde Oarje Papua álgoálbmot ovddasteaddjit čoahkkima Sámedikkiin muitalan dihtii iežaset vásáhusaid birra. Mama Yosepha Alomang ovddasta ge Amungme álbmoga geat leat dat árbevirolaš oamasteaddjit dán eatnamis gosa leat ásahan ruvkedoaimmaid lobikeahttá álgoálbmogiin. Freeport-McMoRan Grasberg ruvki lea máilmmi stuorámus golle- ja veaikeruvki, ja 40% daid ossosiin oamastuvvojit Rio Tinto joavkkus. Oarje Paupa bággejuvvui Indonesia vuollásažžan 1963’as, maŋŋá go sidjiide lohpiduvvui iešstivrejupmi maŋŋá go Nederlánda lei sin stivren koloniijan. Odne eanaš dieđut ja ođđasat Oarje Papua birra leat gildojuvvon Indonesia eiseválddiiguin, ja áidna olggobeale ovddasteaddjit geat dohko besset leat oskuovddasteaddjit. Oarje Papua delegašuvdna muitalii stuorra veahkaválddálašvuođa birra ja duođalaš olmmošvuoigatvuođarihkkumiid birra: - Goddimat - Migrašuvdna: Sisafárrejeaddjit geaid ulbmil lea dahkat álgoálbmogiid unnitlohkun - Nállevealaheapmi - Borramuš sihkarvuohta Mama Yosepha Alomang lea ieš váldon gitta bolesiin 18 geardde ja lea maid čohkkán giddagasas. Oktii son čohkkái mánu kontaineris ja nuppi mánu son fas čohkkái hivssegis gos lei kloáhkka čippiid rádjái. Dát billistii su čalmmiid. Oarje Papus leat goddaleamit álgoálbmogiin oalle dábálačččat, ja sin leat maid álgán gohčudit ábogáhttun. Doppe goddojit olbmot duššiid dihtii. OVDDASGUVLUI: Dál oarje Papua álgoálbmogat leat ohcamen ráfálaš ja demokrahtálaš vugiid mo beassat eret dan eahpe demokrahtálaš dilis gos sii leat dál. Danne bivdet sii máilmmiservvodagas veahki dása: 1. C-24, ON’a dekoloniseren komiteii ovddidit iežžaset ášši. Dás lea áiggemearri jagi 2020, goas komitea sáhta bivdit ON’a dievasčoahkima bidjat Oarje Papua listui gouvlui mat galget dekoloniserejuvvot. 2. Ođđa álbmotjienasteapmi EVTTOHUS: Sámedikki dievasčoahkkin bivdá sámediggeráđi doarjut Oarje Papua álgoálbmogii áigumuša beassat ovddastuvvot C-24, ON’a dekoloniseren komiteas. Sámediggi dievasčoahkin maid bivdá sámediggerađi norgga eiseváldii ektui loktet ášši ja bivdit ahte Oarje Papuas iešheanálašvuohta ovddiduvvo demokráhtalaš ja ráfalaš vugii mielde. Ja dat mieltisbukta maid ahte Oarje Papuas čađahuvvo ođđa álbmotjienasteami ONà New York soahpamuša vuođul (1962). EANET DIEĐUT: Eanet dieđuid Oarje Papua birra leat čohkken Yale láhka skuvla (law school) ja Asia Olmmošvuoigatvuođaid goziheapmi (Human Rights Watch). </p>
    <p>Ášši meannudeapmi álggahuvvui 12.06.18 dii. 16.05. <em type="bold">Dievasčoahkkinjođihangotti árvalus:</em> </p>
    <p>Ođđa áššit 1 - 10 sáddejuvvojit Sámediggeráđđái meannudeapmái. <em type="bold">Jienasteapmi</em> Dán áššis ii jienastuvvon. <em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat</em>  Sáhkavuorru Replihkka 1  Beaska Niilas Ronny Wilhelmsen  Beaska Niilas  2  Arthur Johan Tørfoss Ronny Wilhelmsen   Klemet Erland Hætta   Hans Ole Eira  Arthur Johan Tørfoss  3  Vidar Andersen Ronny Wilhelmsen   Arild Pettersen Inga  Vidar Andersen  4  Karen Anette Anti Per Mathis Oskal   Nancy Charlotte Porsanger Anti   Anders Somby jr.  Karen Anette Anti  5  Beaska Niilas Tom Sottinen   Jørn Are Gaski   Inger Eline Eriksen Fjellgren  Beaska Niilas  6  Runar Myrnes Balto Ronny Wilhelmsen  Runar Myrnes Balto  7  Ann Karin Kvernmo Anders Somby jr.   John Kappfjell   Arild Pettersen Inga  Ann Karin Kvernmo  8  Ann-Elise Finbog Jørn Are Gaski   Arild Pettersen Inga   Inger Eline Eriksen Fjellgren  Ann-Elise Finbog  9  Inger Eline Eriksen Fjellgren Runar Myrnes Balto   Arild Pettersen Inga   Vidar Andersen  Inger Eline Eriksen Fjellgren  10  Tor Gunnar Nystad  </p>
    <p>DC - Mearrádus: - Ođđa áššit 1 - 10 sáddejuvvojit Sámediggeráđđái meannudeapmái. Ášši meannudeapmi loahpahuvvui 12.06.2018 dii. 17.45</p>
    <p>Ášši 026/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Gažaldagat Sámediggeráđđái</p>
    <p>Áššenr. 18/2727</p>
    <p>Sámedikki dievasčoahkkin - 026/18 <em type="bold">Gažaldat 1: Geahččalanortnet gonagasgoaskinhálddašeamis</em> 2016:s bivddii Stuoradiggi , maŋŋil go ealáhus lei guhká vuorjan, ahte ferte biddjot johtui geahččalanortnet goaskinhálddašeamis Fosenis ja Romssas. Gonagasaid jávkadeapmi ovdal go dat dahket vahágiid, lei okta váldoáššiin ortnegis. NINA háliidii bidjat johtui 5-jagi dutkanprošeavtta ovdal go bidjet johtui ortnega. Oaivvilda go Sámediggeráđđi ahte ferte vuos viežžat máhtu ja dieđuid árbevirolaš máhtu birra ovdal go prošeakta sáhttá biddjot johtui?  </p>
    <p><em type="bold">Gažaldat 2: Boraspiret</em> Boraspiret: Ráđi dieđáhusas <span type="quote">“boraspiret”</span> vuolde boahtá ovdan ahte dálkkádat- ja birasgáhttenministtar Ola Elvestuen dadjá: <span type="quote">“Mii guoská doaimmaide maid ulbmil lea sajustit vásihanvuđot máhtu, čujuha ministtar gulahallamii mii Sámedikkis lea Birasdirektoráhtain.”</span> Man birra lea gulahallan gaskkal Sámedikki ja Birasdirektoráhta? </p>
    <p><em type="bold">Gažaldat 3: Rájárasttildeaddji oktasašskuvla Sámis</em> Sámedikkis lea prošeakta; Rájárasttildeaddji skuvlaovttasbargu Sámis. Prošeakta lea áigeguovdil earret eará <span type="quote">“Váibmogiella”</span> -čuovvoleapmái, skuvllaid fágaođasmahttimis ja oahpahuslága revideremis. Prošeavtta mihttomearri lea ásahit guovtti stáhta gaskka oktasaš sámeskuvlla. Sirpmá skuvla ja Ohcejohnjálmmi skuvllas leamašan oktasaš oahpahus badjel 20 jagi. Sámi Allaskuvla lea guorahallan ovttasbarggu jagi 2011. Mannan jagi lea Sámedikki bargojoavku doaibman, ja giđa mielde galggai boahtit raporta mii čielggada mo dál viidáset. Iešguđet sivaid geažil ii leat dát raporta vel válmmas. Suohkanat masá dát skuvllat gullet, leat vuordimin dán raporta, ja bargu lea muhtin muddui bisánan dan duohkai justa dál. Sirpmá skuvla, nubbi dan guovtti skuvllain geat bargaba ovttas, áito heaittihuvvot suohkana ekonomiija dihtii. Sáhttá go ráđđi muitalit mo stáhtus lea áššis, ja mo oaidnit proseassa viidáset duohtan dahkat áigumuša ásahit oktasaš sámeskuvla, oktasaš Sápmi? </p>
    <p><em type="bold">Gažaldat 4: Boazodoallostivra ja nammadeapmi</em> NBR jahkečoahkkin mii dollojuvvui Kárášjogas geassemánu 8.-9. b. dahke mearrádusa ođđa boazodoallostivrra nammadeami ektui. Mearrádusas daddjojuvvo ahte NBR váldá oktavuođa Sámedikkiin ja Eanadoallo- ja biebmodepartemeanttain oažžun dihte boazodoallostivrra mii sáhtášii doaibmat gaskaboddosaččat. Maid áigu Sámediggi dáinna NBR mearrádusain dahkat ja mo áigu vejolaččat dan čuovvulit.  </p>
    <p><em type="bold"> Gažaldat 5: Sámi dearvvašvuođasiida</em> Davvi dearvvašvuohta lea guovddáš eiseváldin ožžon ovddasvástádusa álggahit ja čuovvulit Sámi dearvvašvuođasiidda. Sámi fágabirrasat galget oasálastit barggus. Davvi dearvvašvuohta lea bivdán sin vuollásaš dearvvašvuođaásahusa bargat dáinna.  Árja ballá fálaldagat sámi buhcciide eai vuoruhuvvo sámi dearvvašvuođasiidda barggus. Sámi fágaolbmot leat dovddahan Árjái ahte dat vuollásaš ásahus ii ane deaŧalažžan dan nationála perspektiivva mii sámi dearvvašvuođasiiddas galgá leat. Sámi dearvvašvuođasiidda álginproseassas ferte vuhtii váldit ahte sámit galget beassat leat mielde váikkuheame ja mearrideame  1.  Maid lea Sámediggi bargan sihkkarastit ja ovddidit Sámi dearvvašvuođasiidda ásaheami? 2.  Maid lea Sámediggi bargan sihkarasit vuoi sámit besset váikkuhit ja leat mielde mearrideamis 3.  Lea go Sámediggeráđis dat oaidnu ahte Sámi dearvvašvuođasiida berrešii leat eará ládje organiserejuvvon ja ii ge leat Finnmárkku buohcciviesu vuollásaš? </p>
    <p><em type="bold">Gažaldat 6: Sámi dearvvašvuođasiida</em> Maŋimus válgagiččuin 2017 čavčča lei ollu fokus dearvvašvuođabálvalusaide. Sámi dearvvašvuođasiidda ásaheapmi lea dehálaš ovddidandihte buriid dearvvašvuođabálvalusaid sámi álbmogii. Maid bargá Sámediggeráđđi Sámi dearvvašvuođasiidda ásaheami olis? </p>
    <p>Ášši meannudeapmi álggahuvvui 12.06.18 dii. 17.50</p>
    <p><em type="bold">Jienasteapmi</em> Dán áššis ii jienastuvvon. </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Per Mathis Oskal   Berit Marie P. E. Eira   Per Mathis Oskal  2  Karen Anette Anti   Berit Marie P. E. Eira   Karen Anette Anti   Berit Marie P. E. Eira  3  Hans Ole Eira   Mikkel Eskil Mikkelsen Inger Eline Eriksen Fjellgren  Hans Ole Eira   Mikkel Eskil Mikkelsen  4  Arild Pettersen Inga   Silje Karine Muotka   Arild Pettersen Inga   Silje Karine Muotka  5  Inger Eline Eriksen Fjellgren   Mikkel Eskil Mikkelsen Ronny Wilhelmsen  Inger Eline Eriksen Fjellgren   Mikkel Eskil Mikkelsen  </p>
    <p>DC - Mearrádus: Ášši meannudeapmi loahpahuvvui 12.06.2018 dii. 18.30</p>
    <p>Ášši 027/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Sámedikkiráđi čilgehus sámi girjjálašvuođa birra 2018</p>
    <p>Áššenr. 18/2603</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Sámediggeráđi mearrádusárvalus:</em> </p>
    <p>Sámediggi lea ságaskuššan Sámediggeráđi čilgehus sámi girjjálašvuođa birra.  Čielggadeapmi lea mielddusin beavdegirjjis</p>
    <p>Sámedikki dievasčoahkkin - 027/18 Ášši álggahuvvui 12.06.18 dii. 18.35. Debáhtta jotkojuvvui 15.06.18 dii. 09.00 <em type="bold">Jienasteapmi</em> Dán áššis ii jienastuvvon. </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Henrik Olsen, áššejođiheaddji  2  Aili Guttorm  </p>
    <p>3  Ann Karin Kvernmo Inger Eline Eriksen Fjellgren 4  Aili Keskitalo  5  Lars Filip Paulsen Runar Myrnes Balto   Piera Heaika Muotka   Synnøve Søndergaard  Lars Filip Paulsen  6  Vidar Andersen  7  Thomas Ole Andersen  8  Niko Valkeapää  9  John Kappfjell Runar Myrnes Balto   Aili Guttorm   Lars Filip Paulsen  John Kappfjell  10  Beaska Niilas  11  Runar Myrnes Balto John Kappfjell   Kåre Olli  Runar Myrnes Balto  12  Inger Eline Eriksen Fjellgren  13  Nancy Charlotte Porsanger Anti   14  Henrik Olsen, áššejođiheaddji</p>
    <p>DC - Mearrádus:</p>
    <p>Sámediggi lea ságaskuššan Sámediggeráđi čilgehus sámi girjjálašvuođa birra.  Čielggadeapmi lea mielddusin beavdegirjjis</p>
    <p>Ášši meannudeapmi loahpahuvvui 15.06.2018 dii. 10.05</p>
    <p>Ášši 028/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 004/18</p>
    <p>Plána ja finansalávdegoddi</p>
    <p>29.05.2018-31.05.2018</p>
    <p>Sámedikki 2018 reviderejuvvon bušeahtta</p>
    <p>Áššenr. 18/2253</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Sámediggeráđi mearrádusárvalus:</em> </p>
    <p>Sámedikki 2018 reviderejuvvon bušeahtta lea dohkkehuvvon mildosa 1 vuođul.</p>
    <p>Plána ja finansalávdegoddi - 004/18</p>
    <p>PFL - Mearrádus:</p>
    <p><em type="bold">Álgu:</em> Sámedikki plána- ja finánsalávdegoddi lea gieđahallan ášši 28/18 Sámedikki 2018 reviderejuvvon bušeahtta.  </p>
    <p><em type="bold">Evttohusat:</em> </p>
    <p><em type="italic">Evttohus 1</em> </p>
    <p><em type="italic">Thomas Åhrén, NSR, ovddidii  evttohusa. </em> </p>
    <p>
      <em type="italic">Norgga sámiid riikkasearvvi (NSR) miellahtut Aili Guttorm, Runar Myrnes Balto, Tor Gunnar Nystad, Karen Anette Anti,  Thomas Åhren ja  Guovddášbellodaga miellahttu Nancy Porsanger Anti evttohus: </em>
    </p>
    <p><em type="italic">Lassi evttohus ráđi árvalussii: </em><em type="bold">Ođđa maŋimuš cealkka tekstii čuoggá 5.7.1 vuolde</em> </p>
    <p>Sámediggi galgá ságastallagoahtit Deanu gielddain sihkkarastin dihtii viidáset doaimma rádjaskuvlaovttasbarggus.</p>
    <p>
      <em type="italic">Lassi evttohus ráđi árvalussii: </em>
    </p>
    <p>Kap. <em type="bold">8.3.6 Sámi kulturviesut ja kulturgaskkustanásahusat – njuolggo doarjja Várdobáiki – njuolggo doarjja </em></p>
    <p>Sámedikki 2018 bušeahta ektui addojuvvo njuolggo doarjja Vilgesvárrái kulturviesuid ja kulturgaskkustanásahusaid ortnegis. Dainna eavttuin ahte Vilgesvárri ja Várdobáiki leat vuolláičállán formála ovttasbargošiehtadusa das ahte Várdobáiki váldá badjelasas Vilgesvári musea hálddašeami. Formála ovttasbargošiehtadus lea dál vuolláičállojuvvon. Danne lasihuvvo juolludus Várdobáikái 200 000 ruvnnuin Vilgesvári musea hálddašeapmái.</p>
    <p>Postii lasihuvvo 200 000 ru.</p>
    <p>
      <em type="italic">Čuovvovaš evttohus ráđi árvalusas sihkkojuvvo: </em>
    </p>
    <p>
      <em type="italic">Kap. 9 Kulturmuitosuodjleapmi sihkkojuvvo ráđi árvalusas. </em>
    </p>
    <p><em type="bold">Evttohus 2</em> </p>
    <p><em type="italic">Synnøve Søndergaard, Bargiidbellodat, ovddidii evttohusa. </em> <em type="italic">Bargiidbellodaga sámediggejoavkku (BB) miellahtut Ronny Wilhelmsen, Tom Sottinen ja Synnøve Søndregaard evttohus: </em> <em type="italic">Dát evttohus boahtá ráđi evttohusa sadjái:</em> </p>
    <p>
      <em type="bold">Sámi vuoigatvuođaid, areálaid ja resurssaid čuovvuleapmi (1,08 miljon ru lasáhus reviderejuvvon bušeahtas)  </em>
    </p>
    <p>Sámediggi ferte eanet bargat ollu surggiiguin fárrolaga sámi vuoigatvuođaid goziheami oktavuođas. Sámediggi ferte čuovvulit dán barggu ovddas guvlui ja seammás geahččat áššiid fárrolaga. Suorggit nugo areálat, vuoigatvuođat, kulturmuittut, guolástus, boazodoallu, eanadoallu ja meahccedoallu gullet lávga oktii go guoská min vuoigatvuođaide. Sámediggi ferte eanet oktiiortnet ja nannet dán barggu, ná:</p>
    <p>· bidjat váldoovddasvástádusa dás muhtun ráđđelahttui<em type="bold"> </em>· buoridit gelbbolašvuođa siskkáldasat dan sadjái go juolludit doarjaga <em type="bold"> </em></p>
    <p>Sámedikkis lea gelbbolašvuohta ja resurssat dahkat dákkár barggu ieš. Lea maiddái dárbu ásahit virggi mas erenoamážit lea ovddasvástádus mariidnaealáhusain ja areálain. Deaŧalaš lea bidjat fokusa team bargui ja gelbbolašvuođa lonuhallamii iešguđege fágasurggiid siskkobealde, erenoamážit go guoská areálarivttiide.</p>
    <p>
      <em type="bold">Badjelbáza geavahusas </em>
    </p>
    <p><em type="bold">5 192 340 ru</em> </p>
    <p>
      <em type="bold">Poasta </em>
    </p>
    <p><em type="bold">Submi </em>4.2.2 Guovttegielalašvuođa doarjja 1 200 000 ru 4.3.1 Sámegiela ovddideapmi 500 000 ru  Hálddahusdássi 300 000 ru <em type="bold">Submi merkejuvvon, ref ráđi árvalus</em>  </p>
    <p><em type="bold">2 000 000 ru</em> <em type="bold">Bargiidbellodaga eará vuoruheamit</em> Ruđat geavahusas </p>
    <p>3 192 340 ru Áŋgiruššansuorgi giella Stipeanda mánáidgárde- ja oahpaheaddji-ohppui</p>
    <p>150 000 ru Areála, biras ja dálkkádat Areálaid ja vuoigatvuođaid nannen, mielde maiddái meahcástanlávdegoddi</p>
    <p>1 080 340 ru Kultuvra Várdobáiki, ovttasbargošiehtadus  Sámi mánáidteáhter Deanu ja Várjjaga museasiida  Bååstede njuolgga doarjja Árran  Imka konferánsa</p>
    <p>170 000 ru 150 000 ru 200 000 ru 542 000 ru 150 000 ru Máhttu Sirpmá skuvlla prošeavtta čuovvuleapmi</p>
    <p>250 000 ru Dearvvašvuohta ja sosiála Etihkalaš njuolggadusat sámi dearvvašvuođadutkamii</p>
    <p>150 000 ru Kulturmuitosuodjaleapmi Kulturmuitoarkiiva prošeakta</p>
    <p>200 000 ru Ovttasbargošiehtadusat Ođđa prošeakta, sámi viessu Romssas</p>
    <p>150 000 ru</p>
    <p>
      <em type="bold">Submi eará vuoruheamit  </em>
    </p>
    <p><em type="bold">3 192 340 ru</em> </p>
    <p>
      <em type="bold">Submi oktiibuot  </em>
    </p>
    <p>
      <em type="bold">5 192 340 ru </em>
    </p>
    <p><em type="bold">Lávdegotti ráva:</em> Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: </p>
    <p>Muđui doarju Sámediggi Sámediggeráđi mearrádusárvalusa.</p>
    <p>Sámedikki dievasčoahkkin - 028/18 <em type="bold">Mearkkašupmi - NSR, áirras Runar Myrnes Balto</em> Sámedikki dievasčoahkkin oaidná ahte Sámedikkis lea ovddasvástádus RDM ektui, ja ferte leat mielde čoavdimin váttisvuođa mii lea čuožžilan boarásmuvvan liggenrusttega geažil. RDM ávžžuhuvvo dárkilit iskat ovttasruhtadeami vejolašvuođa ohcanvuđot ortnegiiguin ja oktii ráđiid earáiguin geain lea ovddasvástádus museadoaimmas. Sámediggi čuovvula ášši 2019 dábálaš bušeahta gieđahallamis.  </p>
    <p><em type="bold">Mearkkašupmi -Nordkalottfolket, áirras Toril Bakken Kåven ja Olgeš</em> 2018 bušeahtas mearriduvvui čuovvovaččat Duohtavuođa- ja seanadanproseassa-prošektii; <span type="quote">“Lea Stuoradiggi mii ruhtada barggu ja Sámediggi vuordá ahte Stuoradiggi maiddái ruhtada Sámedikki goluid dán barggu oktavuođas”</span>.  </p>
    <p>Sámedikki reviderejuvvon bušeahtas lea Sámediggeráđis evttohus juolludit 700 000,- ruvnno dássážii čađahuvvon čoahkkimiidda kommišuvdnabarggu olis.  Dáid lahtuid mielas lea heitot vierru juolludit alcceseaset ruđaid maŋit áigái. Okta Sámedikki deháleamos hálddašanprinsihpain lea ahte golut gokčojuvvojit easkka maŋŋil go mearrádus lea dahkkon.  Sámedikkis leat stuora vuordámušat ealáhusovddideamis; seammás go juolluduvvojit ruđat SEDguvlui, de oidnet dát lahtut ahte olmmošlohku ja ealáhusovddideaddjit unnot jagis jahkái. Innovašuvdna ealáhusovddideamis lea vealtameahttun dasa ahte lihkostuvvat bisuhit sámi servodagaid ja sámi ealáhusaid, ja Sámedikkis berre leat vuoruheapmi badjin juolludit eanet ruđaid ealáhusulbmiliidda. Dát lahtut oidnet ahte Sámedikkis ii leat fokus ealáhuspolitihkkii, ja dat lea hui váidalahtti.  Juo 2018 bušeahttameannudeami oktavuođas, čujuhedje lahtut dasa ahte bušeahttapoasta mas leat ruđat Sámedikki dievasčoahkkimii, lea beare vuos bušeterejuvvon. Postii ii lasihuvvon sullii miljovdna ruvnno 2018 ovdii, vaikko lasihuvvui okta lávdegoddevahkku 2018:i. Dáid lahtuid mielas lea vahát go Sámediggi mieleavttus bušetere unnit goluid čiehkandihte ahte duođas juolluda eanet ruđa siskkáldas bargguide.</p>
    <p><em type="bold">Evttohus 3 - Áirras Ronny Wilhelmsen, Bargiidbellodat</em> Sámediggeráđi čilgehusas sámi girjjálašvuođa birra čuokkis 3.2.1 čujuhuvvo Sámedikki šiehtadussii Sálasiin. SÁLAS lea sádden e-poasta mas duođaštuvvo ahte lea dahkkon šiehtadus. Mii eaktudit ahte šiehtadus čuovvuluvvo doarvái juolludusain lágádusaide.  Loahppajuolludus 8.4.3 čuoggás Doarjja ovddidit ja ovdánahttit girjjálašvuođa – njuolggodoarjja bisuhuvvo ohcanvuđot doarjagiin.  </p>
    <p>Ášši meannudeapmi álggahuvvui 13.06.18 dii. 09.05.</p>
    <p><em type="bold">Bealátvuođaárvvoštallan</em> Dievasčoahkkinjođihangottii árvalus: Čuovvovaš áirras lea bealálaš meannudit ášši 028/18 Sámedikki 2018 reviderejuvvon bušeahtta:  · Áirras Arild Pettersen Inga, Bargiidbellodat </p>
    <p>Dievasčoahkkinjođihangotti árvalus mearriduvvui ovttajienalaččat. Dat áirras geasa dat guoská, ii lean mielde meannudeamen bealátvuođaášši.  Čuovvovaš várreláhttu válddii saji dievasčoahkkimii:  · Várreláhttu Alessia Reina, áirras Arild Pettersen Inga sadjásaš.  <em type="bold">Jienasteapmi</em> 39 áirasis ledje 37 čoahkis. Jienasteapmi čađahuvvui čuovvovaš vuogi mielde: - Evttohus 3 hilgojuvvui 29 jienain 8 jienain vuostá - Evttohus 2 hilgojuvvui 30 jienain 7 jiena vuostá - Evttohus 1 mearriduvvui 31 jienain 6 jiena vuostá - Lávdegotti ráva mearriduvvui 31 jienain 6 jiena vuostá <em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Thomas Åhrén, áššejođiheaddji  2  Runar Myrnes Balto  3  Ronny Wilhelmsen Runar Myrnes Balto   Piera Heaika Muotka   Anders Somby jr.  Ronny Wilhelmsen  4  Vidar Andersen  5  Toril Bakken Kåven Runar Myrnes Balto   Piera Heaika Muotka  Toril Bakken Kåven  6  Lars Filip Paulsen Klemet Erland Hætta   Runar Myrnes Balto  Lars Filip Paulsen  7  Hans Ole Eira  8  Anders Somby jr.  9  Beaska Niilas  10  Tom Sottinen  11  Ronny Wilhelmsen Thomas Åhrén  Ronny Wilhelmsen  12  Silje Karine Muotka Lars Filip Paulsen  Silje Karine Muotka  13  Nancy Charlotte Porsanger Anti  Piera Heaika Muotka   Anders Somby jr.  Nancy Charlotte Porsanger Anti   14  Henrik Olsen  15  Kåre Olli  16  Thomas Åhrén  17  Klemet Erland Hætta  18  Thomas Åhrén, áššejođiheaddji  </p>
    <p>DC - Mearrádus: Sámedikki 2018 reviderejuvvon bušeahtta lea dohkkehuvvon mildosa 1 vuođul. Ášši meannudeapmi loahpahuvvui 13.06.2018 dii. 11.05</p>
    <p>Ášši 029/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 005/18</p>
    <p>Plána ja finansalávdegoddi</p>
    <p>29.05.2018-31.05.2018</p>
    <p>Rievdadusat sámelágas – konsultašuvnnat</p>
    <p>Áššenr. 18/606</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Sámediggeráđi mearrádusárvalus:</em> </p>
    <p>Sámediggi čujuha sáddejuvvon láhkaproposišuvdnaevttohussii <span type="quote">«Endring i sameloven mv. – (konsultasjoner)»</span> (Rievdadusaid birra sámelágas jna. ja konsultašuvnnat) 11.04.2018. Sámediggi konstatere ahte evttohus lea dan konsultašuvdnageatnegasvuođa láhkabidjan mii čuovvu álbmotrievtti ja ahte dat áddejuvvo vástidit prinsihpa konsultašuvnnaid birra friija ja dieđihuvvon ovdagihtii miehtama juksamis. Sámediggi atná vuođđun ahte guđe dásis miehtan ferte juksojuvvot ovdal go mearrádusa sáhttá dahkat, lea dan duohken man deaŧalaš dahje stuoris mearrádus lea giella, kultuvra, ealáhusa, eana, resursa ja servodateallima rivttiide.</p>
    <p>Sámit presiserejit ahte sámiin lea iešmearridanriekti, gč. ON álgoálbmogiid vuoigatvuođa julggaštusa goalmmát artihkkalis ja ON konvenšuvnnain siviila ja politihkalaš vuoigatvuođaid birra; ja ekonomalaš, sosiála ja kultuvrralaš vuoigatvuođaid birra vuosttaš artihkkalis. Iešmearridanvuoigatvuohta čađahuvvo vuosttažettiin iešstivrenortnegiid bokte, ja konsultašuvdna- ja ovttasstivrenortnegiid bokte. Konsultašuvnnain lea iešmearridanvuoigatvuohta erenoamážit ovdan dain oktavuođain go gáibiduvvo ovttamielalašvuohta dahje friija dieđihuvvon ovdagihtii miehtan ovdal go orgána mas lea konsultašuvdnageatnegasvuohta sáhttá mearridit lága, dahkat mearrádusa dahje čađahit doaibmabiju.</p>
    <p>Sámediggi konstatere ahte evttohus ođđa eará lađđasis sámelága ulbmilmearrádusain inkorporere ILO-konvenšuvnna nr 169 álgoálbmogiid ja čearddalaš álbmogiid hárrái iešmearrideaddji stáhtain, nugo lea dahkkojuvvon maiddái finnmárkkulága §:s 3. Geavahusas mearkkaša dat dan ahte ILO-konvenšuvdna manná ovddabeallai sámelága jos čájeha ahte mearrádusat lágas leat vuostá konvenšuvnna mearrádusaid. Dasto galgá láhka geavahuvvot nu ahte dat dávista álbmotrievtti njuolggadusaide álgoálbmogiid ja minoritehtaid birra. Sámediggi atná vuođđun ahte ON álgoálbmogiid vuoigatvuođaid julggaštus lea guovddáš dokumeanta álgoálbmotrievtti siskkobealde earret eará danne go dat ođđaset dokumeantan reflektere gustovaš álbmotriektái ja álbmotrievttálaš prinsihpaide ja maid ollu stáhtat leat dorjon. Dat lea danne guovddážis movt earret eará konsultašuvdnariekti galgá áddejuvvot ja praktiserejuvvot, ovdamearkka dihtii go guoská friija ja dieđihuvvon ovdagihtii miehtamii.</p>
    <p>Sámediggi čujuha ahte evttohus konsultašuvdnanjuolggadusain galgá čuovvuluvvot láhkaásahusaiguin mearrádusaid čađaheapmái ja bagadusain fylkkagielddaide ja gielddaide sin konsultašuvdnageatnegasvuođaid čuovvuleapmái. Sámediggi čujuha ahte dákkár láhkaásahusa ja bagadusa ráhkadeapmi ja mearrideapmi galgá maiddái konsulterejuvvot. Sámediggi deattuha ahte vaikko Sámediggi láhkamearrádusas ii leat njuolga namuhuvvon konsultašuvdnabeallin gielddaide ja fylkkagielddaide, de lea Sámediggi dábálaččat njuolga guoskkahuvvon bealli mearrádusaide ja doaibmabijuide fylkkagielddalaš dásis, buot áššiin mat Sámedikki mielas leat prinsihpalaččat ja oppalaččat, ja go báikkálaš sámi beroštumit bivdet gieldda konsulteret Sámedikki.</p>
    <p>Sámediggi deattuha ahte vaikko konsultašuvdnanjuolggadusat leat ráddjejuvvon áššiide main loktejuvvo vuosteháhku plána- ja huksenlága ja energiija- ja čáhcádatláhkaaddima mielde, de boahtá ovdan láhkabargguin ahte vuođđun adnojuvvo ahte vuosteággaortnet ollásit galgá gozihit daid seamma beroštumiid go konsultašuvdnaortnet. Dat guoská maiddái dasa go departemeanta loahppameannuda áššiid main Sámediggi lea lokten vuosteákkaid.</p>
    <p>Sámediggi čujuha ahte evttohus láhkaproposišuvdnan lea vuođđun dasa go Stuorradikkis lea konsultašuvdnageatnegasvuohta álbmotrievtti mielde, muhto ahte bargojuohku Stuorradikki ja ráđđehusa gaskka mearkkaša ahte guđđojuvvo Stuorradiggái dan reguleret. Sámediggi bivdá Stuorradikki konsulteret Sámedikkiin njuolggadusaid ásaheamis Stuorradikkis konsultašuvnnaid várás Sámedikkiin ja sámi beroštumiiguin.</p>
    <p>Sámediggi čujuha ahte evttohusas láhkaproposišuvdnan boahtá ovdan ahte departemeanta Sámi vuoigatvuođalávdegotti viidáset čuovvuleamis árvvoštallá láhkareguleret daid lihkahallamiid ávnnaslaš rájáid mat čuvvot ON konvenšuvnna siviila ja politihkalaš vuoigatvuođaid birra artihkkala 27. Sámediggi vuordá ahte dákkár bargu dahkkojuvvo ja ahte láhkaevttohus dasa ovddiduvvo konsultašuvnnaid mielde Sámedikki miehtamiin.</p>
    <p>Sámediggi eaktuda ahte Sámi vuoigatvuođalávdegotti eará evttohusat sámi eana- ja resursavuoigatvuođaid sihkkarastimis olggobealde Finnmárkku čuovvuluvvojit johtilit, čoahkis ja ollislaččat mii sihkkarastá ahte Norga čađaha álbmotrievttálaš geatnegasvuođaid riektegovain mii lea ovttaárvosaš miehtá árbevirolaš sámi guovllu.</p>
    <p>Sámediggi miehtá dáiguin presiseremiiguin evttohussii proposišuvnnas sámelága rievdadusaid jna birra – (konsultašuvnnat).</p>
    <p>Plána ja finansalávdegoddi - 005/18</p>
    <p>PFL - Mearrádus: <em type="bold">Álgu:</em> Čujuhit láhkaproposišuvdnaevttohussii <span type="quote">«Rievdadusat sámelágas j.d. (konsultašuvnnat)»</span> miessemánu 11. b. 2018. </p>
    <p>Sámedikki plána- ja finánsalávdegoddi lea meannudan gulaskuddama áššis 29/18 Sámelága rievdadusaid birra - konsultašuvnnat.</p>
    <p><em type="bold">Mearkkašupmi:</em> </p>
    <p><em type="italic">Tom Sottinen, Bargiidbellodat, ovddidii mearkkašumi. </em> <em type="italic">Lávdegotti eanetlohku, Norgga sámiid riikkasearvvi (NSR) miellahtut Aili Guttorm, Runar Myrnes Balto, Tor Gunnar Nystad, Thomas Åhren ja Karen Anette Anti, Bargiidbellodaga sámediggejoavkku (BB) miellahtut Ronny Wilhelmsen, Tom Sottinen ja Synnøve Søndregaard, Olgešbellodaga (O) miellahttu Lars Filip Paulsen, Guovddášbellodaga miellahttu Nancy Porsanger Anti ovddidit čuovvovaš mearkkašumi:</em> </p>
    <p>Konsultašuvdnageatnegasvuođa láhkii čatnan lea Sámi vuoigatvuođalávdegotti II evttohusa čuovvuleapmi, mii bođii badjel logi jagi dassážii. Danne bivdá lávdegoddi ahte ráđđehus jođáneamos lági mielde álggaha viidáset barggu evttohusaid čuovvuleamiin NAČ:s 2007:13 (SRU II).</p>
    <p>Lávdegoddi čujuha erenoamážit Norgga nationála olmmošvuoigatvuođaid ásahusa 2017 jahkedieđáhussii, mas rávvejuvvo ahte ráđđehus vuoruha barggu ja ovddida láhkaevttohusa sámiid eana- ja čáhcevuoigatvuođaid dohkkeheamis, kártemis ja suodjaleamis máttabealde Finnmárkku ja hálddašanortnegiid dávistettiin ILO konvenšuvdnii nr 169 ja muđui álbmotriektái. NIM rávve dasa lassin ahte minerálaláhkaaddin ođasmahttojuvvo gozihan dihtii sámiid vuoigatvuođaid.  <em type="bold">Evttohus:</em> </p>
    <p><em type="italic">Evttohus 1</em> <em type="italic">Nancy Porsanger Anti, Guovddašbellodat, ovddidii evttohusa.</em> </p>
    <p><em type="italic">NSR miellahtut Aili Guttorm, Runar Myrnes Balto, Tor Gunnar Nystad, Thomas Åhren,  Karen Anette Anti, Bargiidbellodaga sámediggejoavkku (BB) miellahtut Ronny Wilhelmsen, Tom Sottinen, Synnøve Søndregaard ja  Guovddášbellodaga miellahttu Nancy Porsanger Anti ovddidit čuovvovaš evttohusa:</em> </p>
    <p>Maŋimuš teakstaoassi: Dát oassi teavsttas rievdaduvvo: <em type="italic">Ođđa maŋimuš teakstaoassi:</em> Sámediggi guorrasa dán vuođul evttohussii proposišuvnnas sámelága rievdadusaid jna birra – (konsultašuvnnat).  </p>
    <p><em type="bold">Lávdegotti ráva:</em> Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: </p>
    <p>Muđui doarju Sámediggi Sámediggeráđi mearrádusárvalusa.</p>
    <p>Sámedikki dievasčoahkkin - 029/18 <em type="bold">Mearkkašupmi - Bargiidbellodat, áirras Tom Christer Sottinen ja Johttisápmelaččaid listtu</em> Konsultašuvnna láhkavuođusteapmi lea Sámi vuoigatvuođalávdegotti II evttohusa čuovvuleapmi mii geigejuvvui badjel logi jagi áigi dássái. Sámediggi ávžžuha dasto ahte ráđđehus farggamusat álggaha barggu čuovvulit NAČ 2007:13 evttohusaid. Earenoamážit čujuhuvvo 2017 jahkedieđáhussii Norgga olmmošvuoigatvuođa nationála institušuvnnas, gos ávžžuhuvvo ahte ráđđehus vuoruha barggu ovddidit láhkaevttohusa  dohkkeheami, kártema ja suodjalusa sámi vuoigatvuođain eatnamiidda ja čáziide lulábealde Finnmárkkus, ja dasto vel hálddašanortnegiidda mat leat ILO konvenšuvnna nr. 169 ja bajit álbmotrievtti mielde. NIM ávžžuha vel lassin revideret minerálalágaid sámi vuoigatvuođaid áimmahuššama dihte.   </p>
    <p><em type="bold">Mearkkašupmi - Árja, áirras Inger Eline Eriksen Fjellgren, Bargiidbellodat  ja Olgeš</em> Sámediggi čujuha evttohusa mii lea sáddejuvvon láhkaproposišuvnnas “Rievdadeamit sámelágas jna (konsultašuvnnat) miessemánu 11.b.2018.  Álgoálbmoga konsultašuvdnavuoigatvuođa sisdoallu ii leat dakkár mii ii rievddat, ja lea maŋemus 30 jagi rievddadan ovdagihtii dieđihuvvon miehtama prinsihpa mielde.  Konsultašuvdnavuoigatvuohta galgá dulkojuvvot dáid álbmotrievttálaš prinsihpaid ipmárdusa mielde, maid ea.ea. ON Olmmošvuoigatvuođakomitea lea ovddidan  Angéla Poma Poma-ášši oktavuođas 2009:s.  Evttohus kodifiseret konsultašuvdnavuoigatvuođa lea rievttes lávki oažžut nationála lágaid ollásit doahttalit ja sajustit álgoálbmogiid vuoigatvuođaid earenoamážiid ON álgoálbmotjulggaštusa mielde. Muhto evttohusas leat muhtun bealit maid láhkaevttohusteavsttas livčče galgan vuđoleappot čilget. Dat guoská earenoamážit gažaldahkii leat go álgoálbmoga konsultašuvdnavuoigatvuohta seamma go vuosttaldanvuoigatvuohta mii dábálaš lágaid mielde maid lea earáin go álgoálbmogiin.Sámediggi čujuha ahte álbmotrievttálaččat lea konsultašuvdnavuoigatvuohta mihá viidát.  Jus lágas nannejuvvo ahte nationála vuoigatvuođaid mielde muhtun viissis áššiin ii leat konsultašuvdnageatnegasvuohta, de sáhttá dat Sámediggái mielddisbuktit áiggokeahtes gáržžideami konsultašuvdnavuoigatvuhtii mii Sámedikkis lea álbmotrievtti bokte, jus konsultašuvdnavuoigatvuođainstituhtta ovdána riikkaidgaskasaččat.  </p>
    <p>Sámediggi eaktuda ahte konsulterenriekti mii sámi álbmogis lea iežas álgoálbmotstáhtusa geažil, ii man ge ládje ráddjejuvvo dán láhkavuođusteami bokte konsulterenrievttis. Dát guoská maid áššiide plána- ja huksenlága mielde ja eará lágaid mielde maidda Sámediggi lea ožžon biehttalanrievtti suorgelága bokte. Sámedikki miehtan rievdadusaide ii galgga dulkojuvvot miehtamiin dasa ahte konsulterengeatnegasvuohta ii guoskka áššiide maidda Sámedikkis lea biehttalanvejolašvuohta, muhto bargodáhpin ahte sajustit konsulterengeatnegasvuođa dáid earenoamáš sektoriin.   Sámediggi háliida olggobealde aktevrraid evalueret movt konsulterengeatnegasvuohta sámelága mielde doaibmá maŋŋil 4 jagi áigodaga, ja dalle galgá leat vejolašvuohta rievdadit sánádaga nu ahte dat beaktilit vuhtiiváldá álgoálbmogiid olmmošvuoigatvuođaid.</p>
    <p><em type="bold">Evttohus 2 - Áirras Arthur Tørfoss, Ovddádusbellodat</em> Ráđđehus evttoha láhkavuođustit konsultašuvdnanjuolggadusaid. Vaikko váldoáššis lea sáhka viidásetfievrridit dálá <span type="quote">“šiehtadusa movt konsultašuvnnat galget doaimmahuvvot stáhta eiseválddiid ja Sámedikki gaskka”</span>, de lea veara várret dan vuostá.  Ii Sámedikkis ii ge eará sámi beroštumiin leat biehttalanvuoigatvuohta. Leat álo eiseválddit geat loahpaloahpas mearridit, ja nu ferte ain leat.  Go aŋkke lea dárbu várret dákkár láhkavuoŋusteami vuostá, de dat lea danin go sámediggi lea čoakkáldat mas jienastanriekti ja váikkuhanfápmu lea várrejuvvon sierra etnalaš jovkui, ja mas váikkuhanfámus lea dadjamuš maiddái olbmuide geain ii leat jienastanriekti orgánas. Gii galgá mearridit Norggas? Váldo álbmotválljejuvvon orgánat nu go suohkanstivra, fylkkadiggi ja Stuoradiggi, gos buot norgalaččain lea lihka ollu jienastanriekti ja sáhtte mannat válgii, vai okta etnalaš orgána mas lea sierra jienastuslohku, masa lea lága bokte addojuvvon fápmu ja váikkuhanvejolašvuohta stuora oasi badjel Norgga eatnamiin, ja unnit oasáža badjel álbmogis. Go lága bokte vuođustuvvo geatnegasvuohta suohkaniidda/ fylkkasuohkaniidda konsulteret Sámedikkiin buot áššiin main sáhttá dadjamuš sámi beroštumiide, de mielddisbuktá dat guhkit proseassaáiggi, eanet byrokratiija ja eanet goluid, mat fas čuhcet stuorrumii ja ovdáneapmái. Lága bokte dohkkehit njuolggadusaid konsulteremiidda lea riidofáddán davvin.  Sámediggi ii doarjjo danin rievdadusaid Sámelágas nu go leat evttohuvvon.  </p>
    <p><em type="bold">Evttohus 3 - Áirras Lars Filip Paulsen, Olgeš ja áirras Toril Bakken Kåven, Nordkalottfolket</em> Evttohus Sámediggeráđi evttohusa sadjái: Sámediggi lea positiivvalaš konsultašuvdnaláhkii, ja sávvá dasa bures boahtima. Muhto, Sámedikkis lea eahpádus láhkaevttohussii nu mot dat dál lea. Nu go láhkaevttohus dál lea, de miellahtuid ipmárdusa mielde áigu Sámediggi eretcealkit konsultašuvdnavuoigatvuođaid mat gusket: · Ekonomalaš rámmaeavttuide · áššiide main lea vuosteháhku go gieđahallojuvvojit plána- ja huksenlága mielde · áššiide mat gieđahallojuvvojit energiija- ja čázádatlága mielde </p>
    <p>Sámediggi ii leat vel beassan konsulteret bušeahta birra. Ekonomalaš rámmaeavttut leat dehálaččat barggus ovddidit iežaset kultuvrra ja servodateallima ja sámi iešmearrideapmái.  Ášši</p>
    <p>Nu go konsultašuvdnanjuolggadusat ipmirduvvojit, de leat dat gáržžiduvvon áššiin main lea ovddiduvvon vuostecealkámuš plána- ja huksenlága ja energiija- ja čázádatlága bokte. Dát miellahtut fuolastuvvojit go láhkaevttohus rihkku dan konsultašunortnega mii juo lea ásahuvvon. Nu go miellahtut ipmirdit proposišuvnna de addá Sámediggi eret rievttistis konsulteret Ráđđehusain areála ja energiijahuksemiid go NVE lea geargan meannudeame ášši ja lea geargan soabadit Fylkkamánniin. Dát lea čielga gáržžideapmi otná práksisa ektui gos Sámediggi lea konsulteren Ráđđehusain maŋŋel sihke NVE ja Fylkkamánni áššemeannudeami.  Stáhta evttoha konsultašuvdnalága mii geatnegahttá konsulteret maid fylkkain ja suohkaniiguin, daid háviid go leat plána- ja huksenlágas vuostecealkámušat. Dát lea positiiva regionála/fylkkadásis, mii addá buori plánaproseassaid ja servodatplánemiid regionála dásis, gos sámi beroštumit vuhtiiváldojuvvojit. Muhto, suohkandásis sáhttá dát addit dáhpedorpmis negatiivvalaš váikkuhusaid danin go Sámediggi čohkka dasto rollain mas sii sáhttet šaddat konsulteret guovtti sámi joavkojuohkima gaskka. Dát lea hirbmat unohas ja lea rolla mii Sámedikkis ii berre leat.  Sámediggi ii dohkket otnáš láhkateavstta evttohusa, muhto áigu ođđa konsultašuvnnaid čađahit bajábeale namahuvvon árvvoštallamiid vuolggasajis.</p>
    <p>Ášši meannudeapmi álggahuvvui 13.06.18 dii. 11.15.</p>
    <p><em type="bold">Jienasteapmi</em> 39 áirasis ledje 35 čoahkis. Dán áššis ii jienastuvvon. · Evttohus 2 hilgojuvvui 34 jienain 1 jienain vuostá · Evttohus 3 hilgojuvvui 30 jienain 5 jiena vuostá · Evttohus 1 mearriduvvui 31 jienain 4 jiena vuostá · Lávdegotti ráva mearriduvvui 31 jienain 4 jiena vuostá </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Nancy Charlotte Porsanger Anti, áššejođiheaddji 2  Lars Filip Paulsen Runar Myrnes Balto   Piera Heaika Muotka   Inger Eline Eriksen Fjellgren  Lars Filip Paulsen  3  Arthur Johan Tørfoss Piera Heaika Muotka   Nancy Charlotte Porsanger Anti  Arthur Johan Tørfoss  4  Tom Sottinen  5  Aili Keskitalo Lars Filip Paulsen   Arild Pettersen Inga  Aili Keskitalo  6  Runar Myrnes Balto  7  Inger Eline Eriksen Fjellgren  8  Toril Bakken Kåven  9  Isak Mathis O. Hætta  10  Kåre Olli  11  Anders Somby jr.  12  Nancy Charlotte Porsanger Anti   13  Piera Heaika Muotka  14  Runar Myrnes Balto  15  Ronny Wilhelmsen  16  Aili Keskitalo  17  Lars Filip Paulsen  18  Nancy Charlotte Porsanger Anti, áššejođiheaddji </p>
    <p>DC - Mearrádus:</p>
    <p>Sámediggi čujuha sáddejuvvon láhkaproposišuvdnaevttohussii <span type="quote">«Endring i sameloven mv. – (konsultasjoner)»</span> (Rievdadusaid birra sámelágas jna. ja konsultašuvnnat) 11.04.2018. Sámediggi konstatere ahte evttohus lea dan konsultašuvdnageatnegasvuođa láhkabidjan mii čuovvu álbmotrievtti ja ahte dat áddejuvvo vástidit prinsihpa konsultašuvnnaid birra friija ja dieđihuvvon ovdagihtii miehtama juksamis. Sámediggi atná vuođđun ahte guđe dásis miehtan ferte juksojuvvot ovdal go mearrádusa sáhttá dahkat, lea dan duohken man deaŧalaš dahje stuoris mearrádus lea giella, kultuvra, ealáhusa, eana, resursa ja servodateallima rivttiide.  Sámit presiserejit ahte sámiin lea iešmearridanriekti, gč. ON álgoálbmogiid vuoigatvuođa julggaštusa goalmmát artihkkalis ja ON konvenšuvnnain siviila ja politihkalaš vuoigatvuođaid birra; ja ekonomalaš, sosiála ja kultuvrralaš vuoigatvuođaid birra vuosttaš artihkkalis. Iešmearridanvuoigatvuohta čađahuvvo vuosttažettiin iešstivrenortnegiid bokte, ja konsultašuvdna- ja ovttasstivrenortnegiid bokte. Konsultašuvnnain lea iešmearridanvuoigatvuohta erenoamážit ovdan dain oktavuođain go gáibiduvvo ovttamielalašvuohta dahje friija dieđihuvvon ovdagihtii miehtan ovdal go orgána mas lea konsultašuvdnageatnegasvuohta sáhttá mearridit lága, dahkat mearrádusa dahje čađahit doaibmabiju.  Sámediggi konstatere ahte evttohus ođđa eará lađđasis sámelága ulbmilmearrádusain inkorporere ILO-konvenšuvnna nr 169 álgoálbmogiid ja čearddalaš álbmogiid hárrái iešmearrideaddji stáhtain, nugo lea dahkkojuvvon maiddái finnmárkkulága §:s 3. Geavahusas mearkkaša dat dan ahte ILO-konvenšuvdna manná ovddabeallai sámelága jos čájeha ahte mearrádusat lágas leat vuostá konvenšuvnna mearrádusaid. Dasto galgá láhka geavahuvvot nu ahte dat dávista álbmotrievtti njuolggadusaide álgoálbmogiid ja minoritehtaid birra. Sámediggi atná vuođđun ahte ON álgoálbmogiid vuoigatvuođaid julggaštus lea guovddáš dokumeanta álgoálbmotrievtti siskkobealde earret eará danne go dat ođđaset dokumeantan reflektere gustovaš álbmotriektái ja álbmotrievttálaš prinsihpaide ja maid ollu stáhtat leat dorjon. Dat lea danne guovddážis movt earret eará konsultašuvdnariekti galgá áddejuvvot ja praktiserejuvvot, ovdamearkka dihtii go guoská friija ja dieđihuvvon ovdagihtii miehtamii.  Sámediggi čujuha ahte evttohus konsultašuvdnanjuolggadusain galgá čuovvuluvvot láhkaásahusaiguin mearrádusaid čađaheapmái ja bagadusain fylkkagielddaide ja gielddaide sin konsultašuvdnageatnegasvuođaid čuovvuleapmái. Sámediggi čujuha ahte dákkár láhkaásahusa ja bagadusa ráhkadeapmi ja mearrideapmi galgá maiddái konsulterejuvvot. Sámediggi deattuha ahte vaikko Sámediggi láhkamearrádusas ii leat njuolga namuhuvvon konsultašuvdnabeallin gielddaide ja fylkkagielddaide, de lea Sámediggi dábálaččat njuolga guoskkahuvvon bealli mearrádusaide ja doaibmabijuide fylkkagielddalaš dásis, buot áššiin mat Sámedikki mielas leat prinsihpalaččat ja oppalaččat, ja go báikkálaš sámi beroštumit bivdet gieldda konsulteret Sámedikki.  Sámediggi deattuha ahte vaikko konsultašuvdnanjuolggadusat leat ráddjejuvvon áššiide main loktejuvvo vuosteháhku plána- ja huksenlága ja energiija- ja čáhcádatláhkaaddima mielde, de boahtá ovdan láhkabargguin ahte vuođđun adnojuvvo ahte vuosteággaortnet ollásit galgá gozihit daid seamma beroštumiid go konsultašuvdnaortnet. Dat guoská maiddái dasa go departemeanta loahppameannuda áššiid main Sámediggi lea lokten vuosteákkaid.   Sámediggi čujuha ahte evttohus láhkaproposišuvdnan lea vuođđun dasa go Stuorradikkis lea konsultašuvdnageatnegasvuohta álbmotrievtti mielde, muhto ahte bargojuohku Stuorradikki ja ráđđehusa gaskka mearkkaša ahte guđđojuvvo Stuorradiggái dan reguleret. Sámediggi bivdá</p>
    <p>Stuorradikki konsulteret Sámedikkiin njuolggadusaid ásaheamis Stuorradikkis konsultašuvnnaid várás Sámedikkiin ja sámi beroštumiiguin.  Sámediggi čujuha ahte evttohusas láhkaproposišuvdnan boahtá ovdan ahte departemeanta Sámi vuoigatvuođalávdegotti viidáset čuovvuleamis árvvoštallá láhkareguleret daid lihkahallamiid ávnnaslaš rájáid mat čuvvot ON konvenšuvnna siviila ja politihkalaš vuoigatvuođaid birra artihkkala 27. Sámediggi vuordá ahte dákkár bargu dahkkojuvvo ja ahte láhkaevttohus dasa ovddiduvvo konsultašuvnnaid mielde Sámedikki miehtamiin.  Sámediggi eaktuda ahte Sámi vuoigatvuođalávdegotti eará evttohusat sámi eana- ja resursavuoigatvuođaid sihkkarastimis olggobealde Finnmárkku čuovvuluvvojit johtilit, čoahkis ja ollislaččat mii sihkkarastá ahte Norga čađaha álbmotrievttálaš geatnegasvuođaid riektegovain mii lea ovttaárvosaš miehtá árbevirolaš sámi guovllu.  Sámediggi guorrasa dán vuođul evttohussii proposišuvnnas sámelága rievdadusaid jna birra – (konsultašuvnnat).</p>
    <p>Ášši meannudeapmi loahpahuvvui 13.06.18 dii. 15.35</p>
    <p>Ášši 030/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 003/18</p>
    <p>Ealáhus- ja kulturlávdegoddi</p>
    <p>29.05.2018-31.05.2018</p>
    <p>Sámi beroštumit guovloođastusas</p>
    <p>Áššenr. 17/505</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Sámediggeráđi mearrádusárvalus:</em> </p>
    <p>1. Sámediggi <em type="italic">atná vuođđun</em> ahte guovloođastus váikkuha sámi gielaide, sámi kultuvrii ja sámi servodateallimii. Sámediggi čujuha Proposišuvdnii 84 S (2016-2017) regionála álbmotválljen dási ođđa juohkima birra.  Sámediggi <em type="italic">registrere</em> ahte mearrádus Stuorradikkis Finnmárkku fylkkagieldda ja Romssa fylkkasuohkana ovttastahttimis lea dahkkojuvvon almmá ahte lea ožžon stuorát doarjaga Finnmárkku álbmoga gaskkas. Dan geažil lea hástaleaddji juksat buriid bohtosiid guovloođastusas álbmoga várás oppalaččat, muhto maiddái sámi kultuvrii ja servodahkii guovllus.  Sámediggi oaivvilda ahte lea hui cuiggodan veara go mearrádus Finnmárkku fylkkagieldda ja Romssa fylkkasuohkana ovttastahttimis lea dahkkojuvvon almmá ahte Sámediggi lea konsulterejuvvon ja almmá ahte ovttastahttima váikkuhusat leat čielggaduvvon, maiddái váikkuhusat sámi beroštumiide. Jos fylkkagielddat eai oččoš mealgat doaimmaid ja válddi mii nanne fylkkagielddaid servodatovddidanrolla, de lea váttis oaidnit positiiva váikkuhusaid guovloođastusas.  Sámediggi <em type="italic">čujuha </em>ahte guovloođastus sáhttá guoskat beliide mat čatnasit eatnamiid ja resurssaid eaiggát- ja geavahanvuoigatvuođaid hálddašeapmái. Dát ferte leat oassin Sámi vuoigatvuođalávdegotti čuovvuleamis, mas eaiggátvuođa- ja meahccehálddašeapmi ovttas dárbbašlaš ortnegiiguin duohta vejolašvuođain mearridit gártaduvvon vuoigatvuođaid duomu bokte, geahčaduvvojit čoahkis ja ollislaččat. Dasto čujuhuvvo ahte guovloođastusa geažil lea dárbbašlaš rievdadit Finnmárkkulága nu ahte šaddá čielggas ahte dálá geográfalaš rájit mat gustojit lága mearrádusaide čielggaduvvojit ja ahte ferte maid čielggadit movt stivralahtut Finnmárkkuopmodahkii nammaduvvojit.  </p>
    <p>Sámediggi <em type="italic">čujuha</em> bargui mii lea dahkkojuvvomin Sámedikki ovttasbargošiehtadusaid revideremiin </p>
    <p>fylkkagielddaiguin ja bivdá, ahte šiehtadusat árvvoštallojuvvojit ođđasis dalle go fylkkarájáid rievdadusat 2020 rájes bohtet fápmui ja guovloođastusa boađus ja vejolaš rievdadusat fylkkaid bargguin, ovddasvástádusas, organiseremis ja rollas leat čielggaduvvon.</p>
    <p>Sámediggi <em type="italic">ávžžuha</em> fylkkagielddaid bidjat almmolaš sámi nama fylkkaide. Sámediggi buktá </p>
    <p>cealkámuša sámi nammaválljemii ja čállinvuohkái báikenammalága mearrádusaide dávistettiin.</p>
    <p>2. Sámediggi čujuha Áššedovdilávdegotti guovloođastusa birra raportii; Guovloođastus.</p>
    <p>Doaimmaid sirdin stáhtas fylkkagielddaide.</p>
    <p>1.  Boazodoallohálddašeapmi. Sámediggi <em type="italic">čujuha </em>evttohussii ahte fylkkamannis váldoáššis galget leat doaimmat nugo bearráigeahččan, geahčču ja váidin. Loktana gažaldat ahte leago riekta ahte fylkkamánnis lea regionála boazodoallohálddašeapmi. Sámediggi čujuha iežas mearrádussii áššis SP 13/13 mas Sámediggi ii miehtan boazodoallohálddašeami ođđasis organiseremii ahte sirdit guovllukantuvrraid fylkkamannii. Sámediggi lea mearridan čielggadit dán gažaldaga ja vuordá ahte dán lágan čielggadeapmi čuovvuluvvo departemeantta beales ovttas Sámedikkiin. 2.  Gonagasreabbáhálddašeapmi. Sámediggi <em type="italic">bivdá</em> ahte Sámedikki rolla gonagasreabbá hálddašeami prinsihpaid mearrideamis nannejuvvo oassin doaimmaid sirdimis regionála dássái.  </p>
    <p>Sámediggi <em type="italic">oaivvilda</em> ahte áššedovdilávdegotti raporta lea buorre vuođđu árvvoštallat movt Sámediggi sáhttá ovttasbargat fylkkagielddaiguin ovddas guvlui. Sámediggi muittuha ahte Sámedikkis sámi álbmotválljen orgánan galgá leat guovddáš rolla ovttasbarggus stáhtain ja fylkkagielddaiguin go lea sáhka servodatovddideamis. Sámediggi deattuha ahte stáhta ii sáhte hilgut iežas bajimuš ovddasvástádusa sámegielain ja sámi kultuvrras dan bokte ahte sirdá stáhtalaš doaimmaid guovlluide. Dalle go dán lágan doaimmat sirdojuvvojit, ferte seammás Sámedikki ovttasbargu fylkkagielddaiguin konkretiserejuvvot ja nannejuvvot.  </p>
    <p>Sámediggi <em type="italic">čujuha </em>evttohussii konsultašuvdnanjuolggadusaid birra sámelágas ahte fylkkagielddain lea konsultašuvdnageatnegasvuohta sámi beroštumiid ektui, ja ahte dat mearkkaša konsultašuvdna geatnegasvuođa Sámediggái mearrádusaid ja doaibmabijuid oktavuođas mat sáhttet guoskat sámi beroštumiide fylkkas.  Sámediggi <em type="italic">atná vuođđun</em> ahte Sámedikki váldi ovddiduvvo Sámedikki iežas áddejupmái dávistettiin, ráđđejeaddji servodatovddideami ektui ja sámi álbmoga sajádaga vuođul Norggas.  Sámediggi <em type="italic">oaivvilda</em> ahte áššedovdilávdegotti raporta addá vuođu árvvoštallat válde- ja doaibmasirdima maiddái Sámediggái. Sámediggi deattuha ahte buot váldesirdin Sámediggái galgá nannejuvvot lágas. Stáhta ii galgga sáhttit gohčodit Sámedikki.  Sámediggi <em type="italic">deattuha</em> ahte dalle go ođđa doaimmat sirdojuvvojit Sámediggái, lea seammás deaŧalaš addit Sámediggái vejolašvuođa váikkuhit iežas bušeahttarámmaid. Sámediggi čujuha áššái SP 13/18 mas ođđa bušeahttaortnet sámi gielaide, sámi kultuvrii ja servodateallimii láhččojuvvo dan várás.  Sámediggi <em type="italic">konstatere </em>ahte Áššedovdilávdegoddi guovloođastusa várás evttoha sirdit mealgat doaimmaid mat gusket sámi beroštumiide, ja bivdá ahte erenoamážit čuovvovaš suorggit meannuduvvojit barggus viidáseappot; </p>
    <p>2.1 Ealáhusat. Sámediggi<em type="italic"> háliida</em> eanet doaimmaid, eanet ovddasvástádusa ja iešmearrideami ealáhusovddideami siskkobealde ja  sámi ealáhusaid guovdu, ja čujuha bargui sámediggedieđáhusain ealáhusovddideami birra. Sámediggi vuordá ahte guovllut gos lea sámi álbmot ja sámi ealáhusat bisuhit ja ovddidit gulahallama vuoruhemiid birra Sámedikkiin ovttasbargošiehtadusaid ja regionála searvevuođa bokte. </p>
    <p>1.  Boazodoallohálddašeapmi. Sámediggi <em type="italic">čujuha </em>evttohussii ahte fylkkamannis váldoáššis galget leat doaimmat nugo bearráigeahččan, geahčču ja váidin. Loktana gažaldat ahte leago riekta ahte fylkkamánnis lea regionála boazodoallohálddašeapmi. Sámediggi čujuha iežas mearrádussii áššis SP 13/13 mas Sámediggi ii miehtan boazodoallohálddašeami ođđasis organiseremii ahte sirdit guovllukantuvrraid fylkkamannii. Sámediggi lea mearridan čielggadit dán gažaldaga ja vuordá ahte dán lágan čielggadeapmi čuovvuluvvo departemeantta beales ovttas Sámedikkiin. 2.  Gonagasreabbáhálddašeapmi. Sámediggi <em type="italic">bivdá</em> ahte Sámedikki rolla gonagasreabbá hálddašeami prinsihpaid mearrideamis nannejuvvo oassin doaimmaid sirdimis regionála dássái.  </p>
    <p>2.4 Boraspirelávdegottit. Sámediggi <em type="italic">oaivvilda</em> ahte regionála boraspirelávdegottit galget oažžut stuorát ovddasvástádusa ja stivrejumi boraspirehálddašeamis. Sámediggi čujuha evttohussii regionála boraspirelávdegottiid heaittiheamis ja deattuha ahte jos eará orgána váldá badjelasas regionála boraspirelávdegottiid doaimma, de galgá Sámediggi nammadit lahtuid dan orgánii.  </p>
    <p>2.5 Innovašuvdna Norga. Sámediggi <em type="italic">oaivvilda </em>ahte Innovašuvdna Norgii ferte addit vejolašvuođaid árjjalaččat čuovvulit ovttasbargošiehtadusaid Sámedikkiin. Sámediggi doarju nannoset regionála eaiggátvuođa Innovašuvdna Norggas ja eaktuda ahte dat mearkkaša mearridanválddi lagabus sámi guovlluid ja sámi ealáhusaid. Sámediggi oaivvilda ahte galgá árvvoštallojuvvot movt Sámedikkis sáhtášii leat formála rolla Innovašuvdna Norgga guovdu sámi beroštumiid goziheamis. Sámediggi oaivvilda ahte ovddasvástádus váikkuhangaskaomiin Boazodoallovuđot ahtanuššamii ja árvoháhkamii, mii dál lea biddjojuvvon Innovašuvdna Norgii, berre sirdojuvvot Sámediggái.  </p>
    <p>2.6 SIVA: Sámediggi lea mielas regionaliseret SIVA doaimma jos dat nanneš áŋgiruššama sámi guovlluin. Sámediggi deattuha ahte ealáhussiidaprográmma ferte viidáseappot fievrriduvvot dakkár hámis ahte STN-guovllus ain lea ealáhussiida bures mielde.</p>
    <p>2.7 Dulkaautorisašuvdnaortnet. Sámediggi <em type="italic">oaivvilda </em>ahte lea hui eahpeoiddolaš go dulka autorisašuvdnaortnet sámegielain ii leat vel doaimmas. Sámediggi deattuha ahte buot sámegielat leat ovttaárvosaš gielat Norggas ja ahte almmolaš sámegielat galget leat dárogielain ovttaárvosaččat. Sámediggi čujuha evttohussii ahte IMDi heaittihuvvo mii dál addá stáhtaautorisašuvnna dulkkaide. Sámediggi vuordá ahte autorisašuvdnaortnet sámegielaide váldojuvvo sisa dábálaš autorisašuvdnaortnegii ja ahte dat gii dan galgá addit dulkkaide sámegielain árvvoštallojuvvo lagabuidda. </p>
    <p>2.8 Kulturmuitosuodjaleapmi. Sámediggi <em type="italic">vuordá</em> ahte ráđđehus konsultašuvnnaid bokte čuovvula proseassa Sámedikki guovdu go guoská doaimmaid sirdimii kulturmuitosuorggis, ja ahte ráđđehus seammás guorahallá ekonomalaš ja hálddahuslaš váikkuhusaid sámi kulturmuitosuodjaleapmái. </p>
    <p>2.9 Kulturásahusat. Sámediggi <em type="italic">oaivvilda</em> ahte sámi kulturásahusaid galgá Sámediggi hálddašit nationála dásis. Evttohusa váikkuhusat ahte Norgga kulturráđđái báhcet unnit ovddasvástádus ja ruđat ferte čielggaduvvot vuđoleappot. Sámi kulturásahusaid rámmaid ferte geahčadit nu ahte dat ožžot ovttaárvosaš dili Sámedikki vuolde. </p>
    <p>2.10 Mánáidsuodjalus. Sámedikki <em type="italic">vuolggasadji </em>lea ahte sámi mánáin, beroškeahttá das movt stáhta vállje organiseret fuolahusa, lea riekti dakkár bajásšaddaneavttuide main sin etnihkalaš, gielalaš ja kultuvrralaš oktavuohta deattuhuvvo ja addojuvvo dohkálaš sadji. </p>
    <p>2.11 Vuođđooahpahus. Sámediggi vuordá ahte jos dálá Statped heaittihuvvoš, ja sámi erenoamášpedagogalaš doarjjabálvalus (SEAD), de ferte buot erenoamášbálvalusaide sámi geavaheddjiid várás addit vásttolaš riikaviidosaš fálaldaga. Erenoamáš deaŧalaš lea sihkkarastit vuoigatvuođaid ohppiide geain leat erenoamáš dárbbut, danne go dat sámi oahppijoavkkut leat buot rašimusat.</p>
    <p>2.12 Árktalaš Ráđđi. Sámediggi rávve ahte áidnalunddot mii Árktalaš Ráđis lea viidáseappot fievrriduvvo nu ahte guhtta álgoálbmotorganisašuvnna, maiddái Sámiráđđi, bisuhit iežaset saji šiehtadallanbeavddi birra seamma dásis gávcci árktalaš stáhta ráđđehusa ovddasteddjiiguin mas dat regionála ovttasbargoorgána čoaggana.</p>
    <p>Sámedikki mielas lea buorre nannet regionála álbmotválljen dási servodatovddideaddjin ja doarju muđui guovloođastusa Áššedovdilávdegotti evttohusa ahte doaimmat mat gusket sámi beroštumiide biddjojuvvojit fylkkagielddaide; speallanruđaid hálddašeapmi valáštallanrusttegiid várás gielddain, speallanruđaid hálddašeapmi Kultuvrralaš skuvlalávkii, ovddasvástádus norgga museaid eanetlohkui ja doarjaga hálddašeamis mat ruhtaduvvojit nationála museafierpmádaga bokte. Dasto lea Sámediggi mielas evttohussii mii guoská Árktalaš 2030 doarjjaortnega rievdadeapmái merkejuvvon riikaoasi perspektiivvain mii siskkilda sámi birrasiid, evttohussii ealáhuslaš váikkuhangaskaomiid regionaliseren stáhtas fylkkagielddaide ja ahte ovddasvástádusa pedagogalaš-psykologalaš doarjjabálvalusas (PPT) váldet fylkkagielddat badjelasaset.</p>
    <p>Sámediggi bivdá ahte biddjojuvvo fokus dasa maid fylkkarájáid rievdadeamit ja ođđa doaimmaid sirdin fylkkagielddaide dagaha sámegielaid, sámi kultuvrra ja servodateallima ovddideapmái viidáset barggus guovloođastusain.</p>
    <p>Ealáhus- ja kulturlávdegoddi - 003/18</p>
    <p>EKL - Mearrádus: <em type="bold">Álggahus</em> Sámedikki ealáhus- ja kulturlávdegoddi lea meannudan ášši 30/18 Sámi bero<em type="italic">štumit guovloo</em>đastusas <em type="bold">Mearkkašumit</em> <em type="italic">Bargiidbellodaga lahttu, Arild Pettersen Inga, ovddidii mearkkašumi áššái. </em> <em type="italic">Mearkkašumi dorjo Bargiidbellodaga lahtut, Per Mathis Oskal ja John Kappfjell ja Árjja lahttu, Inger Eline Eriksen Fjellgren. </em> Ođđa cealkka goalmmát teakstaoasi lohppii: Dán vuođul ii sáhte Sámediggi doarjut Finnmárkku ja Romssa bággonáitima. <em type="italic">Bargiidbellodaga lahttu, Arild Pettersen Inga, ovddidii mearkkašumi áššái.</em> <em type="italic">Mearkkašumi dorjo Bargiidbellodaga lahtut, Per Mathis Oskal ja John Kappfjell.</em> 2. Loahppa ráđi árvalusas mas lea sáhka ovttastahttimis mearkkašupmin. <em type="bold">Evttohusat</em> <em type="italic">Guovddášbellodaga lahttu, Hans Ole Eira, ovddidii evttohusa áššái. </em> <em type="italic">Norgga S</em>ámiid Riikkasearvvi <em type="italic">lahtut, Mathis Nilsen Eira, Sandra Andersen Eira ja Vidar Andersen, Norgga Sámiid Riikasearvi/Sámeálbmotbellodaga lahttu, Jovna Vars Smuk, Johtisápmelaččaid listu lahttu, ja Anders Somby jr. dorjo evttohusa.</em> Evttohus 1 Čuoggás 1: Nubbi ja goalmmát teakstaoassi ráđi árvalusas sihkkojuvvo, ja sadjái biddjojuvvo čuovvovaš: <em type="bold"> </em>"Sámediggi ii sáhte čuovvovačča vuođul guorrasit dasa ahte Romsa ja Finnmárku ovttastahttojuvvo bákkuin ođastusa oktavuođas:<em type="bold"> </em>· Sámediggi bidjá vuođđun ahte guovloođastusa duogábealde galgá leat eaktodáhtolašvuohta.<em type="bold"> </em>· Sámediggi cuiggoda hui sakka dan go mearrádus Finnmárkku ja Romssa fylkkagielddaid ovttastahttimis dahkkojuvvui almmá ahte Sámediggi konsulterejuvvui ja almmá ahte váikkuhusat ovttastahttimis čielggaduvvojedje, nugo váikkuhusat sámi beroštumiide.<em type="bold"> </em>· Ođđa fylkastuktuvra proseassas registrere Sámediggi ahte dán guovtti davimus fylkka ovttastahttin čađahuvvo bákkuin, deattuhuvvo ahte Finmárkku álbmot 14.05.2018 álbmotjienasteamis lea dadjan ii 87% eanetloguin"<em type="bold"> </em>Čuoggái 2: Maŋimuš teakstaoasis ráđi árvalusas rievdaduvvo ná:<em type="bold"> </em>Sátni <em type="italic"><span type="quote">"bivdá"</span> </em>sihkkojuvvo ja sadjái biddjojuvvo "<em type="italic"> oaivvilda ahte dál lea áigi",</em> ja sátni <em type="italic"><span type="quote">"viidáset"</span> </em>maŋimuš cealkagis sihkkojuvvo.  <em type="bold"> </em>Teakstaoassi šaddá ná:<em type="bold"> </em><em type="italic"><span type="quote">"Sámediggi oaivvilda ahte dál lea áigi ahte biddjovuvvo fokus dasa maid fylkkarájáid rievdadeamit ja ođđa doaimmaid sirdin fylkkagielddaide dagaha sámegielaid, sámi kultuvrra ja servodateallima ovddideapmái barggus guovlloođastusain"</span>.</em><em type="bold"> </em><em type="italic">Árjja lahttu, Inger Eline Eriksen Fjellgren, ovddidii evttohusa áššái.</em><em type="bold"> </em><em type="italic">Norgga S</em>ámiid Riikkasearvvi <em type="italic">lahtut, Mathis Nilsen Eira, Sandra Andersen Eira ja Vidar Andersen, Norgga Sámiid Riikasearvi/Sámeálbmotbellodaga lahttu, Jovna Vars Smuk, Bargiidbellodaga lahtut, Arild Pettersen Inga, Per Mathis Oskal ja John Kappfjell, Guovddášbellodaga lahttu, Hans Ole Eira ja Johtisápmelaččaid listu lahttu, Anders Somby jr. dorjo evttohusa.</em> Evttohus 2 Lasáhus čuoggái 1 njealját teakstaoassái ovdal vuosttaš cealkaga: <em type="italic">Sámediggi čujuha ahte stáhtas lea geatnegasvuohta ILO konvenšuvnna nr 169 mielde ja ON álgoálbmotjulggaštusa mielde dohkkehit sámi eanavuoigatvuođaid sihke Finnmárkkuopmodaga eatnamiin ja olggobealde Finnmárkku.</em> <em type="italic">Evttohus lahtus Inger Eline Eriksen Fjellgren, Árja.</em> Evttohus 3 Lasáhus čuoggái 2.1. Ealáhusat, maŋŋá maŋimus cealkaga: Dasto lea deaŧalaš ahte regiovdna ovttasbargguin Sámedikkiin árjjalaččat bargá guolástusa ja eanadoalu ovddidemiin sámi guovlluin. Sámediggi áigu joatkit barggus dan ektui ahte sámi guolástusvuoigatvuođat lágalaččat dohkkehuvvojit. Smávva eanadoallu lea deaŧalaš ássama bisuheapmái. davvi Norgga doaresbeale guovlluin. Sámediggi oaivvilda ahte guovloođastus ii galgga dagahit dan ahte šaddet stuorát stuorát doalut doalut geahppánit. <em type="italic">Evttohus lahtus Arthur Tørfoss, Ovddádusbellodat</em> Ettohus  4 Boahtá sámediggeráđi árvalusa sadjái: Sámediggi oaidná ahte Stuorradikkis ii leat eanetlohku guovtti hálddašandássái, ja doarju danne guovlloođastusa nugo dat dál lea mearriduvvon. Sámediggi áigu dattetge čujuhit ahte fylkkagielddain ja regiovnnain ii leat doarvái legitimitehta leat iešheanalaš hálddašandássin. Fylkkagielda ja regiovnnat leat leamaš, ja leat, dárbbašmeahttun ja divrudahtti oasit almmolaš hálddaseamis. Danne oaivvilda Sámediggi ahte fylkkagielddaid ja regiovnnaid heaittiheapmi iešheanalaš hálddašandássin, ja bidjat doaimmaid gielddaid, stáhta ja </p>
    <p>priváhta gaskka livččii eanet ulbmillaš, muhto  oaidná ahte dasa ii leat eanetlohku. Sámediggi háliida guokte hálddašandási, muhto beroškeahttá álbmotválljen hálddašandásiid logus berre doaibmajuohkin boahtteáiggis almmolaš hálddašeamis rašonaliserejuvvot ja beavttálmahttojuvvot. Dasa lohkkojuvvojit mielde doaimmat mat dál leat regionála ja stáhtalaš dásis.  Sámediggi oaidná ahte guovloođastus addá positiiva servodatovddideami olles riikkas, regionála ovdamuniid, eavttuid ja vuoruhemiid vuođul. Oaivil lea ođastusa bokte oktasaččat čoavdit doaimmaid sektorain ja oktiiortnet daid. Dalle livččii vejolaš láhčit geasuheaddji ássan- ja ealáhusguovlluid ja buriid, birassuodjaleaddji fievrridančovdosiid. Sámediggi doarju dán, ja doarju guovloođastusa. Sámediggi registrere ahte Finnmárkku fylkkadiggi goazaha ja vuostálastá Romssa ja Finnmárkku ovttastahttima, Finnmárkku bargiidbellodaga bokte. Proseassa dihtii, ja vai sáhtášii olahit mihtu buori vuogi mielde áigemeari siste, de rávve Sámediggi ahte gieldaministtar duolmmasta Finnmárkku fylkkadikki, ja nammada ovddasteddjiid Finnmárkkus oktasašnammagoddái eanet dakkár bellodagain mat jurddašit čovdosiid dan sadjái go bargiidbellodat.  Sámedikkis lea luohttámuš dasa ahte ođastus buori vuogi mielde goziha sámi beroštumiid, seamma dásis go álbmogiid beroštumiid muđui.  Sámediggi rávve ahte ođđa fylkka namman šattašii Guovssahas fylka.</p>
    <p><em type="bold">Lávdegotti ráva </em>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju Sámediggi Sámediggeráđi árvalusa. </p>
    <p>Sámedikki dievasčoahkkin - 030/18 <em type="bold">Mearkkašupmi - Nordkalottfolket, áirras Toril Bakken Kåven ja Olgeš</em> Mearkkašupmi 1: Finnmárkkuopmodaga (FEFO) doaibmaguovlu lea Finnmárkku fylka, ja lea Finnmárkoláhka mii dan stivre. Finnmárkoláhka riegádii go lei dáhttu lasihit iešmearridanvuoigatvuođa Finnmárkui danne go fylkkas ásset sápmelaččat. FEFO stivrrii galget válljejuvvot dušše áirasat geat orrot Finnmárkku fylkkas. Sámediggi eaktuda ahte nu galgá leat boahtteáiggis, ja dalle ráddjejuvvon álgo Finnmárkku fylkii.  Muhto, Sámedikki válgalága rievdadeamis, ja dán guovtti fylkka oktii náitimis, de gártat dan dillái gos guovtti orgánas mat válljejit stivraáirasiid, eanetlohku áirasiin gullet Finnmárkku rájiid olggobeallái. Dat rivve finnmárkulaččain sin vuoigatvuođa ieža válljet áirasiid FEFO:i. Nordkalottfolket jáhkká ahte dát ii lea mielaeavttus váikkuhus oktii náitimis ja válgabiirejuohkimis, ja bivdá stáhta bidjat johtui doaibmabijuid mat sihkkarasttášedje finnmárkulaččaid iežaset vuoigatvuođa válljet stivralahtuid FEFO:i.  </p>
    <p>Mearkkašupmi 2: Sámediggi lea mielas oktii náitimii dalle go dan háliidit ja go leat čađahuvvon vuđolaš proseassat. Finnmárkkus lea vuosttaldeapmi leamaš earenoamáš garas oktii náitima vuostá. Maŋŋá Stuorradikki mearrádusa lea dollojuvvon álbmotjienasteapmi mii duođašta dán vuosttaldeami vel buorebut. Ii Sámediggi ge leat konsulterejuvvon dán áššis vaikke eará oktii náitima proseassain lea konsulterejuvvon. Sámediggi dáhttu ráđđehusa ođđasis árvvoštallat Finnmárkku ja Romssa fylkkaid oktii náitima.</p>
    <p><em type="bold">Evttohus 5 - Áirras Lars Filip Paulsen, Olgeš ja Nordkalottfolket</em> Galgá Sámediggeráđi árvalusa sadjái: Sámediggi atná vuođđun ahte regiovdnaođastus šaddá váikkuhit sámi giela, sámi kultuvrra ja sámi servodateallima. Sámediggi čujuha 84 S (2016-2017) Ny inndeling av regionalt folkevalgt nivå (regionála álbmotválljen dási ođđa juohkin). Sámediggái lea deaŧaleamos leamaš mo fylkkarájit ja ođđa bargguid sirdin váikkuhivččii sámi giela, kultuvrra ja servodateallima.  Sámediggi čujuha raportii <span type="quote">“Regionreformen; Desentralisering av oppgaver fra staten til fylkeskommunene”</span>, maid <span type="quote">“Ekspertutvalget for regionreformen”</span> nammasaš lávdegoddi lea buktán. Sámediggi oaivvilda ahte ekspeartalávdegotti raporta buktá vuođu árvvoštallat mo Sámediggi sáhtašii regiovnnaiguin ovttas bargat boahttevuođas, ja Sámediggi lea mielas nannet regionála álbmotválljen dási servodatovddideaddjin.  OD.prp. Nr 33 (1986-87) vuođul Sámediggi lea stáhtalaš orgána. Dan vuođul áigu Sámediggi muittuhit ahte Sámediggi galgá, álbmotválljen orgánan, oažžut guovddáš rolla fylkkarájiid rievdademiin ja bargguid sirdimiin. Sámediggi háliida konstruktiiva ovttasbarggu ráđđehusain ja ođđa regiovnnaiguin servodatovddideamis, sámi álbmoga oktavuođas. Go evttohuvvon barggut sirdojuvvojit, de ferte Sámedikki ovttasbargu regiovnnaiguin konkretiserejuvvot ja nannejuvvot, ja dainna lágiin váikkuhit dan ahte Sámediggi beassá leat mielde mearrideamen regiovnnaid ovddideamis.    Sámediggi čujuha evttohuvvon konsulterennjuolggadusaide sámelágas, gos fylkkagielddain lea geatnegasvuohta konsulteret sámi beroštumiid oktavuođas ja ahte dat mearkkaša konsulterengeatnegasvuođa Sámedikkiin mearrádusaid ja doaibmabijuid oktavuođas mat sáhttet guoskat regiovnna sámi beroštumiide. Sámediggi atná vuođđun ahte Sámedikki váldi ovdána Sámedikki iežas oainnu mielde, áiggis áigái servodatovdáneami mielde ja sámi álbmoga saji vuođul Norggas.  Sámediggi oaivvilda ahte ekspeartalávdegotti raporta buktá vuođu árvvoštallat válddi ja barggu sirdima maiddái Sámediggái. Sámediggi deattuha ahte buot válddi sirdimiid galgá lágas mearridit. Sámediggi áigu maid árvvoštallat leatgo áššesuorggit maid sáhtášii nannet lagas gulahallamiin ja ovttasbargguin regiovnnaiguin. Sámediggi maid berre árvvoštallat galggašii go sirdit bargguid Sámedikkis regiovnnaide.  Earenoamáš bealli sámi kultuvrras lea lagasvuohta lundui, ja dat oidno sihke meahcceealáhusain ja kultuvrralaš ávkkástallamis ja meahcástallamis. Dát leat deaŧalaš bealit sámi kultuvrra ja ealáhusaid goziheamis. Beallin dás galggašii, dain regiovnnain gos sápmelaččat ásset, árvvoštallat ásahit meahccelávdegottiid, mat gozihivčče ja nannešedje sámi kultuvrra.  </p>
    <p>Ášši meannudeapmi álggahuvvui 13.06.18 dii. 15.45</p>
    <p><em type="bold">Jienasteapmi</em> 39 áirasis ledje 36 čoahkis. Jienasteapmi čađahuvvui čuovvovaš vuogi mielde: · Evttohus 4 hilgojuvvui 35 jienain 1 jiena vuostá · Evttohus 3 hilgojuvvui 35 jienain 1 jiena vuostá · Evttohus 5 hilgojuvvui 32 jienain 4 jiena vuostá · Evttohus 1 mearriduvvui 30 jienain 6 jiena vuostá · Evttohus 2 mearriduvvui 30 jienain 6 jiena vuostá · Ealáhus- ja kulturlávdegotti ráva mearriduvvui 31 jienain 5 jiena vuostá </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Hans Ole Eira, áššejođiheaddji Lars Filip Paulsen  Hans Ole Eira  2  Ronny Wilhelmsen Lars Filip Paulsen  Ronny Wilhelmsen  3  Jovna Vars Smuk  4  Arthur Johan Tørfoss Anders Somby jr.   Synnøve Søndergaard   Ronny Wilhelmsen  Arthur Johan Tørfoss  5  Vidar Andersen  6  Silje Karine Muotka  7  Inger Eline Eriksen Fjellgren  8  Mathis Nilsen Eira Lars Filip Paulsen   Klemet Erland Hætta  Mathis Nilsen Eira  9  Runar Myrnes Balto  10  Lars Filip Paulsen Toril Bakken Kåven   Nancy Porsanger Anti   Hans Ole Eira  Lars Filip Paulsen  11  Synnøve Søndergaard  12  Hans Ole Eira  13  Nancy Porsanger Anti Lars Filip Paulsen   Beaska Niillas  Nancy Porsanger Anti  14  Arild Pettersen Inga  15  Toril Bakken Kåven  16  Anders Somby jr.   Lars Filip Paulsen, čoahkkinortnegii  Runar Myrnes Balto, čoahkkinortnegii 17  Klemet Erland Hætta   Hans Ole Eira, áššejođiheaddji  </p>
    <p>DC - Mearrádus: 1. Sámediggi <em type="italic">atná vuođđun</em> ahte guovloođastus váikkuha sámi gielaide, sámi kultuvrii </p>
    <p>ja sámi servodateallimii. Sámediggi čujuha Proposišuvdnii 84 S (2016-2017) regionála álbmotválljen dási ođđa juohkima birra.</p>
    <p>Sámediggi ii sáhte čuovvovačča vuođul guorrasit dasa ahte Romsa ja Finnmárku ovttastahttojuvvo bákkuin ođastusa oktavuođas:<em type="bold"> </em>· Sámediggi bidjá vuođđun ahte guovloođastusa duogábealde galgá leat eaktodáhtolašvuohta.<em type="bold"> </em></p>
    <p>· Sámediggi cuiggoda hui sakka dan go mearrádus Finnmárkku ja Romssa fylkkagielddaid ovttastahttimis dahkkojuvvui almmá ahte Sámediggi konsulterejuvvui ja almmá ahte váikkuhusat ovttastahttimis čielggaduvvojedje, nugo váikkuhusat sámi beroštumiide.<em type="bold"> </em>· Ođđa fylkastuktuvra proseassas registrere Sámediggi ahte dán guovtti davimus fylkka ovttastahttin čađahuvvo bákkuin, deattuhuvvo ahte Finmárkku álbmot 14.05.2018 álbmotjienasteamis lea dadjan ii 87% eanetloguin<em type="bold"> </em>Sámediggi čujuha ahte stáhtas lea geatnegasvuohta ILO konvenšuvnna nr 169 mielde ja ON álgoálbmotjulggaštusa mielde dohkkehit sámi eanavuoigatvuođaid sihke Finnmárkkuopmodaga eatnamiin ja olggobealde Finnmárkku. Sámediggi <em type="italic">čujuha </em>ahte </p>
    <p>guovloođastus sáhttá guoskat beliide mat čatnasit eatnamiid ja resurssaid eaiggát- ja geavahanvuoigatvuođaid hálddašeapmái. Dát ferte leat oassin Sámi vuoigatvuođalávdegotti čuovvuleamis, mas eaiggátvuođa- ja meahccehálddašeapmi ovttas dárbbašlaš ortnegiiguin duohta vejolašvuođain mearridit gártaduvvon vuoigatvuođaid duomu bokte, geahčaduvvojit čoahkis ja ollislaččat. Dasto čujuhuvvo ahte guovloođastusa geažil lea dárbbašlaš rievdadit Finnmárkkulága nu ahte šaddá čielggas ahte dálá geográfalaš rájit mat gustojit lága mearrádusaide čielggaduvvojit ja ahte ferte maid čielggadit movt stivralahtut Finnmárkkuopmodahkii nammaduvvojit.</p>
    <p>Sámediggi <em type="italic">čujuha</em> bargui mii lea dahkkojuvvomin Sámedikki ovttasbargošiehtadusaid revideremiin fylkkagielddaiguin ja bivdá, ahte šiehtadusat árvvoštallojuvvojit ođđasis dalle go </p>
    <p>fylkkarájáid rievdadusat 2020 rájes bohtet fápmui ja guovloođastusa boađus ja vejolaš rievdadusat fylkkaid bargguin, ovddasvástádusas, organiseremis ja rollas leat čielggaduvvon.</p>
    <p>Sámediggi <em type="italic">ávžžuha</em> fylkkagielddaid bidjat almmolaš sámi nama fylkkaide. Sámediggi buktá </p>
    <p>cealkámuša sámi nammaválljemii ja čállinvuohkái báikenammalága mearrádusaide dávistettiin.</p>
    <p>2. Sámediggi čujuha Áššedovdilávdegotti guovloođastusa birra raportii;</p>
    <p>Guovloođastus. Doaimmaid sirdin stáhtas fylkkagielddaide.  Sámediggi <em type="italic">oaivvilda</em> ahte áššedovdilávdegotti raporta lea buorre vuođđu árvvoštallat movt Sámediggi sáhttá ovttasbargat fylkkagielddaiguin ovddas guvlui. Sámediggi muittuha ahte Sámedikkis sámi álbmotválljen orgánan galgá leat guovddáš rolla ovttasbarggus stáhtain ja fylkkagielddaiguin go lea sáhka servodatovddideamis. Sámediggi deattuha ahte stáhta ii sáhte hilgut iežas bajimuš ovddasvástádusa sámegielain ja sámi kultuvrras dan bokte ahte sirdá stáhtalaš doaimmaid guovlluide. Dalle go dán lágan doaimmat sirdojuvvojit, ferte seammás Sámedikki ovttasbargu fylkkagielddaiguin konkretiserejuvvot ja nannejuvvot.  </p>
    <p>Sámediggi <em type="italic">čujuha </em>evttohussii konsultašuvdnanjuolggadusaid birra sámelágas ahte fylkkagielddain lea konsultašuvdnageatnegasvuohta sámi beroštumiid ektui, ja ahte dat mearkkaša konsultašuvdna geatnegasvuođa Sámediggái mearrádusaid ja doaibmabijuid oktavuođas mat sáhttet guoskat sámi beroštumiide fylkkas.  Sámediggi <em type="italic">atná vuođđun</em> ahte Sámedikki váldi ovddiduvvo Sámedikki iežas áddejupmái dávistettiin, ráđđejeaddji servodatovddideami ektui ja sámi álbmoga sajádaga vuođul Norggas.  Sámediggi <em type="italic">oaivvilda</em> ahte áššedovdilávdegotti raporta addá vuođu árvvoštallat válde- ja doaibmasirdima maiddái Sámediggái. Sámediggi deattuha ahte buot váldesirdin Sámediggái galgá nannejuvvot lágas. Stáhta ii galgga sáhttit gohčodit Sámedikki.  Sámediggi <em type="italic">deattuha</em> ahte dalle go ođđa doaimmat sirdojuvvojit Sámediggái, lea seammás deaŧalaš addit Sámediggái vejolašvuođa váikkuhit iežas bušeahttarámmaid. Sámediggi čujuha áššái SP 13/18 mas ođđa bušeahttaortnet sámi gielaide, sámi kultuvrii ja servodateallimii láhččojuvvo dan várás.  Sámediggi <em type="italic">konstatere </em>ahte Áššedovdilávdegoddi guovloođastusa várás evttoha sirdit mealgat doaimmaid mat gusket sámi beroštumiide, ja bivdá ahte erenoamážit čuovvovaš suorggit meannuduvvojit barggus viidáseappot; 2.1 Ealáhusat. Sámediggi<em type="italic"> háliida</em> eanet doaimmaid, eanet ovddasvástádusa ja iešmearrideami ealáhusovddideami siskkobealde ja  sámi ealáhusaid guovdu, ja čujuha bargui sámediggedieđáhusain ealáhusovddideami birra. Sámediggi vuordá ahte guovllut gos lea sámi álbmot ja sámi ealáhusat bisuhit ja ovddidit gulahallama vuoruhemiid birra Sámedikkiin ovttasbargošiehtadusaid ja regionála searvevuođa bokte. 2.  Boazodoallohálddašeapmi. Sámediggi <em type="italic">čujuha </em>evttohussii ahte fylkkamannis váldoáššis galget leat doaimmat nugo bearráigeahččan, geahčču ja váidin. Loktana gažaldat ahte leago riekta ahte fylkkamánnis lea regionála boazodoallohálddašeapmi. Sámediggi čujuha iežas mearrádussii áššis SP 13/13 mas Sámediggi ii miehtan boazodoallohálddašeami ođđasis organiseremii ahte sirdit guovllukantuvrraid fylkkamannii. Sámediggi lea mearridan čielggadit dán gažaldaga ja vuordá ahte dán lágan čielggadeapmi čuovvuluvvo departemeantta beales ovttas Sámedikkiin. 3.  Gonagasreabbáhálddašeapmi. Sámediggi <em type="italic">bivdá</em> ahte Sámedikki rolla gonagasreabbá hálddašeami prinsihpaid mearrideamis nannejuvvo oassin doaimmaid sirdimis regionála dássái.  2.4 Boraspirelávdegottit. Sámediggi <em type="italic">oaivvilda</em> ahte regionála boraspirelávdegottit galget oažžut stuorát ovddasvástádusa ja stivrejumi boraspirehálddašeamis. Sámediggi čujuha evttohussii regionála boraspirelávdegottiid heaittiheamis ja deattuha ahte jos eará orgána váldá badjelasas regionála boraspirelávdegottiid doaimma, de galgá Sámediggi nammadit lahtuid dan orgánii.  2.5 Innovašuvdna Norga. Sámediggi <em type="italic">oaivvilda </em>ahte Innovašuvdna Norgii ferte addit vejolašvuođaid árjjalaččat čuovvulit ovttasbargošiehtadusaid Sámedikkiin. Sámediggi doarju nannoset regionála eaiggátvuođa Innovašuvdna Norggas ja eaktuda ahte dat mearkkaša mearridanválddi lagabus sámi guovlluid ja sámi ealáhusaid. Sámediggi oaivvilda ahte galgá árvvoštallojuvvot movt Sámedikkis sáhtášii leat formála rolla Innovašuvdna Norgga guovdu sámi beroštumiid goziheamis. Sámediggi oaivvilda ahte ovddasvástádus váikkuhangaskaomiin Boazodoallovuđot ahtanuššamii ja árvoháhkamii, mii dál lea biddjojuvvon Innovašuvdna Norgii, berre sirdojuvvot Sámediggái.  2.6 SIVA: Sámediggi lea mielas regionaliseret SIVA doaimma jos dat nanneš áŋgiruššama sámi guovlluin. Sámediggi deattuha ahte ealáhussiidaprográmma ferte viidáseappot fievrriduvvot dakkár hámis ahte STN-guovllus ain lea ealáhussiida bures mielde.  2.7 Dulkaautorisašuvdnaortnet. Sámediggi <em type="italic">oaivvilda </em>ahte lea hui eahpeoiddolaš go dulka autorisašuvdnaortnet sámegielain ii leat vel doaimmas. Sámediggi deattuha ahte buot sámegielat leat ovttaárvosaš gielat Norggas ja ahte almmolaš sámegielat galget leat dárogielain ovttaárvosaččat. Sámediggi čujuha evttohussii ahte IMDi heaittihuvvo mii dál addá stáhtaautorisašuvnna dulkkaide. Sámediggi vuordá ahte autorisašuvdnaortnet sámegielaide váldojuvvo sisa dábálaš autorisašuvdnaortnegii ja ahte dat gii dan galgá addit dulkkaide sámegielain árvvoštallojuvvo lagabuidda. 2.8 Kulturmuitosuodjaleapmi. Sámediggi <em type="italic">vuordá</em> ahte ráđđehus konsultašuvnnaid bokte čuovvula proseassa Sámedikki guovdu go guoská doaimmaid sirdimii kulturmuitosuorggis, ja ahte ráđđehus seammás guorahallá ekonomalaš ja hálddahuslaš váikkuhusaid sámi kulturmuitosuodjaleapmái. 2.9 Kulturásahusat. Sámediggi <em type="italic">oaivvilda</em> ahte sámi kulturásahusaid galgá Sámediggi hálddašit nationála dásis. Evttohusa váikkuhusat ahte Norgga kulturráđđái báhcet unnit ovddasvástádus ja ruđat ferte čielggaduvvot vuđoleappot. Sámi kulturásahusaid rámmaid ferte geahčadit nu ahte dat ožžot ovttaárvosaš dili Sámedikki vuolde. </p>
    <p>2.10 Mánáidsuodjalus. Sámedikki <em type="italic">vuolggasadji </em>lea ahte sámi mánáin, beroškeahttá das movt stáhta vállje organiseret fuolahusa, lea riekti dakkár bajásšaddaneavttuide main sin etnihkalaš, gielalaš ja kultuvrralaš oktavuohta deattuhuvvo ja addojuvvo dohkálaš sadji. 2.11 Vuođđooahpahus. Sámediggi vuordá ahte jos dálá Statped heaittihuvvoš, ja sámi erenoamášpedagogalaš doarjjabálvalus (SEAD), de ferte buot erenoamášbálvalusaide sámi geavaheddjiid várás addit vásttolaš riikaviidosaš fálaldaga. Erenoamáš deaŧalaš lea sihkkarastit vuoigatvuođaid ohppiide geain leat erenoamáš dárbbut, danne go dat sámi oahppijoavkkut leat buot rašimusat.  2.12 Árktalaš Ráđđi. Sámediggi rávve ahte áidnalunddot mii Árktalaš Ráđis lea viidáseappot fievrriduvvo nu ahte guhtta álgoálbmotorganisašuvnna, maiddái Sámiráđđi, bisuhit iežaset saji šiehtadallanbeavddi birra seamma dásis gávcci árktalaš stáhta ráđđehusa ovddasteddjiiguin mas dat regionála ovttasbargoorgána čoaggana.  Sámedikki mielas lea buorre nannet regionála álbmotválljen dási servodatovddideaddjin ja doarju muđui guovloođastusa Áššedovdilávdegotti evttohusa ahte doaimmat mat gusket sámi beroštumiide biddjojuvvojit fylkkagielddaide; speallanruđaid hálddašeapmi valáštallanrusttegiid várás gielddain, speallanruđaid hálddašeapmi Kultuvrralaš skuvlalávkii, ovddasvástádus norgga museaid eanetlohkui ja doarjaga hálddašeamis mat ruhtaduvvojit nationála museafierpmádaga bokte. Dasto lea Sámediggi mielas evttohussii mii guoská Árktalaš 2030 doarjjaortnega rievdadeapmái merkejuvvon riikaoasi perspektiivvain mii siskkilda sámi birrasiid, evttohussii ealáhuslaš váikkuhangaskaomiid regionaliseren stáhtas fylkkagielddaide ja ahte ovddasvástádusa pedagogalaš-psykologalaš doarjjabálvalusas (PPT) váldet fylkkagielddat badjelasaset.  Sámediggi oaivvilda ahte dál lea áigi ahte biddjovuvvo fokus dasa maid fylkkarájáid rievdadeamit ja ođđa doaimmaid sirdin fylkkagielddaide dagaha sámegielaid, sámi kultuvrra ja servodateallima ovddideapmái barggus guovlloođastusain. </p>
    <p>Ášši meannudeapmi loahpahuvvui 13.06.2018 dii. 17.55.</p>
    <p>Ášši 031/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Bearráigeahččanlávegotti jahkeđieđáhus 2017</p>
    <p>Áššenr. 18/205</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Bearráigeahččanlávdegotti árvalus:</em> </p>
    <p>Sámediggi lea guorahallan bearráigeahččanlávdegotti 2017 jahkedieđáhusa. Dieđáhus čuovvu čoahkkingirjji.</p>
    <p><em type="bold">Berráigeahččanlávegotti jahkeđieđahus 2017</em> </p>
    <p>1. ÁLGU<em type="bold"> </em></p>
    <p>Sámedikki bearráigeahččanlávdegoddi oačču dievasčoahkkima ášši 09/10 gieđahallamis ođđa nama dárogillii, Sametingets kontrollutvalg. Bearráigeahččanlávdegotti gustovaš njuolggadusain geavahuvvo ain dárogillii Sametingets kontrollkomité.  Sierra njuolggadusaid mielde Bearráigeahččanlávdegotti ovddasvástádussii ja bargosuorgái § 2 galgá bearráigeahččanlávdegoddi «..<em type="italic">fágalaš vuođuin doaimmahit parlamentáralaš bearráigeahču ja stivrenbearráigeahču iskamiin mii lea dáhpáhuvvan, veardidemiin ásahuvvon eavttuiguin ja ortnegiiguin, ja leat mielde njulgemin vejolaš boasttuvuođaid ja meattáhusaid. Hálddahusat, duopmostuolut ja áittardanortnegat dábálaččat gozihit ovttaskas olbmuid beroštumiid. </em> <em type="italic">Bearráigeahččanlávdegotti lahtuin lea viiddiduvvon vuoigatvuohta oaidnit Sámedikki dokumeanttaid, raporttaid ja sullasaččaid.».</em><em type="bold"> </em> Bearráigeahččanlávdegotti bargguid oaidná Sámedikki čoahkkinortnegis § 15. Lávdegotti bargun lea:<em type="bold"> </em> </p>
    <p>a.  <em type="italic">doaimmahit parlamentáralaš bearráigeahču doaimmas mii ruhtaduvvo Sámedikki bušeahtas, ja</em> b.  <em type="italic">bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda.</em> </p>
    <p><em type="italic">Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit. </em> <em type="italic">Lávdegoddi sáhttá ovddidit árvalusa Sámedikki dievasčoahkkimii áššiin maid meannuda. </em> <em type="italic">Lávdegotti guokte miellahtu unnitlohku sáhttiba gáibidit ahte lávdegoddi váldá dihto ášši meannudeapmái. </em> <em type="italic">Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái.</em> Sámedikki bearráigeahččanlávdegoddi galgá Sierra njuolggadusaid Bearráigeahččanlávdegotti ovddasvástádussii ja bargosuorgái § 4 mielde buktit jahkedieđáhusa. Jahkedieđáhus galgá čájehit bearráigeahččanlávdegotti mannan jagi doaimma. .<em type="bold"> </em> <em type="bold">2. BEARRÁIGEAHČČANLÁVDEGOTTI MIELLAHTUT </em> Sámediggi válljii 15.10.2013 <em type="italic">áššis 037/13</em> čuovvovaš miellahtuid bearráigeahččanlávdegoddái 2013 – 2017 áigodahkii:<em type="bold"> </em> </p>
    <p>1.  John Kappfjell, jođiheaddji</p>
    <p>2.  Marie Therese N. Aslaksen, nubbinjođiheaddji 3.  Tor Gunnar Nystad, miellahttu 4.  Inger Elin Utsi, miellahttu  5.  Arthur Tørfoss, miellahttu</p>
    <p>Dievasčoahkkimis 2016 juovlamánus válljejuvvui ođđa bearráigeahččanlávdegoddi:<em type="bold"> </em> 1.  Arthur Tørfoss, jođiheaddji 2.  Marie Therese N. Aslaksen, nubbinjođiheaddji 3.  Tor Gunnar Nystad, miellahttu 4.  Kirsti Guvsam, miellahttu  5.  Ragnhild M. Aslaksen, miellahttu </p>
    <p>Sámediggi válljii 12.10.17 <em type="italic">áššis 040/17 </em>čuovvovaš miellahtuid bearráigeahččanlávdegoddái 2017 – 2021 áigodahkii:<em type="bold"> </em> </p>
    <p>1.  Jørn Are Gaski, jođiheaddji 2.  Ann Elise Finbog, nubbinjođiheaddji 3.  Arthur Tørfoss, miellahttu 4.  Gunn Anita Jocobsen, miellahttu  5.  Mathis N. Eira, miellahttu 3. BEARRÁIGEAHČČANLÁVDEGOTTI DOAIBMA  <em type="bold"> </em></p>
    <p><em type="bold">Dollojuvvon čoahkkimat: </em> · Áltá                      25.01.17 · Bodåddjo           21.02.17 – 22.02.17 · Romsa                    24.04.17 · Oslo                    23.06.17 · Oslo                    05.09.17           · Romsa                    16.11.17 – 17.11.17           </p>
    <p><em type="bold">Bearráigeahččanlávdegoddi lea doallan čuovvovaš siskkáldas kurssaid: </em> · Deloitte AS – diehtojuohkin bearráigeahččanlávdegotti rollaid ja bargguid birra · Søstrene  Åsjord  AS  –  sierra  njuolggadusaid  lávdegotti  ovddasvástádussii  ja  bargosuorgái  ja lávdegotti njuolggadusaid oaivadusa guorahallan </p>
    <p><em type="bold">Rámmašiehtadus áššemeannudanbálvalusaide </em> Sámediggi bearráigeahččanlávdegoddi lea dahkan rámmašiehtadusa áššemeannudanbálvalusaid birra Søstrene Åsjor AS fitnodagain. Rámmašiehtadus guoská 3 jahkái (2016 – 2019) ja lea vuoigatvuohta guhkidit dan jagiin.  <em type="bold">Bearráigeahččanlávdegoddi lea gieđahallan 38 ášši ja háliida deattuhit čuovvovaš ášši </em></p>
    <p><em type="bold">gieđahallama: </em> <em type="bold">01/17 </em>          <em type="bold">Gohččuma dohkkeheapmi</em> Beavdegirjelasáhus – Tor Gunnar Nystad <em type="italic">Lea stuorra eahpesihkarvuohta das leago dán bearráigeahččanlávdegotti válljen dáhpáhuvvan Sámedikki čoahkkinortnega mielde. Čujuhan dan oktavuođas NSR juovlamánu 18. b. 2016 váidalussii ja NRK Sámi čállosii</em> <em type="italic">21.01.2017. </em> <em type="italic">Sámedikki čoahkkinortnega §9 dadjá:</em><em type="bold"> </em> <em type="italic">Maŋŋá go Sámediggi lea iežas vuođđudan, de vállje dievasčoahkkin áirasiid gaskkas válgalávdegotti mas lea vihtta lahtu ja seamma mađe várrelahtut. Dievasčoahkkin vállje jođiheaddji ja nubbin jođiheaddji. Válga dáhpáhuvvá gorrelohkoválgan. </em> <em type="italic">Válgalávdegoddi ovddida evttohusa buot válggain maid dievasčoahkkin bidjá dan válmmastit. </em> <em type="italic">Sámedikki videogovat dievasčoahkkimis čájehit ahte dieváčoahkkin ii válljen válgalávdegotti nie mo čoahkkinortnet čilge. Dievasčoahkkin ii válljen maid jođiheaddji ja nubbinjođiheaddji. Dáid beliid lea dievasčoahkkinjođiheaddji, gii jođihii čoahkkima, maid duođaštan NRK:ii.  </em> <em type="italic">Dát lea duođalaš rihkkun Sámedikki čoahkkinortnegis, mii maid dagahii formálalaš boasttuvuođaid buot eará válggain vuođđudeami oktavuođas; dievasčoahkkinjođihangotti, bearráigeahččanlávdegotti. iešguđet lávdegottiid ja lávdegoddejođiheddjiid válljemiin. </em> <em type="italic">Leat maid čujuhuvvon eará duođalaš boasttuvuođat nugo parlamentáralaš geavahusa rihkkun dievasčoahkkinjođihangotti ja bearráigeahččanlávdegotti válljemis vuođđudeami oktavuođas juovlamánu 9. b. 2016. </em> <em type="italic">Go almmolašvuođas lea dákkár eahpesihkarvuohta, de sáhttá dat heajos vugiin váikkuhit Sámedikki beaggima ja sáhttá divvut gažaldaga das man gustovačča Sámedikki bearráigeahččanlávdegotti mearrádusat leat. </em> Lávdegoddi dohkkehii gohččuma oktan beavdegirjelasáhusain.  <em type="bold">02/17 </em>          <em type="bold">Áššelisttu dohkkeheapmi</em> Ođđa áššit/rievdadusat:  · dieđihuvvon ášši 03/17 Troanddin čoahkkima ref. dohkkeheapmi  sirdojuvvo ja ođđa ášši 03/17 šaddá e-poastan Anita P. Ravnas  (16.01.17) Tor Gunnar Nystadii – NSR 18.12.16 váidalus.  · ášši 07/17 – Vejolaš ášši – rievdadus. Mearriduvvon čoahkkin 7. vahkus sihkkojuvvo.  · ášši 07/17 – Vejolaš ášši – diehtojuohkin. Stuorradikki bearráigeahččan- ja vuođđudanlávdegotti 06.12.16 reive. Ášši ii gieđahallojuvvo diehtojuohkináššin, muhto dábálaš áššin.  </p>
    <p>Lávdegoddi dohkkehii áššelisttu rievdademiid.<em type="bold"> </em> <em type="bold">03/17 </em>          <em type="bold">16.01.17 e-poasta – Anita P. Ravna – NSR 18.12.16 váidalus</em> E-poastta sánit (jorgaluvvon):  <em type="italic">Čujuhan NSR juovlamánu 18. b. 2016 váidalussii, Sámedikki hálddahusa 13.01.17 notáhtii, já dievasčoahkkinjođihangotti 16.01.17 čoahkkingirjái ja mearrádussii. </em> <em type="italic">Opposišuvnna/posišuvnna defineren lea mearrideaddjin boahttevaš válggaide, opposišuvdnaruđaide ja Sámedikki fápmobalánsii govvemii. Dievasčoahkkinjođihangottis eai leat ovttaoaivilis. Mii dáhttut jurdidihkalaš čielggadeami das geat bearráigeahččanlávdegottis galget adnojuvvot opposišuvdnan/posišuvdnan. Mii dáhttut maid ášši árvvoštallat ollásit. </em> <em type="italic">Diehtun. Mii leat maid dáhtton dievasčoahkkinjođiheaddji Jørn Are Gaski habilitehta árvvoštallojuvvot ovdal go dievasčoahkkinjođihangoddi ođđajagimánu 30. ja 31. b. gieđahallá váidalusa.</em><em type="bold"> </em> Lávdegoddi vuordá dassážii go dievasčoahkkinjođihangoddi lea válbmen árvalusas NSR váidalussii ovdal go ášši fas gieđahallojuvvo.  <em type="bold">04/17</em>          <em type="bold">Troanddin 16.11.16 čoahkkima referáhta dohkkeheapmi</em> Troanddin 16.11.16 čoahkkima referáhta ovddiduvvui čoahkkimii.  Ovddabeali namuhuvvon čoahkkima referáhta dohkkehuvvo.<em type="bold"> </em> <em type="bold">05/17 </em>          <em type="bold">Ekonomiija – 31.12.16 stáhtus </em> 31.12.16 stáhtus čájeha kr. 1 015 226 geavaheami. Dat lea kr. 103 226 badjelmeare geavaheapmi i kr. 912 000 bušeahta ektui.<em type="bold"> </em> Lávdegoddi váldá presentašuvnna diehtun.  <em type="bold">06/17 </em>          <em type="bold">Protect Sapmi ja jahkerehketdoalu dohkkeheapmi – diehtojuohkin ášši birra ja barggu diŋgon Søstrene Åsjord AS fitnodagas (BS 01/17) </em> Notáhta ja 2014 ja 2015 jahkerehketdoalut leat ovddiduvvon lávdegoddái.<em type="bold"> </em> Lávdegoddi háliida geahčadit Stiftelsena Protect Sapmi 2013 ja 2014 jahkerehketdoaluid. Lávdegoddi háliida earenoamážit árvvoštallojuvvot lobálašvuođa das go Protect Sápmi stivrajođiheaddji lea Protect Sápmái konsuleantabálvalusaid vuovdán iežas fitnodaga Njalla bokte. Lávdegoddi háliida árvvoštallojuvvot livččii go konsuleantabálvalusaid oastin galgat biddjojuvvot nationála almmuhusdiehtovuđđui almmolaš háhkamiidda (doffin.no).   Søstrene Åsjord AS geahčadit ášši ja ovddidit raportta dan birra.<em type="bold"> </em> <em type="bold">07/17 </em>          <em type="bold">Vejolaš áššit</em> John Kappfjell –22.12.16 e-poasta – buhtadus sámediggeáirasiidda Lávdegoddi vállje maŋidit ášši ja gieđahallá ášši boahtte čoahkkimis. Hálddahus viežžá eanet dieđuid áššis.  Eaiggátvuođadieđáhus – čilgehus das mo eaiggátvuođadieđáhus hábmejuvvo – Søstrene Åsjord AS (BS 02/17).<em type="bold"> </em> Lávdegoddi háliida geahčadit Sámedikki investeremiid ákšaide ja ossosiidda. Ulbmil geahčademiin lea árvvoštallat vuhtiiváldojuvvojit go Sámedikki eaiggátberoštumit gustovaš lágaid ja njuolggadusaid </p>
    <p>mielde.  Dasto háliida lávdegoddi iskat doaimmaha go son gii hálddaša Sámedikki eaiggátvuođa eaiggáda mearrádusaid ja eavttuid mielde.  Søstrene Åsjord AS geahčada ášši ja ovddida raportta dan birra.<em type="bold"> </em> Mearriduvvon čoahkkin 7. vahkus (130217/170217) sihkkojuvvo. Ođđa čoahkkinbeaivi lea <em type="bold">21.02.17</em> ja <em type="bold">22.02.17</em>.  Stuorradikki bearráigeahččan- ja vuođđudanlávdegotti 06.12.16 reive.  Lávdegoddi váldá oktavuođa bearráigeahččan- ja vuođđudanlávdegottiin oažžun dihtá áigái gulahallančoahkkima gos sáhttá digaštallat ášši jođu.  Diehtu:<em type="bold"> </em> Gielda- ja ođasmahttindepartemeanta – vástádus jearaldahkii ovddiduvvon 23.05.16.<em type="bold"> </em> Lávdegoddi váldá reivve diehtun. .<em type="bold"> </em> <em type="bold">09/17 </em>          <em type="bold">Áššelisttu dohkkeheapmi</em> </p>
    <p>Ođđa áššit/rievdadusat:  · ášši 15/17 – Vejolaš ášši – hálddašanrevišuvdna – árvalus 2017 reviderejuvvon bušehttii · ášši 15/17 – Vejolaš ášši – mearriduvvon čoahkkinbáikki rievdadeapmi 24.04.17</p>
    <p>Reviderejuvvon áššelistu ovttajienalaččat dohkkehuvvon.<em type="bold"> </em> <em type="bold">10/17</em>          <em type="bold">Álttá 25.01.17 čoahkkima referáhta dohkkeheapmi</em> Referáhta Álttá 25.01.17 čoahkkimis ovddiduvvon čoahkkimii.<em type="bold"> </em> Nystad beavdegirjelasáhus sirdojuvvo áššái 01/17 – Gohččuma dohkkeheapmi.  Referáhta dohkkehuvvo namuhuvvon rievdadusain.<em type="bold"> </em> <em type="bold">11/17 </em>          <em type="bold">Ekonomiija – 31.01.17 stáhtus ja 31.12.16 stáhtusa korrigeren </em> 31.01.17 stáhtus čájeha kr. 17 707 stuoru geavaheami.  Báhcán bušeahttaruđat leat kr. 909 292.<em type="bold"> </em> 31.12.16 stáhtusa korrigeren. Badjelmeare geavaheapmi lea oktiibuot kr. 141 946.<em type="bold"> </em> Lávdegoddi váldá presentašuvnna diehtun.  <em type="bold">12/17 </em>          <em type="bold">Protect Sapmi ja jahkerehketdoalu geahčadeapmi – diehtojuohkin áššis ja bargguid diŋgon Søstrene Åsjord AS fitnodagas (BS 01/17) </em> </p>
    <p>Notáhta – gaskaboddosaš evttohus – Stiftelsena Protect Sápmi ja jahkerehketdoalu geahčadeapmi,  beaiváduvvon 15.02.17 lávdegoddái ovddiduvvon.<em type="bold"> </em> Mearrádus áššis:<em type="bold"> </em> </p>
    <p>Bearráigeahččanlávdegoddi váldá gaskaboddosaš notáhta áššis 12/17 diehtun.<em type="bold"> </em> Bearráigeahččanlávdegoddi galgá bearráigeahččat ahte ášši čuvgejuvvo nu bures go vejolaš. Bearráigeahččanlávdegoddi joatká barggu viežžat buot dieđuid maid atná dárbbašlažžan viežžat áššis.  Bearráigeahččanlávdegoddi čujuha almmolašvuođaláhkii § 14, ja doallá almmolašvuođas eret dokumeanttaid mat ráhkaduvvojit iežas siskkáldas áššemeannudeapmái.  <em type="bold">13/17 </em>          <em type="bold">Eaiggátvuođadieđáhus – Søstrene Åsjord AS raporta (BS 02/17) </em> Notáhta Sámediggi ja eaiggátvuođabearráigeahčču, beaiváduvvon 15.02.16 lávdegoddái ovddiduvvon.<em type="bold"> </em> </p>
    <p>Mearrádus áššis:<em type="bold"> </em> </p>
    <p>Sámedikki bearráigeahččanlávdegoddi váldá raportta diehtun.<em type="bold"> </em> Sámedikki bearráigeahččanlávdegoddi áigu árvvoštallat lea go boahtteáiggis dárbu ráhkadit plána oasussearvebearráigeahčus ja hálddašanrevišuvnnas raportta ektui mii lea.   <em type="bold">14/17 </em>          <em type="bold">16.01.1 7 – Anita P. Ravna ja NSR 18.12.16 váidalus – barggu diŋgon Søstrene Åsjord AS fitnodagas (BS 03/17) </em> Hálddahusa diŋgonevttohus lea ovddiduvvon lávdegoddái. Nystad ovddidii čoahkkimis ođđa korrigerejuvvon diŋgojumi.   </p>
    <p>Mearrádus áššis:  Nystad ovddidan diŋgojupmi mearriduvvo diŋgojupmin áššis. Søstrene Åsjord AS fitnodat buktá meroštallojuvvon diibmogeavaheami áššis ja gárvvistanáiggi.  <em type="bold">15/17 </em>          <em type="bold">Vejolaš ášši</em> · John Kappfjell – 22.12.16 e-poasta – buhtadus Sámedikki áirasiidda <em type="italic">Mearrádus: Bearráigeahččanlávdegoddi váldá hálddahusa vástádusa diehtun. Ášši sáddejuvvo dievasčoahkkinjođihangoddái viidásat gieđahallamii. Lávdegoddi ávžžuha dievasčoahkkinjođihangotti gieđahallat ášši Sámedikki bargoortnega reviderema oktavuođas. </em> </p>
    <p>· Mearriduvvon čoahkkinbeaivi 24.04.17.</p>
    <p><em type="italic">Mearrádus: Čoahkkinbáiki Svolvær sihkkojuvvo ja ođđa čoahkkinbáiki šaddá Romsa. </em> </p>
    <p>· Hálddašanrevišuvnna čađaheapmi – evttohus 2017 reviderejuvvon bušehttii <em type="italic">Mearrádus: Bearráigeahččanlávdegoddi oaidná ain dárbbu čađahit hálddašanrevišuvnna. Goluid dákkár revišuvdnii evttohuvvojit Sámedikki 2017 reviderejuvvon bušeahta gieđahallamis. </em> </p>
    <p><em type="bold">17/17</em>          <em type="bold">Vuođđudus Protect Sápmi – jahkerehketdoalu geahčadeapmi – Søstrene Åsjord AS raporta</em> 31.03.17 raporta – diŋgojupmi 01/17 – Vuođđudus Protect Sápmi ja jahkerehketdoallu ovddiduvvon bearráigeahččanlávdegoddái.  Mearrádus áššis:<em type="bold"> </em> Bearráigeahččanlávdegoddi sádde raportta sámediggeráđđái vai beassá cealkámuša buktit. Lávdegoddi ávžžuha sámediggeráđi buktit oainnus áššái. Áigemearri sámediggeráđđái cealkámuša buktit lea 15.05.17. Raporta dollojuvvo eret almmolašvuođas dassážii go sámediggeráđđi lea vástidan.   <em type="bold">18/17</em>          <em type="bold">Sámediggi ja čoahkkinortnega hálddašeami árvvoštallan válgga čađaheami oktavuođas juovlamánu 9. b. 2016</em> <em type="bold">– Søstrene Åsjord AS fitnodaga raporta</em> 31.03.17 raporta – diŋgojupmi  03/17– Sámediggi ja čoahkkinortnega hálddašeami árvvoštallan válgga čađaheami oktavuođas juovlamánu 9. b. 2016.  Mearrádus áššis:<em type="bold"> </em> Søstrene Åsjord AS korrigere raportta buktojuvvon cealkámušaid ektui. Korrigerejuvvon raporta ovddiduvvo lávdegoddái ođđa gieđahallamii <em type="bold">19/17</em>          <em type="bold">Bearráigeahččanlávdegotti 2016 jahkedieđáhus – hálddahusa čilgehus</em> Lávdegotti jahkedieđáhusevttohus ovddiduvvon.<em type="bold"> </em> Mearrádus áššis:<em type="bold"> </em> Jahkedieđáhus dohkkehuvvo rievdadusaiguin mat čoahkkimis dahkkojuvvojedje. .<em type="bold"> </em> <em type="bold">20/17</em>          <em type="bold">Vejolaš áššit</em> Mearriduvvon čoahkkimat jagis 2017:<em type="bold"> </em> · Evttohuvvon  čoahkkin  vahkus  26  (26.06.17  –  30.06.17)  sihkkojuvvo.  Ođđa  čoahkkinbeaivi </p>
    <p>šaddá? (mearriduvvo tlf.čoahkkimis vahkus 18 dahje 19) · 002/17 Rehketdoalu ollislaš govva 31.03.17 – váldojuvvo diehtun. · 001/17 Bodåddjo čoahkkingirji – 21.02.17 – 22.02.17 – váldojuvvo diehtun</p>
    <p><em type="bold">22/17 – Barggu diŋgon – Søstrene Åsjord AS – Diŋgojupmi 04/17 – BS 07/17</em> Diŋgojupmi sisttisdoallá:<em type="bold"> </em> · Sámedikki 2016 jahkerehketdoallu · Sámediggeráđi 2016 čoahkkingirjjit · Sámedikki bearráigeahččanlávdegotti 2016 čoahkkingirjjit · Riikarevišuvnna čilgehus 2016 jahkedieđáhusa birra </p>
    <p>Mearrádus áššis:  Ovddiduvvon diŋgojupmi dohkkehuvvo <em type="bold">23/17 – Søstrene Åsjord AS – raporta Stiftelsen Sapmi (Protect Sápmi) – jahkerehketdoalu geahčadeapmi</em> Ovddiduvvon lávdegoddái: 22.06.16 raporta -  Stiftelsen Protect Sapmi ja jahkerehketdoalu geahčadeapmi.<em type="bold"> </em> Mearrádus áššis:<em type="bold"> </em> Bearráigeahččanlávdegoddi čujuha rehketdoalu geahčadeapmái ja doarjagii mii lea juolluduvvon Stiftelsen Protect Sapmi 2013-2015 áigodagas.  Bearráigeahččanlávdegoddi atná hui váidalahttin go Sámedikki bearráigeahččanrutiinnat raporterema ja dárkkisteami oktavuođas doarjagiid geavaheami ektui leat huksejuvvon luohttámuššii dan sadjái go goalmmát beali attesteremii. Sámedikki njuolggadusat njuolggo doarjagiid bearráigeahču ja raporterema oktavuođas gáibida attesterema ovdal go doarjjageavaheapmi lea mearriduvvon njuolggadusaid mielde.   Bearráigeahččanlávdegoddi oaivvilda ahte almmá buriid bearráigeahččanrutiinnaid haga sáhttá dat dagahit hástalusaid eará surggiin – maiddái háhkannjuolggadusaid ja EEO-njuolggadusaid ektui. Bearráigeahččanlávdegoddi vuordá ahte hálddahus nanne bearráigeahču ruđaid geavaheamis, ja jeavddalaččat dahká evalueremiid.  Bearráigeahččanlávdegoddi čujuha ahte doarjjahálddašeaddji galgá fuolahit ahte evalueremiid vai oažžu dieđuid mat muitalivčče leat go doarjjaortnega beaktilat resursageavaheami, organiserema ja mearriduvvon mihttomeriid ektui. Bearráigeahččanlávdegoddi ávžžuha Sámedikki áŋgiruššama nannet dán suorggis.  Bearráigeahččanlávdegoddi áigo ođđasis sáddet raportta Sámediggeráđđái, ja dáhttut konkrehta mearkkašumiid dasa mo dán sáhtášii buorebut boahtteáiggis gozihit.  Bearráigeahččanlávdegoddi áigu ođđasis čuovvulit hálddašanrevišuvnna ášši ja čujuha bearráigeahččanlávdegotti ovddeš mearrádussii.  <em type="bold">24/17 – Søstrene Åsjord AS – Sámedikki raporta ja čoahkkinortnega hálddašeami árvvoštallan – válga 09.12.16 </em> Lávdegoddái ovddiduvvon raporta: 26.06.17 raporta – Sámediggi ja čoahkkinortnega hálddašeami árvvoštallan válgga čađaheami oktavuođas 09.12.16. </p>
    <p>Mearrádus áššis:  Bearráigeahččanlávdegoddi oaivvilda ahte dat geat gullet posišuvdnii leat dat geat leat Sámediggeráđis mielde, ja ahte eará bellodagat gullet opposišuvdnii.  Oktasaš áddejupmi opposišuvnnas ja posišuvnnas lea deaŧalaš eaktu Sámedikki boahttevaš válggaid ektui dan dihte go Sámedikki čoahkkinortnet geavaha dáid doahpagiid iešguđet posišuvnnaid válggain. Vejolaš rievdadusaid Sámedikkis čoahkkinortnegis ferte dievasčoahkkin dahkat.   Bearráigeahččanlávdegoddi ávžžuha dievasčoahkkinjođihangotti geažos áiggi árvvoštallat Sámedikki čoahkkinortnega ja geahčadit lea go dárbu maidege rievdadit.  Bearráigeahččanlávdegoddi ávžžuha dievasčoahkkinjođihangotti erenoamážit árvvoštallat njuolggadusaid mat gusket iešguđet posišuvnnaide ja galggašii go mearridit dárkileabbo njuolggadusaid vai garvvášii eahpesihkarvuođa posišuvnna ja opposišuvnna ektui, ja maid das galggašii go geavahit gorrelohkoválgga vai eanetlohkoválgga.  Bearráigeahččanlávdegoddi ávžžuha maid geahčadit áigemeriid mat leat mearriduvvon ja árvvoštallat lea go iešguđet áššiin dárbu áigemeriide, ja maid čielga njuolggadusaid áigemeriid maŋideapmái.  Bearráigeahččanlávdegoddi ávžžuha dievasčoahkkinjođihangotti geahčadit Sámedikki etihkalaš njuolggadusaid ja árvvoštallat lea go dárbu daid rievdadit ja man muddui etihkalaš njuolggadusaid galggašii Sámedikki čoahkkinortnegis buorebut oainnusmahttit. Bearráigeahččanlávdegotti válljemis, man barggut leat čoahkkinortnega § 15 mearriduvvon, lea earenoamáš deaŧalaš ahte ulbmil lávdegottiin stivre miellahtuid válljema.  <em type="bold">27/17 – Søstrene Åsjord AS – 04/17 diŋgojumi čilgen: Sámedikki 2016 jahkerehketdoallu</em> Lávdegoddái ovddiduvvon: 22.08.17 notáhta – Sámedikki 2016 jahkerehketdoalu geahčadeapmi Mearrádus áššis:  Bearráigeahččanlávdegoddi váldá Sámedikki 2016 jahkerehketdoalu diehtun.  <em type="bold">28/17 – Søstrene Åsjord AS –   05/17 diŋgojumi čilgen: Sámediggeráđi 2016 čoahkkingirjjit</em> Lávdegoddái ovddiduvvon: 22.08.17 notáhta – Sámedikki 2016 čoahkkingirjjiid geahčadeapmi.<em type="bold"> </em> Mearrádus áššis:  Bearráigeahččanlávdegoddi čujuha viiddis ja vuđolaš bargui maid Sámediggeráđđi dahká ollu surggiin. Bearráigeahččanlávdegoddi čujuha dasa man deaŧalaš lea ahte dát bargu joksá olbmuid buoremus lági mielde.  Bearráigeahččanlávdegoddi ávžžuha Sámediggeráđi geažos áiggi árvvoštallat mo buoremusat sáhtášii dieđuid Sámedikki neahttasiidduin oažžut olámuddui olbmuide, maiddái mearrádusaid moanaid doarjjaortnegiid ektui, ja das mo ohcanproseassa ja áššimeannudeapmi dáhpáhuvvá. Áigumuš dáinna bargguin lea nannet dán suorggi diehtojuohkima olbmuide.  Sámediggeráđđi ávžžuhuvvo dasto fuolahit ahte áššelisttut čállojuvvojit sihke sámegillii ja dárogillii, ja nu maid čoahkkingirjjiid mearrádusat. Sámediggeráđđi ávžžuhuvvo maid fuolahit ahte buot áššiin lea iežaset sierra áššenummir, ja ahte garvá boatkaneami áššenummariin.  <em type="bold">29/17 – Søstrene Åsjord AS – 06/17 diŋgojumi čilgen: Sámedikki váiddalávdegotti 2016 čoahkkingirjjit</em> Lávdegoddái ovddiduvvon: 07.08.17 notáhta – Sámedikki váiddalávdegotti 2016 čoahkkingirjjiid geahčadeapmi.<em type="bold"> </em> Mearrádus áššis:  Sámedikki váiddalávdegotti 2016 čoahkkingirjjiid geahčadeapmi váldojuvvo diehtun.  Sámedikki váiddalávdegoddi ávžžuhuvvo sihkkarastit ahte áššenamat čállojuvvojit sihke sámegillii ja dárogillii.  Sámedikki bearráigeahččanlávdegoddi ávžžuhuvvo jeavddalaččat iskat ahte relevánta dokumeanttat áššiin mat lea gieđahallojuvvon leat álkit gávdnamis neahttasiidduin, ja ahte geažos áiggu árvgvoštallá maid vel galggašii almmuhit.     <em type="bold">30/17 – Søstrene Åsjord AS – 07/17 diŋgojumi čilgen: Riikarevišuvnna dieđáhus 2016 jahkerehketdoalu birra</em> Lávdegoddái ovddiduvvon: 07.08.17 notáhta – Riikarevišuvnna raportta geahčadeapmi, maiddái 2016 dieđáhus.   </p>
    <p>Mearrádus áššis:<em type="italic"> </em> Sámedikki bearráigeahččanlávdegoddi váldá Riikarevišuvnna raportta diehtun.  </p>
    <p>Bearráigeahččanlávdegoddi ii leat ožžon Riikarevišuvnna 2016 čuovvolanrevišuvnna. Bearráigeahččanlávdegoddái lea muitaluvvon ahte lávdegoddái galgá sáddejuvvot kopiija das. Bearráigeahččanlávdegoddi dáhttu oažžut dan fargga.</p>
    <p><em type="bold">31/17 – Søstrene Åsjord AS – 08/17 diŋgojumi čilgen: Buhtadusaid máksin</em> Lávdegoddái ovddiduvvon: 22.08.17 notáhta – buhtadusaid máksin Mearrádus áššis:  Bearráigeahččanlávdegoddi čujuha Sámedikki áirasiid buhtadusaid geahčadeapmái.  Bearráigeahččanlávdegoddi sádde raportta dievasčoahkkinjođihangoddái njuolggadusaid viidásit árvvoštallamii mas geahčada sáhttet go buhtadusat Sámedikki áirasiidda leat vuođđun penšuvnna oažžumii, maiddái daidda geat eai leat ollesáiggi politihkkárat.  Bearráigeahččanlávdegoddi háliida mearkkašit ahte dienas mii addá penšuvnna lea meroštanvuođđun ollu buvttuide álbmotoadjolága olis. Dan dihte go Sámedikki áirasiid buhtadusat eai buvtte penšuvdnaluođu, de sáhttá dat dagahit ahte máŋgga suorggis vuoigatvuođaid massá. Dievasčoahkkinjođihangoddi ávžžuhuvvo dán lagabui dárkileappot geahčadit.    <em type="bold">32/17 – Søstrene Åsjord AS – 09/17 diŋgojumi čilgen: Kulturmuitosuodjalus ja dietnasiid fievrrideapmi rehketdollui  </em> Lávdegoddái ovddiduvvon: 24.08.17 notáhta – reviderejuvvon 28.09.17 – geavahus kulturmuitosuodjalusa dietnasa fievrrideami oktavuođas rehketdollui.  Mearrádus áššis:  Sámedikki bearráigeahččanlávdegoddi váldá Søstrene Åsjord AS raportta diehtun..<em type="bold"> </em> Sámedikki bearráigeahččanlávdegoddi evttoha ahte čállosis gos čujuhuvvo baikki diđoštallangoluide, maid leat mielde golut mat gusket báikki diđoštallamii, vai boađus báikediđoštallama oktavuođas oainnusmahttojuvvošii.    <em type="bold">35/17 – Deloitte AS – diehtojuohkin bearráigeahččanlávdegotti rollaid ja bargguid birra</em> Birte Bjørkelo logaldalai álbmotválljemiid iežaset bearráigeahčču – rollat, ovddasvástádus ja barggut.<em type="bold"> </em> <em type="bold">36/17 – Søstrene Åsjord AS – earenoamáš njuolggadusat bearráigeahččanlávdegotti ovddasvástádus- ja bargosuorgái</em> Edel Åsjord logaldalai bearráigeahččanlávdegotti ovddasvástádus- ja bargosuorggi birra.<em type="bold"> </em> <em type="bold">37/17 – Čoahkkinbeaivvit 2018:s</em> Lávdegoddi mearridii ahte boahtte čoahkkin dollojuvvo Romssas 20.03.18 – 21.03.18.<em type="bold"> </em> <em type="bold">38/17 – Vejolaš áššit</em> Gieđahallamii: 31.10.17 rehketdoalu ollislaš govva, čađahuvvon áššit 2017:s ja daid stáhtus, ja mearrádus áššis 030/17 – korrigeren. </p>
    <p>4. ISKKADEAMIT MAT GALGET DAHKKOJUVVOT BOAHTTEVAŠ JAGIIN<em type="bold"> </em>Sámedikki bearráigeahččanlávdegoddi áigu árvvoštallat boahttevaš dárbbu ráhkadit plána oasussearvvebearráigeahču ja hálddašanrevišuvnna ektui. Dasto áigu bearráigeahččanlávdegoddi čuovvulit ášši Sámedikki áirasiid buhtadusa ektui.  <em type="bold">5. HÁSTALUSAT </em> </p>
    <p>Bearráigeahččanlávdegoddi áigu bargat dan ala ahte ođđa miellahtut mat leat lávdegotti válljejuvvon árrat ožžot oahppofálaldaga dan barggus maid bearráigeahččanlávdegotti lahttun galgá dahkat.  Bearráigeahččanlávdegoddi áigu bargat dan ala ahte miellahtut beasašedje hospiteret/ čuovvut gulaskuddamiid Stuorradikkis.</p>
    <p>Sámedikki dievasčoahkkin - 031/18 Ášši meannudeapmi álggahuvvui 13.06.18 dii. 17.55</p>
    <p><em type="bold">Jienasteapmi</em> Dán áššis ii jienastuvvon. </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Jørn Are Gaski, áššejođiheaddji   2  Arthur Johan Tørfoss Tor Gunnar Nystad  Arthur Johan Tørfoss  3  Tor Gunnar Nystad  4  John Kappfjell Arthur Johan Tørfoss   Tor Gunnar Nystad   Runar Myrnes Balto  John Kappfjell  5  Runar Myrnes Balto  6  Henrik Olsen  7  John Kappfjell Arthur Johan Tørfoss  John Kappfjell   Jørn Are Gaski, áššejođiheaddji   </p>
    <p>DC - Mearrádus: Sámediggi lea guorahallan bearráigeahččanlávdegotti 2017 jahkedieđáhusa. Dieđáhus čuovvu čoahkkingirjji.</p>
    <p><em type="bold">Berráigeahččanlávegotti jahkeđieđahus 2017</em> </p>
    <p>1. ÁLGU<em type="bold"> </em></p>
    <p>Sámedikki bearráigeahččanlávdegoddi oačču dievasčoahkkima ášši 09/10 gieđahallamis ođđa nama dárogillii, Sametingets kontrollutvalg. Bearráigeahččanlávdegotti gustovaš njuolggadusain geavahuvvo ain dárogillii Sametingets kontrollkomité.  Sierra njuolggadusaid mielde Bearráigeahččanlávdegotti ovddasvástádussii ja bargosuorgái § 2 galgá bearráigeahččanlávdegoddi «..<em type="italic">fágalaš vuođuin doaimmahit parlamentáralaš bearráigeahču ja stivrenbearráigeahču iskamiin mii lea dáhpáhuvvan, veardidemiin ásahuvvon eavttuiguin ja ortnegiiguin, ja leat mielde njulgemin vejolaš boasttuvuođaid ja meattáhusaid. Hálddahusat, duopmostuolut ja áittardanortnegat dábálaččat gozihit ovttaskas olbmuid beroštumiid. </em> <em type="italic">Bearráigeahččanlávdegotti lahtuin lea viiddiduvvon vuoigatvuohta oaidnit Sámedikki dokumeanttaid, raporttaid ja sullasaččaid.».</em><em type="bold"> </em> Bearráigeahččanlávdegotti bargguid oaidná Sámedikki čoahkkinortnegis § 15. Lávdegotti bargun lea:<em type="bold"> </em> </p>
    <p>a.  <em type="italic">doaimmahit parlamentáralaš bearráigeahču doaimmas mii ruhtaduvvo Sámedikki bušeahtas, ja</em> b.  <em type="italic">bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda.</em> </p>
    <p><em type="italic">Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit. </em> <em type="italic">Lávdegoddi sáhttá ovddidit árvalusa Sámedikki dievasčoahkkimii áššiin maid meannuda. </em> <em type="italic">Lávdegotti guokte miellahtu unnitlohku sáhttiba gáibidit ahte lávdegoddi váldá dihto ášši meannudeapmái. </em> <em type="italic">Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái.</em> Sámedikki bearráigeahččanlávdegoddi galgá Sierra njuolggadusaid Bearráigeahččanlávdegotti ovddasvástádussii ja bargosuorgái § 4 mielde buktit jahkedieđáhusa. Jahkedieđáhus galgá čájehit bearráigeahččanlávdegotti mannan jagi doaimma. .<em type="bold"> </em> <em type="bold">2. BEARRÁIGEAHČČANLÁVDEGOTTI MIELLAHTUT </em> Sámediggi válljii 15.10.2013 <em type="italic">áššis 037/13</em> čuovvovaš miellahtuid bearráigeahččanlávdegoddái 2013 – 2017 áigodahkii:<em type="bold"> </em> </p>
    <p>1.  John Kappfjell, jođiheaddji 2.  Marie Therese N. Aslaksen, nubbinjođiheaddji 3.  Tor Gunnar Nystad, miellahttu 4.  Inger Elin Utsi, miellahttu  5.  Arthur Tørfoss, miellahttu</p>
    <p>Dievasčoahkkimis 2016 juovlamánus válljejuvvui ođđa bearráigeahččanlávdegoddi:<em type="bold"> </em> 1.  Arthur Tørfoss, jođiheaddji 2.  Marie Therese N. Aslaksen, nubbinjođiheaddji </p>
    <p>3.  Tor Gunnar Nystad, miellahttu 4.  Kirsti Guvsam, miellahttu  5.  Ragnhild M. Aslaksen, miellahttu</p>
    <p>Sámediggi válljii 12.10.17 <em type="italic">áššis 040/17 </em>čuovvovaš miellahtuid bearráigeahččanlávdegoddái 2017 – 2021 áigodahkii:<em type="bold"> </em> </p>
    <p>1.  Jørn Are Gaski, jođiheaddji 2.  Ann Elise Finbog, nubbinjođiheaddji 3.  Arthur Tørfoss, miellahttu 4.  Gunn Anita Jocobsen, miellahttu  5.  Mathis N. Eira, miellahttu 3. BEARRÁIGEAHČČANLÁVDEGOTTI DOAIBMA  <em type="bold"> </em></p>
    <p><em type="bold">Dollojuvvon čoahkkimat: </em> · Áltá                      25.01.17 · Bodåddjo           21.02.17 – 22.02.17 · Romsa                    24.04.17 · Oslo                    23.06.17 · Oslo                    05.09.17           · Romsa                    16.11.17 – 17.11.17           </p>
    <p><em type="bold">Bearráigeahččanlávdegoddi lea doallan čuovvovaš siskkáldas kurssaid: </em> · Deloitte AS – diehtojuohkin bearráigeahččanlávdegotti rollaid ja bargguid birra · Søstrene Åsjord AS – sierra njuolggadusaid lávdegotti ovddasvástádussii ja bargosuorgái ja lávdegotti njuolggadusaid oaivadusa guorahallan </p>
    <p><em type="bold">Rámmašiehtadus áššemeannudanbálvalusaide </em> Sámediggi bearráigeahččanlávdegoddi lea dahkan rámmašiehtadusa áššemeannudanbálvalusaid birra Søstrene Åsjor AS fitnodagain. Rámmašiehtadus guoská 3 jahkái (2016 – 2019) ja lea vuoigatvuohta guhkidit dan jagiin.  <em type="bold">Bearráigeahččanlávdegoddi lea gieđahallan 38 ášši ja háliida deattuhit čuovvovaš ášši gieđahallama: </em> <em type="bold">01/17 </em>          <em type="bold">Gohččuma dohkkeheapmi</em> Beavdegirjelasáhus – Tor Gunnar Nystad <em type="italic">Lea stuorra eahpesihkarvuohta das leago dán bearráigeahččanlávdegotti válljen dáhpáhuvvan Sámedikki čoahkkinortnega mielde. Čujuhan dan oktavuođas NSR juovlamánu 18. b. 2016 váidalussii ja NRK Sámi čállosii</em> <em type="italic">21.01.2017. </em> </p>
    <p><em type="italic">Sámedikki čoahkkinortnega §9 dadjá:</em><em type="bold"> </em> <em type="italic">Maŋŋá go Sámediggi lea iežas vuođđudan, de vállje dievasčoahkkin áirasiid gaskkas válgalávdegotti mas lea vihtta lahtu ja seamma mađe várrelahtut. Dievasčoahkkin vállje jođiheaddji ja nubbin jođiheaddji. Válga dáhpáhuvvá gorrelohkoválgan. </em> <em type="italic">Válgalávdegoddi ovddida evttohusa buot válggain maid dievasčoahkkin bidjá dan válmmastit. </em> <em type="italic">Sámedikki videogovat dievasčoahkkimis čájehit ahte dieváčoahkkin ii válljen válgalávdegotti nie mo čoahkkinortnet čilge. Dievasčoahkkin ii válljen maid jođiheaddji ja nubbinjođiheaddji. Dáid beliid lea dievasčoahkkinjođiheaddji, gii jođihii čoahkkima, maid duođaštan NRK:ii.  </em> <em type="italic">Dát lea duođalaš rihkkun Sámedikki čoahkkinortnegis, mii maid dagahii formálalaš boasttuvuođaid buot eará válggain vuođđudeami oktavuođas; dievasčoahkkinjođihangotti, bearráigeahččanlávdegotti. iešguđet lávdegottiid ja lávdegoddejođiheddjiid válljemiin. </em> <em type="italic">Leat maid čujuhuvvon eará duođalaš boasttuvuođat nugo parlamentáralaš geavahusa rihkkun dievasčoahkkinjođihangotti ja bearráigeahččanlávdegotti válljemis vuođđudeami oktavuođas juovlamánu 9. b. 2016. </em> <em type="italic">Go almmolašvuođas lea dákkár eahpesihkarvuohta, de sáhttá dat heajos vugiin váikkuhit Sámedikki beaggima ja sáhttá divvut gažaldaga das man gustovačča Sámedikki bearráigeahččanlávdegotti mearrádusat leat. </em> Lávdegoddi dohkkehii gohččuma oktan beavdegirjelasáhusain.  <em type="bold">02/17 </em>          <em type="bold">Áššelisttu dohkkeheapmi</em> Ođđa áššit/rievdadusat:  · dieđihuvvon ášši 03/17 Troanddin čoahkkima ref. dohkkeheapmi sirdojuvvo ja ođđa ášši 03/17 šaddá e-poastan Anita P. Ravnas  (16.01.17) Tor Gunnar Nystadii – NSR 18.12.16 váidalus.  · ášši 07/17 – Vejolaš ášši – rievdadus. Mearriduvvon čoahkkin 7. vahkus sihkkojuvvo.  · ášši 07/17 – Vejolaš ášši – diehtojuohkin. Stuorradikki bearráigeahččan- ja vuođđudanlávdegotti 06.12.16 reive. Ášši ii gieđahallojuvvo diehtojuohkináššin, muhto dábálaš áššin.  </p>
    <p>Lávdegoddi dohkkehii áššelisttu rievdademiid.<em type="bold"> </em> <em type="bold">03/17 </em>          <em type="bold">16.01.17 e-poasta – Anita P. Ravna – NSR 18.12.16 váidalus</em> E-poastta sánit (jorgaluvvon):  <em type="italic">Čujuhan NSR juovlamánu 18. b. 2016 váidalussii, Sámedikki hálddahusa 13.01.17 notáhtii, já dievasčoahkkinjođihangotti 16.01.17 čoahkkingirjái ja mearrádussii. </em> <em type="italic">Opposišuvnna/posišuvnna defineren lea mearrideaddjin boahttevaš válggaide, opposišuvdnaruđaide ja Sámedikki fápmobalánsii govvemii. Dievasčoahkkinjođihangottis eai leat ovttaoaivilis. Mii dáhttut jurdidihkalaš čielggadeami das geat bearráigeahččanlávdegottis galget adnojuvvot opposišuvdnan/posišuvdnan. Mii dáhttut maid ášši árvvoštallat ollásit. </em> <em type="italic">Diehtun. Mii leat maid dáhtton dievasčoahkkinjođiheaddji Jørn Are Gaski habilitehta árvvoštallojuvvot ovdal go dievasčoahkkinjođihangoddi ođđajagimánu 30. ja 31. b. gieđahallá váidalusa.</em><em type="bold"> </em> </p>
    <p>Lávdegoddi vuordá dassážii go dievasčoahkkinjođihangoddi lea válbmen árvalusas NSR váidalussii ovdal go ášši fas gieđahallojuvvo.  <em type="bold">04/17</em>          <em type="bold">Troanddin 16.11.16 čoahkkima referáhta dohkkeheapmi</em> Troanddin 16.11.16 čoahkkima referáhta ovddiduvvui čoahkkimii.  Ovddabeali namuhuvvon čoahkkima referáhta dohkkehuvvo.<em type="bold"> </em> <em type="bold">05/17 </em>          <em type="bold">Ekonomiija – 31.12.16 stáhtus </em> 31.12.16 stáhtus čájeha kr. 1 015 226 geavaheami. Dat lea kr. 103 226 badjelmeare geavaheapmi i kr. 912 000 bušeahta ektui.<em type="bold"> </em> Lávdegoddi váldá presentašuvnna diehtun.  <em type="bold">06/17 </em>          <em type="bold">Protect Sapmi ja jahkerehketdoalu dohkkeheapmi – diehtojuohkin ášši birra ja barggu diŋgon Søstrene Åsjord AS fitnodagas (BS 01/17) </em> Notáhta ja 2014 ja 2015 jahkerehketdoalut leat ovddiduvvon lávdegoddái.<em type="bold"> </em> Lávdegoddi háliida geahčadit Stiftelsena Protect Sapmi 2013 ja 2014 jahkerehketdoaluid. Lávdegoddi háliida earenoamážit árvvoštallojuvvot lobálašvuođa das go Protect Sápmi stivrajođiheaddji lea Protect Sápmái konsuleantabálvalusaid vuovdán iežas fitnodaga Njalla bokte. Lávdegoddi háliida árvvoštallojuvvot livččii go konsuleantabálvalusaid oastin galgat biddjojuvvot nationála almmuhusdiehtovuđđui almmolaš háhkamiidda (doffin.no).   Søstrene Åsjord AS geahčadit ášši ja ovddidit raportta dan birra.<em type="bold"> </em> <em type="bold">07/17 </em>          <em type="bold">Vejolaš áššit</em> John Kappfjell –22.12.16 e-poasta – buhtadus sámediggeáirasiidda Lávdegoddi vállje maŋidit ášši ja gieđahallá ášši boahtte čoahkkimis. Hálddahus viežžá eanet dieđuid áššis.  Eaiggátvuođadieđáhus – čilgehus das mo eaiggátvuođadieđáhus hábmejuvvo – Søstrene Åsjord AS (BS 02/17).<em type="bold"> </em> Lávdegoddi háliida geahčadit Sámedikki investeremiid ákšaide ja ossosiidda. Ulbmil geahčademiin lea árvvoštallat vuhtiiváldojuvvojit go Sámedikki eaiggátberoštumit gustovaš lágaid ja njuolggadusaid mielde.  Dasto háliida lávdegoddi iskat doaimmaha go son gii hálddaša Sámedikki eaiggátvuođa eaiggáda mearrádusaid ja eavttuid mielde.  Søstrene Åsjord AS geahčada ášši ja ovddida raportta dan birra.<em type="bold"> </em> Mearriduvvon čoahkkin 7. vahkus (130217/170217) sihkkojuvvo. Ođđa čoahkkinbeaivi lea <em type="bold">21.02.17</em> ja <em type="bold">22.02.17</em>.  Stuorradikki bearráigeahččan- ja vuođđudanlávdegotti 06.12.16 reive.  Lávdegoddi váldá oktavuođa bearráigeahččan- ja vuođđudanlávdegottiin oažžun dihtá áigái </p>
    <p>gulahallančoahkkima gos sáhttá digaštallat ášši jođu.  Diehtu:<em type="bold"> </em> Gielda- ja ođasmahttindepartemeanta – vástádus jearaldahkii ovddiduvvon 23.05.16.<em type="bold"> </em> Lávdegoddi váldá reivve diehtun. .<em type="bold"> </em> <em type="bold">09/17 </em>          <em type="bold">Áššelisttu dohkkeheapmi</em> </p>
    <p>Ođđa áššit/rievdadusat:  · ášši 15/17 – Vejolaš ášši – hálddašanrevišuvdna – árvalus 2017 reviderejuvvon bušehttii · ášši 15/17 – Vejolaš ášši – mearriduvvon čoahkkinbáikki rievdadeapmi 24.04.17</p>
    <p>Reviderejuvvon áššelistu ovttajienalaččat dohkkehuvvon.<em type="bold"> </em> <em type="bold">10/17</em>          <em type="bold">Álttá 25.01.17 čoahkkima referáhta dohkkeheapmi</em> Referáhta Álttá 25.01.17 čoahkkimis ovddiduvvon čoahkkimii.<em type="bold"> </em> Nystad beavdegirjelasáhus sirdojuvvo áššái 01/17 – Gohččuma dohkkeheapmi.  Referáhta dohkkehuvvo namuhuvvon rievdadusain.<em type="bold"> </em> <em type="bold">11/17 </em>          <em type="bold">Ekonomiija – 31.01.17 stáhtus ja 31.12.16 stáhtusa korrigeren </em> 31.01.17 stáhtus čájeha kr. 17 707 stuoru geavaheami.  Báhcán bušeahttaruđat leat kr. 909 292.<em type="bold"> </em> 31.12.16 stáhtusa korrigeren. Badjelmeare geavaheapmi lea oktiibuot kr. 141 946.<em type="bold"> </em> Lávdegoddi váldá presentašuvnna diehtun.  <em type="bold">12/17 </em>          <em type="bold">Protect Sapmi ja jahkerehketdoalu geahčadeapmi – diehtojuohkin áššis ja bargguid diŋgon Søstrene Åsjord AS fitnodagas (BS 01/17) </em> Notáhta – gaskaboddosaš evttohus – Stiftelsena Protect Sápmi ja jahkerehketdoalu geahčadeapmi,  beaiváduvvon 15.02.17 lávdegoddái ovddiduvvon.<em type="bold"> </em> Mearrádus áššis:<em type="bold"> </em> </p>
    <p>Bearráigeahččanlávdegoddi váldá gaskaboddosaš notáhta áššis 12/17 diehtun.<em type="bold"> </em> Bearráigeahččanlávdegoddi galgá bearráigeahččat ahte ášši čuvgejuvvo nu bures go vejolaš. Bearráigeahččanlávdegoddi joatká barggu viežžat buot dieđuid maid atná dárbbašlažžan viežžat áššis.  Bearráigeahččanlávdegoddi čujuha almmolašvuođaláhkii § 14, ja doallá almmolašvuođas eret dokumeanttaid mat ráhkaduvvojit iežas siskkáldas áššemeannudeapmái.  <em type="bold">13/17 </em>          <em type="bold">Eaiggátvuođadieđáhus – Søstrene Åsjord AS raporta (BS 02/17) </em> Notáhta Sámediggi ja eaiggátvuođabearráigeahčču, beaiváduvvon 15.02.16 lávdegoddái ovddiduvvon.<em type="bold"> </em> </p>
    <p>Mearrádus áššis:<em type="bold"> </em> </p>
    <p>Sámedikki bearráigeahččanlávdegoddi váldá raportta diehtun.<em type="bold"> </em> Sámedikki bearráigeahččanlávdegoddi áigu árvvoštallat lea go boahtteáiggis dárbu ráhkadit plána oasussearvebearráigeahčus ja hálddašanrevišuvnnas raportta ektui mii lea.   <em type="bold">14/17 </em>          <em type="bold">16.01.1 7 – Anita P. Ravna ja NSR 18.12.16 váidalus – barggu diŋgon Søstrene Åsjord AS fitnodagas (BS 03/17) </em> Hálddahusa diŋgonevttohus lea ovddiduvvon lávdegoddái. Nystad ovddidii čoahkkimis ođđa korrigerejuvvon diŋgojumi.   </p>
    <p>Mearrádus áššis:  Nystad ovddidan diŋgojupmi mearriduvvo diŋgojupmin áššis. Søstrene Åsjord AS fitnodat buktá meroštallojuvvon diibmogeavaheami áššis ja gárvvistanáiggi.  <em type="bold">15/17 </em>          <em type="bold">Vejolaš ášši</em> · John Kappfjell – 22.12.16 e-poasta – buhtadus Sámedikki áirasiidda <em type="italic">Mearrádus: Bearráigeahččanlávdegoddi váldá hálddahusa vástádusa diehtun. Ášši sáddejuvvo dievasčoahkkinjođihangoddái viidásat gieđahallamii. Lávdegoddi ávžžuha dievasčoahkkinjođihangotti gieđahallat ášši Sámedikki bargoortnega reviderema oktavuođas. </em> </p>
    <p>· Mearriduvvon čoahkkinbeaivi 24.04.17.  <em type="italic">Mearrádus: Čoahkkinbáiki Svolvær sihkkojuvvo ja ođđa čoahkkinbáiki šaddá Romsa. </em> </p>
    <p>· Hálddašanrevišuvnna čađaheapmi – evttohus 2017 reviderejuvvon bušehttii <em type="italic">Mearrádus: Bearráigeahččanlávdegoddi oaidná ain dárbbu čađahit hálddašanrevišuvnna. Goluid dákkár revišuvdnii evttohuvvojit Sámedikki 2017 reviderejuvvon bušeahta gieđahallamis. </em> </p>
    <p><em type="bold">17/17</em>          <em type="bold">Vuođđudus Protect Sápmi – jahkerehketdoalu geahčadeapmi – Søstrene Åsjord AS </em></p>
    <p><em type="bold">raporta</em> 31.03.17 raporta – diŋgojupmi 01/17 – Vuođđudus Protect Sápmi ja jahkerehketdoallu ovddiduvvon bearráigeahččanlávdegoddái.  Mearrádus áššis:<em type="bold"> </em> Bearráigeahččanlávdegoddi sádde raportta sámediggeráđđái vai beassá cealkámuša buktit. Lávdegoddi ávžžuha sámediggeráđi buktit oainnus áššái. Áigemearri sámediggeráđđái cealkámuša buktit lea 15.05.17. Raporta dollojuvvo eret almmolašvuođas dassážii go sámediggeráđđi lea vástidan.   <em type="bold">18/17</em>          <em type="bold">Sámediggi ja čoahkkinortnega hálddašeami árvvoštallan válgga čađaheami oktavuođas juovlamánu 9. b. 2016</em> <em type="bold">– Søstrene Åsjord AS fitnodaga raporta</em> 31.03.17 raporta – diŋgojupmi  03/17– Sámediggi ja čoahkkinortnega hálddašeami árvvoštallan válgga čađaheami oktavuođas juovlamánu 9. b. 2016.  Mearrádus áššis:<em type="bold"> </em> Søstrene Åsjord AS korrigere raportta buktojuvvon cealkámušaid ektui. Korrigerejuvvon raporta ovddiduvvo lávdegoddái ođđa gieđahallamii <em type="bold">19/17</em>          <em type="bold">Bearráigeahččanlávdegotti 2016 jahkedieđáhus – hálddahusa čilgehus</em> Lávdegotti jahkedieđáhusevttohus ovddiduvvon.<em type="bold"> </em> Mearrádus áššis:<em type="bold"> </em> Jahkedieđáhus dohkkehuvvo rievdadusaiguin mat čoahkkimis dahkkojuvvojedje. .<em type="bold"> </em> <em type="bold">20/17</em>          <em type="bold">Vejolaš áššit</em> Mearriduvvon čoahkkimat jagis 2017:<em type="bold"> </em> · Evttohuvvon čoahkkin vahkus 26 (26.06.17 – 30.06.17) sihkkojuvvo. Ođđa čoahkkinbeaivi šaddá? (mearriduvvo tlf.čoahkkimis vahkus 18 dahje 19) · 002/17 Rehketdoalu ollislaš govva 31.03.17 – váldojuvvo diehtun. · 001/17 Bodåddjo čoahkkingirji – 21.02.17 – 22.02.17 – váldojuvvo diehtun </p>
    <p><em type="bold">22/17 – Barggu diŋgon – Søstrene Åsjord AS – Diŋgojupmi 04/17 – BS 07/17</em> Diŋgojupmi sisttisdoallá:<em type="bold"> </em> · Sámedikki 2016 jahkerehketdoallu · Sámediggeráđi 2016 čoahkkingirjjit · Sámedikki bearráigeahččanlávdegotti 2016 čoahkkingirjjit · Riikarevišuvnna čilgehus 2016 jahkedieđáhusa birra Mearrádus áššis:  Ovddiduvvon diŋgojupmi dohkkehuvvo <em type="bold">23/17 – Søstrene Åsjord AS – raporta Stiftelsen Sapmi (Protect Sápmi) – jahkerehketdoalu geahčadeapmi</em> Ovddiduvvon lávdegoddái: 22.06.16 raporta -  Stiftelsen Protect Sapmi ja jahkerehketdoalu geahčadeapmi.<em type="bold"> </em> Mearrádus áššis:<em type="bold"> </em> Bearráigeahččanlávdegoddi čujuha rehketdoalu geahčadeapmái ja doarjagii mii lea juolluduvvon Stiftelsen Protect Sapmi 2013-2015 áigodagas.  Bearráigeahččanlávdegoddi atná hui váidalahttin go Sámedikki bearráigeahččanrutiinnat raporterema ja dárkkisteami oktavuođas doarjagiid geavaheami ektui leat huksejuvvon luohttámuššii dan sadjái go goalmmát beali attesteremii. Sámedikki njuolggadusat njuolggo doarjagiid bearráigeahču ja raporterema oktavuođas gáibida attesterema ovdal go doarjjageavaheapmi lea mearriduvvon njuolggadusaid mielde.   Bearráigeahččanlávdegoddi oaivvilda ahte almmá buriid bearráigeahččanrutiinnaid haga sáhttá dat dagahit hástalusaid eará surggiin – maiddái háhkannjuolggadusaid ja EEO-njuolggadusaid ektui. Bearráigeahččanlávdegoddi vuordá ahte hálddahus nanne bearráigeahču ruđaid geavaheamis, ja jeavddalaččat dahká evalueremiid.  Bearráigeahččanlávdegoddi čujuha ahte doarjjahálddašeaddji galgá fuolahit ahte evalueremiid vai oažžu dieđuid mat muitalivčče leat go doarjjaortnega beaktilat resursageavaheami, organiserema ja mearriduvvon mihttomeriid ektui. Bearráigeahččanlávdegoddi ávžžuha Sámedikki áŋgiruššama nannet dán suorggis.  Bearráigeahččanlávdegoddi áigo ođđasis sáddet raportta Sámediggeráđđái, ja dáhttut konkrehta mearkkašumiid dasa mo dán sáhtášii buorebut boahtteáiggis gozihit.  Bearráigeahččanlávdegoddi áigu ođđasis čuovvulit hálddašanrevišuvnna ášši ja čujuha bearráigeahččanlávdegotti ovddeš mearrádussii.  <em type="bold">24/17 – Søstrene Åsjord AS – Sámedikki raporta ja čoahkkinortnega hálddašeami árvvoštallan – válga 09.12.16 </em> Lávdegoddái ovddiduvvon raporta: 26.06.17 raporta – Sámediggi ja čoahkkinortnega hálddašeami árvvoštallan válgga čađaheami oktavuođas 09.12.16. </p>
    <p>Mearrádus áššis:  Bearráigeahččanlávdegoddi oaivvilda ahte dat geat gullet posišuvdnii leat dat geat leat Sámediggeráđis mielde, ja ahte eará bellodagat gullet opposišuvdnii.  Oktasaš áddejupmi opposišuvnnas ja posišuvnnas lea deaŧalaš eaktu Sámedikki boahttevaš válggaid ektui dan dihte go Sámedikki čoahkkinortnet geavaha dáid doahpagiid iešguđet posišuvnnaid válggain. Vejolaš rievdadusaid Sámedikkis čoahkkinortnegis ferte dievasčoahkkin dahkat.   Bearráigeahččanlávdegoddi ávžžuha dievasčoahkkinjođihangotti geažos áiggi árvvoštallat Sámedikki čoahkkinortnega ja geahčadit lea go dárbu maidege rievdadit.  Bearráigeahččanlávdegoddi ávžžuha dievasčoahkkinjođihangotti erenoamážit árvvoštallat njuolggadusaid mat gusket iešguđet posišuvnnaide ja galggašii go mearridit dárkileabbo njuolggadusaid vai garvvášii eahpesihkarvuođa posišuvnna ja opposišuvnna ektui, ja maid das galggašii go geavahit gorrelohkoválgga vai eanetlohkoválgga.  Bearráigeahččanlávdegoddi ávžžuha maid geahčadit áigemeriid mat leat mearriduvvon ja árvvoštallat lea go iešguđet áššiin dárbu áigemeriide, ja maid čielga njuolggadusaid áigemeriid maŋideapmái.  Bearráigeahččanlávdegoddi ávžžuha dievasčoahkkinjođihangotti geahčadit Sámedikki etihkalaš njuolggadusaid ja árvvoštallat lea go dárbu daid rievdadit ja man muddui etihkalaš njuolggadusaid galggašii Sámedikki čoahkkinortnegis buorebut oainnusmahttit. Bearráigeahččanlávdegotti válljemis, man barggut leat čoahkkinortnega § 15 mearriduvvon, lea earenoamáš deaŧalaš ahte ulbmil lávdegottiin stivre miellahtuid válljema.  <em type="bold">27/17 – Søstrene Åsjord AS – 04/17 diŋgojumi čilgen: Sámedikki 2016 jahkerehketdoallu</em> </p>
    <p>Lávdegoddái ovddiduvvon: 22.08.17 notáhta – Sámedikki 2016 jahkerehketdoalu geahčadeapmi Mearrádus áššis:  Bearráigeahččanlávdegoddi váldá Sámedikki 2016 jahkerehketdoalu diehtun.  <em type="bold">28/17 – Søstrene Åsjord AS –   05/17 diŋgojumi čilgen: Sámediggeráđi 2016 čoahkkingirjjit</em> Lávdegoddái ovddiduvvon: 22.08.17 notáhta – Sámedikki 2016 čoahkkingirjjiid geahčadeapmi.<em type="bold"> </em> Mearrádus áššis:  Bearráigeahččanlávdegoddi čujuha viiddis ja vuđolaš bargui maid Sámediggeráđđi dahká ollu surggiin. Bearráigeahččanlávdegoddi čujuha dasa man deaŧalaš lea ahte dát bargu joksá olbmuid buoremus lági mielde.  Bearráigeahččanlávdegoddi ávžžuha Sámediggeráđi geažos áiggi árvvoštallat mo buoremusat sáhtášii dieđuid Sámedikki neahttasiidduin oažžut olámuddui olbmuide, maiddái mearrádusaid moanaid doarjjaortnegiid ektui, ja das mo ohcanproseassa ja áššimeannudeapmi dáhpáhuvvá. Áigumuš dáinna bargguin lea nannet dán suorggi diehtojuohkima olbmuide.  Sámediggeráđđi ávžžuhuvvo dasto fuolahit ahte áššelisttut čállojuvvojit sihke sámegillii ja dárogillii, ja nu maid čoahkkingirjjiid mearrádusat. Sámediggeráđđi ávžžuhuvvo maid fuolahit ahte buot áššiin lea iežaset sierra áššenummir, ja ahte garvá boatkaneami áššenummariin.  <em type="bold">29/17 – Søstrene Åsjord AS – 06/17 diŋgojumi čilgen: Sámedikki váiddalávdegotti 2016 čoahkkingirjjit</em> Lávdegoddái ovddiduvvon: 07.08.17 notáhta – Sámedikki váiddalávdegotti 2016 čoahkkingirjjiid geahčadeapmi.<em type="bold"> </em> Mearrádus áššis:  Sámedikki váiddalávdegotti 2016 čoahkkingirjjiid geahčadeapmi váldojuvvo diehtun.  Sámedikki váiddalávdegoddi ávžžuhuvvo sihkkarastit ahte áššenamat čállojuvvojit sihke sámegillii ja dárogillii.  Sámedikki bearráigeahččanlávdegoddi ávžžuhuvvo jeavddalaččat iskat ahte relevánta dokumeanttat áššiin mat lea gieđahallojuvvon leat álkit gávdnamis neahttasiidduin, ja ahte geažos áiggu árvgvoštallá maid vel galggašii almmuhit.     <em type="bold">30/17 – Søstrene Åsjord AS – 07/17 diŋgojumi čilgen: Riikarevišuvnna dieđáhus 2016 jahkerehketdoalu birra</em> Lávdegoddái ovddiduvvon: 07.08.17 notáhta – Riikarevišuvnna raportta geahčadeapmi, maiddái 2016 dieđáhus.   Mearrádus áššis:<em type="italic"> </em> Sámedikki bearráigeahččanlávdegoddi váldá Riikarevišuvnna raportta diehtun.  </p>
    <p>Bearráigeahččanlávdegoddi ii leat ožžon Riikarevišuvnna 2016 čuovvolanrevišuvnna. Bearráigeahččanlávdegoddái lea muitaluvvon ahte lávdegoddái galgá sáddejuvvot kopiija das.</p>
    <p>Bearráigeahččanlávdegoddi dáhttu oažžut dan fargga.</p>
    <p><em type="bold">31/17 – Søstrene Åsjord AS – 08/17 diŋgojumi čilgen: Buhtadusaid máksin</em> Lávdegoddái ovddiduvvon: 22.08.17 notáhta – buhtadusaid máksin Mearrádus áššis:  Bearráigeahččanlávdegoddi čujuha Sámedikki áirasiid buhtadusaid geahčadeapmái.  Bearráigeahččanlávdegoddi sádde raportta dievasčoahkkinjođihangoddái njuolggadusaid viidásit árvvoštallamii mas geahčada sáhttet go buhtadusat Sámedikki áirasiidda leat vuođđun penšuvnna oažžumii, maiddái daidda geat eai leat ollesáiggi politihkkárat.  Bearráigeahččanlávdegoddi háliida mearkkašit ahte dienas mii addá penšuvnna lea meroštanvuođđun ollu buvttuide álbmotoadjolága olis. Dan dihte go Sámedikki áirasiid buhtadusat eai buvtte penšuvdnaluođu, de sáhttá dat dagahit ahte máŋgga suorggis vuoigatvuođaid massá. Dievasčoahkkinjođihangoddi ávžžuhuvvo dán lagabui dárkileappot geahčadit.    <em type="bold">32/17 – Søstrene Åsjord AS – 09/17 diŋgojumi čilgen: Kulturmuitosuodjalus ja dietnasiid fievrrideapmi rehketdollui  </em> Lávdegoddái ovddiduvvon: 24.08.17 notáhta – reviderejuvvon 28.09.17 – geavahus kulturmuitosuodjalusa dietnasa fievrrideami oktavuođas rehketdollui.  Mearrádus áššis:  Sámedikki bearráigeahččanlávdegoddi váldá Søstrene Åsjord AS raportta diehtun..<em type="bold"> </em> Sámedikki bearráigeahččanlávdegoddi evttoha ahte čállosis gos čujuhuvvo baikki diđoštallangoluide, maid leat mielde golut mat gusket báikki diđoštallamii, vai boađus báikediđoštallama oktavuođas oainnusmahttojuvvošii.    <em type="bold">35/17 – Deloitte AS – diehtojuohkin bearráigeahččanlávdegotti rollaid ja bargguid birra</em> Birte Bjørkelo logaldalai álbmotválljemiid iežaset bearráigeahčču – rollat, ovddasvástádus ja barggut.<em type="bold"> </em> <em type="bold">36/17 – Søstrene Åsjord AS – earenoamáš njuolggadusat bearráigeahččanlávdegotti ovddasvástádus- ja bargosuorgái</em> Edel Åsjord logaldalai bearráigeahččanlávdegotti ovddasvástádus- ja bargosuorggi birra.<em type="bold"> </em> <em type="bold">37/17 – Čoahkkinbeaivvit 2018:s</em> Lávdegoddi mearridii ahte boahtte čoahkkin dollojuvvo Romssas 20.03.18 – 21.03.18.<em type="bold"> </em> <em type="bold">38/17 – Vejolaš áššit</em> Gieđahallamii: 31.10.17 rehketdoalu ollislaš govva, čađahuvvon áššit 2017:s ja daid stáhtus, ja mearrádus áššis 030/17 – korrigeren. </p>
    <p>4. ISKKADEAMIT MAT GALGET DAHKKOJUVVOT BOAHTTEVAŠ JAGIIN<em type="bold"> </em></p>
    <p>Sámedikki bearráigeahččanlávdegoddi áigu árvvoštallat boahttevaš dárbbu ráhkadit plána oasussearvvebearráigeahču ja hálddašanrevišuvnna ektui. Dasto áigu bearráigeahččanlávdegoddi čuovvulit ášši Sámedikki áirasiid buhtadusa ektui.  <em type="bold">5. HÁSTALUSAT </em> </p>
    <p>Bearráigeahččanlávdegoddi áigu bargat dan ala ahte ođđa miellahtut mat leat lávdegotti válljejuvvon árrat ožžot oahppofálaldaga dan barggus maid bearráigeahččanlávdegotti lahttun galgá dahkat.  Bearráigeahččanlávdegoddi áigu bargat dan ala ahte miellahtut beasašedje hospiteret/ čuovvut gulaskuddamiid Stuorradikkis.</p>
    <p>Ášši meannudeapmi loahpahuvvui 13.06.2018 dii. 18.25.</p>
    <p>Ášši 032/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 005/18</p>
    <p>Bajásšaddan- fuolahus- ja oahppolávdegoddi 29.05.2018-31.05.2018</p>
    <p>Etihkalaš njuolggadusat Sámedikki politihkkáriida - rievdadeamit</p>
    <p>Áššenr. 18/1783</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Dievasčoahkkinjođihangotti mearrádusárvalus:</em> </p>
    <p>Lasáhusat Sámedikki politihkalaš dási etihkalaš njuolggadusaide:  Sámedikki politihkkarat galget: 14. sámediggepolitihkar rollas atnit earáid árvvus. Dat mearkkaša ahte buotlágan rohcošeapmi ja givssideapmi, dasa guoská maiddái seksuálalaš sávakeahtes láhtten, ii galgga dáhpáhuvvat. Buot bellodagat Sámedikkis ávžžuhuvvojit ásahit bargovugiid mot meannudit dohkkemeahttun láhttema.</p>
    <p>Bargovuogit mot dieđihit seksuálalaš sávakeahtes láhttema:</p>
    <p>Buotlágan givssideapmi ja rohcošeapmi, das maiddái seksuálalaš sávakeahtes láhtten, ii dohkkehuvvo.</p>
    <p>Buot dieđut dakkár láhttemis galget meannuduvvot duođalaččat, ja buohkat geat gullet áššái galget váldot vuhtii buoremus lágiin.</p>
    <p>· Čoahkkinjođiheaddjis  lea  ovddasvástádus  meannudit  dieđiheami.  Earenoamáš  dilálašvuođain sáhttá nammadit sadjásašjođiheaddji gii oažžu ovddasvástádusa meannudit dieđiheami.  · Buot  dieđiheamit  sávakeahtes  láhttema  birra  galget  journálačállot  ja  čihkkojuvvot almmolašvuođas.  · Sámedikki  hálddahus  veahkeha  čoahkkinjođiheaddji  meannudemiin,  muhto  unnimus  lágiin olbmot seaguhuvvot dasa.  · Jus  čoahkkinjođiheaddji  oažžu  dieđiheami  dan  olbmos  gii  lea  vásihan  dohkkemeahttumis láhttema,  de  galgá  čoahkkinjođiheaddji  ovttas  dainna  olbmuin  mearridit  mot  bargat  viidásit áššiin.  · Jus  čoahkkinjođiheaddji  oažžu  dieđiheami  muhtun  earás  go  dat  gii  lea  vásihan dohkkemeahttumis láhttema, de galgá čoahkkinjođiheaddji  váldit  oktavuođa dainna olbmuin gii lea vásihan dan, ja de suinna ovttas mearridit mot bargat viidásit áššiin.  · Čoahkkinjođiheaddji  sáhttá,  jus  lea  dárbu,  váldit  oktavuođa  suinna  gii  lea  láhtten eahpeheivvolaččat, ja muitalit ahte lea ožžon dieđiheami su birra.  · Jus  mearriduvvo  ahte  áššiin  galget  bargat  viidáseabbo,  de  sáhttá  čoahkkinjođiheaddji  dieđihit dan bellodahkii masa olmmoš gii lea láhtten eahpeheivvolaččat, gullá.  · Čoahkkinjođiheaddjis  lea  ovddasvástádus  gozihit  ahte  buohkat  geat  leat  seaguhuvvon  áššái, váldojit vuhtii buoremus lágiin. Dása guoská maiddái bagadallan.  · Čoahkkinjođiheaddji galgá dieđihit sutnje gii dieđihii ášši, mii lea dahkkon áššis.</p>
    <p>Bajásšaddan- fuolahus- ja oahppolávdegoddi - 005/18 <em type="bold">Bajásšaddan-, fuolahus- ja oahppolávdegotti árvalus</em> </p>
    <p><em type="bold">Álggahus</em> Sámedikki Bajásšaddan-, fuolahus- ja oahppolávdegoddi lea meannudan ášši 32/18 Etihkalaš njuolggadusat Sámedikki politihkkáriida - rievdadeamit. Lávdegoddi ovddida čuovvovaš evttohusa: <em type="bold">Mearkkašumit</em> </p>
    <p><em type="italic">Mearkkašupmi ovddiduvvon Norgga Sámiid Riikkasearvvi (NSR) Niko Valkeapää bokte. Lávdegotti miellahtut Norgga Sámiid Riikkasearvvi (NSR) Ann Karin Kvernmo, Piera Heaika Muotka, Johan Arne Hansen, Nils Mikkelsen Utsi ja Gunn Anita Jacobsen, Norgga Sámiid Riikkasearvvi / Sámeálbmot bellodaga (NSR/SáB) Beaska Niillas, Åarjel-Saemiej Gielh Jovna Zakarias Dunfjell, Bargiidbellodaga (BB) Jørn Are Gaski ja Kåre Ivar Olli, soarjjasmeahttun áirras Elisabeth Erke, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot:</em> </p>
    <p>Mearkkašupmi 1: Lávdegoddi dáhttu dievasčoahkkinjođihangotti bargat viidásabbot etihkalaš njuolggadusaid rutiinnaiguin seksuálalaš sávakeahtes/givssálaš láhttema birra. Lea hui deaŧalaš ahte etihkalaš njuolggadusaid vuđolaččat geahčada guhkit áiggi badjel vai sihkkarastá buori fágalaš rámmaid, muhto maiddái fuolahan dihte ahte etihkalaš njuolggadusain leat buorit čanastagat politihkalaš birrasii ja leat rutiinnat mat leat heivehuvvon Sámedikki vuogádahkii ja eavttuide.  Lávdegoddi dáhttu dievasčoahkkinjođihangotti ráhkkanahttit seminára seksuálalaš sávakeahtes/givssálaš láhttema birra, mas guovddážis leat njuolggadusat, dieđihanrutiinnat ja dieđihemiid hálddašeapmi. Mii dáhttut dievasčoahkkinjođihangotti earenoamážit deattuhit gažaldagaid das gean dieđihit sáhttá, gallis galget leat mielde hálddašeamen dieđiheami, maid sáhttá bargat iešguđet lágan dieđihemiiguin, ja árvvoštallat vejolaš disipliinnalaš doaibmabijuid.  Dieđihemiid oktavuođas galggašedje álo leat unnimusat gokte vejolaš olbmo geasa dieđiha, ja galggašii leat nisu ja almmái ja áinnas iešguđet bellodagas. Dá lea čuolbmaovdamearka maid galggašii ságaškuššat dákkár barggus, earret eará das geat dát olbmot galggašedje leat ja mo dat galggašedje válljejuvvot.  Mii dáhttut dievasčoahkkinjođihangotti, seminára vuođul mii dollojuvvo, ovddidit rutiidnaevttohusa das mo hálddašit seksuálalaš sávakeahtes/givssálaš láhttema birra, ja ahte etihkalaš njuolggadusat galget ođđasis gieđahallojuvvot jagi (1) siskkobealde.  Go dievasčoahkkinjođihangoddi galgá bargat viidásabbot áššiin, lávdegoddi ávžžuha geahčadit čuovvovaš rievdadusevttohusaid: 1. Rievdadit 14. čuoggá nuppi cealkaga dás:  Dat mearkkaša ahte buotlágan vuortnuheapmi ja givssideapmi, maiddái seksuálalaš vuortnuheapmi ja sávakeahtes láhtten, ii galgga dáhpáhuvvat. dánin: Dat mearkkaša ahte buotlágan vuortnuheapmi, givssideapmi oktan seksuálalaš vuortnuheami ja sávakeahtes láhttema ii galgga dáhpáhuvvat.  2. Definišuvdna biddjojuvvo rutiinna vuosttaš teakstaoassin. Seksuálalaš vuortnuheami defineren: Seksuálalaš vuortnuhemiin oaivvilduvvo sávakeahtes seksuálalaš láhtten mii lea giksin sutnje geasa láhtten čuohcá. Ii galgga goassige dohkkehit seksuálalaš láhttema mii lea giksin dahje áittan, ja lea son gii vásiha sániid dahje daguid gii mearrida sáhttet go dohkkehuvvot vai loavkašuhttet go su. Sáhttet leat seksuálalaš lágan sánit dahje dagut mat dagahit ahte son gii daid vásiha dovdá iežas loavkašuvvan, balusin dahje dovdá garra unohisvuođa. Sáhttet leat sávakeahtes rumašlaš njávkan, njálmmálaš cealkámuš, dahje dieđut sosiála mediain.  3. Vuosttaš cealkka rutiinna nuppi čuoggás rievdaduvvo dánin: Buotlágan givssideapmi ja vuortnuheapmi oktan seksuálalaš vuortnuhemiin ja sávakeahtes láhttemiin, lea dohkketmeahttun.  4. Kuvlačuokkis 7 rievdaduvvo dás: Jus mearriduvvo ahte áššiin galget bargat viidáseabbo, de sáhttá čoahkkinjođiheaddji dieđihit dan bellodahkii masa olmmoš gii lea láhtten eahpeheivvolaččat, gullá.  dánin: Jus mearriduvvo ahte áššiin galgá viidásabbot bargat, de sáhttá dievasčoahkkinjođiheaddji dan dieđihit bellodaga/organisašuvnna jođiheaddjái.</p>
    <p>5. Ođđa 10. kuvlačuokkis: Jus váruhuvvo ahte lea dáhpáhuvvan lobihisvuohta, de galgá su gii lea fallehuvvon, ávžžuhit dáhpáhusa váidit.</p>
    <p><em type="italic">Mearkkašupmi ovddiduvvon Bargiidbellodaga (BB) Jørn Are Gaski bokte. Bargiidbellodaga (BB) Kåre Ivar Olli doarju. </em> Mearkkašupmi 2: <em type="bold">Sámediggi ferte árvvoštallat ráhkadit ehtalaš njuolggadusaid olbmuide geaid Sámediggi nammada stivrraide, ráđiie, lávdegottiide jna </em> Sámediggeráđđi ferte geahčadit ja árvvoštallat ráhkadit ehtalaš njuolggadusaid olbmuide geaid Sámeidiggi nammada stivrraida ja lávdegottiide.  Sámedikki politihkariid ehtalaš njuolggadusat berrejit maiddái gustot sidjiide geat ovddastit Sámedikki stivrrain, ráđiin ja lávdegottiin.  Jus ásahusas masa sii leat nammaduvvon, leat čavges njuolggadusat iežaset doibmii, de dat gusket maiddái Sámedikki nammadan ovddasteddjiide.  </p>
    <p><em type="bold">Lávdegotti ráva</em> Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. </p>
    <p>BFOL - Mearrádus:</p>
    <p>Sámedikki dievasčoahkkin - 032/18 <em type="bold">Mearkkašupmi - Olgeš, áirras Lars Filip Paulsen</em> Sámediggeáirasiin lea oktasaš ovddasvástádus bisuhit ja nannet olbmuid luohttámuša Sámediggái ja áimmahuššat Sámedikki beaggima ja kvalitehta. Dat vurdojuvvo ahte ovttaskas áirasat láhttejit formálalaš njuolggadusaid ja dábálaš ehtalaš prinsihpaid mielde. Dat lea diehttelas ja erenoamáš dehálaš áimmahuššat Sámedikki legitimitehta ahte áirasat oskkáldasat čuvvot dáid lágaid ja njuolggadusaid mat gustojit Sámedikki bargui. Áirrasámmát lea čadnon duohta ráŋggáštanovddasvástádussii konstitutionealla geatnegasvuođa rihkkumis. Sámediggi dego orgánan dehe bellodagat eai doaimma bargoaddin sin álbmotválljejuvvon áirasiidda. Politihkkariid leat báikkálaš searvvit nomineren ja jienasteaddjit válljen. Sin luohttámušámmáha sáhttet massit bellodagas siskkáldas njuolggadusaid vuođul, muhto eai sin saji Sámedikkis. Danin leat dieđihanáššit, dás eahpesávahahtti seksuála láhtten áššit, ovddemusat bellodagaid siskkáldas áššit, ja dáid áššiid fertejit ovttaskas bellodagat ieža gieđahallat Sámedikkis. Erenoamáš hástalus lea daidda bellodagaide mat leat politihkalaččat sorjámeahttumat Sámedikkis. Sis ii dárbbašlaččat leat  bellodatorganisašuvdna mii gieđahallá daid áššiid, ja dasto sáhttá šaddat hástalus maid Dievasčoahkkinjođihangoddi berre gozihit.  Ulbmil ja intenšuvdna ráhkadit rutiinnaid movt dieđihit eahpesávahahtti seksuála láhttemiid álbmotválljejuvvon áirasiidda Sámedikkis lea buorre. Dát sáhttá goit ge šaddat hástalussan movt praktihkalaččat gieđahallat dakkár áššiid, danin go Sámedikkis ii leat bargoaddiovddasvástádus sin álbmotválljejuvvon áirasiidda. Ferte maid divvut gažaldaga sáhttá go Dievasčoahkkinjođiheaddji gieđahallat áššiid mat gusket eará bellodagaide.  Dievasčoahkkinjođihangoddi berre danin bargat viidásit badjelis namuhuvvon hástalusaiguin ja buoridit ehtalaš njuolggadusaid evttohusa mii guoská eahpesávahahtti seksuála láhttemiid áššiid dieđiheapmái. </p>
    <p><em type="bold">Doarjja lávdegotti mearkkašupmái</em> Ávjovári Johttisápmelaččaid listu, áirras Anders Somby jr. bokte, doarju lávdegotti mearkkašupmi 1. </p>
    <p><em type="bold">Doarjja lávdegotti mearkkašupmái</em> Guovddášbellodat, áirras Nancy Charlotte Porsanger Anti bokte, doarju lávdegotti mearkkašupmi 1 ja </p>
    <p>Ášši meannudeapmi álggahuvvui 14.06.18 dii. 16.25</p>
    <p><em type="bold">Jienasteapmi</em> 39 áirasis ledje 35 čoahkis. Jienasteapmi čađahuvvui čuovvovaš vuogi mielde: </p>
    <p>· Bajasšaddan- fuolahus- ja oahppolávdegotti ráva mearriduvvui ovttajienalaččat</p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat </em> Sáhkavuorru Replihkka 1  Ann-Elise Finbog, áššejođiheaddji  2  Niko Valkeapää  3  Jørn Are Gaski  4  Lars Filip Paulsen Piera Heaika Muotka   Runar Myrnes Balto  Lars Filip Paulsen  5  Runar Myrnes Balto Ann-Elise Finbog  Runar Myrnes Balto  6  Beaska Niilas  7  Piera Heaika Muotka  8  Kjellrun Wilhelmsen Piera Heaika Muotka   Lars Filip Paulsen  Kjellrun Wilhelmsen  9  Anders Somby jr. Ann-Elise Finbog  Anders Somby jr.  10  Inger Eline Eriksen Fjellgren Runar Myrnes Balto  Inger Eline Eriksen Fjellgren  11  Nancy Charlotte Porsanger Anti   12  Beaska Niilas Inger Eline Eriksen Fjellgren  Beaska Niilas  13  Ann-Elise Finbog, áššejođiheaddji  </p>
    <p>DC - Mearrádus: Lasáhusat Sámedikki politihkalaš dási etihkalaš njuolggadusaide:</p>
    <p>Sámedikki politihkkarat galget: 14. sámediggepolitihkar rollas atnit earáid árvvus. Dat mearkkaša ahte buotlágan rohcošeapmi ja givssideapmi, dasa guoská maiddái seksuálalaš sávakeahtes láhtten, ii galgga dáhpáhuvvat. Buot bellodagat Sámedikkis ávžžuhuvvojit ásahit bargovugiid mot meannudit dohkkemeahttun láhttema.  Bargovuogit mot dieđihit seksuálalaš sávakeahtes láhttema: Buotlágan givssideapmi ja rohcošeapmi, das maiddái seksuálalaš sávakeahtes láhtten, ii dohkkehuvvo. Buot dieđut dakkár láhttemis galget meannuduvvot duođalaččat, ja buohkat geat gullet áššái galget váldot vuhtii buoremus lágiin.  · Čoahkkinjođiheaddjis lea ovddasvástádus meannudit dieđiheami. Earenoamáš dilálašvuođain sáhttá nammadit sadjásašjođiheaddji gii oažžu ovddasvástádusa meannudit dieđiheami.  · Buot dieđiheamit sávakeahtes láhttema birra galget journálačállot ja čihkkojuvvot almmolašvuođas.  · Sámedikki hálddahus veahkeha čoahkkinjođiheaddji meannudemiin, muhto unnimus lágiin olbmot seaguhuvvot dasa.  · Jus čoahkkinjođiheaddji oažžu dieđiheami dan olbmos gii lea vásihan dohkkemeahttumis láhttema, de galgá čoahkkinjođiheaddji ovttas dainna olbmuin mearridit mot bargat viidásit áššiin.  · Jus čoahkkinjođiheaddji oažžu dieđiheami muhtun earás go dat gii lea vásihan dohkkemeahttumis láhttema, de galgá čoahkkinjođiheaddji váldit oktavuođa dainna olbmuin gii lea vásihan dan, ja de suinna ovttas mearridit mot bargat viidásit áššiin.  · Čoahkkinjođiheaddji sáhttá, jus lea dárbu, váldit oktavuođa suinna gii lea láhtten eahpeheivvolaččat, ja muitalit ahte lea ožžon dieđiheami su birra.  · Jus mearriduvvo ahte áššiin galget bargat viidáseabbo, de sáhttá čoahkkinjođiheaddji dieđihit dan bellodahkii masa olmmoš gii lea láhtten eahpeheivvolaččat, gullá.  · Čoahkkinjođiheaddjis lea ovddasvástádus gozihit ahte buohkat geat leat seaguhuvvon áššái, váldojit vuhtii buoremus lágiin. Dása guoská maiddái bagadallan.  · Čoahkkinjođiheaddji galgá dieđihit sutnje gii dieđihii ášši, mii lea dahkkon áššis.</p>
    <p>Ášši meannudeapmi loahpahuvvui 14.06.2018 dii. 17.55</p>
    <p>Ášši 033/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 004/18</p>
    <p>Ealáhus- ja kulturlávdegoddi</p>
    <p>29.05.2018-31.05.2018</p>
    <p>Sámedikki dieđáhus duoji birra dego ealáhussan</p>
    <p>Áššenr. 18/1591</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Sámediggeráđi mearrádusárvalus:</em> </p>
    <p>Sámediggi lea ságaskuššan Dieđáhusa duoji birra. Dieđáhus čuovvu mielddusin protokollii.</p>
    <p><em type="bold">Sámedikki dieđáhus duoji birra dego ealáhussan</em> </p>
    <p><em type="bold">1 Sisdoallu </em>Sámediggi almmuha dál vuosttaš geardde sierra dieđáhusa duoji birra. Dieđáhusa ulbmilin lea ovddidit stivrendokumeantta duoji várás ja signaliseret čielgaset mihttomeriid politihkalaš bargui. Sámedikkis ferte leat guhkesáiggi politihkka ja strategiija duoji ovddideami várás. Nugo earáge ealáhusain de rievddadit earret eará ekonomalaš rámmaeavttut, riekteovddideapmi maiddái duodjeealáhusa siskkobealde.  </p>
    <p>
      <em type="bold">1.1 Bajimuš mihttomearri  </em>
    </p>
    <p>Duodji lea okta oassi sámi kulturárbbis ja lea sámiid árbevirolaš giehtaduodjegelbbolašvuohta. Duodji lea fága, kultuvra ja ealáhus, dasa lassin go duodji riggudahttá sámi identitehta, iešdovddu ja sámi giela. Duodji lea kulturguoddi ealáhus mas lea stuorra mearkkašupmi sámi gielaide, kultuvrii ja sámi ealáhusovddideapmái. Deaŧalaš lea sihkkarastit ahte duodji eallá sihke kultuvran ja ealáhussan. Duodji lea maiddái identitehtahuksejeaddji oassi sámi servodagas. Sámedikkis lea bajimuš mihttomearrin ovddidit duoji boahtteáigái čujuheaddji ja geasuheaddji ealáhussan. Dát dieđáhus ráddjejuvvo fas duodjái ealáhussan. Iežas buvttadan dujiid eanet vuovdin stuorát márkanii lea guovddážis Sámedikki áŋgiruššamis. Dainna oaivvilduvvo ahte duodjeealáhus sáhttá heivehit ealáhusa rievdadusaide ja hástalusaide, ja ahte profešunalitehta, sisaboahtu ja gánnáhahttivuohta ealáhusas buorránit.</p>
    <p>
      <em type="bold">1.2 Proseassa, mielváikkuheapmi ja gulaskuddan </em>
    </p>
    <p>Ealáhusain leat dollojuvvon máŋga čoahkkima dieđáhusbarggu birra ja dieđáhusa bajimuš hástalusaid ja áŋgiruššansurggiid birra.  Dieđáhusárvalus sáddejuvvui gulaskuddamii čakčamánus 2017 ja gulaskuddanáigemearri lei skábmamánu 6. b. 2017. Gávcci organisašuvnna/priváhta olbmo leat vástidan gulaskuddamii.  <em type="bold">2 Duodjeealáhusa stáhtus  </em></p>
    <p>
      <em type="bold">2.1 Ekonomalaš raporta  </em>
    </p>
    <p>Duodjeealáhusa ovddideapmái leat ráhkaduvvon ekonomalaš raporttat jagi 2006 rájes. Raporttain válddahuvvo ealáhusa ekonomalaš dilli, ja jahkásaš šiehtadallamat duoji ealáhusšiehtadusa birra váldet vuolggasaji das. Raporttat čájehit daid duojáriid ekonomalaš stáhtusa, geat leat ohcan doaibmadoarjaga Sámedikkis. Maŋimuš golmma jagi vástesaš geahčastagat leat maiddái buohtastahttojuvvon. Analysat leat vuođđuduvvon ohcamiid dáhtoniidda ovddit jagiid ekonomalaš dili ektui. Go čoahkkáigeassá, de čájehit analysat  ekonomalaš raportta ektui 2017:s ahte gaskamearálaš duojáris lea ovttaolbmofitnodat, lea nissonolmmoš ja ássá Finnmárkkus. Sámedikki doaibmadoarjja lea ain deaŧalaš fáktora duojára ekonomiijai. Almmá doaibmadoarjaga haga livččii gaskamearálaš duojáris leamaš badjelbáza doaimmastis 15 %. Iežas duoji gávpejođus leat stuorra erohusat, 2,4 miljon ru rájes 51.000 ru rádjai. Ollislaččat lei ohcciid gaskkas iežas buvttadan duojis gávpejohtu 9 miljon ru ohcanjagis 2017, 8,5 miljon ru 2016:s ja 7,3 miljon ru 2015:s.  Gaskamearalaš gávpejohtu lea sullii 345.000 ru 2017:s ja sullii 315.000 ru 2016:s.  2014:s ledje buvttadangolut eanet go duoji gávpejohtu. Dat dagahii earret eará dan ahte badjelbáza (doaibmaboađus) njiejai 2014:s. Go geahččat buot duojáriid geat leat raporteren iežaset loguid jagi 2016 ovddas, de čájeha dat ahte sihke sisaboađut ja doaibmagolut leat gaskamearálaččat lassánan ovddit jagiid ektui. Doaibmaboađus čájeha maiddái lassáneami. Doaibmaboađus lea veaháš unnon, muhto lea ain badjel 2014-dási.  27 ohcci leat sádden doaibmadoarjjaohcamiid 2015:s ja 2016:s, ja 26 ohcci 2016:s. Leat unnit ohccit go jagi 2013 rájes ja ovddit jagiin. Raporttas ii daddjojuvvo mihkkege dan birra manne ohcciid lohku lea njiedjan. Sáhttá jurddašit ahte ohcanteknihkalaš dilit, lunddolaš heaitin ja rehketdoalu bearráigeahččan maid Sámediggi álggahii 2012:s, sáhttet leat čilgehussan. Registrerejuvvon duojárid lohku dávista duojáriidda geat leat registrerejuvvon Sámedikki duodjeregistaris. Registtar ii leat dattetge áigeguovdilastojuvvon maŋimuš jagiin ja vealtameahttumit ii atte rivttes gova man ollu duojárat leat ealáhusas. Detálljat leat addojuvvon tabeallas 2.2 vuolábealde.</p>
    <p>Tabealla 2.2:           Man ollu ohccit registrerejuvvon duojáriid gaskkas. Dán jagi raporta Man ollu ohccit Man ollu reg. ohccit % ohcciin  Mearkkašumit    31,3 %     33,3 %     33,8%    - - Raporta ii buktojuvvon.    47,1%     54,2%     93,8%</p>
    <p>Raporttaid loguid vuođul leage nu váttis geassit oppalaš konklušuvnnaid duoji ekonomalaš ovdáneami birra. Go nu unnán leat vástidan, de sáhttet unna rievdadusat dagahit hui ollu bohtosii statistihkas. Dattetge čájeha dat midjiide veaháš movt duodjeealáhusa ekonomalaš dilli lea ovdánan. Gaskamearálaš duojár lea (2017:s):  · Duojár doaimmaha ovttaolbmofitnodaga, lea nissonolmmoš ja ássá Finnmárkkus. · Ollislaš gávpejođus mii lea 287.000 ru, lea ieš duddjon dujiid oassi 206.000. Ollislaš gávpejohtu lea  lassánan  jagis  2015  jahkái  2016  22,1  %:in,  ja  iežas  duoji  oassi  lea  lassánan  20,4  %  jagi 2015 ektui.  · Doaibmaboađus lea 40 %, mii lea seamma dásis go ovddit jagi.  · Doaibmadoarjja  lea  ain  deaŧalaš  duojáriid  ekonomiijai.  Almmá  doaibmadoarjaga  haga  livččii gaskamearálaš duojáris leamaš badjelbáza 15 % doaimmastis.  Duodjeaktevra lea mii lea dieđihan loguidis 2016 ovddas, ii leat nu olus earálágan dan aktevrras mii lea dieđihan loguidis ovddit jagiin. Ohcanjagiin 2015 ja 2016 bohte 67 % ohcciin Guovdageainnus ja Kárášjogas. Ohcanjagis 2017 bohte ohccit 69 % Kárášjogas ja Guovdageainnus. Ohcciid lohku Guovdageainnus lea stabiila. Eará báikkiin leat geahppánan veaháš ohccit. Jovkui earát gullet Unjárga, Porsáŋgu, Gáivuotna, Sørfold ja Ráisavuotna. Dat go stuorra oassi ohcciin geat ohcet doaibmadoarjaga leat eret Kárášjogas ja Guovdageainnus, sáhttá boahtit muhtun muddui das go doppe lea guhkes duodjeárbevierru, muhtun muddui das go ollu duojárat guovllus bures rekrutterejuvvojit, muhtun muddui danne go váikkuhangaskaoapmeortnet deaivá olahusjoavkku bures, muhtun muddui danne go Sis-Finnmárkkus viššalit ostet dujiid ja muhtun muddui boahtá eará sivaid geažil mat eai leat seamma čielgasat. Ain leat čielgasit eanet nissonolbmot ohccin (69 % - 70 % ovddit jagi). Dát sohkabealjuohku lea leamaš viehka stabiila jagi 2010 rájes. Minsttar gos ohcamat bohtet lea viehka seammalágan go 2012. Sámediggi bidjá merkii ahte eai leat álggage ohccit julev- ja máttasámeguovlluin. Dát dilli fuolastuhttá ja dan áigu Sámediggi čuovvut dárkilet. Raporttas ii daddjojuvvo mihkkege ohcciid ahkejuogu birra. Ohcanjagis 2015 bohte guokte ohcama oasusservviin, loahppa lei ovttaolbmofitnodagain. 2016:s bohte golbma ohcama oasusservviin, loahppa bođii ovttaolbmofitnodagain. Ohcciid gaskkas leat guokte duojára geain goappašiin lea eanet go duppalin stuorát gávpejohtu iešbuvttaduvvon duojis goalmmádin stuorámus duojára ektui. Dát váikkuha ollu gaskameriid rehkenastimii. Go mii váldit eret dáid duojáriid, de šaddá gaskamearálaš gávpejohtu 2016:s 214.323 ru. Go buohtastahttá jagiin 2015, mas okta duojár dollojuvvui olggobealde lea gaskamearálaš gávpejohtu measta seamma.  26 ohcci gaskkas 2017:s lea 9 duojáris (44 %) sisaboahtu duoji lassin. Njealjasis sis leat eará sisaboađut mat leat stuorát go sisaboahtu duodjedoaimmas. Guovtti duojáris lea viehka unnán eará sisaboahtu – vuollel 10% ollislaš sisaboađuin.  Jagi 2010 rádjai ledje viehka unna rievdadusat. Dilli 2010 rájes lea ovdánan positiivvalaččat vaikko mii oaidnit ahte ahtanuššan lea bisánan jagis 2015 jahkái 2016. Logut leat gáržžit ja rievdadusat ovttaskas duojára ektui sáhttet rievdadit ollu. Min diehtovuođđu ii atte midjiide makkárge čilgehusa ahtanuššamii jagi 2015 rádjai iige maŋimuš jagi ahtanuššamii. 2015, 2016 ja 2017 raporttat čájehit ahte deaŧaleamos vuovdinkanála lea njuolga vuovdin. Buohkat han oaivvildit ahte dat lea deaŧalaš. Muhto maiddái meassat – mat maiddái guhkás leat njuolga vuovdinkanálat – boahtá bajás. Unnimus deaŧalaš vuovdinkanálan adnojuvvo interneahtta ja poastavuovdin.</p>
    <p>
      <em type="bold">2.2 Duoji meroštallan </em>
    </p>
    <p>Guhkes áiggi politihka hábmema oktavuođas duodjeealáhusa várás lea dárbu áddet mii duodji lea. Mii lea erohus gávppálaš látnalasbuvttaduvvon buktaga ja duoji gaskka? Makkár deaddu sámi kultuvrras galgá leat duoji ovddideamis boahtteáiggis? Dasto buktá sámi ođđa design ođđa márkaniid ja ođđa kunddarjoavkkuid. Muhtumiidda leat sámi hápmásaš biktasat deaŧalaš oassi sámi identitehtas.  Duodjebuvttadeapmi rievdá muđui servodatovdánemiin. Bohtet ođđa ávdnasat, ođđa buktagat, ođđa design, ođđa buvttadanvuogit, ođđa ráhkadanávdnasat ja ođđa márkanat. Duodjeealáhus mekaniserejuvvo iešguđege dásis ja leat maiddái iešguđege áddejumit das makkár ávdnasiid sáhttá leat lohpi geavahit duoji buvttadeamis. Dát buktá hástalusaid duoji meroštallamii, ja meroštallan ferte dan geažil leat dan muttos dávggas ja bajimuš dásis ahte das vuhtiiváldojuvvojit earret eará boahtteáiggi rievdadusat. Duodjeealáhusa siskkobealde gávdnat mii dál sihke árbevirolaš duoji ja ođđa sámi design. Go juo duodji sáhttá leat nu máŋggalágan, lea guhkit áiggi geahččaluvvon oažžut oktasaš duodjemeroštallama. Sámi organisašuvnnat Sámiid Duodji ja Duojáriid Ealáhussearvi gávnnahedje 2014:s ahte detállja dási meroštallama duodjái ii leat vejolaš dahkat, muhto šadde ovttaoaivilii bajimuš dási duodjemeroštallamis:</p>
    <p><em type="italic">«Duodji lea sámi čoahkkedoaba buot buvttadeaddji doaimmain maid duojár dahká. Dása gullet giehtaduodji, atnudáidda ja muohkaduvvon ávdnasat mat vuolget sámi kultuvrras ja árbevieruin.</em> <em type="italic">Duddjomii gullá ráhkadit iežasbuvttaduvvon kvalitehtadiŋggaid, atnudiŋggaid, áđaid ja biktasiid mat čájehit sámi eallinmálle ja kulturárbevieruid sihke vuođđoávdnasiid válljema ja muohkadeami bokte, ja maid čábbudahttima viidodaga hábmemis ja buvttamálles.</em>» Sameslöjdstiftelsen Sámi Duodji Ruoŧas definere duoji ná: ”<em type="italic">Sámi duodji, lea sámi namahus gieđainráhkaduvvon sámi buktagiin nu go biktasat, viessobiergasat, reaiddut ja čiŋat. Giehtaduojis lea guhkes árbevierru. Vuođđun vel otná nai duojis leat luondduávdnasat. Sámi giehtaduodji lea buvttaduvvon boares árbevieruid mielde ja heivehuvvon ođđa teknihkaide ja geavahansurggiide guovllus guvlui.</em> <em type="italic">Dujiin oaivvildit mii dan giehtaduoji ja dan dáiddaduoji maid sápmelaččat barget, dan mearkkaša dan mii vuolgá sámi árbevieruin, sámi hábmenjurdagis, sámi minstariin ja ivnniin. Sátni duodji geavahuvvo maid albmavuođa meroštallamis sámi duojis ja sámi dáiddaduojis. Dás lea vuosttažettiin sáhka giehtaduoji birra ja nuppi dáfus fas sámi eallinmálle birra.”</em> Barggu oktavuođas maid Sámiráđđi lea álggahan duodjemearkka ođđasis ealáskahttimis, de lea geahččaluvvon oažžut oktasaš meroštallama das mii duodji lea riikarájáid rastá. Dán ii lean dattetge vejolaš dahkat, earret eará dan vuođul go sániid ja duohpagiid áddejupmi lea čadnojuvvon gillii, suopmanii ja sosiolektii, ja lea dávjá subjektiivvalaš. Dat mearkkaša dan ahte duojis sáhttet leat ollu mearkkašumit dađi mielde makkár oktavuođas leat. Go juo duodji doaba áddejuvvo nu máŋŋgaláhkai ealli sámi kultuvrras, de lea veadjemeahttun mearridit loahpalaš meroštallama.  Sámediggi oaidná ahte detállja dási meroštallan duojis lea hástalus, ja gažaldahkan lea ahte lea go dán lágan meroštallan ulbmillaš. Deaŧalaš lea ahte ii ráhkaduvvo nu gáržžes rámma duodjái mii sáhttá hehttehit ealáhusa lunddolaš ovdáneami. Gáržžes meroštallan sáhttá áiggi mielde hedjonahttit gánnáhahtti ealáhusovdáneami eavttuid. Dan geažil ferte meroštallan leat dan muttos dávggas ja bajimuš dásis ahte dat váldá vuhtii earret eará duodjeealáhusa ovdáneami boahtteáiggis. Sámediggi oaivvilda ahte meroštallan maid duodjeorganisašuvnnat Sámiid Duodji ja Duojáriid Ealáhussearvi gávnnahedje 2014:s lea buorre bargui viidáseappot.  </p>
    <p>
      <em type="bold">2.3 Duoji aktevrrat  </em>
    </p>
    <p>Duodjeorganisašuvnnat Sámiid duodji ja Duojáriid Ealáhussearvi ja Sámediggi vuolláičálle váldošiehtadusa duodjeealáhusa várás 29.03.05. Šiehtadusas boahtá ovdan ahte bealit galget šiehtadallat dađistaga ealáhusšiehtadusa duodjái doaibmabijuiguin, maid ulbmilin lea ovddidit ealáhusa daid politihkalaš mihttomeriid ja ealáhusa njuolggadusaid mielde maid Sámediggi áiggis áigái mearrida. Duoji stuorámus aktevra, Duodjeinstituhtta, ii leat mielde duodjeealáhusšiehtadusa šiehtadallamiin. Duodjeorganisašuvnnat leat Sámedikki deaŧaleamos ovttasbargoaktevrrat duodjeealáhusa siskkobealde. Organisašuvnnat nammadit earret eará lahtuid duoji fágalávdegoddái ja ekonomalaš lávdegoddái. Dat ráhkadit maiddái ollu čielggadusaid ja raporttaid mat addet deaŧalaš mearrádusvuođu maiddái Sámediggái. Sámiid duoji ulbmilin lea ovdánahttit duojáriid beroštumiid ekonomalaččat, fágalaččat, sosiálalaččat ja kultuvrralaččat. Organisašuvdna galgá earret eará buoridit duojáriid rámmaeavttuid. Dat galgá maiddái jođihit kulturguoddi ja ealáhusvuđot duodjedoaimma ovddideami. Duojáriid Ealáhussearvvi ulbmilin lea bargat dan ala ahte ovttaskas duodjebuvttadeaddji oažžu dohkálaš bargoeavttuid ja ovdánanvejolašvuođaid. Organisašuvdna galgá maiddái ovdánahttit buoret rámmaeavttuid ovttaskas buvttadeddjiid gánnáhahttivuhtii.</p>
    <p>Tabealla 2.3 Lahttologut Sámiid Duojis ja Duojáriid Ealáhussearvvis jagiin 2012 – 2016:</p>
    <p><em type="bold">Jahki</em> <em type="bold">Registrerejuvvon lahtut Sámiid Duojis</em> </p>
    <p><em type="bold">Registrerejuvvon lahtut Duojáriid Ealáhussearvvis</em> </p>
    <p>Jagi 2012 rájes lea Sámiid Duoji lahttolohku lassánan 170 lahtus 193 lahttui 2016:s. Duojáriid Ealáhussearvi lea unnit organisašuvdna go Sámiid Duodji, ja dás lea lahttolohku leamaš unnit eanet dássil maŋimuš jagiin. Vuođđudusas Duodjeinstituhtta lea deaŧalaš rolla duodjefágalaš áššiid ja regionála ovddidanprošeavttaid ovddideami ja bagadusa ektui. Duodjeinstituhta váldoulbmilin lea ovdánahttit ealáhusovddideami árbevirolaš duoji vuolggasajis. Duodjeinstituhtta galgá maiddái veahkehit ja ovdánahttit fágagelbbolašvuođa duoji siskkobealde, addit veahki ja ovdánahttit buktagiid ja addit buvttabagadusa, álggahit geahččalan- ja ovddidanbargui searvama. Duodjeinstituhtas leat leamaš 2017:s vihtta fidnooahppi ja okta oahppokandidáhta.  Boazodoalu ja duoji oahpahuskantuvrra váldokantuvra lea Guovdageainnus. Oahpahuskantuvrras lea fágaoahpahusfálaldat oahppokandidáhtii dahje fidnooahppái duodjeealáhusa siskkobealde. Okta eavttuin ahte sáhttá váldojuvvot fidnooahppin lea ahte sus lea joatkkaskuvla dási duodjefága. Áigodagas jagi 2012 rájes jagi 2016 rádjai leat 16 fidnooahppi/oahppokandidáhta ožžon fágareivve. Máŋgasat leat maiddái maŋidan fágareivve váldima jahkái 2017.</p>
    <p>Tabealla 2.4 Geahčastat das man ollu ledje fidnooahppit fágareivviin jagiin 2012 – 2016 (Boazodoalu ja duoji oahpahuskantuvra, 2017):  Jahki Gallis</p>
    <p>Sámediggi ruhtada buot bajábealde namuhuvvon aktevrraid Sámedikki jahkásaš bušeahttašiehtadallamiid bokte.  <em type="bold">3 Sámedikki váikkuhangaskaoamit </em></p>
    <p>
      <em type="bold">3.1 Sámedikki bušeahtta </em>
    </p>
    <p>Sámediggi láve várret ja geavaha ollu ruđaid duodjái. Sámedikki 2018 bušeahtas lea várrejuvvon 34,8 miljon ru ealáhusulbmiliidda. Das lea várrejuvvon 14.7 miljon ru duodjái, ja mielde 500 000 ru</p>
    <p>Duodjeinstituhta ja bagadusortnega evalueremii. Dat mearkkaša dan ahte 42 % ealáhusbušeahtas lea várrejuvvon duodjái. Go geahččat áiggiid čađa, de lea duoji oassi maŋimuš 6 jagis leamaš birrasii 40 % ealáhusa ollislaš bušeahtas. Vaikko bušeahtas ealáhusaide leat leamaš erohusat 37.6 miljon ruvnnus 2014:s 33,4 miljon ruvdnui 2015:s ja 34,8 miljon ru 2018:s, de lea bušeahtta duodjái leamaš  +/- 14 miljon ru ja dieinna lágiin oalle stabiila sullii 40 % ealáhusbušeahtas.   Govus 3.1.: Duoji ja ealáhusa bušeahttasubmi ja proseanta mielde juohku duodjái ollislaš bušeahtas.</p>
    <p>Sámediggi várrii 2018:s 7,5 miljon ru Duoji ealáhusšiehtadussii, 5 miljon ru Duodjeinstituhttii, 1,6 miljon ru Boazodoalu ja duoji Oahpahuskantuvrii ja 500 000 ru bagadanortnega evalueremii. Govvosis vuolábealde oaidnit ahte oktiibuot lea duodjebušeahtta leamaš stabiila, muhto ahte poasttaid gaskka juohkin lea rievdan maŋimuš 6 jagis. Oassi mii manna Duodjeinstituhttii lea lassánan 3,2 miljon ru rájes 2013:s veaháš badjelaš 5 miljon ruvdnui 2018:s. Ealáhusšiehtadusa oassi lea njiedjan 9,4 miljon ruvnnus 2013 rájes 7,5 miljon ruvdnui 2018:s.  Govus 3.2: Ollislaš bušeahtta duodjái juogaduvvon poasttaide ealáhusšiehtadus, oahpahuskantuvra ja Duodjeinstituhtta.</p>
    <p>Jagi 2017 rehketdoallu čájeha ahte geavahuvvui sullii 14 miljon ru duodjái. Dát mearkkaša dan ahte 2017:s geavahuvvui 40 % dain ruđain maid Sámediggi hálddaša ealáhussii, duodjái.</p>
    <p>
      <em type="bold">3.2 Duoji váldošiehtadus </em>
    </p>
    <p>Duoji ealáhusšiehtadus mearriduvvui 2005:s ja rievdaduvvui 19.3.2007.  Šiehtadus lea Sámedikki ja duodjeorganisašuvnnaid Sámiid Duodji, Duojáriid Ealáhussearvvi gaskka. Šiehtadusas addojuvvojit earret eará njuolggadusat ja vuođđu šiehtadallamiidda duoji ealáhusšiehtadusa ja duodjeregistara sisdoalu birra.</p>
    <p>
      <em type="bold">3.3 Duoji ealáhusšiehtadus </em>
    </p>
    <p>Duoji ealáhusšiehtadus, mii šiehtadallojuvvo jahkásaččat gaskal duodjeorganisašuvnnaid Sámiid Duodji, Duojáriid Ealáhussearvvi ja Sámedikki, lea Sámedikki deháleamos reaidu duoji ovddideamis. Ulbmil ealáhusšiehtadusain lea ovddidit ealáhuslaš duoji mii lea gánnáhahtti ja mas iežasbuvttaduvvon buktagiin lea buoret gávpejohtu.  Ealáhusšiehtadusas leat earret eará doaibmadoarjja duojáriidda, investeren- ja ovddidandoarjja, álggahandoarjja, čálgoortnegat, márkanovddidandoaibmabijut ja doarjja organisašuvnnaide. Dasa lassin leat ealáhusšiehtadusas doaibmabijut maid šiehtadit šiehtadallamiid oktavuođas, nu go gelbbolašvuođaloktema doaimmat, mearkagálvohuksen ja vuovdin- ja márkanastindoaimmat. Áššebealálaččat bidjet ovdan oppalaš rámma ja duodjeruđat várrejuvvojit sierra ruhtavárremiid bokte.  Sámedikki jahkásaš bušeahttašiehtadallamiid bokte várre dasto Sámediggi ruđaid duodjeulbmiliidda. Dát guoská sihke doaibmabijuide maid leat soabadan, ja njuolggodoarjagii Duodjeinstituhttii ja Boazodoallo- ja duoji oahpahuskantuvrii. Sámediggeráđđi mearrida njuolggadusaid dáidda doaimmaide.</p>
    <p>
      <em type="bold">3.4 Doaibmadoarjja </em>
    </p>
    <p>Doaibmadoarjjaortnet guoská duodjefitnodagaide mat buvttadit árbevirolaš duoji, ja mat leat dohkkehuvvon duodjeregistarii. Duoji fágalávdegotti leat duodjeorganisašuvnnat nammadan. Dat lea duoji fágalávdegoddi mii árvvoštallá konkrehta juohke buktaga ja mearrida sáhttá go ohcci dohkkehuvvot duodjeregistarii vai ii. Duodjebuktagat dohkkehuvvojit ovttaid mielde, ja fágalávdegottis leat sierra eavttut dán árvvoštallamis. Fágalávdegoddi árvvoštallá earret eará lea go buvtta vuolggahuvvon sámi kulturárbevierus, man stuora oasis das buvttaduvvo mašiinnain, makkár ávdnasat leat geavahuvvon, kvalitehta ja masa buvtta geavahuvvo. Sámi design ii boađe doaibmadoarjjaortnega vuollái, muhto sámi design boahtá eará ortnegiid vuollái duoji ja kulturealáhusaid vuollái maid Sámediggi hálddaša. Ohccis guhte áigu duodjeregistarii, gáibiduvvo ahte deavdá eavttuid leat mielde Sámedikki jienastuslogus, muhto ii dárbbaš leat čálihuvvon dasa. Áššebealálaččat leat máŋgga gearddi árvvoštallan galget go sihkkut etnalaš gullevašvuođa gáibádusa, muhto leat šiehttan bisuhit dan. Duodjeealáhusa ekonomalaš raportta mielde lea doaibmadoarjja šaddan deaŧaleappo oassi duojáriid ekonomiijii go ovdal. Doaibmadoarjaga haga livččii duojáriin vuolláibáza iežaset doaimmas. Hástalus dáinna ortnegiin lea go eai leat áibbas ovttaoaivilis mii duodji lea. Leat iešguđet lágan ipmárdusat earret eará man stuora oassi buktagis sáhttá leat mášiinnain duddjojuvvon, ovdal go dan ii šat sáhte gohčodit duodjin. Ovdamearkka dihtii leat eanadoalus máŋggalágan buvttadandoarjagat maid doallit sáhttet ohcat. Gávdno doarjja mii rehkenastojuvvo elliidlogu ja dekáralogu mielde, ja doarjja mii lea seammalágan buot dolliide beroškeahttá sturrodagas. Stuorámus doarjja lea guovlluin gos leat heajos šaddoeavttut. Dat mearkkaša dan ahte dolliin Finnmárkkus leat stuorát doarjagat ovttadaga nammii riikkas. Boazodoalus leat iešguđege doarjjaortnegat doppe gos buvttadandoarjja lea stuorámus oassi lassin miessenjuovvandoarjagii. Buvttadandoarjja lea 34 % biergovuovdimis ja eará divatgeatnegas vuovdinsisaboađuin.</p>
    <p>
      <em type="bold">3.5 Sámedikki áŋgiruššan kulturealáhusas </em>
    </p>
    <p>Sámediggi álggahii 2012:s iežas áŋgiruššama oažžut eanet gánnáhahttivuođa sámi kulturealáhusaid. Okta áŋgiruššansurggiin lei čađahit fitnodatovdánahttinprográmmaid kulturealáhusaid várás, man gohčodit Dáhttu. Dát lea fierpmádat- ja fitnodatovdánahttinprográmma kulturealáhusaid várás man Kreativ Industri lea hábmen Sámediggái. Dáhttu čađa besset sámi kulturealáhusaktevrrat bargat earret eará fitnodatjurdagiin, ožžot álggahanveahki ja strategiijaovddidanveahki. Juohke prográmmas lea sadji 12 ealáhusbargái geain lea hállu ja dáhttu ásahit gánnáhahtti fitnodaga. Guovddáš ulbmil prográmmain lea maid hukset fierpmádaga aktevrraid gaskka. Prográmma bistá jagi ja das leat golbma čoagganeami ja juohke oasseváldi oažžu 30 ráđđeaddidiimmu juohkehaš. Mihttomearri lea ahte maŋŋil loahpahuvvon prográmma galget eambbogat eallit iežaset kulturealáhusfitnodagain. Dákkár prográmma čađahuvvui maid duojáriidda. Dása serve 12 fitnodaga, 10 bohte Finnmárkkus ja 2 Romssas. Bohtosiid birra čoagganemiin eat sáhte vuos dadjat olus maidege, muhto jearahallamiin maid leat čađahan maŋŋil čađahuvvon prográmma, vástidedje ollu fitnodagat ahte sii vuhttet eanet gánnáhahttivuođa ja buoret gelbbolašvuođa maŋŋil čoagganemiid. Sámediggi lea viidásetfievrridan dán áŋgiruššama ođđa golmma jahkái 2017 rájes, ja dat sáhttá boahtit maid duodjeealáhussii ávkin. <em type="bold">4 Áŋgiruššansuorggit  </em>Duodji lea deaŧalaš kulturguoddi, ja Sámedikki mielas ferte leat vejolaš ovdánahttit eanet ealáhuslaš duoji. Duodjeealáhus ferte leat gánnáhahtti, seammás fertejit leat ovdánahttinvejolašvuođat, sihke árbevirolaš duodjedoaimmaide ja ođđa sámi kulturbuktagiidda main lea vuolggasadji sámi kultuvrras. Máhtu fievrrideapmi ja rekrutteren duodjeealáhussii leat deaŧalaš dán oktavuođas. Danne áigu Sámediggi bisuhit doarjaga duodjestipendii, duodjekurssaide ja duodjebagadallamii. Sámedikki váldoulbmil lea ovdánahttit duoji boahtteáigásaš ja geasuheaddji ealáhussan sámi guovlluin. Duodjeealáhusa ferte geahčadit fárrolaga sámi kulturealáhusaiguin, ja oppalaččat dan ovdáneami- ja ovdánahttinpotensiála ektui mii lea das. Kulturealáhussuorggi ovdáneamis biddjojuvvo fokus gelbbolašvuhtii, danin go vurdojuvvo ahte ovdánahttin boahtteáiggis lea juste dáin surggiin. Duodjeealáhus vásiha internationála gilvaleami doaimmain main ii leat sámi kulturduogáš. Muhtun duojáriin lea fokus iežaset duodjái ii ge vealtameahttumit dasa mii lea gánnáhahtti. Dán oktavuođas lea duodji guovddáš kulturguoddi ealáhus mas lea stuora mearkkašupmi sámi kultuvrii ja gillii. Sámediggi áigu dattetge joatkit barggu ovdánahttit duoji gánnáhahtti ealáhussan, seammás go sámi kultuvrra seailluheapmi ja ovdánahttin leat vuođđun. Sámediggi berošta ahte duojis leat buorit ekonomalaš eavttut ja viidáseappot ovddiduvvo sihke ealáhussan ja kultuvran.  </p>
    <p>
      <em type="bold">4.1 Áŋgiruššansuorgi 1 - Rekrutteren </em>
    </p>
    <p><em type="italic">Mihttomearri:</em>          <em type="italic">Sihkkarastit nuoraid rekrutterema duodjeealáhussii</em> Rekruteren duodjeealáhussii lea unnán. Sámedikkis leat doarjjaortnegat sihke ohppiide joatkkaskuvllas ja allaskuvllas, hospiteremii ásahuvvon fitnodagain ja doarjjaortnet oahppokantuvrii. Duodjeinstituhtas lea maid bagadallanortnet ja váldá vuostá oahpahalliid. Dattetge eai leat nu gallis dáin geat álget ollesáigásaš duojárin maŋŋil oahppoáiggi. Sin gaskkas geat álget, álget eatnasat ovttaolbmofitnodagain, mas dávjá duddjojit seamma dujiid go earáge duojárat ja seamma márkanis, ja dat sáhttá goazadit fitnodaga stuorruma. Otnáš nammii diehtit mii unnán manne váilu rekrutteren ealáhussii. Danne dárbbašit eanet máhtu manne nuorat eai vállje álgit duojárin ealáhusas.  Rekrutteren duodjeealáhussii lea ain deaŧalaš, ja ahte gávdnojit stipeanddat ohppiide, studeanttaide ja fidnooahppoortnegii. Regionálaguorahallamis sámi guovlluin 2016:s (Telemarksforskning) čájeha ahte sámi guovlluin eai álggahuvvo nu ollu fitnodagat go eará guovlluin riikkas. Eará analysat čájehit ahte ollu sámi fitnodagain ii leat áigumuš stuorrut, muhto leat duhtavaččat go fitnodagas lea badjelbáza ja go fitnodat ceavzá ekonomalaččat. Sámedikkis lea beroštupmi oažžut eanet máhtu das manin nuorat eai álgge duddjot ollesáiggis maŋŋil oahppoáiggi. Duoji 2015 ja 2016 ekonomalaš raporttat čájehit ahte ohccit geat ohcet doaibmadoarjaga Sámedikkis bohtet eanet eará sajiin go Kárášjogas ja Guovdageainnus, vaikko leat lasihan váikkuhangaskaomiid doaibmadoarjjaortnegiid bokte guovlluide olggobealde Finnmárkku. Mihttomearrin lea lasihit rekrutterema duodjái julev- ja lullisámi guovlluin, ja lasihit vuovdin- ja dienasvejolašvuođaid dáin guovlluin. Duodjeinstituhtas lea maid bagadallandoaibma Romssas, Nordlánddas ja lullisámi guovllus. Dasa lassin lea Árran bidjan searaid duodjái. Ollu dáin doaimmain leat čadnon vuođđokurssaide duojis ja bagadallamis. Dáin guovlluin leat dattetge unnán álggahuvvon duodjefitnodagat. Duodjeinstituhtta sáhttá go doaibmá máttasámi guovllus váldit stuorát ovddasvástádusa duojáriid rekrutteremis ja ealáhusa ovddideamis dán guovllus.  Hástalus lea loktet gelbbolašvuođa duojis ja dan bokte viidásetfievrridit duoji immateriála kulturárbbi riddo- julev- ja lullisámi guovlluin. Mihttoolaheapmi ferte leat seailluhit ja ovddidit dán kulturárbbi ja maiddái geahččalit oažžut ceavzilis duodjedoaimmaid. Máŋgasii lea duodji ja sámemállet bivttasbuvttadeapmi deaŧalaš identitehtahuksejeaddji doaibma. Deaŧalaš eaktu dasa ahte duodjeealáhus galgá sáhttit ovdánit, lea ahte dát ovdáneapmi lea heivehuvvon eará treanddaide sámi servodagas. Bivttasčájeheapmi já čájáhusat buktet sáhkkiivuođa ja dáiddalašvuođa. Dákkár lágideamit addet eanet beroštumi sámi kultuvrii ja sáhttet leat mielde movttiidahttimin nuoraid álggahit iežaset doaimmaid. Dat ahte olmmošlohku njiedjá sámi guovlluin ja gávpogat sturrot, dahká ahte dákkár identitehtahuksejeaddji áđat šaddet deaŧaleappot nuoraide geat orrot olggobealde árbevirolaš sámi guovlluid.   Deaŧalaš lea ahte buot bealit duoji siskkobealde árvvoštallet eanet áŋgiruššat rekrutteremiiguin guovlluin olggobealde Sis-Finnmárkku, nu ahte iešguđet lágan duojit, árbevierut ja teknihkat viidásetfievrriduvvojit ja ovddiduvvojit. Árbevirolaš máhttofievrrideapmi ruovttuin, kulturinstitušuvnnaid ja duodjeorganisašuvnnaid doaimmat mat buvttihit eanet beroštumi duodjái, leat deaŧalaččat dán oktavuođas.  Strategiijat · Viidásetovddidit buriit ruhtadanortnegiid nuoraide geat háliidit bargagoahtit duoji siskkobealde · Bargat dan ala ahte buoridit máhttovuođu hástalusaide rekrutterema birra ealáhussii · Movttiidahttit  áŋgiruššat,  lágidit  prográmmaid,  kurssaid  ja  sullasaččaid  mátta-  ja  julevsámi </p>
    <p>guovlluin maid bokte buoridit rekrutterema guovlluin · Bargat dan ala ahte rekrutteret duojáriid kursadoaimma bokte</p>
    <p>
      <em type="bold">4.2 Áŋgiruššansuorgi 2 – Gánnáhahttivuohta </em>
    </p>
    <p>Mihttomearri:          Buoridit gánnáhahttivuođa duojis Seamma go earáge ealáhusain, de lea gánnáhahttivuohta vealtameahttun buori ovdáneapmái ealáhusas. Duoji ealáhusšiehtadus lea okta váikkuhangaskaomiin mat Sámedikkis leat sihkkarastit ealáhusa mii lea ovdáneamen. Ovdáneapmi duodjeealáhusas – Ekonomalaš raporta 2016 čájeha ahte gaskamearálaš ollislaš dienas duojis lea measta duppalastojuvovn sullii 275 000 ruvnnus 2010:s sullii 490 000 ruvdnui 2016:s. Gaskamearálaš doaibmaboađus lea leamaš stabiila jagi 2010 rájes ja lei rehkenastojuvvon leat 124.453 ru 2016:s. Sáhttet leat ollu ákkat manne gánnáhahttivuohta ii šat buorrán. Vuosttažettiin lea árbevirolaš duojis ollu bargu ja dan lea hui áddjái buvttadit. Nuppádassii lea buktagiid haddi hástalus ja daid hattit eai olus dávis dan bargui mii lea duddjoma duogábealde. Ovdamearkka dihtii ii oaččo gieđain gorrojuvvon goikkehiin seamma hatti go fabrihkkaviđat Keroskoavain. Dát čájeha ahte bargu buktagiin ii vealtameahttumit dávis máksindáhtolašvuhtii. Ekomomalaš raporttain boahtá ovdan ahte duodjebuktagiid hattit eai lassán haddegoargŋumii dávistettiin muđui servodagas. Jagi 2016 ekonomalaš raporta čájeha dasto ahte gaskamearálaš doaibmagollu lea lassánan gaskamearálaš ollislaš dietnasiid dávistettiin, muhto ahte doaibmagolut maŋimuš guovtti jagis leat jeavdásan. Ealáhus ieš berre eanet leat mielde bidjamin láidestusaid dasa makkár hattit duodjebuktagiin galget leat. Mii jáhkkit ahte dán hástalusas lea maiddái sáhka váttisvuođa birra juksat stuorát márkaniid, geahča lagabuidda áŋgiruššansuorggi 5, <span type="quote">“Stuorát márkanat”</span>. Hástalussan lea gánnáhahttivuođa buorideapmi árbevirolaš duojis ja rivttes hatti váldimis buktagis.  Dat prošeavttat mat leat álggahuvvon mearkagálvohuksemis Sámiráđi beales ja Duojáriid Ealáhussearvvi beales MIS-prošeavtta bokte leat deaŧalaččat vai sáhttá váldit stuorát hatti márkanis ja nie juksat buoret gánnáhahttivuođa. Iskkadeamit čájehit ahte oastit mávssášedje eanet buktagis go dovdet duogáža ja movt dat lea ráhkaduvvon. Sámediggi áigu ain doarjut álgagiid ja prošeavttaid mat álggahuvvojit oažžun dihtii mearkagálvvu duojis.  Duoji siskkobealde leat ollu buorit ovdamearkkat eanet design geavaheapmái ja ođđa design lea oassi buvttadeamis ja buktagiin. Sámedikki mielas lea buorre go ođđa design ovdánahttojuvvo oassin duoji ovddideamis ealáhussan, dát addá vejolašvuođaid juksat stuorát márkana ja márkana mii dáhttu máksit.  Ovttas ráđiid duodjeorganisašuvnnaiguin lea Sámediggi ráhkadahttán raportta váikkuhusaid birra jos duojis luvvešii momssa. Raportta ráhkadii Noodt&amp;Reiding ja geigii dan guovvamánus 2018. Raporttas leat geahčaduvvon momsageatnegasvuođas luvvema dahje spiehkasteami sierra váikkuhusat, ja dat lea buohtastahttojuvvon eará sullasaš ealáhusaiguin, earret eará giehtadujiin, dáiddadujiin, dáiddáriiguin jna. Dušše muhtun osiin maid sáhttá gohčodit dáidagiin spiehkastuvvo momsageatnegasvuođas, ja buohtastan vejolaš buktagiin mat gullet kategoriijai geavahusdáidda/ dáiddaduodji ii leat spiehkastat dahje luvvejuvvo ortnegis. Dasto čájehuvvo ekonomalaš raporttas ahte ollislaš doaibmagolut ealáhusas leat measta seamma ollu go ollislaš doaibmagolut, mii mearkkaša ahte erohus sisa- ja olggosguvlui momssas lea unni, ja dieinna lágiin lea vuoitu ovdamearkka dihtii momsageatnegasvuođas spiehkasteamis unni. Sámediggi oaidná stuorát siva doarjut álgaga ja prošeavttaid mat čatnasit mearkagálvohuksemii man olis sáhttá oažžut buoret hatti márkanis, go ain geahččalit luvvet dahje spiehkastit momsageatnegasvuođas.  Eanas duojárat leat ovttaolbmofitnodagat main ii leat olu formálalaš oktavuohta eará duojáriiguin. Muhtimiidda sáhttá ovttasbargu ja fierpmádat leat buorre sihke fágalaš ovdáneami dihtii ja maid gánnáhahttivuođa dihtii. Dát guoská earenoamážit easkkaálgiide. Sámediggi lea iežas fitnodatovddidanprográmmain vuoruhan fierpmádathuksema juste danin vai gánnáhahttivuohta buorránivččii. Ovttasbargu earáiguin olggobealde duodjeealáhusa sáhttá rahpat ođđa márkaniid. Earenoamážit guoská dát mátkeealáhusfitnodagaide ja lágideaddjimárkaniidda. Ovdamunni lea ahte duojárat álkibut olahit ođđa ostiide eaige dárbbaš golahit ollu ruđa dasa. Dát sáhttá maid šaddat goappašagaide ávkin, go seammás beassá mátkeealáhus ovdanbuktit ealli sámi kultuvrra ja báikkálaččat buvttaduvvon kvalitehtabuktagiid. Mátkkošteddjiide Sámis lea leamaš hástalussan earret eará gávdnat vuovdinbáikkiid dahje gávdnat duojáriid geat ovdamearkka dihtii vuvdet ruovttus. Ovttasbargu duojáriid gaskka dujiid oainnusmahttin dihtii ja olámuddui buktima dihtii sáhtášii buoridit gávpejođu ja dieinna lágiin gánnáhahttivuođa ealáhusas. Muhtun duojáriidda lea hástalussan go sis ii leat lága bokte addojuvvon vuoigatvuohta vuodjit mohtorfievrruiguin meahcis go galget viežžat ráhkadanávdnasiid. Mohtorjohtaluslága berrešii rievdadit nu ahte duojárat sáhttet viežžat ráhkadanávdnasiid meahcis. Jus galgá gávdnot ceavzilis duodjeealáhus, de ferte biddjot fokus earret eará buvttaovddideapmái, designii, hospiteremii, bagadallamii, oahppostipendii, investeremiidda ja márkanastimii ja vuovdimii. Muhtimat dárbbašit ođastit doaibmaapparáhta ja gávdnat ođđa buvttadanmálliid. Innovašuvnnat buvttadanproseassain mat addet áiggi ja resurssaid beaktilis geavaheami, ja álkiduhttet buvttademiid, addet stuorát vejolašvuođaid buoridit gánnáhahttivuođa. Sámediggi ferte ain vuoruhit doarjagiid innovašuvnnaide, investeremiidda, álggahanstipeandda ja fitnodatovdánahttimii doarjaga. Lunddolaš lea vuoruhit ovttasbargo- ja ovddidanprošeavttaid, márkanastima ja vuovdin- ja márkanastindoaibmabijuid. Strategiijat · Ealáhusšiehtadusa  bokte  joatkit  ruhtadanortnegiid  ovddidan-  ja  investerendoaimabijuide ealáhusas mat addet buoret vuođu buoret gánnáhahttivuhtii · Doarjut álgagiid, proseassaid ja prošeavttaid mat váikkuhit duoji loktema mearkagálvun · Vuolggahit ja formaliseret ovttasbarguu ja fierpmádaga duojáriid gaskka · Hástalit ealáhusa ovttas bargat duoji eanet oainnusmahttimis ja olámuddui buktimis · Sámediggi  áigu  bovdet  ealáhusorganisašuvnnaid  ja  Duodjeinstituhta  ovttas  bargat  dan  ektui ahte bidjat fokusa earret eará haddebidjamii vai fitnešedje buoret hattiid márkanis</p>
    <p>
      <em type="bold">4.3 Áŋgiruššansuorgi 3 – Váikkuhangaskaoamit heivehuvvon duodjeealáhussii </em>
    </p>
    <p>Mihttomearri:          Váikkuhangaskaoamit mat leat heivehuvvon ealáhusa boahtteáigái ja mat buktet gánnáhahttivuođa Doarjjaortnegat duodjái mearriduvvojit dábálaččat ealáhusšiehtadusaid bokte. Dárbbu mielde rievdaduvvojit dát, ja leat dávjá gáibádusaid vuođul maid Sámediggi bidjá eará doarjjaortnegiidda. Duoji doaibmadoarjja lea dat ortnet mii dávjjimusat lea leamaš fokusis. Doaibmadoarjja galgá sihkkarastit ahte duojárat sáhttet doaimmahit ealáhusa badjelbáhcagiin. Dát doarjja lea oaivvilduvvon lassigoluid gokčamii mat bohtet go dárbbašuvvojit ollu bargonávccat, ja go gávdnojit hástalusat buvttadeami mekaniseremis. Dán doarjagis lea maid ollu dadjamuš árbevirolaš duddjoma sihkkarastimii. Bearráigeahččamat maid Sámediggi lea čađahan 2012:s, 2014:s ja 2015:s čájehit ahte ollu duojáriin lea váilevaš rehketdoallu. Stuorra hástalusat leat earret eará duođašteamis mii vuvdojuvvo iežas buvttadan duodjin ja mainna lágiin rehketdoallu biddjojuvvo bajás. Gávdno maiddái gávppašeapmi lagas fulkkiiguin, váilevaš guorranvejolašvuohta ja váilivuođat rehketdoalu fievrrideamis. Ollu áššiin lea šaddan eahpádus das ahte leatgo buktagat mátkemuittut vai duodji. Ortnega praktiseren čájeha ahte duodjeregistarii leat maiddái dohkkehuvvon buvttadeamit main ollu geavahuvvo mášiidna, dihtorstivren jna, ja dieinna lágiin leat doarjjavuoigadahttojuvvon. Vejolašvuođat duođaštit leatgo vuvdon buktagiid ieža buvttadan vai leatgo oastán dujiid dahje leago dat mátkemuitu, lea stuorámus hástalus doaibmadoarjjaortnegis.  Ekonomalaš raporta čájeha ahte doaibmaboađus lea leamaš stabiila maŋimuš guhtta jagi mii vuođusta teoriija ahte doaibmadoarjjaortnet lea passiiva ortnet mii unnán buvttiha ovddidanbarggu duodjeealáhusa siskkobealde. Nuppe dáfus čájeha seamma ekonomalaš raporta ahte juste doaibmadoarjjaortnet buvttiha birrasii 100 000 ru doaibmabohtosa. Almmá doaibmadoarjjaortnega haga livččii doaibmaboađus várra lean birrasii nolla.  Dát hástalusat leat árvvoštallojuvvon máŋgii Sámedikkis, ja leat digaštallan ollu molssaeavttuid birra</p>
    <p>doaibmadoarjjaortnegii. Doaibmadoarjjaortnet sáhttá álkiduvvot, rievdaduvvot dahje heaittihuvvot. Vuosttaš molssaeaktu mii sáhttá álkidit ja beavttálmahttit ortnega hálddašeami buohkaide, lea bidjat gáibádusa ahte ohccis galgá leat autoriserejuvvon rehketdoalli. Autoriserejuvvon rehketdoalli sáhttá duođaštit ohcci vuovdima iežasbuvttaduvvon duojis. Hástalussan dás lea dattetge ahte rehketdolliin ii leat duodjefágalaš gelbbolašvuohta árvvoštallat mii lea duodji ja mii ii, dahje leago vuvdojuvvon duodji iežas buvtta vai ii. Doaibmadoarjjaortnegis vuoruhuvvojit jagi 2018 rájes dohkkehuvvon duojárat geain lea autoriserejuvvon rehketdoalli, gč. Sámedikki 2018 bušeahta.  Nubbi molssaeaktu lea heaittihit duodjeregistera, nu ahte juohke ohcama oktavuođas árvvoštallojuvvojit sihke ohcci buktagat ja duođaštus das ahte leago iežasbuvttaduvvon duodji. Duodjeregisttar lea unnán dávgasis ortnet ja dan lea leamaš váttis áigeguovdilastit dađistaga. Ortnet fágalávdegottiin mii lea dohkkehan buktagiid ja buvttadeddjiid duodjeregistarii lea maiddái dagahan ahte doaibmadoarjjaortnega hálddašanvuogádat lea unnán dávggas. Goalmmát molssaeaktu lea heaittihit doaibmadoarjjaortnega ja bidjat sadjái ođđa váikkuhangaskaoapmeortnega omd. 3-jagá bargostipeandda. Stipeandda ulbmilin galgá leat lasihit buvttadeami, ráhkadit ođđa buktagiid dahje ođđa buvttamálliid, designa, gelbbolašvuođaloktema jed. Dákkár bargostipeanda sáhtášii viidásetovddidit duodjeealáhusa ja lasihit su sisaboađu gii oažžu stipeandda. Doaibmadoarjjaortnet lea hástaleaddji ja dan hálddašeapmi gáibida nu ollu bargonávccaid, ja ii olus váikkut ealáhusa ahtanuššama, ja lea eahpesihkarvuohta ulbmilolahusa ektui ahte buvttaduvvo go eanet iežas duodji. Nuppe dáfus buvttiha ortnet positiivvalaš doaibmabohtosa duojárii ja dieinna lágiin sihkkarastá maiddái gánnáhahttivuođa ja váikkuha rekrutterema ealáhussii. Buot aktevrraid várás ealáhusa oktavuođas lea ásahuvvon arena gos deaivvadit guorahallat hástalusaid ja áŋgiruššamiid boahtteáigái. Dákkár arena lea deaŧalaš bargui váikkuhangaskaomiid ovddidemiin mii sihkkarastá rekrutterema, gánnáhahttivuođa ja ahtanuššama ealáhusas.  Sámediggi áigu vuoruhit doaibmadoarjjaortnega beavttálmahttima ja álkiduhttima earret eará dainna lágiin ahte bidjat eanet ovddasvástádusa ja doaimmaid autoriserejuvvon rehketdolliide. Ja de lea duodjeregistara ja duoji fágalávdegotti heaittiheapmi ulbmillaš ja barggu lunddolaš joatkka. Dat mearkkaša sirdima dáláš guovtteoasát áššemeannudeamis (vuos ohcan duodjeregistarii ja maŋŋá ohcat doaibmadoarjaga) ortnegii mas lea dušše okta dássi (dušše doaibmadoarjjaortnet).  Sáhttá leat dárbu fágalaččat árvvoštallat buktagiid maidda ohccojuvvo doarjja, ovdamearkka dihtii eahpáhusa dahje ođđa ohcciid oktavuođas. Dán lágan fágalaš árvvoštallama sáhttá ovdamearkka dihtii Duodjeinstituhtta, mas lea fágagelbbolašvuohta suorggis, dahkat.  Doarjja investeremiidda, ovdánahttindoaibmabijuide ja álggahandoarjja doibmet ulbmillaččat, ja daid sáhttá álkidit heivehit duodjeealáhusa dárbbuide ja muđui servodaga rievdama mielde.  Strategiijat  · Ovttasbargguin  duodjeealáhusa  beliiguin  ovddidit  ja  heivehit  doarjjaortnegiid  nu  ahte  dat sihkkarastet boahtteáiggi ealáhussii ja gánnáhahtti duodjeealáhus · Beavttálmahttit ja álkiduhttit doaibmadoarjjaortnega</p>
    <p>
      <em type="bold">4.4 Áŋgiruššansuorgi 4 – Ealáhusa organiseren </em>
    </p>
    <p>Mihttomearri: Ulbmillaš organiseren mii lea heivehuvvon ealáhusa dárbbuide Duodjeinstituhtas lea deaŧalaš rolla duodjefágalaš áššiid ja regionála ovddidanprošeavttaid ovddidemis ja bagadeamis. Sámediggi oaidná maiddái ahte Duodjeinstituhtas lea ollu gelbbolašvuohta ja lea lávdaorganisašuvdna, mii lea deaŧalaš duoji viidáseappot ahtanuššamii ja dasa rekrutteremii. Sámediggi háliida ahte Duodjeinstituhtta galgá leat mielde viidáset ovddideamis ja váldit stuorát oasi go ovdal. Duodjeinstituhtta galgá vuosttažettiin doaibmat ealáhusvuđot duoji ovddidanguovddážin. Lunddolaš lea ahte Sámediggi lea árjjalaš ja čuovvola lávga instituhta ja ahte</p>
    <p>dat earret eará čielggasmahttojuvvo jahkásaš juolludusreivviin. Dán lunddolaš čuovvuleapmi lea ahte vurdojuvvo guhkes áiggi plána Duodjeinstituhta ovddideapmái.  Sámediggi áigu 2018 áigge čađahit Duodjeinstituhta ja guoskevaš duodjebagadanortnega evaluerema. Dat lea deaŧalaš vai sáhttá árvvoštallat duoji ulbmilolahusa ealáhussan, ja movt ealáhus geavaha ja ávkkástallá duodjebagadeddjiiguin. Duodjeinstituhtta vuollásaš duodjebagadeddjiid sturrodat ja viidodat bissehuvvo danne dassážii go evalueren lea čađahuvvon ja Sámediggi lea ožžon vuđolaš árvvoštallama. Evaluerema joatkkan lea maiddái lunddolaš geahčadit lagabuidda Duodjeinstituhta organiserema.  Dat go guokte duodjeorganisašuvnna ja Duodjeinstituhtta barget sullii seamma mihttomeari gulvui, eaktuda lávgadeappot ovttasbarggu dán golbmasa gaskka. Sámediggi juolluda doarjaga dáidda ja Sámediggái lea deaŧalaš árvvoštallat makkár ávki dáin ruđain lea. Sámediggi lea ollu oktavuođain evttohan dáid ovttastahttima ja eanet formaliserejuvvon ovttasbarggu organisašuvnnaid gaskka almmá ahte dat lea dáhpáhuvvan. Jos galggaš beaktileappot ávkkástallat resurssaiguin ja áŋgiruššama oktiiordnemiin duodjeealáhusa ektui, de lea lunddolaš ahte Duodjeinstituhtta áiggi mielde laktojuvvo duoji ealáhusšiehtadussii. Dat seamma guoská Boazodoalu ja duoji oahpahuskantuvrii mii lea deaŧalaš oassi duoji ollislaš ovddideamis. Lunddolaš lea ahte juolludusat oahpahuskantuvrii gehččojuvvojit fárrolaga ealáhusšiehtadusain ja njuolggo doarjagiin Duodjeinstituhttii.  Strategiijat · Heivehit Duodjeinstituhta duoji váldošiehtadussii · Duodjeealáhusa organiserema geahčadeapmi</p>
    <p>
      <em type="bold">4.5 Áŋgiruššansuorgi 5 – Gelbbolašvuođa bajideapmi </em>
    </p>
    <p>Mihttomearri:          Buoridit gávppálaš oasi duojis Duodjeealáhusas lea dárbu gelbbolašvuođaloktemii máŋgga dásis. Sámediggi lea bidjan návccaid fitnodatovdánahttinprográmmaide maiddái duoji váste kulturealáhusáŋgiruššamis. Duodjeealáhusa siste leat digaštallamat nagodit go bagadallandoaimmat loktet gelbbolašvuođa duodjeealáhusas, ja buktet go ruđat mat leat várrejuvvon bagadallamii, eanet bargosajiid, ja vel leat go dat lasihan gánnáhahttivuođa. Hástalussan šaddá čielggadit movt gelbbolašvuođalokten galggašii doaibmat duodjebirrasiin, ja maiddái man ollu ealáhusperspektiivvas galgá leat dadjamuš go gelbbolašvuođadoaibmabijut biddjojit johtui. Gelbbolašvuođalokten lea okta doaibmabijuin masa eatnasiin duodjeealáhusas lea dárbu goas nu. Gelbbolašvuođalokten ferte dávistit ealáhusa dárbbuiguin, ja dain ferte leat dássi mii boahtá ávkin ealáhussii. Eanas gelbbolašvuođabirrasiin lea vásáhus ja rutiinnat čađahit dákkár doaibmabijuid. Iešguđet lágan fidnokurssat leat mielde dán árvvoštallamis.  Vuođđooahppu duojis lea joatkkaskuvllaid ja allaskuvllaid ovddasvástádus. Dat doaibmabijut maid Sámediggi sáhttá vuoruhit leat gelbbolašvuođaloktendoaimmat mat leat njuolga oaivvilduvvon ealáhusaide. Strategiijat · Sihkkarastit ruhtadanortnegiid ealáhusoaivvilduvvon kurssaide  · Fuolahit ahte Duodjeinstituhtta ja duodjeorganisašuvnnat ovttasbarget gelbbolašvuođaloktendoaimmaiguin.</p>
    <p>
      <em type="bold">4.6 Áŋgiruššansuorgi 6 – Stuorát márkan </em>
    </p>
    <p>Mål:          Iežas buvttaduvvon dujiid eanet vuovdin Duodjeealáhusa 2015 ekonomalaš raporta čájeha ahte njuolggovuovdin lea ain deháleamos vuovdinkanála duodjebuktagiin, interneahtta ja poastta bokte vuovdin eai leat nu deaŧaálaččat. Dát lea juste nuppe ládje go servodagas muđui, mas neahttavuovdin lassána eanet ja eanet. Duojáriidda lea deaŧalaš ahte oassálastet teknologalaš ovdáneapmái ja eanet aktiivvalaččat geavahišgohtet interneahta márkanfievrrideamis. Oinnolaš buktagat ja buoret olahanmuddu neahta bokte sáhttá mielddisbuktit eanet dietnasa duojáriidda. Márkaniin fállojuvvojit ollu mátkemuittut, erenoamážit gávpogiin ja turistageasuheddjiid oktavuođas. Ollu mátkemuittuin mat fállojuvvojit leat sámevuđot dahje dain geavahuvvojit oasit sámi dáidagis, kultuvrras ja duojis. Danne leat mátkemuittut sihke gilvaleaddjit ollu duodjebuktagiidda ja váikkuhit duoji stáhtusa fuonideami. Deaŧalaš lea leat dihtomielalaš dan ektui movt mátkemuittut váikkuhit duodjebuvttamárkaniidda ja leat čielga strategiija dan ektui. Innovašuvnnat duojis sihke buktagiid, márkaniid ja organiserema ektui, leat deaŧalaččat gilvvu dustemis mátkemuittuid ja eará vásttolaš buktagiid beales.  Árbevirolaš duoji profileren, ođđadesigna ovddideapmi ja kvalitehtabuktagiid vuovdaleapmi áiggi mielde sáhttet buvttihit eanet gánnáhahtti duodjeealáhusa.  2013:s álggahedje duodjeorganisašuvnnat Duojáriid Ealáhussearvi ja Sámiid Duodji  ovttas prošeavtta mearkagálvohuksema várás duojis. Mihttun mearkagálvohuksemiin lea ráhkadit gánnáhahtti doaimmaid, nu ahte duojárat galget sáhttit eallit duodjebuvttademiin. Sávvamuš lea hukset doaibmi organisašuvnna mii áimmahuššá mearkagálvvu, ja masa čatnasit eanet čeahpes duojárat. Deattuhuvvo guorahallamiid bohtosiin ahte otná buktagiin lea dat ovdamunni ahte leat áidnasorttat ja ahte dain lea buorre dássi. Oktasaš heajut bealli lea ahte dat eai leat nu olahanmuttus. Raporttas konkluderejuvvo ahte lea sávahahtti duojáriid gaskkas ahte lea mearkagálvohuksen, earenoamážit sin gaskkas geat háliidit vuovdit dobbelii go báikkálaš olbmuide ja mátkkošteddjiide. Raporttas ávžžuhuvvoge ahte ferte vel vuđoleappot geahččat dáid duojáriid ovddeš vásáhusaid mearkagálvohuksemis ja buvttaovddideamis. Informánttat sávve doaibmabijuid mat eanet veahkehit buvttaovddideapmái ja márkanheiveheapmái. Guorahallama ávžžuhus lea bargat viidáseappot dáid doaimmaid dárbbuid kártemiin, geahčadettiin lagabui sin máhtu iežaset márkana birra, ja boahtteáiggi buvttaovddideami dárbbašlašvuođa. Ávžžuhuvvui maid oažžut eanet dieđuid dálá márkandili birra vai dan máhtu sáhtášii geavahit márkanovddideapmái. Duoji kopieren lea ain stuora hástalus ja riektesuddjen duojis lea okta áššiin masa dárbbašuvvo ovttasbargu riikarájáid rastá. Dieđáhus ii čoavdde dáid hástalusaid, muhto lea deaŧalaš ahte gávdnojit strategiijat movt dáid sáhtášii čoavdit. Earret eará lea deaŧalaš ovttasbargat duodjebirrasiiguin eará riikkain. Duoji riektesuddjen mielddisbuktá riektesuddjema olggobealde boasttugeavaheami vuostá duoji gávppálaš áigumušain. Sámediggeráđđi lea 2015:s bidjan johtui prošeavtta mas lea áigumuš ealáskahttit duodjemearkka. Prošeavtta mihttun lei ná hábmejuvvon: <em type="italic"><span type="quote">«Čielggadit movt Sámi Duodji gálvomearka sáhttá ođasmahttojuvvot ja ealáskahttojuvvot, ja duodjemearkka geavaheapmi. Guorahallat sámi duoji sisdoalu ja buktit oktasaš definišuvnna sámi duojis.»</span></em> Prošeaktaraporttas čállo maid earret eará ahte duodjeárbevierru ja duodjemáhttu dárbbaša juridihkalaš suddjema. Gálvomearkaortnet sáhttá leat okta málle movt beassá fas duohtandahkat iešmearrideami duoji ja sámi kultuvrra badjel gustovaš lágaid mielde. Ortnet lea maid mielde láhčime vejolašvuođa olahit dadjamuša sámi kultuvrra ávkkástallama birra.   Raporttas konkluderejuvvo ahte lea čielga dárbu beaktilis ja ovttastahttojuvvon sámi sertifiserenortnegii. Lea dárbu viiddidit sertifiserema nu ahte dat maid guoská eará buktagiidda go dušše árbevirolaš duodjái, ja danin ferte sertifiserenortnet gokčá máŋga ceahki gokčandihte maiddái dáid dárbbuid. Prošeakta evttoha sertifiserenortnega mas lea unnimusat guokte gálvomearkka – okta mii lea <span type="quote">“árbevirolaš duoji”</span> váste ja nubbi mii lea <span type="quote">“buktagiid váste maid sápmelaččat leat buvttadán/sámi buktagat”</span>. Evttohuvvo maid ahte gálvomearkkas lea guovddáš dahje lávdaduvvon ollessámi eaiggát, ja ahte báikkálaš ovddasteaddjit geigejit liseansa, mat maid hálddašit gálvomearkkaid. Strategiijat · Čuovvulit muhtin fitnodagaid mat háliidit heivehit iežaset buktagiid ostiide · Hásttuhit ja movttiidahttit ealáhusa ráhkadit oktasaš profiila ja mearkka duodjebuktagiid várás · Movttiidahttit  ealáhusa  ovddidit  ođđa  duodjebuktagiid  sámi  kultuvrra  ja  sámi  kulturárbevieruid vuođul · Hástalit  gávpogiid,  gávpeealáhusa,  turistageasuheddjiid,  ráidduid,  j.d.  dihtomielalaččat áŋgiruššat kvalitehtabuktagiiguin mat fállojuvvojit erenoamážit mátkkošteddjiide <em type="bold">6 Ekonomalaš ja hálddahuslaš váikkuhusat  </em>Sámedikki jahkásaš bušeahtaid čuovvuleami ja Duoji ealáhusšiehtadusa šiehtadallamiid ja jahkásaš bušeahttamearrádusa bokte, mearriduvvojit ekonomalaš ja hálddahuslaš čuvvosat. Vejolaš stuorát rievdadusat dahkkojuvvojit daid rámmaid siskkobealde mat leat biddjojuvvon duodjeealáhusa ruđaid hálddašeapmái, dás mielde maiddái váldošiehtadus ja jahkásaš šiehtadallamat mat buvttihit ealáhusšiehtadusa.  </p>
    <p>Ealáhus- ja kulturlávdegoddi - 004/18</p>
    <p>EKL - Mearrádus: <em type="bold">Álggahus</em> Sámedikki ealáhus- ja kulturlávdegoddi lea meannudan ášši  33/18 Sámedikki dieđáhus duoji birra dego ealáhussan. <em type="bold">Mearkkašumit</em> <em type="italic">Bargiidbellodaga lahttu, Per Mathis Oskal ja Johtisápmelaččaid listu lahttu, Anders Somby jr., ovddideaigga mearkkašumi ássái.</em> <em type="italic">Norgga S</em>ámiid Riikkasearvvi <em type="italic">lahttut, Mathis Nilsen Eira, Sandra Andersen Eira  ja Vidar Andersen, Norgga Sámiid Riikasearvi/Sámeálbmotbellodaga lahttu, Jovna Vars Smuk, Bargiidbellodaga lahtut, Arild Pettersen Inga, Per Mathis Oskal ja John Kappfjell, Guovddášbellodaga lahttu Hans Ole Eira, Árjja lahttu, Inger Eline Eriksen Fjellgren, ja Nordkalottfolket lahttu, Tor H. Mikkola, dorjo mearkkašumi:</em> Čuoggái 1.1 Bajimuš mihttomearri Árbevirolaš dujiin barget earáge sápmelaččat go sii geain duodji lea ealáhussan. Sii eai otnáš nammii eai sáhte gullat duodješiehtadusa vuollái, oažžut ekonomalaš váikkuhangaskaomiid Sámedikkis eaige sii leat registrerejuvvon momsaregistaris. Sii leat dattetge deaŧalaš oasit árbevirolaš duojis ja guovddáš oassi sámi servodagas. Sii viidáset fievrridit árbevirolaš máhtu earret eará ávdnasiid giehtadeamis ja ráhkadeames, ja buktet maiddái ráhkadanávdnasiid eará duojáriidda. Sámediggi áigu geahčadit dáláš doaibmabijuid, ja árvvoštallat sierra ortnegiid sin várás. <em type="bold"> Evttohusat </em></p>
    <p><em type="italic">Nordkalottfolket lahttu, Tor H.Mikkola, ovddidii evttohusa áššái. </em> <em type="italic">Norgga S</em>ámiid Riikkasearvvi <em type="italic">lahtut, Mathis Nilsen Eira, Sandra Andersen Eira ja Vidar Andersen, Norgga Sámiid Riikasearvi/Sámeálbmotbellodaga lahttu, Jovna Vars Smuk, Bargiidbellodaga lahtut, Arild Petteren Inga, Per Mathis Oskal ja John Kappfjell, Guovddášbellodaga lahttu, Hans Ole Eira, Árjja lahttu, Inger Eline Eriksen Fjellgren, ja Johtisápmelaččaid listu lahttu, Anders Somby jr. dorjo evttohusa.</em> Evttohus 1 Čuoggás 4.1 Strategiijat, kuvlačuokkis 3, rievdaduvvo, leat ná: Movttidahttit áŋgiruššamiid, prográmmaid, kurssaid ja sullasaččaid riddo-, mátta- ja julevsámi guovlluin maid bokte buoridit rektutterema dáid guovlluin. <em type="italic">Nordkalottfolket lahttu, Tor H.Mikkola, ovddidii evttohusa áššái.</em> <em type="italic">Bargiidbellodaga lahtut, Arild Petteren Inga, Per Mathis Oskal ja John Kappfjell, dorjo evttohusa.</em> Evttohus 2 Lasáhus tekstii čuoggás 2.2. <em type="italic">Duoji meroštallan</em> maŋŋá vuosttaš teakstaoasi: Ráhkadanávdnasiid fitnen duodjái lea deaŧalaš vai sáhttá bargat dáinna ealáhusain. Sii geat barget erenoamáš buvttademiin vai sáhttet buktit ráhkadanávdnasiid duodjái, buvttadeddjiid galgá maiddái sáhttit registreret duodjeregistarii vai sáhttet oažžut duodjedoarjaga. Seamma eavttuid mielde go muđui duodjeealáhus oažžu.  Čuoggái 4.6 <em type="italic">Strategiijat - </em>lasáhus Ođđa kuvlačuokkis: · Sámediggi galgá váikkuhit oktasaš mearkagálvohuksema ja mearkka suodjaleami. </p>
    <p><em type="italic">Nordkalottfolket lahttu, Tor H.Mikkola, ovddidii evttohusa áššái.</em> Evttohus 3 Vuosttas cealkka vuosttaš teakstaoasis čuoggás 3.4 <em type="italic">Doaibmadoarjja </em>rievdaduvvo, leat ná: <em type="italic"><span type="quote">"Doaibmadoarjjaortnet guoská buvttadeddjiide geat buvttadit duoji ja leat dohkkehuvvon duodjeregistaris"</span>. </em> Loahppa teaksta čuoggás 3.4 Doaibmadoarjja (teakstaoasit 2-5) sihkojuvvojit. <em type="italic">Ovddádusbellodaga lahttu, Arthur Tørfoss, ovddidii evttohusa áššái.</em> Evttohus 4 Biddjojuvvo sámediggeráđi árvalusa sadjái: Nugo ovdan boahtá dieđáhusas, de ii váikkut duodješiehtadus ealáhusovdáneami sámi guovlluin. Buvttadeaddjit lea unnán ja leat smávvá. Dát boahtá das movt Sámedikki iežas váikkuhangaskaoapmeapparáhta lea láhččojuvvon. Dieđáhusas válddahuvvojit buori vuogi mielde hástalusat, muhto eai atte buori čovdosa. Sáhttá orrut dego duodješiehtadus iešalddis hehttešii stuorát fitnodagaid ahtanuššama fága siskkobealde. Danne ferte árvvoštallojuvvot ahte ii go duodješiehtadus galggašii heaittihuvvot gaskaoapmin. Ortnet orru maiddái vealaheamen dan ektui geat sáhttet oažžut doarjaga ortnegis, go duojár ferte ollašuhttit gáibádusaid leat registrerejuvvon Sámedikki jienastuslogus.  Norgga ealáhuseallimis, maiddái sámi guovlluin, leat váldoáššis smávva ja gaska sturrosaš fitnodagat. Danne bivdá Sámediggi Stuorradikki ráhkadit buoret rámmaeavttuid mat giktalit ahtanuššama ja ovddideami. Dat ferte dahkkojuvvot earret eará byråkatiija unnidemiin ja skoviid geahpedemiin, ja ahte guhkes áiggi ja einnostan vejolaš politihkain. Dieinna lágiin šaddá álkit álggahit, nuppástuhttit, ođasmahttit ja bargat smávva ja gaska sturrosaš fitnodagaiguin.  Ođđa hutkama ektui lea deaŧalaš álkiduhttit ovttaolbmofitnodagaid álggaheami ja doaimmaheami. Dan sáhttá dahkat earret eará ovttaolbmofitnodagaid vearuheami álkiduhttimiin, nannet sosiála vuoigatvuođaid iešheanalis ealáhusdolliide ja álkiduhttit momsaraporterema. Prográmmat nugo Nuorra hutkan berre nannejuvvot, ja Sámediggi háliida geavahit NH Finnmárkku movttiidahttit nuoraid árvvoštallat duoji birgejupmin.  </p>
    <p><em type="bold">Lávdegotti ráva</em> Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju Sámediggi Sámediggeráđi árvalusa. </p>
    <p>Sámedikki dievasčoahkkin - 033/18 Ášši meannudeapmi álggahuvvui 14.06.18 dii. 09.00</p>
    <p><em type="bold">Jienasteapmi</em> 39 áirasis ledje 35 čoahkis. Jienasteapmi čađahuvvui čuovvovaš vuogi mielde: · Evttohus 4 hilgojuvvui 33 jienain 2 jiena vuostá · Evttohus 3 hilgojuvvui 30 jienain 5 jiena vuostá · Evttohus 2 hilgojuvvui 22 jienain 13 jiena vuostá · Evttohus 1 mearriduvvui 34 jienain 1 jiena vuostá · Ealáhus- ja kulturlávdegotti ráva mearriduvvui 31 jienain 4 jiena vuostá </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  John Kappfjell, áššejođiheaddji  2  Arthur Johan Tørfoss Kåre Olli  Arthur Johan Tørfoss  3  Tor H. Mikkola Anders Somby jr.   Vidar Andersen  Tor H. Mikkola  4  Jovna Vars Smuk  5  Ann Karin Kvernmo Synnøve Søndergaard 6  Per Mathis Oskal Mathis Nilsen Eira   Anders Somby jr.  Per Mathis Oskal  7  Arild Pettersen Inga Piera Heaika Muotka   Beaska Niilas   Tor H. Mikkola  Arild Pettersen Inga  8  Ann-Elise Finbog  </p>
    <p>9  Berit Marie P. E. Eira  10  Kåre Olli  11  Vidar Andersen  12  Mathis Nilsen Eira  13  Anders Somby jr.  14  Beaska Niilas  15  Nancy Porsanger Anti  16  Per Mathis Oskal  17  Arild Pettersen Inga  18  Tor Gunnar Nystad  19  Berit Marie P. E. Eira  20  Kåre Olli   John Kappfjell, áššejođiheaddji   Arild Pettersen Inga, čoahkkinotrnegii  Jørn Are Gaski, čoahkkinortnegii</p>
    <p>DC - Mearrádus: <em type="bold">1 Sisdoallu </em>Sámediggi almmuha dál vuosttaš geardde sierra dieđáhusa duoji birra. Dieđáhusa ulbmilin lea ovddidit stivrendokumeantta duoji várás ja signaliseret čielgaset mihttomeriid politihkalaš bargui. Sámedikkis ferte leat guhkesáiggi politihkka ja strategiija duoji ovddideami várás. Nugo earáge ealáhusain de rievddadit earret eará ekonomalaš rámmaeavttut, riekteovddideapmi maiddái duodjeealáhusa siskkobealde.  </p>
    <p>
      <em type="bold">1.1 Bajimuš mihttomearri  </em>
    </p>
    <p>Duodji lea okta oassi sámi kulturárbbis ja lea sámiid árbevirolaš giehtaduodjegelbbolašvuohta. Duodji lea fága, kultuvra ja ealáhus, dasa lassin go duodji riggudahttá sámi identitehta, iešdovddu ja sámi giela. Duodji lea kulturguoddi ealáhus mas lea stuorra mearkkašupmi sámi gielaide, kultuvrii ja sámi ealáhusovddideapmái. Deaŧalaš lea sihkkarastit ahte duodji eallá sihke kultuvran ja ealáhussan. Duodji lea maiddái identitehtahuksejeaddji oassi sámi servodagas. Sámedikkis lea bajimuš mihttomearrin ovddidit duoji boahtteáigái čujuheaddji ja geasuheaddji ealáhussan. Dát dieđáhus ráddjejuvvo fas duodjái ealáhussan. Iežas buvttadan dujiid eanet vuovdin stuorát márkanii lea guovddážis Sámedikki áŋgiruššamis. Dainna oaivvilduvvo ahte duodjeealáhus sáhttá heivehit ealáhusa rievdadusaide ja hástalusaide, ja ahte profešunalitehta, sisaboahtu ja gánnáhahttivuohta ealáhusas buorránit.</p>
    <p>
      <em type="bold">1.2 Proseassa, mielváikkuheapmi ja gulaskuddan </em>
    </p>
    <p>Ealáhusain leat dollojuvvon máŋga čoahkkima dieđáhusbarggu birra ja dieđáhusa bajimuš hástalusaid ja áŋgiruššansurggiid birra.  Dieđáhusárvalus sáddejuvvui gulaskuddamii čakčamánus 2017 ja gulaskuddanáigemearri lei skábmamánu 6. b. 2017. Gávcci organisašuvnna/priváhta olbmo leat vástidan gulaskuddamii.  <em type="bold">2 Duodjeealáhusa stáhtus  </em></p>
    <p>
      <em type="bold">2.1 Ekonomalaš raporta  </em>
    </p>
    <p>Duodjeealáhusa ovddideapmái leat ráhkaduvvon ekonomalaš raporttat jagi 2006 rájes. Raporttain válddahuvvo ealáhusa ekonomalaš dilli, ja jahkásaš šiehtadallamat duoji ealáhusšiehtadusa birra váldet vuolggasaji das. Raporttat čájehit daid duojáriid ekonomalaš stáhtusa, geat leat ohcan doaibmadoarjaga Sámedikkis. Maŋimuš golmma jagi vástesaš geahčastagat leat maiddái buohtastahttojuvvon. Analysat leat vuođđuduvvon ohcamiid dáhtoniidda ovddit jagiid ekonomalaš dili ektui. Go čoahkkáigeassá, de čájehit analysat  ekonomalaš raportta ektui 2017:s ahte gaskamearálaš duojáris lea ovttaolbmofitnodat, lea nissonolmmoš ja ássá Finnmárkkus. Sámedikki doaibmadoarjja lea ain deaŧalaš fáktora duojára ekonomiijai. Almmá doaibmadoarjaga haga livččii gaskamearálaš duojáris leamaš badjelbáza doaimmastis 15 %. Iežas duoji gávpejođus leat stuorra erohusat, 2,4 miljon ru rájes 51.000 ru rádjai. Ollislaččat lei ohcciid gaskkas iežas buvttadan duojis gávpejohtu 9 miljon ru ohcanjagis 2017, 8,5 miljon ru 2016:s ja 7,3 miljon ru 2015:s.  Gaskamearalaš gávpejohtu lea sullii 345.000 ru 2017:s ja sullii 315.000 ru 2016:s.  2014:s ledje buvttadangolut eanet go duoji gávpejohtu. Dat dagahii earret eará dan ahte badjelbáza (doaibmaboađus) njiejai 2014:s. Go geahččat buot duojáriid geat leat raporteren iežaset loguid jagi 2016 ovddas, de čájeha dat ahte sihke sisaboađut ja doaibmagolut leat gaskamearálaččat lassánan ovddit jagiid ektui. Doaibmaboađus čájeha maiddái lassáneami. Doaibmaboađus lea veaháš unnon, muhto lea ain badjel 2014-dási.  27 ohcci leat sádden doaibmadoarjjaohcamiid 2015:s ja 2016:s, ja 26 ohcci 2016:s. Leat unnit ohccit go jagi 2013 rájes ja ovddit jagiin. Raporttas ii daddjojuvvo mihkkege dan birra manne ohcciid lohku lea njiedjan. Sáhttá jurddašit ahte ohcanteknihkalaš dilit, lunddolaš heaitin ja rehketdoalu bearráigeahččan maid Sámediggi álggahii 2012:s, sáhttet leat čilgehussan. Registrerejuvvon duojárid lohku dávista duojáriidda geat leat registrerejuvvon Sámedikki duodjeregistaris. Registtar ii leat dattetge áigeguovdilastojuvvon maŋimuš jagiin ja vealtameahttumit ii atte rivttes gova man ollu duojárat leat ealáhusas. Detálljat leat addojuvvon tabeallas 2.2 vuolábealde.</p>
    <p>Tabealla 2.2:           Man ollu ohccit registrerejuvvon duojáriid gaskkas. Dán jagi raporta Man ollu ohccit Man ollu reg. ohccit % ohcciin  Mearkkašumit    31,3 %     33,3 %     33,8%    - - Raporta ii buktojuvvon.    47,1%     54,2%     93,8%</p>
    <p>Raporttaid loguid vuođul leage nu váttis geassit oppalaš konklušuvnnaid duoji ekonomalaš ovdáneami birra. Go nu unnán leat vástidan, de sáhttet unna rievdadusat dagahit hui ollu bohtosii statistihkas. Dattetge čájeha dat midjiide veaháš movt duodjeealáhusa ekonomalaš dilli lea ovdánan. Gaskamearálaš duojár lea (2017:s):  · Duojár doaimmaha ovttaolbmofitnodaga, lea nissonolmmoš ja ássá Finnmárkkus. · Ollislaš gávpejođus mii lea 287.000 ru, lea ieš duddjon dujiid oassi 206.000. Ollislaš gávpejohtu lea lassánan jagis 2015 jahkái 2016 22,1 %:in, ja iežas duoji oassi lea lassánan 20,4 % jagi 2015 ektui.  · Doaibmaboađus lea 40 %, mii lea seamma dásis go ovddit jagi.</p>
    <p>· Doaibmadoarjja lea ain deaŧalaš duojáriid ekonomiijai. Almmá doaibmadoarjaga haga livččii gaskamearálaš duojáris leamaš badjelbáza 15 % doaimmastis.  Duodjeaktevra lea mii lea dieđihan loguidis 2016 ovddas, ii leat nu olus earálágan dan aktevrras mii lea dieđihan loguidis ovddit jagiin. Ohcanjagiin 2015 ja 2016 bohte 67 % ohcciin Guovdageainnus ja Kárášjogas. Ohcanjagis 2017 bohte ohccit 69 % Kárášjogas ja Guovdageainnus. Ohcciid lohku Guovdageainnus lea stabiila. Eará báikkiin leat geahppánan veaháš ohccit. Jovkui earát gullet Unjárga, Porsáŋgu, Gáivuotna, Sørfold ja Ráisavuotna. Dat go stuorra oassi ohcciin geat ohcet doaibmadoarjaga leat eret Kárášjogas ja Guovdageainnus, sáhttá boahtit muhtun muddui das go doppe lea guhkes duodjeárbevierru, muhtun muddui das go ollu duojárat guovllus bures rekrutterejuvvojit, muhtun muddui danne go váikkuhangaskaoapmeortnet deaivá olahusjoavkku bures, muhtun muddui danne go Sis-Finnmárkkus viššalit ostet dujiid ja muhtun muddui boahtá eará sivaid geažil mat eai leat seamma čielgasat. Ain leat čielgasit eanet nissonolbmot ohccin (69 % - 70 % ovddit jagi). Dát sohkabealjuohku lea leamaš viehka stabiila jagi 2010 rájes. Minsttar gos ohcamat bohtet lea viehka seammalágan go 2012. Sámediggi bidjá merkii ahte eai leat álggage ohccit julev- ja máttasámeguovlluin. Dát dilli fuolastuhttá ja dan áigu Sámediggi čuovvut dárkilet. Raporttas ii daddjojuvvo mihkkege ohcciid ahkejuogu birra. Ohcanjagis 2015 bohte guokte ohcama oasusservviin, loahppa lei ovttaolbmofitnodagain. 2016:s bohte golbma ohcama oasusservviin, loahppa bođii ovttaolbmofitnodagain. Ohcciid gaskkas leat guokte duojára geain goappašiin lea eanet go duppalin stuorát gávpejohtu iešbuvttaduvvon duojis goalmmádin stuorámus duojára ektui. Dát váikkuha ollu gaskameriid rehkenastimii. Go mii váldit eret dáid duojáriid, de šaddá gaskamearálaš gávpejohtu 2016:s 214.323 ru. Go buohtastahttá jagiin 2015, mas okta duojár dollojuvvui olggobealde lea gaskamearálaš gávpejohtu measta seamma.  26 ohcci gaskkas 2017:s lea 9 duojáris (44 %) sisaboahtu duoji lassin. Njealjasis sis leat eará sisaboađut mat leat stuorát go sisaboahtu duodjedoaimmas. Guovtti duojáris lea viehka unnán eará sisaboahtu – vuollel 10% ollislaš sisaboađuin.  Jagi 2010 rádjai ledje viehka unna rievdadusat. Dilli 2010 rájes lea ovdánan positiivvalaččat vaikko mii oaidnit ahte ahtanuššan lea bisánan jagis 2015 jahkái 2016. Logut leat gáržžit ja rievdadusat ovttaskas duojára ektui sáhttet rievdadit ollu. Min diehtovuođđu ii atte midjiide makkárge čilgehusa ahtanuššamii jagi 2015 rádjai iige maŋimuš jagi ahtanuššamii. 2015, 2016 ja 2017 raporttat čájehit ahte deaŧaleamos vuovdinkanála lea njuolga vuovdin. Buohkat han oaivvildit ahte dat lea deaŧalaš. Muhto maiddái meassat – mat maiddái guhkás leat njuolga vuovdinkanálat – boahtá bajás. Unnimus deaŧalaš vuovdinkanálan adnojuvvo interneahtta ja poastavuovdin.</p>
    <p>
      <em type="bold">2.2 Duoji meroštallan </em>
    </p>
    <p>Guhkes áiggi politihka hábmema oktavuođas duodjeealáhusa várás lea dárbu áddet mii duodji lea. Mii lea erohus gávppálaš látnalasbuvttaduvvon buktaga ja duoji gaskka? Makkár deaddu sámi kultuvrras galgá leat duoji ovddideamis boahtteáiggis? Dasto buktá sámi ođđa design ođđa márkaniid ja ođđa kunddarjoavkkuid. Muhtumiidda leat sámi hápmásaš biktasat deaŧalaš oassi sámi identitehtas.  Duodjebuvttadeapmi rievdá muđui servodatovdánemiin. Bohtet ođđa ávdnasat, ođđa buktagat, ođđa design, ođđa buvttadanvuogit, ođđa ráhkadanávdnasat ja ođđa márkanat. Duodjeealáhus mekaniserejuvvo iešguđege dásis ja leat maiddái iešguđege áddejumit das makkár ávdnasiid sáhttá leat lohpi geavahit duoji buvttadeamis. Dát buktá hástalusaid duoji meroštallamii, ja meroštallan ferte dan geažil leat dan muttos dávggas ja bajimuš dásis ahte das vuhtiiváldojuvvojit earret eará boahtteáiggi rievdadusat. Duodjeealáhusa siskkobealde gávdnat mii dál sihke árbevirolaš duoji ja ođđa sámi design. Go juo duodji sáhttá leat nu máŋggalágan, lea guhkit áiggi geahččaluvvon oažžut oktasaš duodjemeroštallama. Sámi organisašuvnnat Sámiid Duodji ja Duojáriid Ealáhussearvi gávnnahedje 2014:s ahte detállja dási meroštallama duodjái ii leat vejolaš dahkat, muhto šadde ovttaoaivilii bajimuš dási duodjemeroštallamis:</p>
    <p><em type="italic">«Duodji lea sámi čoahkkedoaba buot buvttadeaddji doaimmain maid duojár dahká. Dása gullet giehtaduodji, atnudáidda ja muohkaduvvon ávdnasat mat vuolget sámi kultuvrras ja árbevieruin.</em> <em type="italic">Duddjomii gullá ráhkadit iežasbuvttaduvvon kvalitehtadiŋggaid, atnudiŋggaid, áđaid ja biktasiid mat čájehit sámi eallinmálle ja kulturárbevieruid sihke vuođđoávdnasiid válljema ja muohkadeami bokte, ja maid čábbudahttima viidodaga hábmemis ja buvttamálles.</em>» Sameslöjdstiftelsen Sámi Duodji Ruoŧas definere duoji ná: ”<em type="italic">Sámi duodji, lea sámi namahus gieđainráhkaduvvon sámi buktagiin nu go biktasat, viessobiergasat, reaiddut ja čiŋat. Giehtaduojis lea guhkes árbevierru. Vuođđun vel otná nai duojis leat luondduávdnasat. Sámi giehtaduodji lea buvttaduvvon boares árbevieruid mielde ja heivehuvvon ođđa teknihkaide ja geavahansurggiide guovllus guvlui.</em> <em type="italic">Dujiin oaivvildit mii dan giehtaduoji ja dan dáiddaduoji maid sápmelaččat barget, dan mearkkaša dan mii vuolgá sámi árbevieruin, sámi hábmenjurdagis, sámi minstariin ja ivnniin. Sátni duodji geavahuvvo maid albmavuođa meroštallamis sámi duojis ja sámi dáiddaduojis. Dás lea vuosttažettiin sáhka giehtaduoji birra ja nuppi dáfus fas sámi eallinmálle birra.”</em> Barggu oktavuođas maid Sámiráđđi lea álggahan duodjemearkka ođđasis ealáskahttimis, de lea geahččaluvvon oažžut oktasaš meroštallama das mii duodji lea riikarájáid rastá. Dán ii lean dattetge vejolaš dahkat, earret eará dan vuođul go sániid ja duohpagiid áddejupmi lea čadnojuvvon gillii, suopmanii ja sosiolektii, ja lea dávjá subjektiivvalaš. Dat mearkkaša dan ahte duojis sáhttet leat ollu mearkkašumit dađi mielde makkár oktavuođas leat. Go juo duodji doaba áddejuvvo nu máŋŋgaláhkai ealli sámi kultuvrras, de lea veadjemeahttun mearridit loahpalaš meroštallama.  Sámediggi oaidná ahte detállja dási meroštallan duojis lea hástalus, ja gažaldahkan lea ahte lea go dán lágan meroštallan ulbmillaš. Deaŧalaš lea ahte ii ráhkaduvvo nu gáržžes rámma duodjái mii sáhttá hehttehit ealáhusa lunddolaš ovdáneami. Gáržžes meroštallan sáhttá áiggi mielde hedjonahttit gánnáhahtti ealáhusovdáneami eavttuid. Dan geažil ferte meroštallan leat dan muttos dávggas ja bajimuš dásis ahte dat váldá vuhtii earret eará duodjeealáhusa ovdáneami boahtteáiggis. Sámediggi oaivvilda ahte meroštallan maid duodjeorganisašuvnnat Sámiid Duodji ja Duojáriid Ealáhussearvi gávnnahedje 2014:s lea buorre bargui viidáseappot.  </p>
    <p>
      <em type="bold">2.3 Duoji aktevrrat  </em>
    </p>
    <p>Duodjeorganisašuvnnat Sámiid duodji ja Duojáriid Ealáhussearvi ja Sámediggi vuolláičálle váldošiehtadusa duodjeealáhusa várás 29.03.05. Šiehtadusas boahtá ovdan ahte bealit galget šiehtadallat dađistaga ealáhusšiehtadusa duodjái doaibmabijuiguin, maid ulbmilin lea ovddidit ealáhusa daid politihkalaš mihttomeriid ja ealáhusa njuolggadusaid mielde maid Sámediggi áiggis áigái mearrida. Duoji stuorámus aktevra, Duodjeinstituhtta, ii leat mielde duodjeealáhusšiehtadusa šiehtadallamiin. Duodjeorganisašuvnnat leat Sámedikki deaŧaleamos ovttasbargoaktevrrat duodjeealáhusa siskkobealde. Organisašuvnnat nammadit earret eará lahtuid duoji fágalávdegoddái ja ekonomalaš lávdegoddái. Dat ráhkadit maiddái ollu čielggadusaid ja raporttaid mat addet deaŧalaš mearrádusvuođu maiddái Sámediggái. Sámiid duoji ulbmilin lea ovdánahttit duojáriid beroštumiid ekonomalaččat, fágalaččat, sosiálalaččat ja kultuvrralaččat. Organisašuvdna galgá earret eará buoridit duojáriid rámmaeavttuid. Dat galgá maiddái jođihit kulturguoddi ja ealáhusvuđot duodjedoaimma ovddideami. Duojáriid Ealáhussearvvi ulbmilin lea bargat dan ala ahte ovttaskas duodjebuvttadeaddji oažžu dohkálaš bargoeavttuid ja ovdánanvejolašvuođaid. Organisašuvdna galgá maiddái ovdánahttit buoret rámmaeavttuid ovttaskas buvttadeddjiid gánnáhahttivuhtii.</p>
    <p>Tabealla 2.3 Lahttologut Sámiid Duojis ja Duojáriid Ealáhussearvvis jagiin 2012 – 2016:</p>
    <p><em type="bold">Jahki</em> <em type="bold">Registrerejuvvon lahtut Sámiid Duojis</em> </p>
    <p><em type="bold">Registrerejuvvon lahtut Duojáriid Ealáhussearvvis</em> </p>
    <p>Jagi 2012 rájes lea Sámiid Duoji lahttolohku lassánan 170 lahtus 193 lahttui 2016:s. Duojáriid Ealáhussearvi lea unnit organisašuvdna go Sámiid Duodji, ja dás lea lahttolohku leamaš unnit eanet dássil maŋimuš jagiin. Vuođđudusas Duodjeinstituhtta lea deaŧalaš rolla duodjefágalaš áššiid ja regionála ovddidanprošeavttaid ovddideami ja bagadusa ektui. Duodjeinstituhta váldoulbmilin lea ovdánahttit ealáhusovddideami árbevirolaš duoji vuolggasajis. Duodjeinstituhtta galgá maiddái veahkehit ja ovdánahttit fágagelbbolašvuođa duoji siskkobealde, addit veahki ja ovdánahttit buktagiid ja addit buvttabagadusa, álggahit geahččalan- ja ovddidanbargui searvama. Duodjeinstituhtas leat leamaš 2017:s vihtta fidnooahppi ja okta oahppokandidáhta.  Boazodoalu ja duoji oahpahuskantuvrra váldokantuvra lea Guovdageainnus. Oahpahuskantuvrras lea fágaoahpahusfálaldat oahppokandidáhtii dahje fidnooahppái duodjeealáhusa siskkobealde. Okta eavttuin ahte sáhttá váldojuvvot fidnooahppin lea ahte sus lea joatkkaskuvla dási duodjefága. Áigodagas jagi 2012 rájes jagi 2016 rádjai leat 16 fidnooahppi/oahppokandidáhta ožžon fágareivve. Máŋgasat leat maiddái maŋidan fágareivve váldima jahkái 2017.</p>
    <p>Tabealla 2.4 Geahčastat das man ollu ledje fidnooahppit fágareivviin jagiin 2012 – 2016 (Boazodoalu ja duoji oahpahuskantuvra, 2017):  Jahki Gallis</p>
    <p>Sámediggi ruhtada buot bajábealde namuhuvvon aktevrraid Sámedikki jahkásaš bušeahttašiehtadallamiid bokte.  <em type="bold">3 Sámedikki váikkuhangaskaoamit </em></p>
    <p>
      <em type="bold">3.1 Sámedikki bušeahtta </em>
    </p>
    <p>Sámediggi láve várret ja geavaha ollu ruđaid duodjái. Sámedikki 2018 bušeahtas lea várrejuvvon 34,8 miljon ru ealáhusulbmiliidda. Das lea várrejuvvon 14.7 miljon ru duodjái, ja mielde 500 000 ru Duodjeinstituhta ja bagadusortnega evalueremii. Dat mearkkaša dan ahte 42 % ealáhusbušeahtas lea várrejuvvon duodjái. Go geahččat áiggiid čađa, de lea duoji oassi maŋimuš 6 jagis leamaš birrasii 40 % ealáhusa ollislaš bušeahtas. Vaikko bušeahtas ealáhusaide leat leamaš erohusat 37.6 miljon ruvnnus 2014:s 33,4 miljon ruvdnui 2015:s ja 34,8 miljon ru 2018:s, de lea bušeahtta duodjái leamaš  +/- 14 miljon ru ja dieinna lágiin oalle stabiila sullii 40 % ealáhusbušeahtas.   Govus 3.1.: Duoji ja ealáhusa bušeahttasubmi ja proseanta mielde juohku duodjái ollislaš bušeahtas.</p>
    <p>Sámediggi várrii 2018:s 7,5 miljon ru Duoji ealáhusšiehtadussii, 5 miljon ru Duodjeinstituhttii, 1,6 miljon ru Boazodoalu ja duoji Oahpahuskantuvrii ja 500 000 ru bagadanortnega evalueremii. Govvosis vuolábealde oaidnit ahte oktiibuot lea duodjebušeahtta leamaš stabiila, muhto ahte poasttaid gaskka juohkin lea rievdan maŋimuš 6 jagis. Oassi mii manna Duodjeinstituhttii lea lassánan 3,2 miljon ru rájes 2013:s veaháš badjelaš 5 miljon ruvdnui 2018:s. Ealáhusšiehtadusa oassi lea njiedjan 9,4 miljon ruvnnus 2013 rájes 7,5 miljon ruvdnui 2018:s.  Govus 3.2: Ollislaš bušeahtta duodjái juogaduvvon poasttaide ealáhusšiehtadus, oahpahuskantuvra ja Duodjeinstituhtta.</p>
    <p>Jagi 2017 rehketdoallu čájeha ahte geavahuvvui sullii 14 miljon ru duodjái. Dát mearkkaša dan ahte 2017:s geavahuvvui 40 % dain ruđain maid Sámediggi hálddaša ealáhussii, duodjái.</p>
    <p>
      <em type="bold">3.2 Duoji váldošiehtadus </em>
    </p>
    <p>Duoji ealáhusšiehtadus mearriduvvui 2005:s ja rievdaduvvui 19.3.2007.  Šiehtadus lea Sámedikki ja duodjeorganisašuvnnaid Sámiid Duodji, Duojáriid Ealáhussearvvi gaskka. Šiehtadusas addojuvvojit earret eará njuolggadusat ja vuođđu šiehtadallamiidda duoji ealáhusšiehtadusa ja duodjeregistara sisdoalu birra.</p>
    <p>
      <em type="bold">3.3 Duoji ealáhusšiehtadus </em>
    </p>
    <p>Duoji ealáhusšiehtadus, mii šiehtadallojuvvo jahkásaččat gaskal duodjeorganisašuvnnaid Sámiid Duodji, Duojáriid Ealáhussearvvi ja Sámedikki, lea Sámedikki deháleamos reaidu duoji ovddideamis. Ulbmil ealáhusšiehtadusain lea ovddidit ealáhuslaš duoji mii lea gánnáhahtti ja mas iežasbuvttaduvvon buktagiin lea buoret gávpejohtu.  Ealáhusšiehtadusas leat earret eará doaibmadoarjja duojáriidda, investeren- ja ovddidandoarjja, álggahandoarjja, čálgoortnegat, márkanovddidandoaibmabijut ja doarjja organisašuvnnaide. Dasa lassin leat ealáhusšiehtadusas doaibmabijut maid šiehtadit šiehtadallamiid oktavuođas, nu go gelbbolašvuođaloktema doaimmat, mearkagálvohuksen ja vuovdin- ja márkanastindoaimmat. Áššebealálaččat bidjet ovdan oppalaš rámma ja duodjeruđat várrejuvvojit sierra ruhtavárremiid bokte.  Sámedikki jahkásaš bušeahttašiehtadallamiid bokte várre dasto Sámediggi ruđaid duodjeulbmiliidda. Dát guoská sihke doaibmabijuide maid leat soabadan, ja njuolggodoarjagii Duodjeinstituhttii ja Boazodoallo- ja duoji oahpahuskantuvrii. Sámediggeráđđi mearrida njuolggadusaid dáidda doaimmaide.</p>
    <p>
      <em type="bold">3.4 Doaibmadoarjja </em>
    </p>
    <p>Doaibmadoarjjaortnet guoská duodjefitnodagaide mat buvttadit árbevirolaš duoji, ja mat leat dohkkehuvvon duodjeregistarii. Duoji fágalávdegotti leat duodjeorganisašuvnnat nammadan. Dat lea duoji fágalávdegoddi mii árvvoštallá konkrehta juohke buktaga ja mearrida sáhttá go ohcci dohkkehuvvot duodjeregistarii vai ii. Duodjebuktagat dohkkehuvvojit ovttaid mielde, ja fágalávdegottis leat sierra eavttut dán árvvoštallamis. Fágalávdegoddi árvvoštallá earret eará lea go buvtta vuolggahuvvon sámi kulturárbevierus, man stuora oasis das buvttaduvvo mašiinnain, makkár ávdnasat leat geavahuvvon, kvalitehta ja masa buvtta geavahuvvo. Sámi design ii boađe doaibmadoarjjaortnega vuollái, muhto sámi design boahtá eará ortnegiid vuollái duoji ja kulturealáhusaid vuollái maid Sámediggi hálddaša. Ohccis guhte áigu duodjeregistarii, gáibiduvvo ahte deavdá eavttuid leat mielde Sámedikki jienastuslogus, muhto ii dárbbaš leat čálihuvvon dasa. Áššebealálaččat leat máŋgga gearddi árvvoštallan galget go sihkkut etnalaš gullevašvuođa gáibádusa, muhto leat šiehttan bisuhit dan. Duodjeealáhusa ekonomalaš raportta mielde lea doaibmadoarjja šaddan deaŧaleappo oassi duojáriid ekonomiijii go ovdal. Doaibmadoarjaga haga livččii duojáriin vuolláibáza iežaset doaimmas. Hástalus dáinna ortnegiin lea go eai leat áibbas ovttaoaivilis mii duodji lea. Leat iešguđet lágan ipmárdusat earret eará man stuora oassi buktagis sáhttá leat mášiinnain duddjojuvvon, ovdal go dan ii šat sáhte gohčodit duodjin. Ovdamearkka dihtii leat eanadoalus máŋggalágan buvttadandoarjagat maid doallit sáhttet ohcat. Gávdno doarjja mii rehkenastojuvvo elliidlogu ja dekáralogu mielde, ja doarjja mii lea seammalágan buot dolliide beroškeahttá sturrodagas. Stuorámus doarjja lea guovlluin gos leat heajos šaddoeavttut. Dat mearkkaša dan ahte dolliin Finnmárkkus leat stuorát doarjagat ovttadaga nammii riikkas. Boazodoalus leat iešguđege doarjjaortnegat doppe gos buvttadandoarjja lea stuorámus oassi lassin miessenjuovvandoarjagii. Buvttadandoarjja lea 34 % biergovuovdimis ja eará divatgeatnegas vuovdinsisaboađuin.</p>
    <p>
      <em type="bold">3.5 Sámedikki áŋgiruššan kulturealáhusas </em>
    </p>
    <p>Sámediggi álggahii 2012:s iežas áŋgiruššama oažžut eanet gánnáhahttivuođa sámi kulturealáhusaid. Okta áŋgiruššansurggiin lei čađahit fitnodatovdánahttinprográmmaid kulturealáhusaid várás, man gohčodit Dáhttu. Dát lea fierpmádat- ja fitnodatovdánahttinprográmma kulturealáhusaid várás man Kreativ Industri lea hábmen Sámediggái. Dáhttu čađa besset sámi kulturealáhusaktevrrat bargat earret eará fitnodatjurdagiin, ožžot álggahanveahki ja strategiijaovddidanveahki. Juohke prográmmas lea sadji 12 ealáhusbargái geain lea hállu ja dáhttu ásahit gánnáhahtti fitnodaga. Guovddáš ulbmil prográmmain lea maid hukset fierpmádaga aktevrraid gaskka. Prográmma bistá jagi ja das leat golbma čoagganeami ja juohke oasseváldi oažžu 30 ráđđeaddidiimmu juohkehaš. Mihttomearri lea ahte maŋŋil loahpahuvvon prográmma galget eambbogat eallit iežaset kulturealáhusfitnodagain. Dákkár prográmma čađahuvvui maid duojáriidda. Dása serve 12 fitnodaga, 10 bohte Finnmárkkus ja 2 Romssas. Bohtosiid birra čoagganemiin eat sáhte vuos dadjat olus maidege, muhto jearahallamiin maid leat čađahan maŋŋil čađahuvvon prográmma, vástidedje ollu fitnodagat ahte sii vuhttet eanet gánnáhahttivuođa ja buoret gelbbolašvuođa maŋŋil čoagganemiid. Sámediggi lea viidásetfievrridan dán áŋgiruššama ođđa golmma jahkái 2017 rájes, ja dat sáhttá boahtit maid duodjeealáhussii ávkin. <em type="bold">4 Áŋgiruššansuorggit  </em>Duodji lea deaŧalaš kulturguoddi, ja Sámedikki mielas ferte leat vejolaš ovdánahttit eanet ealáhuslaš duoji. Duodjeealáhus ferte leat gánnáhahtti, seammás fertejit leat ovdánahttinvejolašvuođat, sihke árbevirolaš duodjedoaimmaide ja ođđa sámi kulturbuktagiidda main lea vuolggasadji sámi kultuvrras. Máhtu fievrrideapmi ja rekrutteren duodjeealáhussii leat deaŧalaš dán oktavuođas. Danne áigu Sámediggi bisuhit doarjaga duodjestipendii, duodjekurssaide ja duodjebagadallamii. Sámedikki váldoulbmil lea ovdánahttit duoji boahtteáigásaš ja geasuheaddji ealáhussan sámi guovlluin. Duodjeealáhusa ferte geahčadit fárrolaga sámi kulturealáhusaiguin, ja oppalaččat dan ovdáneami- ja ovdánahttinpotensiála ektui mii lea das. Kulturealáhussuorggi ovdáneamis biddjojuvvo fokus gelbbolašvuhtii, danin go vurdojuvvo ahte ovdánahttin boahtteáiggis lea juste dáin surggiin. Duodjeealáhus vásiha internationála gilvaleami doaimmain main ii leat sámi kulturduogáš. Muhtun duojáriin lea fokus iežaset duodjái ii ge vealtameahttumit dasa mii lea gánnáhahtti. Dán oktavuođas lea duodji guovddáš kulturguoddi ealáhus mas lea stuora mearkkašupmi sámi kultuvrii ja gillii. Sámediggi áigu dattetge joatkit barggu ovdánahttit duoji gánnáhahtti ealáhussan, seammás go sámi kultuvrra seailluheapmi ja ovdánahttin leat vuođđun. Sámediggi berošta ahte duojis leat buorit ekonomalaš eavttut ja viidáseappot ovddiduvvo sihke ealáhussan ja kultuvran.  </p>
    <p>
      <em type="bold">4.1 Áŋgiruššansuorgi 1 - Rekrutteren </em>
    </p>
    <p><em type="italic">Mihttomearri:</em>          <em type="italic">Sihkkarastit nuoraid rekrutterema duodjeealáhussii</em> Rekruteren duodjeealáhussii lea unnán. Sámedikkis leat doarjjaortnegat sihke ohppiide joatkkaskuvllas ja allaskuvllas, hospiteremii ásahuvvon fitnodagain ja doarjjaortnet oahppokantuvrii. Duodjeinstituhtas lea maid bagadallanortnet ja váldá vuostá oahpahalliid. Dattetge eai leat nu gallis dáin geat álget ollesáigásaš duojárin maŋŋil oahppoáiggi. Sin gaskkas geat álget, álget eatnasat ovttaolbmofitnodagain, mas dávjá duddjojit seamma dujiid go earáge duojárat ja seamma márkanis, ja dat sáhttá goazadit fitnodaga stuorruma. Otnáš nammii diehtit mii unnán manne váilu rekrutteren ealáhussii. Danne dárbbašit eanet máhtu manne nuorat eai vállje álgit duojárin ealáhusas.  Rekrutteren duodjeealáhussii lea ain deaŧalaš, ja ahte gávdnojit stipeanddat ohppiide, studeanttaide ja fidnooahppoortnegii. Regionálaguorahallamis sámi guovlluin 2016:s (Telemarksforskning) čájeha ahte sámi guovlluin eai álggahuvvo nu ollu fitnodagat go eará guovlluin riikkas. Eará analysat čájehit ahte ollu sámi fitnodagain ii leat áigumuš stuorrut, muhto leat duhtavaččat go fitnodagas lea badjelbáza ja go fitnodat ceavzá ekonomalaččat. Sámedikkis lea beroštupmi oažžut eanet máhtu das manin nuorat eai álgge duddjot ollesáiggis maŋŋil oahppoáiggi. Duoji 2015 ja 2016 ekonomalaš raporttat čájehit ahte ohccit geat ohcet doaibmadoarjaga Sámedikkis bohtet eanet eará sajiin go Kárášjogas ja Guovdageainnus, vaikko leat lasihan váikkuhangaskaomiid doaibmadoarjjaortnegiid bokte guovlluide olggobealde Finnmárkku. Mihttomearrin lea lasihit rekrutterema duodjái julev- ja lullisámi guovlluin, ja lasihit vuovdin- ja dienasvejolašvuođaid dáin guovlluin. Duodjeinstituhtas lea maid bagadallandoaibma Romssas, Nordlánddas ja lullisámi guovllus. Dasa lassin lea Árran bidjan searaid duodjái. Ollu dáin doaimmain leat čadnon vuođđokurssaide duojis ja bagadallamis. Dáin guovlluin leat dattetge unnán álggahuvvon duodjefitnodagat. Duodjeinstituhtta sáhttá go doaibmá máttasámi guovllus váldit stuorát ovddasvástádusa duojáriid rekrutteremis ja ealáhusa ovddideamis dán guovllus.  Hástalus lea loktet gelbbolašvuođa duojis ja dan bokte viidásetfievrridit duoji immateriála kulturárbbi riddo- julev- ja lullisámi guovlluin. Mihttoolaheapmi ferte leat seailluhit ja ovddidit dán kulturárbbi ja maiddái geahččalit oažžut ceavzilis duodjedoaimmaid. Máŋgasii lea duodji ja sámemállet bivttasbuvttadeapmi deaŧalaš identitehtahuksejeaddji doaibma. Deaŧalaš eaktu dasa ahte duodjeealáhus galgá sáhttit ovdánit, lea ahte dát ovdáneapmi lea heivehuvvon eará treanddaide sámi servodagas. Bivttasčájeheapmi já čájáhusat buktet sáhkkiivuođa ja dáiddalašvuođa. Dákkár lágideamit addet eanet beroštumi sámi kultuvrii ja sáhttet leat mielde movttiidahttimin nuoraid álggahit iežaset doaimmaid. Dat ahte olmmošlohku njiedjá sámi guovlluin ja gávpogat sturrot, dahká ahte dákkár identitehtahuksejeaddji áđat šaddet deaŧaleappot nuoraide geat orrot olggobealde árbevirolaš sámi guovlluid.   Deaŧalaš lea ahte buot bealit duoji siskkobealde árvvoštallet eanet áŋgiruššat rekrutteremiiguin guovlluin olggobealde Sis-Finnmárkku, nu ahte iešguđet lágan duojit, árbevierut ja teknihkat viidásetfievrriduvvojit ja ovddiduvvojit. Árbevirolaš máhttofievrrideapmi ruovttuin, kulturinstitušuvnnaid ja duodjeorganisašuvnnaid doaimmat mat buvttihit eanet beroštumi duodjái, leat deaŧalaččat dán oktavuođas.  Strategiijat · Viidásetovddidit buriit ruhtadanortnegiid nuoraide geat háliidit bargagoahtit duoji siskkobealde · Bargat dan ala ahte buoridit máhttovuođu hástalusaide rekrutterema birra ealáhussii · Movttidahttit áŋgiruššamiid, prográmmaid, kurssaid ja sullasaččaid riddo-, mátta- ja julevsámi </p>
    <p>guovlluin maid bokte buoridit rektutterema dáid guovlluin. · Bargat dan ala ahte rekrutteret duojáriid kursadoaimma bokte</p>
    <p>
      <em type="bold">4.2 Áŋgiruššansuorgi 2 – Gánnáhahttivuohta </em>
    </p>
    <p>Mihttomearri:          Buoridit gánnáhahttivuođa duojis Seamma go earáge ealáhusain, de lea gánnáhahttivuohta vealtameahttun buori ovdáneapmái ealáhusas. Duoji ealáhusšiehtadus lea okta váikkuhangaskaomiin mat Sámedikkis leat sihkkarastit ealáhusa mii lea ovdáneamen. Ovdáneapmi duodjeealáhusas – Ekonomalaš raporta 2016 čájeha ahte gaskamearálaš ollislaš dienas duojis lea measta duppalastojuvovn sullii 275 000 ruvnnus 2010:s sullii 490 000 ruvdnui 2016:s. Gaskamearálaš doaibmaboađus lea leamaš stabiila jagi 2010 rájes ja lei rehkenastojuvvon leat 124.453 ru 2016:s. Sáhttet leat ollu ákkat manne gánnáhahttivuohta ii šat buorrán. Vuosttažettiin lea árbevirolaš duojis ollu bargu ja dan lea hui áddjái buvttadit. Nuppádassii lea buktagiid haddi hástalus ja daid hattit eai olus dávis dan bargui mii lea duddjoma duogábealde. Ovdamearkka dihtii ii oaččo gieđain gorrojuvvon goikkehiin seamma hatti go fabrihkkaviđat Keroskoavain. Dát čájeha ahte bargu buktagiin ii vealtameahttumit dávis máksindáhtolašvuhtii. Ekomomalaš raporttain boahtá ovdan ahte duodjebuktagiid hattit eai lassán haddegoargŋumii dávistettiin muđui servodagas. Jagi 2016 ekonomalaš raporta čájeha dasto ahte gaskamearálaš doaibmagollu lea lassánan gaskamearálaš ollislaš dietnasiid dávistettiin, muhto ahte doaibmagolut maŋimuš guovtti jagis leat jeavdásan. Ealáhus ieš berre eanet leat mielde bidjamin láidestusaid dasa makkár hattit duodjebuktagiin galget leat. Mii jáhkkit ahte dán hástalusas lea maiddái sáhka váttisvuođa birra juksat stuorát márkaniid, geahča lagabuidda áŋgiruššansuorggi 5, <span type="quote">“Stuorát márkanat”</span>. Hástalussan lea gánnáhahttivuođa buorideapmi árbevirolaš duojis ja rivttes hatti váldimis buktagis.  Dat prošeavttat mat leat álggahuvvon mearkagálvohuksemis Sámiráđi beales ja Duojáriid Ealáhussearvvi beales MIS-prošeavtta bokte leat deaŧalaččat vai sáhttá váldit stuorát hatti márkanis ja nie juksat buoret gánnáhahttivuođa. Iskkadeamit čájehit ahte oastit mávssášedje eanet buktagis go dovdet duogáža ja movt dat lea ráhkaduvvon. Sámediggi áigu ain doarjut álgagiid ja prošeavttaid mat álggahuvvojit oažžun dihtii mearkagálvvu duojis.  Duoji siskkobealde leat ollu buorit ovdamearkkat eanet design geavaheapmái ja ođđa design lea oassi buvttadeamis ja buktagiin. Sámedikki mielas lea buorre go ođđa design ovdánahttojuvvo oassin duoji ovddideamis ealáhussan, dát addá vejolašvuođaid juksat stuorát márkana ja márkana mii dáhttu máksit.  Ovttas ráđiid duodjeorganisašuvnnaiguin lea Sámediggi ráhkadahttán raportta váikkuhusaid birra jos duojis luvvešii momssa. Raportta ráhkadii Noodt&amp;Reiding ja geigii dan guovvamánus 2018. Raporttas leat geahčaduvvon momsageatnegasvuođas luvvema dahje spiehkasteami sierra váikkuhusat, ja dat lea buohtastahttojuvvon eará sullasaš ealáhusaiguin, earret eará giehtadujiin, dáiddadujiin, dáiddáriiguin jna. Dušše muhtun osiin maid sáhttá gohčodit dáidagiin spiehkastuvvo momsageatnegasvuođas, ja buohtastan vejolaš buktagiin mat gullet kategoriijai geavahusdáidda/ dáiddaduodji ii leat spiehkastat dahje luvvejuvvo ortnegis. Dasto čájehuvvo ekonomalaš raporttas ahte ollislaš doaibmagolut ealáhusas leat measta seamma ollu go ollislaš doaibmagolut, mii mearkkaša ahte erohus sisa- ja olggosguvlui momssas lea unni, ja dieinna lágiin lea vuoitu ovdamearkka dihtii momsageatnegasvuođas spiehkasteamis unni. Sámediggi oaidná stuorát siva doarjut álgaga ja prošeavttaid mat čatnasit mearkagálvohuksemii man olis sáhttá oažžut buoret hatti márkanis, go ain geahččalit luvvet dahje spiehkastit momsageatnegasvuođas.  Eanas duojárat leat ovttaolbmofitnodagat main ii leat olu formálalaš oktavuohta eará duojáriiguin. Muhtimiidda sáhttá ovttasbargu ja fierpmádat leat buorre sihke fágalaš ovdáneami dihtii ja maid gánnáhahttivuođa dihtii. Dát guoská earenoamážit easkkaálgiide. Sámediggi lea iežas fitnodatovddidanprográmmain vuoruhan fierpmádathuksema juste danin vai gánnáhahttivuohta buorránivččii. Ovttasbargu earáiguin olggobealde duodjeealáhusa sáhttá rahpat ođđa márkaniid. Earenoamážit guoská dát mátkeealáhusfitnodagaide ja lágideaddjimárkaniidda. Ovdamunni lea ahte duojárat álkibut olahit ođđa ostiide eaige dárbbaš golahit ollu ruđa dasa. Dát sáhttá maid šaddat goappašagaide ávkin, go seammás beassá mátkeealáhus ovdanbuktit ealli sámi kultuvrra ja báikkálaččat buvttaduvvon kvalitehtabuktagiid. Mátkkošteddjiide Sámis lea leamaš hástalussan earret eará gávdnat vuovdinbáikkiid dahje gávdnat duojáriid geat ovdamearkka dihtii vuvdet ruovttus. Ovttasbargu duojáriid gaskka dujiid oainnusmahttin dihtii ja olámuddui buktima dihtii sáhtášii buoridit gávpejođu ja dieinna lágiin gánnáhahttivuođa ealáhusas. Muhtun duojáriidda lea hástalussan go sis ii leat lága bokte addojuvvon vuoigatvuohta vuodjit mohtorfievrruiguin meahcis go galget viežžat ráhkadanávdnasiid. Mohtorjohtaluslága berrešii rievdadit nu ahte duojárat sáhttet viežžat ráhkadanávdnasiid meahcis. Jus galgá gávdnot ceavzilis duodjeealáhus, de ferte biddjot fokus earret eará buvttaovddideapmái, designii, hospiteremii, bagadallamii, oahppostipendii, investeremiidda ja márkanastimii ja vuovdimii. Muhtimat dárbbašit ođastit doaibmaapparáhta ja gávdnat ođđa buvttadanmálliid. Innovašuvnnat buvttadanproseassain mat addet áiggi ja resurssaid beaktilis geavaheami, ja álkiduhttet buvttademiid, addet stuorát vejolašvuođaid buoridit gánnáhahttivuođa. Sámediggi ferte ain vuoruhit doarjagiid innovašuvnnaide, investeremiidda, álggahanstipeandda ja fitnodatovdánahttimii doarjaga. Lunddolaš lea vuoruhit ovttasbargo- ja ovddidanprošeavttaid, márkanastima ja vuovdin- ja márkanastindoaibmabijuid. Strategiijat · Ealáhusšiehtadusa bokte joatkit ruhtadanortnegiid ovddidan- ja investerendoaimabijuide ealáhusas mat addet buoret vuođu buoret gánnáhahttivuhtii · Doarjut álgagiid, proseassaid ja prošeavttaid mat váikkuhit duoji loktema mearkagálvun · Vuolggahit ja formaliseret ovttasbarguu ja fierpmádaga duojáriid gaskka · Hástalit ealáhusa ovttas bargat duoji eanet oainnusmahttimis ja olámuddui buktimis · Sámediggi áigu bovdet ealáhusorganisašuvnnaid ja Duodjeinstituhta ovttas bargat dan ektui ahte bidjat fokusa earret eará haddebidjamii vai fitnešedje buoret hattiid márkanis</p>
    <p>
      <em type="bold">4.3 Áŋgiruššansuorgi 3 – Váikkuhangaskaoamit heivehuvvon duodjeealáhussii </em>
    </p>
    <p>Mihttomearri:          Váikkuhangaskaoamit mat leat heivehuvvon ealáhusa boahtteáigái ja mat buktet gánnáhahttivuođa Doarjjaortnegat duodjái mearriduvvojit dábálaččat ealáhusšiehtadusaid bokte. Dárbbu mielde rievdaduvvojit dát, ja leat dávjá gáibádusaid vuođul maid Sámediggi bidjá eará doarjjaortnegiidda. Duoji doaibmadoarjja lea dat ortnet mii dávjjimusat lea leamaš fokusis. Doaibmadoarjja galgá sihkkarastit ahte duojárat sáhttet doaimmahit ealáhusa badjelbáhcagiin. Dát doarjja lea oaivvilduvvon lassigoluid gokčamii mat bohtet go dárbbašuvvojit ollu bargonávccat, ja go gávdnojit hástalusat buvttadeami mekaniseremis. Dán doarjagis lea maid ollu dadjamuš árbevirolaš duddjoma sihkkarastimii. Bearráigeahččamat maid Sámediggi lea čađahan 2012:s, 2014:s ja 2015:s čájehit ahte ollu duojáriin lea váilevaš rehketdoallu. Stuorra hástalusat leat earret eará duođašteamis mii vuvdojuvvo iežas buvttadan duodjin ja mainna lágiin rehketdoallu biddjojuvvo bajás. Gávdno maiddái gávppašeapmi lagas fulkkiiguin, váilevaš guorranvejolašvuohta ja váilivuođat rehketdoalu fievrrideamis. Ollu áššiin lea šaddan eahpádus das ahte leatgo buktagat mátkemuittut vai duodji. Ortnega praktiseren čájeha ahte duodjeregistarii leat maiddái dohkkehuvvon buvttadeamit main ollu geavahuvvo mášiidna, dihtorstivren jna, ja dieinna lágiin leat doarjjavuoigadahttojuvvon. Vejolašvuođat duođaštit leatgo vuvdon buktagiid ieža buvttadan vai leatgo oastán dujiid dahje leago dat mátkemuitu, lea stuorámus hástalus doaibmadoarjjaortnegis.  Ekonomalaš raporta čájeha ahte doaibmaboađus lea leamaš stabiila maŋimuš guhtta jagi mii vuođusta teoriija ahte doaibmadoarjjaortnet lea passiiva ortnet mii unnán buvttiha ovddidanbarggu duodjeealáhusa siskkobealde. Nuppe dáfus čájeha seamma ekonomalaš raporta ahte juste doaibmadoarjjaortnet buvttiha birrasii 100 000 ru doaibmabohtosa. Almmá doaibmadoarjjaortnega haga livččii doaibmaboađus várra lean birrasii nolla.  Dát hástalusat leat árvvoštallojuvvon máŋgii Sámedikkis, ja leat digaštallan ollu molssaeavttuid birra</p>
    <p>doaibmadoarjjaortnegii. Doaibmadoarjjaortnet sáhttá álkiduvvot, rievdaduvvot dahje heaittihuvvot. Vuosttaš molssaeaktu mii sáhttá álkidit ja beavttálmahttit ortnega hálddašeami buohkaide, lea bidjat gáibádusa ahte ohccis galgá leat autoriserejuvvon rehketdoalli. Autoriserejuvvon rehketdoalli sáhttá duođaštit ohcci vuovdima iežasbuvttaduvvon duojis. Hástalussan dás lea dattetge ahte rehketdolliin ii leat duodjefágalaš gelbbolašvuohta árvvoštallat mii lea duodji ja mii ii, dahje leago vuvdojuvvon duodji iežas buvtta vai ii. Doaibmadoarjjaortnegis vuoruhuvvojit jagi 2018 rájes dohkkehuvvon duojárat geain lea autoriserejuvvon rehketdoalli, gč. Sámedikki 2018 bušeahta.  Nubbi molssaeaktu lea heaittihit duodjeregistera, nu ahte juohke ohcama oktavuođas árvvoštallojuvvojit sihke ohcci buktagat ja duođaštus das ahte leago iežasbuvttaduvvon duodji. Duodjeregisttar lea unnán dávgasis ortnet ja dan lea leamaš váttis áigeguovdilastit dađistaga. Ortnet fágalávdegottiin mii lea dohkkehan buktagiid ja buvttadeddjiid duodjeregistarii lea maiddái dagahan ahte doaibmadoarjjaortnega hálddašanvuogádat lea unnán dávggas. Goalmmát molssaeaktu lea heaittihit doaibmadoarjjaortnega ja bidjat sadjái ođđa váikkuhangaskaoapmeortnega omd. 3-jagá bargostipeandda. Stipeandda ulbmilin galgá leat lasihit buvttadeami, ráhkadit ođđa buktagiid dahje ođđa buvttamálliid, designa, gelbbolašvuođaloktema jed. Dákkár bargostipeanda sáhtášii viidásetovddidit duodjeealáhusa ja lasihit su sisaboađu gii oažžu stipeandda. Doaibmadoarjjaortnet lea hástaleaddji ja dan hálddašeapmi gáibida nu ollu bargonávccaid, ja ii olus váikkut ealáhusa ahtanuššama, ja lea eahpesihkarvuohta ulbmilolahusa ektui ahte buvttaduvvo go eanet iežas duodji. Nuppe dáfus buvttiha ortnet positiivvalaš doaibmabohtosa duojárii ja dieinna lágiin sihkkarastá maiddái gánnáhahttivuođa ja váikkuha rekrutterema ealáhussii. Buot aktevrraid várás ealáhusa oktavuođas lea ásahuvvon arena gos deaivvadit guorahallat hástalusaid ja áŋgiruššamiid boahtteáigái. Dákkár arena lea deaŧalaš bargui váikkuhangaskaomiid ovddidemiin mii sihkkarastá rekrutterema, gánnáhahttivuođa ja ahtanuššama ealáhusas.  Sámediggi áigu vuoruhit doaibmadoarjjaortnega beavttálmahttima ja álkiduhttima earret eará dainna lágiin ahte bidjat eanet ovddasvástádusa ja doaimmaid autoriserejuvvon rehketdolliide. Ja de lea duodjeregistara ja duoji fágalávdegotti heaittiheapmi ulbmillaš ja barggu lunddolaš joatkka. Dat mearkkaša sirdima dáláš guovtteoasát áššemeannudeamis (vuos ohcan duodjeregistarii ja maŋŋá ohcat doaibmadoarjaga) ortnegii mas lea dušše okta dássi (dušše doaibmadoarjjaortnet).  Sáhttá leat dárbu fágalaččat árvvoštallat buktagiid maidda ohccojuvvo doarjja, ovdamearkka dihtii eahpáhusa dahje ođđa ohcciid oktavuođas. Dán lágan fágalaš árvvoštallama sáhttá ovdamearkka dihtii Duodjeinstituhtta, mas lea fágagelbbolašvuohta suorggis, dahkat.  Doarjja investeremiidda, ovdánahttindoaibmabijuide ja álggahandoarjja doibmet ulbmillaččat, ja daid sáhttá álkidit heivehit duodjeealáhusa dárbbuide ja muđui servodaga rievdama mielde.  Strategiijat  · Ovttasbargguin duodjeealáhusa beliiguin ovddidit ja heivehit doarjjaortnegiid nu ahte dat sihkkarastet boahtteáiggi ealáhussii ja gánnáhahtti duodjeealáhus · Beavttálmahttit ja álkiduhttit doaibmadoarjjaortnega</p>
    <p>
      <em type="bold">4.4 Áŋgiruššansuorgi 4 – Ealáhusa organiseren </em>
    </p>
    <p>Mihttomearri: Ulbmillaš organiseren mii lea heivehuvvon ealáhusa dárbbuide Duodjeinstituhtas lea deaŧalaš rolla duodjefágalaš áššiid ja regionála ovddidanprošeavttaid ovddidemis ja bagadeamis. Sámediggi oaidná maiddái ahte Duodjeinstituhtas lea ollu gelbbolašvuohta ja lea lávdaorganisašuvdna, mii lea deaŧalaš duoji viidáseappot ahtanuššamii ja dasa rekrutteremii. Sámediggi háliida ahte Duodjeinstituhtta galgá leat mielde viidáset ovddideamis ja váldit stuorát oasi go ovdal. Duodjeinstituhtta galgá vuosttažettiin doaibmat ealáhusvuđot duoji ovddidanguovddážin. Lunddolaš lea ahte Sámediggi lea árjjalaš ja čuovvola lávga instituhta ja ahte</p>
    <p>dat earret eará čielggasmahttojuvvo jahkásaš juolludusreivviin. Dán lunddolaš čuovvuleapmi lea ahte vurdojuvvo guhkes áiggi plána Duodjeinstituhta ovddideapmái.  Sámediggi áigu 2018 áigge čađahit Duodjeinstituhta ja guoskevaš duodjebagadanortnega evaluerema. Dat lea deaŧalaš vai sáhttá árvvoštallat duoji ulbmilolahusa ealáhussan, ja movt ealáhus geavaha ja ávkkástallá duodjebagadeddjiiguin. Duodjeinstituhtta vuollásaš duodjebagadeddjiid sturrodat ja viidodat bissehuvvo danne dassážii go evalueren lea čađahuvvon ja Sámediggi lea ožžon vuđolaš árvvoštallama. Evaluerema joatkkan lea maiddái lunddolaš geahčadit lagabuidda Duodjeinstituhta organiserema.  Dat go guokte duodjeorganisašuvnna ja Duodjeinstituhtta barget sullii seamma mihttomeari gulvui, eaktuda lávgadeappot ovttasbarggu dán golbmasa gaskka. Sámediggi juolluda doarjaga dáidda ja Sámediggái lea deaŧalaš árvvoštallat makkár ávki dáin ruđain lea. Sámediggi lea ollu oktavuođain evttohan dáid ovttastahttima ja eanet formaliserejuvvon ovttasbarggu organisašuvnnaid gaskka almmá ahte dat lea dáhpáhuvvan. Jos galggaš beaktileappot ávkkástallat resurssaiguin ja áŋgiruššama oktiiordnemiin duodjeealáhusa ektui, de lea lunddolaš ahte Duodjeinstituhtta áiggi mielde laktojuvvo duoji ealáhusšiehtadussii. Dat seamma guoská Boazodoalu ja duoji oahpahuskantuvrii mii lea deaŧalaš oassi duoji ollislaš ovddideamis. Lunddolaš lea ahte juolludusat oahpahuskantuvrii gehččojuvvojit fárrolaga ealáhusšiehtadusain ja njuolggo doarjagiin Duodjeinstituhttii.  Strategiijat · Heivehit Duodjeinstituhta duoji váldošiehtadussii · Duodjeealáhusa organiserema geahčadeapmi</p>
    <p>
      <em type="bold">4.5 Áŋgiruššansuorgi 5 – Gelbbolašvuođa bajideapmi </em>
    </p>
    <p>Mihttomearri:          Buoridit gávppálaš oasi duojis Duodjeealáhusas lea dárbu gelbbolašvuođaloktemii máŋgga dásis. Sámediggi lea bidjan návccaid fitnodatovdánahttinprográmmaide maiddái duoji váste kulturealáhusáŋgiruššamis. Duodjeealáhusa siste leat digaštallamat nagodit go bagadallandoaimmat loktet gelbbolašvuođa duodjeealáhusas, ja buktet go ruđat mat leat várrejuvvon bagadallamii, eanet bargosajiid, ja vel leat go dat lasihan gánnáhahttivuođa. Hástalussan šaddá čielggadit movt gelbbolašvuođalokten galggašii doaibmat duodjebirrasiin, ja maiddái man ollu ealáhusperspektiivvas galgá leat dadjamuš go gelbbolašvuođadoaibmabijut biddjojit johtui. Gelbbolašvuođalokten lea okta doaibmabijuin masa eatnasiin duodjeealáhusas lea dárbu goas nu. Gelbbolašvuođalokten ferte dávistit ealáhusa dárbbuiguin, ja dain ferte leat dássi mii boahtá ávkin ealáhussii. Eanas gelbbolašvuođabirrasiin lea vásáhus ja rutiinnat čađahit dákkár doaibmabijuid. Iešguđet lágan fidnokurssat leat mielde dán árvvoštallamis.  Vuođđooahppu duojis lea joatkkaskuvllaid ja allaskuvllaid ovddasvástádus. Dat doaibmabijut maid Sámediggi sáhttá vuoruhit leat gelbbolašvuođaloktendoaimmat mat leat njuolga oaivvilduvvon ealáhusaide. Strategiijat · Sihkkarastit ruhtadanortnegiid ealáhusoaivvilduvvon kurssaide  · Fuolahit ahte Duodjeinstituhtta ja duodjeorganisašuvnnat ovttasbarget gelbbolašvuođaloktendoaimmaiguin.</p>
    <p>
      <em type="bold">4.6 Áŋgiruššansuorgi 6 – Stuorát márkan </em>
    </p>
    <p>Mål:          Iežas buvttaduvvon dujiid eanet vuovdin Duodjeealáhusa 2015 ekonomalaš raporta čájeha ahte njuolggovuovdin lea ain deháleamos vuovdinkanála duodjebuktagiin, interneahtta ja poastta bokte vuovdin eai leat nu deaŧaálaččat. Dát lea juste nuppe ládje go servodagas muđui, mas neahttavuovdin lassána eanet ja eanet. Duojáriidda lea deaŧalaš ahte oassálastet teknologalaš ovdáneapmái ja eanet aktiivvalaččat geavahišgohtet interneahta márkanfievrrideamis. Oinnolaš buktagat ja buoret olahanmuddu neahta bokte sáhttá mielddisbuktit eanet dietnasa duojáriidda. Márkaniin fállojuvvojit ollu mátkemuittut, erenoamážit gávpogiin ja turistageasuheddjiid oktavuođas. Ollu mátkemuittuin mat fállojuvvojit leat sámevuđot dahje dain geavahuvvojit oasit sámi dáidagis, kultuvrras ja duojis. Danne leat mátkemuittut sihke gilvaleaddjit ollu duodjebuktagiidda ja váikkuhit duoji stáhtusa fuonideami. Deaŧalaš lea leat dihtomielalaš dan ektui movt mátkemuittut váikkuhit duodjebuvttamárkaniidda ja leat čielga strategiija dan ektui. Innovašuvnnat duojis sihke buktagiid, márkaniid ja organiserema ektui, leat deaŧalaččat gilvvu dustemis mátkemuittuid ja eará vásttolaš buktagiid beales.  Árbevirolaš duoji profileren, ođđadesigna ovddideapmi ja kvalitehtabuktagiid vuovdaleapmi áiggi mielde sáhttet buvttihit eanet gánnáhahtti duodjeealáhusa.  2013:s álggahedje duodjeorganisašuvnnat Duojáriid Ealáhussearvi ja Sámiid Duodji  ovttas prošeavtta mearkagálvohuksema várás duojis. Mihttun mearkagálvohuksemiin lea ráhkadit gánnáhahtti doaimmaid, nu ahte duojárat galget sáhttit eallit duodjebuvttademiin. Sávvamuš lea hukset doaibmi organisašuvnna mii áimmahuššá mearkagálvvu, ja masa čatnasit eanet čeahpes duojárat. Deattuhuvvo guorahallamiid bohtosiin ahte otná buktagiin lea dat ovdamunni ahte leat áidnasorttat ja ahte dain lea buorre dássi. Oktasaš heajut bealli lea ahte dat eai leat nu olahanmuttus. Raporttas konkluderejuvvo ahte lea sávahahtti duojáriid gaskkas ahte lea mearkagálvohuksen, earenoamážit sin gaskkas geat háliidit vuovdit dobbelii go báikkálaš olbmuide ja mátkkošteddjiide. Raporttas ávžžuhuvvoge ahte ferte vel vuđoleappot geahččat dáid duojáriid ovddeš vásáhusaid mearkagálvohuksemis ja buvttaovddideamis. Informánttat sávve doaibmabijuid mat eanet veahkehit buvttaovddideapmái ja márkanheiveheapmái. Guorahallama ávžžuhus lea bargat viidáseappot dáid doaimmaid dárbbuid kártemiin, geahčadettiin lagabui sin máhtu iežaset márkana birra, ja boahtteáiggi buvttaovddideami dárbbašlašvuođa. Ávžžuhuvvui maid oažžut eanet dieđuid dálá márkandili birra vai dan máhtu sáhtášii geavahit márkanovddideapmái. Duoji kopieren lea ain stuora hástalus ja riektesuddjen duojis lea okta áššiin masa dárbbašuvvo ovttasbargu riikarájáid rastá. Dieđáhus ii čoavdde dáid hástalusaid, muhto lea deaŧalaš ahte gávdnojit strategiijat movt dáid sáhtášii čoavdit. Earret eará lea deaŧalaš ovttasbargat duodjebirrasiiguin eará riikkain. Duoji riektesuddjen mielddisbuktá riektesuddjema olggobealde boasttugeavaheami vuostá duoji gávppálaš áigumušain. Sámediggeráđđi lea 2015:s bidjan johtui prošeavtta mas lea áigumuš ealáskahttit duodjemearkka. Prošeavtta mihttun lei ná hábmejuvvon: <em type="italic"><span type="quote">«Čielggadit movt Sámi Duodji gálvomearka sáhttá ođasmahttojuvvot ja ealáskahttojuvvot, ja duodjemearkka geavaheapmi. Guorahallat sámi duoji sisdoalu ja buktit oktasaš definišuvnna sámi duojis.»</span></em> Prošeaktaraporttas čállo maid earret eará ahte duodjeárbevierru ja duodjemáhttu dárbbaša juridihkalaš suddjema. Gálvomearkaortnet sáhttá leat okta málle movt beassá fas duohtandahkat iešmearrideami duoji ja sámi kultuvrra badjel gustovaš lágaid mielde. Ortnet lea maid mielde láhčime vejolašvuođa olahit dadjamuša sámi kultuvrra ávkkástallama birra.   Raporttas konkluderejuvvo ahte lea čielga dárbu beaktilis ja ovttastahttojuvvon sámi sertifiserenortnegii. Lea dárbu viiddidit sertifiserema nu ahte dat maid guoská eará buktagiidda go dušše árbevirolaš duodjái, ja danin ferte sertifiserenortnet gokčá máŋga ceahki gokčandihte maiddái dáid dárbbuid. Prošeakta evttoha sertifiserenortnega mas lea unnimusat guokte gálvomearkka – okta mii lea <span type="quote">“árbevirolaš duoji”</span> váste ja nubbi mii lea <span type="quote">“buktagiid váste maid sápmelaččat leat buvttadán/sámi buktagat”</span>. Evttohuvvo maid ahte gálvomearkkas lea guovddáš dahje lávdaduvvon ollessámi eaiggát, ja ahte báikkálaš ovddasteaddjit geigejit liseansa, mat maid hálddašit gálvomearkkaid. Strategiijat · Čuovvulit muhtin fitnodagaid mat háliidit heivehit iežaset buktagiid ostiide · Hásttuhit ja movttiidahttit ealáhusa ráhkadit oktasaš profiila ja mearkka duodjebuktagiid várás · Movttiidahttit ealáhusa ovddidit ođđa duodjebuktagiid sámi kultuvrra ja sámi kulturárbevieruid vuođul · Hástalit gávpogiid, gávpeealáhusa, turistageasuheddjiid, ráidduid, j.d. dihtomielalaččat áŋgiruššat kvalitehtabuktagiiguin mat fállojuvvojit erenoamážit mátkkošteddjiide <em type="bold">6 Ekonomalaš ja hálddahuslaš váikkuhusat  </em>Sámedikki jahkásaš bušeahtaid čuovvuleami ja Duoji ealáhusšiehtadusa šiehtadallamiid ja jahkásaš bušeahttamearrádusa bokte, mearriduvvojit ekonomalaš ja hálddahuslaš čuvvosat. Vejolaš stuorát rievdadusat dahkkojuvvojit daid rámmaid siskkobealde mat leat biddjojuvvon duodjeealáhusa ruđaid hálddašeapmái, dás mielde maiddái váldošiehtadus ja jahkásaš šiehtadallamat mat buvttihit ealáhusšiehtadusa.  </p>
    <p>Ášši meannudeapmi loahpahuvvui 14.06.2018 dii. 11.10</p>
    <p>Ášši 034/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 006/18</p>
    <p>Plána ja finansalávdegoddi</p>
    <p>29.05.2018-31.05.2018</p>
    <p>Sámedikki lávdegodde- ja dievasčoahkkkimat 2019 čoahkkinplána</p>
    <p>Áššenr. 17/4838</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Dievasčoahkkinjođihangotti mearrádusárvalus:</em> </p>
    <p>Sámediggi mearrida čuovvovaš čoahkkinplána jagi 2019 Sámedikki čoahkkimiid várás.</p>
    <p><em type="italic">Sámedikki lávdegodde- ja dievasčoahkkimat vuosttas jahkebeali 2019:</em>  </p>
    <p>Vahku 8: Guovvamánu 18. – 22. b., lávdegoddečoahkkimat Vahku 10: Njukčamánu 4. – 8. b., dievasčoahkkin  Vahku 21: Miessemánu 20. – 24. b., lávdegoddečoahkkimat  Vahku 23: Geassemánu 3. - 7. b., dievasčoahkkin</p>
    <p><em type="italic">Sámedikki lávdegodde- ja dievasčoahkkimat nuppi jahkebeali 2018:</em> </p>
    <p>Vahku 39: Čakčamánu 23. – 27. b. lávdegodde- ja dievasčoahkkimat. Vahku 47: Skábmamánu 18. – 22. .b., lávdegoddečoahkkimat Vahku 49: Juovlamánu 2. – 6. b., dievasčoahkkin</p>
    <p>Plána ja finansalávdegoddi - 006/18</p>
    <p>PFL - Mearrádus: <em type="bold">Álgu:</em> Sámedikki plána- ja finánsalávdegoddi lea gieđahallan Sámedikki lávdegodde- ja dievasčoahkkimat 2019 čoahkkinplána.  </p>
    <p><em type="bold">Evttohusat:</em> </p>
    <p><em type="italic">Evttohus 1</em> </p>
    <p><em type="italic">Lars Filip Paulsen, Olgeš, ovddidii čuovvovaš evttohusa: </em> </p>
    <p>Sámediggi mearrida čuovvuvaš čoahkkinplána Sámediggái jahkái 2019.  Sámedikki lávdegodde- ja dievasčoahkkimat jagi 2019 vuosttaš jahkebealis:  Vahkku 10: njukčamánu 4. – 8. b.: lávdegottit ja dievasčoahkkin  Vahkku 23: geassemánu 3. – 7. b.: lávdegottit ja dievasčoahkkin</p>
    <p>Sámedikki lávdegodde- ja dievasčoahkkimat jagi 2019 nuppi jahkebealis: Vahkku 37: čakčamánu 9. - 13. b., lávdegottit Vahkku 39: čakčamánu 23. – 27. b., dievasčoahkkin Vahkku 47: skábmamánu 18. – 22 b., lávdegottit Vahkku 49: juovlamánu 2. – 6. b., dievasčoahkkin</p>
    <p><em type="italic">Evttohus 2</em> </p>
    <p><em type="italic">Siw Line Thomassen, Nordkalottfolket, ovddidii čuovvovaš evttohusa:</em> Sámediggi mearrida čuovvuvaš čoahkkinplána Sámediggái jahkái 2019. Sámedikki lávdegodde- ja dievasčoahkkimat jagi 2019 vuosttaš jahkebealis<em type="italic">:</em> Vahkku 10: njukčamánu 4. – 8. b.: lávdegottit ja dievasčoahkkin  Vahkku 23: geassemánu 3. – 7. b.: lávdegottit ja dievasčoahkkin </p>
    <p>Sámedikki lávdegodde- ja dievasčoahkkimat jagi 2019 nuppi jahkebealis Vahkku 39: čakčamánu 23. – 27. b.: lávdegottit ja dievasčoahkkin Vahkku 49: juovlamánu 2. – 6. b., lávdegottit ja dievasčoahkkin</p>
    <p><em type="bold">Lávdegotti ráva:</em> Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju dievasčohkkinjođiheaddji árvalusa. </p>
    <p>Sámedikki dievasčoahkkin - 034/18 <em type="bold">Evttohus 3 - Áirras Arthur Tørfoss, Ovddádusbellodat</em> Árvalus ● Forslag Áššis/til sak: 34/18 Lávdegoddi/komité: Plenum Joavku/gruppe: Ovddádusbellodat/Fremskrittspartiet Áirasa namma/representantens navn: Arthur Tørfoss Sámedikki 2019 čoahkkinplána Sámediggi mearrida čuovvovaš čoahkkinplána Sámediggái 2019:s. Sámedikki lávdegoddečoahkkimat ja dievasčoahkkimat 2019 vuosttaš jahkebeali: Vahkku 10: njukčamánu 4. – 8. b, lávdegoddečoahkkimat ja dievasčoahkkin Vahkku 23: geassemánu 3. – 7. b, lávdegoddečoahkkimat ja dievasčoahkkin Vahkku 39: čakčamánu 23. – 27. b, lávdegoddečoahkkimat ja dievasčoahkkin Vahkku 49: juovlamánu 2. – 6. b, lávdegoddečoahkkimat ja dievasčoahkkin </p>
    <p>Ášši meannudeapmi álggahuvvui 14.06.18 dii. 11.10</p>
    <p><em type="bold">Jienasteapmi</em> </p>
    <p>39 áirasis ledje 35 čoahkis. Jienasteapmi čađahuvvui čuovvovaš vuogi mielde: · Evttohus 2 hilgojuvvui 30 jienain 5 jiena vuostá · Evttohus 1 hilgojuvvui 29 jienain 6   jiena vuostá · Plána- ja finansalávdegotti ráva mearriduvvui 29 jienain 6 jiena vuostá · Evttohus 3 ii ovddiduvvon</p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat </em> Sáhkavuorru Replihkka 1  Tor Gunnar Nystad, áššejođiheaddji 2  Toril Bakken Kåven Runar Myrnes Balto   John Kappfjell   Kåre Olli  Toril Bakken Kåven  3  Lars Filip Paulsen Piera Heaika Muotka   Inger Eline Eriksen Fjellgren   Klemet Erland Hætta  Lars Filip Paulsen  4  Arthur Johan Tørfoss Runer Myrnes Balto   Anders Somby jr.  Tor Gunnar Nystad, áššejođiheaddji </p>
    <p>DC - Mearrádus:</p>
    <p>Sámediggi mearrida čuovvovaš čoahkkinplána jagi 2019 Sámedikki čoahkkimiid várás: <em type="italic">Sámedikki lávdegodde- ja dievasčoahkkimat vuosttaš jahkebeali 2019:</em>  Vahku 8: Guovvamánu 18. – 22. b., lávdegoddečoahkkimat Vahku 10: Njukčamánu 4. – 8. b., dievasčoahkkin  Vahku 21: Miessemánu 20. – 24. b., lávdegoddečoahkkimat  Vahku 23: Geassemánu 3. - 7. b., dievasčoahkkin <em type="italic">Sámedikki lávdegodde- ja dievasčoahkkimat nuppi jahkebeali 2019:</em> Vahku 39: Čakčamánu 23. – 27. b. lávdegodde- ja dievasčoahkkimat. Vahku 47: Skábmamánu 18. – 22. .b., lávdegoddečoahkkimat Vahku 49: Juovlamánu 2. – 6. b., dievasčoahkkin </p>
    <p>Ášši meannudeapmi loahpahuvvui 14.06.2018 dii. 11.40</p>
    <p>Ášši 035/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 006/18</p>
    <p>Bajásšaddan- fuolahus- ja oahppolávdegoddi 29.05.2018-31.05.2018</p>
    <p>Norgga nationála olmmošvuohtaásahus -  jahkedieđáhus 2017</p>
    <p>Áššenr. 17/3838</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Sámediggeráđi mearrádusárvalus:</em> </p>
    <p>Sámediggi čujuha Nasjonal institusjon for menneskerettigheter (NIM) nammasaš ásahusa (nationála olmmošvuoigatvuođaid ásahusa) jagi 2017 jahkedieđáhussii.  Sámediggi oaivvilda ahte lea deaŧalaš ahte sihke Stuorradiggi ja Sámediggi meannudit NIM jahkedieđáhusa. Sámit lea okta Norgga guovtti stáhtavuođđudeaddji álbmogis, ja sis lea stáhtus álgoálbmogin ja álbmogin sihke riikkaidgaskasaš ja nationála rievtti vuođul. Sámediggi gávnnaha ahte NIM dárbbaša eanet resurssaid dasa ahte systemáhtalaččat bargat sámiid olmmošvuoigatvuođaid gozihemiin Norggas ja dieđuiguin dan birra mo dat olmmošvuoigatvuođat čađahuvvojit. NIM:s lea deaŧalaš rolla sorjjasmeahttun, ráđđeaddi áššedovdimekanisman mii láhčá konstruktiiva digaštallamii ja buktá rávvagiid olmmošvuoigatvuođaid sisdoalu ja sajádaga birra Norggas ja sámi servodagas.</p>
    <p>Sámedikkis lea árjjalaš rolla dan ektui mo riikkaidgaskasaš gozihanorgánat  čuovvulit Norgga áigodatlaš stáhtaraporteremiid. Dan dáfus leat Sámedikkis ain vuordámušat lagas gulahallamii NIM:in sihke das mo NIM buoremusat sáhttá čađahit doaimmas sámi servodagain ja das mo viidáseappot sáhttá  ovddidit Sámedikki rolla nationála ja riikkaidgaskasaš barggus implementeremiin álgoálbmotvuoigatvuođaid.</p>
    <p>Sámediggi gávnnaha ahte NIM jahkedieđáhusastis nanne dan ahte jagis 2017 lei vássán 10 jagi dan rájes go ON álgoálbmotvuoigatvuođaid julggaštus (UNDRIP) dohkkehuvvui ja ahte Norga ii leat vel ráhkadan nationála doaibmaplána dan čađaheami várás, dan vuođul mii mearriduvvui loahppadokumeanttas ON jagi 2014 máilmmikonferánssas álgoálbmogiid birra. Sámedikki mielas lea deaŧalaš ahte Norgga eiseválddit dál álggahit dán barggu maid Sámediggi máŋgii lea jearahan.</p>
    <p>Sámediggi čujuha dasa ahte NIM oaidná buriid ákkaid háhkat eambbo dieđuid dáruiduhttinpolitihka váikkuhusaid birra. Sámediggi vuordá ahte Sámediggái sihkkarastojuvvo čielga váikkuhanváldi kommišuvnna mandáhta hábmemis ja ahte Stuoradiggi láhčá doarvái áiggi ja resurssaid dan bargui.</p>
    <p>Sámediggi čujuha dasa ahte jagis 2017 lei vássán 10 jagi dan rájes go Sámi vuoigatuođalávdegoddi II geigii čielggadusas. Stáhta eiseválddit eai leat joavdan guhkás dán barggu čuovvulemiin. NIM jahkedieđáhusas čujuhuvvo dasa ahte dat sáhttá geahnohuhttit sámiid vuoigatvuođaid jus vuoigatvuođkárten ja dohkkehanproseassa eai čađahuvvo govttolaš áiggis, ILO-konvenšuvnna nr. 169 vuođul eamiálbmogiid ja čearddalaš álbmogiid hárrái iešmearrideaddji riikkain (ILO 169). Sámediggi lea ovttaoaivilis dáinna árvvoštallamiin ja ávžžuha stáhta eiseválddiid hoahpuhit dán láhkabarggu vai konsultašuvnnaid bokte Sámedikkiin ja guoskevaš sámi beroštusaiguin fargga ovddiduvvo láhkaevttohus sámiid eana- ja čáhcevuoigatvuođaid dohkkeheami, kártema ja suodjaleami birra olggobealde Finnmárkku, ja hálddašanorgánaid birra mat sihkkarastet sámi váikkuhanválddi resursahálddašeapmái dáin guovlluin ILO nr. 169, UNDRIP ja eará álbmotrievtti vuođul.</p>
    <p>Seamma láhkai bivdá Sámediggi stáhta eiseválddiid ođasmahttit minerálalága Sámi vuoigatvuođalávdegotti II evttohusa ja gustovaš álbmotrievtti vuođul amas sámi vuoigatvuođat oažžut heajut suodjaleami guovlluin olggobealde Finnmárkku go Finnmárkkus.</p>
    <p>Sámediggi deattuha ahte NIM:s leat mearkkašumit sihke prosessii ja sisdollui soahpamuša dahkama birra gaskal Norgga ja Suoma, guolásteami oktavuođas Deanučázádagas oktan dasa gullevaš muddemiiguin. NIM rávve ahte sámiid duohta oassálastin ja vejolašvuohta beaktilis váikkuheapmái, ferte sihkkarastojuvvot buorebut dán lágan proseassain.  Sámediggi čujuha dán oktavuođas dasa ahte NIM maiddái čujuha dasa ahte eai boađe ovdan árvvoštallamat dan evttohusas mii ovddiduvvui Stuorradiggái dan geavada birra mii lea čađahuvvon go oaggunkoartavuovdin nu sakka lea lassánan 2015 radjái,  eahpevuoiggalaččat sáhttá leat rihkkon luossareiveeaiggádiid ja báikkálaš stággooagguid oaggunvuoigatvuođaid.</p>
    <p>Sámediggi oaivvilda ášši ovdalis mearrádusaid vuođul ahte ain ferte bargat dan ala ahte deanusoahpamuš šiehtadallojuvvo ođđasis, vai dat fuolaha čázádaga vuoigatvuođabeliid ja adnojuvvo lobálažžan ja rehálažžan báikkálaš vuoigatvuođalaččaid bealis. Muđui doarju Sámediggi NIM rávvaga čađahit buoret proseassaid boahtteáiggis mat sihkkarastet sámiide duohta oassálastima duohta váikkuhanfámuin bohtosii.</p>
    <p>Árbevirolaš sámi ealáhusaid areálat gáržžiduvvojit dađistaga muddemiid geažil. Dat lea maŋimus jagiid dagahan ahte ferte árvvoštallat areála- ja muddensisabahkkemiid váikkuhusaid sámi kultuvrii. NIM lea jahkedieđáhusastis guorahallan máŋga áigeguovdilis sisabahkkenášši, Lágesduottar, Nussir, Fovsen, Meråker, Stokkfjell ja Langsundforbindelsen. NIM čujuha dasa ahte sisabahkken sámi kultuvrra ávnnaslaš luondduvuđđosii lea oppalaš hástalus Norgii SP artihkkala 27 ja ILO artihkkaliid 14 ja 15 ektui.</p>
    <p>Sámediggi doarju dán NIM árvvoštallama ja deattuha ahte dán čuolbmačilgehusa ferte maid geahččat dálá proseassaid ektui boazologu geahpedemiin mat čađahuvvojit sihke eaŋkil mearrádusaid bokte ja Eanadoallo- ja biebmodepartemeantta láhka- ja láhkaásahusbarggu bokte.</p>
    <p>NIM lea jahkedieđáhusas čujuhan dasa ahte ođđa dutkan čájeha dan ahte čálgoásahusain lea uhccán kulturáddejupmi sámi dilálašvuođaide. Doaibmavádjigiid eallineavttuid iskkadeapmi earret eará sámi hálddašangielddain čájeha ahte sámi guovlluid doaibmavádjigiin leat heajut eallineavttut go álbmogis muđui. Sámediggái dát lea deaŧalaš áŋgiruššansuorgi ovddasguovlluid ja ávžžuha Norgga eiseválddiid čađahit konkrehta doaibmabijuid njulgen dihtii dán beali.</p>
    <p>Sámediggi oaidná duođalažžan ahte Ealáhus- ja guolástusdepartemeanta ii leat čuovvulan NIM ávžžuhusaid fáddáraporttas mearrasámiid mearraguolásteami vuoigatvuođaid birra ja oaivvilda ahte leat oalle duođalaš signála go NIM geardduha iežas ávžžuhusaid 2017 jahkedieđáhusas. Sámediggi bivdá ráđđehusa geahččat bearrái ahte Ealáhus- ja guolástusdepartemeanta čuovvula NIM ávžžuhusaid mearrasámiid historjjálaš guolástusvuoigatvuođaid lágadeami birra, ahte mearrasámiid oassálastinvuoigatvuođat geavaheamis, stivremis ja hálddašeamis nannejuvvojit lágas ja ahte láhka sihkkarastá ahte sisabahkken mearrasámiid ávnnaslaš kulturvuđđosii čielggaduvvo dohkálaččat.</p>
    <p>Sámediggi deattuha man deaŧalaš dat lea ahte álgoálbmotvuoigatvuođat ožžot dárbbašlaš vuoruheami NIM fágalaš barggus maiddái boahttejagiin. Sámedikkis leat vuordámušat NIM viidásat bargui ja dan váikkuheapmái servodatdigaštallamii sámi vuoigatvuođaid ja daid čađaheami birra.</p>
    <p>Sámediggái lea lunddolaš ahte stáhta eiseválddit guorahaladettiin NIM jahkedieđáhusa, čuovvulit dan viidáseappot gulahallama bokte gaskal Stuorradikki/ráđđehusa ja Sámedikki váikkuhan dihtii ahte NIM jagi 2017 jahkedieđáhusa rávvagat čuovvuluvvojit konkrehta.</p>
    <p>Bajásšaddan- fuolahus- ja oahppolávdegoddi - 006/18 <em type="bold">Bajásšaddan-, fuolahus- ja oahppolávdegotti árvalus</em> <em type="bold">Álggahus</em> </p>
    <p>Sámedikki Bajásšaddan-, fuolahus- ja oahppolávdegoddi lea meannudan ášši 35/18 Norgga nationála olmmošvuohtaásahus - jahkedieđáhus 2017. <em type="bold">Lávdegotti ráva</em> </p>
    <p>Lávdegottis eai leat mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa.</p>
    <p>BFOL - Mearrádus:</p>
    <p>Sámedikki dievasčoahkkin - 035/18 <em type="bold">Mearkkašupmi - NSR, áirras Gunn Anita Jacobsen, NSR/SáB, Guovddášbellodat, Ávjovári Johttisápmelaččaid listtu, Bargiidbellodat, Árja, Nordkalottfolket</em> NIM, Norgga nationála olmmošvuoigatvuođa institušuvnna 2017 jahkedieđáhusas, čállá 2017 jahkedieđáhusas čuovvovaččat: “Seamma ládje go muđuige min eará ávžžuhusat diimmáš jahkedieđáhussii, lea Stuoradiggi ávžžuhan ráđđehusa boahtit ruovttoluotta Stuoradiggái heivvolaš vugiin mot ávžžuhusat leat čuovvuluvvon. NIM doalaha iežas ávžžuhusaid temáraporttas mii geardduhuvvo vuollelis.  i. Mearrasámiid bivdovuoigatvuohta lea okta oassi sin kulturdoaimmaheamis vuođđuduvvon sin historjjálaš bivddu bokte, dan berre nannet lágain.  Dat seammá guoská vuoigatvuođa positiivvalaš vealaheapmái go juolludit/juhket eriid ja sullasaš diŋggaid,   jus dat leat dárbbašlaš doalahandihte mearrasámiid materiála kulturvuođu. ii   Mearrasámiid vuoigatvuohta oasálastit geavaheapmái,  stivremii ja hálddašeapmái materiála kulturvuođus ferte buorebut nannejuvvot lágain go dan mii otne lea, jus Norga galgá deavdit iežas internationála geatnegasvuođaid. iii   Láhkamearrádus ferte sihkkarastit ahte sisabahkken mii sáhttá váikkuhit mearrasámiid  materiála kulturvuđđui lea vuđolaččat suokkarduvvon.  Sámediggi ávžžuha ráđđehusa váldit duođalaččat vuhtii NIMa ávžžuhusaid mii guoská mearrasámiid vuoigatvuođaide . Dat mearkkaša ahte ráđđehus ferte bidjat johtui barggu lágaid rievdadit sihkkarastindihte mearrasámiid bivdovuoigatvuođaid. Sámediggi vuordá ahte biddjojit johtui čielga proseassat nu jođánit go vejolaš. Riddoguolástanlávdegotti evttohusat sáhttet dahkat vuođu dan láhkarievdadanprosessii. </p>
    <p><em type="bold">Mearkkašupmi - NSR, áirras Klemet Erland Hætta, NSR/SáB, Guovddášbellodat, Ávjovári Johttisápmelaččaid listu, Bargiidbellodat, Árja, Nordkalottfolket</em> Sámediggi áigu mearkkašahttit ahte Norgga nationála institušuvdna olmmošvuoigatvuođaid várás (Norges nasjonale institusjon for menneskerettigheter (NIM)), 2017 jahkedieđáhusas eai boađe ovdan hástalusat  dáloniid vejolašvuođain ávkkástallat ja vánddardit mehciin.   Dál eai beasa dálonat ávkkástallat ja vánddardit iežaset árbevirolaš guovlluin. Láhka mohtorjohtolaga birra sáhttá leat ON-konvenšuvnna vuostá politihkalaš ja sosiála vuoigatvuođaid birra (SP) 27. artihkal, go dat gidde dáloniid vejolašvuođa vánddardit iežaset árbevirolaš guovlluin. Dáloniid árbevirolaš geavaheapmi iežaset ávkkástallanguovlluin ferte boahtit kulturdoahpaga vuollái mii čuožžu SP 27. artihkkalis. Čujuhit dan oktavuođas áššái gaskal Jouni E. Länsman ja Suoma (Communication No. 671/1995) para 10.2, mas kulturdoaimmaheapmi ođđaáigásaš málle mearkkaša ahte maiddái mohtorfievrruid geavaheapmi lea suddjejuvvon SP 27. artihkkala mielde.  Sámediggi bivdá NIM čielggadit dáloniid vuoigatvuođaid doaimmahit iežaset kultuvrra, maiddái ođđaáigásaš málle mielde.  </p>
    <p>Ášši meannudeapmi álggahuvvui 14.06.18 dii. 11.40</p>
    <p><em type="bold">Jienasteapmi</em> 39 áirasis ledje 35 čoahkis. Jienasteapmi čađahuvvui čuovvovaš vuogi mielde: · Bajásšaddan- fuolahus- ja oahppolávdegotti ráva mearriduvvui ovttajienalaččat </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat </em> Sáhkavuorru Replihkka 1  Gunn Anita Jacobsen, áššejođiheaddji 2  Jørn Are Gaski  3  Tom Sottinen Beaska Niillas 4  Inger Eline Eriksen Fjellgren John Kappfjell  Inger Eline Eriksen Fjellgren  5  Anders Somby jr.  6  Isak Mathis O. Hætta  7  Klemet Erland Hætta  8  Nils Mikkelsen Utsi  9  Ann-Elise Finbog  10  Lars Filip Paulsen  11  Piera Heaika Muotka  12  Beaska Niillas  13  Toril Bakken Kåven  14  Kåre Olli  15  Aili Keskitalo   Gunn Anita Jacobsen, áššejođiheaddji </p>
    <p>DC - Mearrádus:</p>
    <p>Sámediggi čujuha Nasjonal institusjon for menneskerettigheter (NIM) nammasaš ásahusa (nationála olmmošvuoigatvuođaid ásahusa) jagi 2017 jahkedieđáhussii.  Sámediggi oaivvilda ahte lea deaŧalaš ahte sihke Stuorradiggi ja Sámediggi meannudit NIM jahkedieđáhusa. Sámit lea okta Norgga guovtti stáhtavuođđudeaddji álbmogis, ja sis lea stáhtus álgoálbmogin ja álbmogin sihke riikkaidgaskasaš ja nationála rievtti vuođul. Sámediggi gávnnaha ahte NIM dárbbaša eanet resurssaid dasa ahte systemáhtalaččat bargat sámiid olmmošvuoigatvuođaid gozihemiin Norggas ja dieđuiguin dan birra mo dat olmmošvuoigatvuođat</p>
    <p>čađahuvvojit. NIM:s lea deaŧalaš rolla sorjjasmeahttun, ráđđeaddi áššedovdimekanisman mii láhčá konstruktiiva digaštallamii ja buktá rávvagiid olmmošvuoigatvuođaid sisdoalu ja sajádaga birra Norggas ja sámi servodagas. Sámedikkis lea árjjalaš rolla dan ektui mo riikkaidgaskasaš gozihanorgánat  čuovvulit Norgga áigodatlaš stáhtaraporteremiid. Dan dáfus leat Sámedikkis ain vuordámušat lagas gulahallamii NIM:in sihke das mo NIM buoremusat sáhttá čađahit doaimmas sámi servodagain ja das mo viidáseappot sáhttá  ovddidit Sámedikki rolla nationála ja riikkaidgaskasaš barggus implementeremiin álgoálbmotvuoigatvuođaid. Sámediggi gávnnaha ahte NIM jahkedieđáhusastis nanne dan ahte jagis 2017 lei vássán 10 jagi dan rájes go ON álgoálbmotvuoigatvuođaid julggaštus (UNDRIP) dohkkehuvvui ja ahte Norga ii leat vel ráhkadan nationála doaibmaplána dan čađaheami várás, dan vuođul mii mearriduvvui loahppadokumeanttas ON jagi 2014 máilmmikonferánssas álgoálbmogiid birra. Sámedikki mielas lea deaŧalaš ahte Norgga eiseválddit dál álggahit dán barggu maid Sámediggi máŋgii lea jearahan. Sámediggi čujuha dasa ahte NIM oaidná buriid ákkaid háhkat eambbo dieđuid dáruiduhttinpolitihka váikkuhusaid birra. Sámediggi vuordá ahte Sámediggái sihkkarastojuvvo čielga váikkuhanváldi kommišuvnna mandáhta hábmemis ja ahte Stuoradiggi láhčá doarvái áiggi ja resurssaid dan bargui.   Sámediggi čujuha dasa ahte jagis 2017 lei vássán 10 jagi dan rájes go Sámi vuoigatuođalávdegoddi II geigii čielggadusas. Stáhta eiseválddit eai leat joavdan guhkás dán barggu čuovvulemiin. NIM jahkedieđáhusas čujuhuvvo dasa ahte dat sáhttá geahnohuhttit sámiid vuoigatvuođaid jus vuoigatvuođkárten ja dohkkehanproseassa eai čađahuvvo govttolaš áiggis, ILO-konvenšuvnna nr. 169 vuođul eamiálbmogiid ja čearddalaš álbmogiid hárrái iešmearrideaddji riikkain (ILO 169). Sámediggi lea ovttaoaivilis dáinna árvvoštallamiin ja ávžžuha stáhta eiseválddiid hoahpuhit dán láhkabarggu vai konsultašuvnnaid bokte Sámedikkiin ja guoskevaš sámi beroštusaiguin fargga ovddiduvvo láhkaevttohus sámiid eana- ja čáhcevuoigatvuođaid dohkkeheami, kártema ja suodjaleami birra olggobealde Finnmárkku, ja hálddašanorgánaid birra mat sihkkarastet sámi váikkuhanválddi resursahálddašeapmái dáin guovlluin ILO nr. 169, UNDRIP ja eará álbmotrievtti vuođul. Seamma láhkai bivdá Sámediggi stáhta eiseválddiid ođasmahttit minerálalága Sámi vuoigatvuođalávdegotti II evttohusa ja gustovaš álbmotrievtti vuođul amas sámi vuoigatvuođat oažžut heajut suodjaleami guovlluin olggobealde Finnmárkku go Finnmárkkus. Sámediggi deattuha ahte NIM:s leat mearkkašumit sihke prosessii ja sisdollui soahpamuša dahkama birra gaskal Norgga ja Suoma, guolásteami oktavuođas Deanučázádagas oktan dasa gullevaš muddemiiguin. NIM rávve ahte sámiid duohta oassálastin ja vejolašvuohta beaktilis váikkuheapmái, ferte sihkkarastojuvvot buorebut dán lágan proseassain.  Sámediggi čujuha dán oktavuođas dasa ahte NIM maiddái čujuha dasa ahte eai boađe ovdan árvvoštallamat dan evttohusas mii ovddiduvvui Stuorradiggái dan geavada birra mii lea čađahuvvon go oaggunkoartavuovdin nu sakka lea lassánan 2015 radjái,  eahpevuoiggalaččat sáhttá leat rihkkon luossareiveeaiggádiid ja báikkálaš stággooagguid oaggunvuoigatvuođaid. Sámediggi oaivvilda ášši ovdalis mearrádusaid vuođul ahte ain ferte bargat dan ala ahte deanusoahpamuš šiehtadallojuvvo ođđasis, vai dat fuolaha čázádaga vuoigatvuođabeliid ja adnojuvvo lobálažžan ja rehálažžan báikkálaš vuoigatvuođalaččaid bealis. Muđui doarju Sámediggi NIM rávvaga čađahit buoret proseassaid boahtteáiggis mat sihkkarastet sámiide duohta oassálastima duohta váikkuhanfámuin bohtosii. Árbevirolaš sámi ealáhusaid areálat gáržžiduvvojit dađistaga muddemiid geažil. Dat lea maŋimus jagiid dagahan ahte ferte árvvoštallat areála- ja muddensisabahkkemiid váikkuhusaid sámi kultuvrii. NIM lea jahkedieđáhusastis guorahallan máŋga áigeguovdilis sisabahkkenášši, Lágesduottar, Nussir, Fovsen, Meråker, Stokkfjell ja Langsundforbindelsen. NIM čujuha dasa ahte sisabahkken sámi kultuvrra ávnnaslaš luondduvuđđosii lea oppalaš hástalus Norgii SP artihkkala 27 ja ILO artihkkaliid 14 ja 15 ektui. Sámediggi doarju dán NIM árvvoštallama ja deattuha ahte dán čuolbmačilgehusa ferte maid geahččat dálá proseassaid ektui boazologu geahpedemiin mat čađahuvvojit sihke eaŋkil mearrádusaid bokte ja Eanadoallo- ja biebmodepartemeantta láhka- ja láhkaásahusbarggu bokte. NIM lea jahkedieđáhusas čujuhan dasa ahte ođđa dutkan čájeha dan ahte čálgoásahusain lea uhccán kulturáddejupmi sámi dilálašvuođaide. Doaibmavádjigiid eallineavttuid iskkadeapmi earret eará sámi hálddašangielddain čájeha ahte sámi guovlluid doaibmavádjigiin leat heajut eallineavttut go álbmogis muđui. Sámediggái dát lea deaŧalaš áŋgiruššansuorgi ovddasguovlluid ja ávžžuha Norgga eiseválddiid čađahit konkrehta doaibmabijuid njulgen dihtii dán beali. Sámediggi oaidná duođalažžan ahte Ealáhus- ja guolástusdepartemeanta ii leat čuovvulan NIM ávžžuhusaid fáddáraporttas mearrasámiid mearraguolásteami vuoigatvuođaid birra ja oaivvilda ahte leat oalle duođalaš signála go NIM geardduha iežas ávžžuhusaid 2017 jahkedieđáhusas. Sámediggi bivdá ráđđehusa geahččat bearrái ahte Ealáhus- ja guolástusdepartemeanta čuovvula NIM ávžžuhusaid mearrasámiid historjjálaš guolástusvuoigatvuođaid lágadeami birra, ahte mearrasámiid oassálastinvuoigatvuođat geavaheamis, stivremis ja hálddašeamis nannejuvvojit lágas ja ahte láhka sihkkarastá ahte sisabahkken mearrasámiid ávnnaslaš kulturvuđđosii čielggaduvvo dohkálaččat.  Sámediggi deattuha man deaŧalaš dat lea ahte álgoálbmotvuoigatvuođat ožžot dárbbašlaš vuoruheami NIM fágalaš barggus maiddái boahttejagiin. Sámedikkis leat vuordámušat NIM viidásat bargui ja dan váikkuheapmái servodatdigaštallamii sámi vuoigatvuođaid ja daid čađaheami birra. Sámediggái lea lunddolaš ahte stáhta eiseválddit guorahaladettiin NIM jahkedieđáhusa, čuovvulit dan viidáseappot gulahallama bokte gaskal Stuorradikki/ráđđehusa ja Sámedikki váikkuhan dihtii ahte NIM jagi 2017 jahkedieđáhusa rávvagat čuovvuluvvojit konkrehta.</p>
    <p>Ášši meannudeapmi loahpahuvvui 14.06.2018 dii. 15.35</p>
    <p>Ášši 036/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 007/18</p>
    <p>Plána ja finansalávdegoddi</p>
    <p>29.05.2018-31.05.2018</p>
    <p>Sámedikki 2020 bušeahttadárbu</p>
    <p>Áššenr. 18/918</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Sámediggeráđi mearrádusárvalus:</em> </p>
    <p>Sámedikki 2020 bušeahttadárbu lea dohkehuvvon mildosa 1 vuođul.</p>
    <p>Plána ja finansalávdegoddi - 007/18</p>
    <p>PFL - Mearrádus: <em type="bold">Álgu:</em> Sámedikki plána- ja finánsalávdegoddi lea gieđahallan Sámedikki 2020 bušeahttadárbu.  </p>
    <p><em type="bold">Mearkkašumit:</em> </p>
    <p><em type="italic">Mearkkašupmi 1</em> </p>
    <p><em type="italic">Ronny Wilhelmsen, Bargiidbellodat, ovddidii mearkkašumi. </em> </p>
    <p><em type="italic">Lávdegotti eanetlohku, Bargiidbellodaga sámediggejoavkku (BB) miellahtut, Norgga sámiid riikkasearvv miellahtut, Guovddášbellodaga miellahttu, ovddidit čuovvovaš mearkkašumi:</em> Lávdegoddi doarju Sámediggeráđi go čujuhit ahte <span type="quote">«Sámedikki bušeahtta lea lassánan jagis jahkái 1989 rájes, muhto oassi stáhtabušeahtas mii manná sámi áššiide šaddá unnit ja unnit go buohtastahttá juolludemiiguin eará servodatsurggiide. Danin lea vuođđu čuoččuhit ahte rámmaeavttut sámi servodatovddideapmái šaddet heajubut go stuoraservodahkii ja eanetlogukultuvrii. Dát lea ášši mii ferte leat vuođđun ráđđehusa ja Stuoradikki bealis 2020:s jus áigu áŋgiruššat sámi áššiid ovddas.»</span> </p>
    <p><em type="bold">Sámedikki bušeahtta 2016-2018, bálká ja haddegoarkŋun</em>  <em type="bold">Jahki Bušeahtta mas mielde sámeálbmotfoanda Lasáhus maŋimuš jagis Meroštallojuvvon bálká ja haddeMeroštallojuvvon haddeBadjelbáza/vuolláibáza goarkŋun Ráđđehus beales goarkŋun SSB </em> 434 192 8 316 8 316 15 332 -7 016  458 492 24 300 7 500 7 963 -  485 151 26 659 - 11 462 -11 803 <em type="bold">SUBMI     -19 282 </em>Ráđđi lea bidjan tabealla mii čájeha maid ráđđehus lea addán hattis ja bálkáahtanuššamis buhtadussan jagiin 2016-2018 go buohtastahttá SSB konsumhaddeindeaksa (jahkái 2018 lea ráđđehus rehkenastán haddegoarkŋuma). Vuolláibáza oktiibuot lea 19,282 miljon ru. </p>
    <p>Bálká- ja haddegoarkŋun maid Sámediggi ii leat ožžon, ferte jagiid 2016, 2017 ja 2018 ovddas buhtaduvvot 19,282 miljon ruvnnuin.  Dasto vuordá lávdegoddi ahte dát vuolláibáza nohká ja ahte Sámediggái buhtaduvvo ollásit bálká- ja haddegoarkŋun SSB loguide dávistettiin jagi 2020 bušeahttajagi rájes.</p>
    <p>
      <em type="bold">Sisa dieđihuvvon bušeahttadárbu (dušše áŋgiruššanevttohus) ja vuollábáza juohke jagi. Jahki Bušeahtta mas mielde Sámeálbmotfoanda Lasáhus maŋimuš jagis Meroštallojuvvon bálká ja haddegoarkŋun Dieđihuvvon bušeahtadárbu </em>
    </p>
    <p type="listitem">
      <em type="bold">– áŋgiruššanevttohus </em>
    </p>
    <p>
      <em type="bold">Vuolláibáza bušeahttadárbbus Mearkkašumit </em>
    </p>
    <p>403 949 29 600 12 144 139 000 121 544   417 499 13 550 11 650 141 500 139 600   425 879 8 380 5 377 150 900 147 897   434 192 8 316 8 316 190 500 190 500   458 492 24 300 7 500 189 350 172 550 Dán jagi lei 11,2 miljon ru. penšunortnega nuppástuhttimii.   485 151 26 659 -   185 300 158 300 SD bijai 6 miljon ru. bušehttii vistesuodjaleapmái mii ovdelaččas lei juolluduvvon prošeaktaruđaid bokte. KMD gesii maid ruovttoluotta 10 miljon ru. kulturloktemii ja 3,2 miljon ru. mii lei várrejuvvon válgačađaheapmái juolluduvvon 2017. Jagiin 2013-2015 lea ráđđehus dieđihan man ollu leat addán hadde- ja bálkálasáhusa, dan maŋŋá leat láidestusat gessojuvvon gávdnan dihtii hadde- ja bálkálasáhusa.</p>
    <p>Jos galgat ovddidit sámi servodaga, de fertejit bušeahttadárbbut eanet čuovvuluvvot ráđđehusa beales. Nugo dál vásihat, dieđiha Sámediggi daid seamma bušeahttadárbbuid almmá ahte dat leat čuovvuluvvon stáhtabušeahtas. Min hástalussan lea dat ahte Sámediggi bazahallá servodaga ektui muđui.</p>
    <p><em type="italic">Mearkkašupmi 2</em> </p>
    <p><em type="italic">Ronny Wilhelmsen, Bargiidbellodat, ovddidii mearkkašumi. </em> </p>
    <p><em type="italic">Lávdegotti unnit lohku, Bargiidbellodaga sámediggejoavkku miellahtut, ovddidit čuovvovaš mearkkašumi: </em> Lávdegoddi čujuha Bargiidbellodaga Sámediggejoavkku molssaeaktosaš 2018 bušehttii, min vuoruheamit geardduhuvvojit 2020 bušeahttadárbbuin, go dat ain leat seamma áigeguovdilat. Bargiidbellodat Stuorradikkis čuovvulii min vuoruhemiid iežaset molssaeaktosaš 2018 stáhtabušeahtas 79 miljon ruvnnuin.  </p>
    <p>Min guokte bajimuš vuoruheami leat: · Areálat ja vuoigatvuođat guolástusa, boazodoalu ja eará luondduresurssaid ávkkástallama ektui. · Giella, ja erenoamážit fokus dalle mánáidgárddiide ja skuvllaide. Ollašuhttin dihtii min vuoruhemiid oaidná lávdegoddi ahte gielddain ferte leat vejolašvuohta gozihit sámi mánáid láhkageatnegahttojuvvon oahpahusvuoigatvuođa iežaset gielas ja gillii, sihke mánáidgárddiin ja skuvllain. Suorggit nugo areálat, vuoigatvuođat, guolástusat, boazodoallu, meahcceávkkástallan ja kulturmuittut gullet lávga oktii go guoská min vuoigatvuođaide. Sámediggi ferte eanet oktiiortnet ja nannet barggu dáid surggiid siskkobealde, dat lea válddahuvvon min molssaeaktosaš 2018 bušeahtas.</p>
    <p>Lávdegoddi fuomášuhttá ahte dokumeanttas lea oainnusmahttojuvvon ollislaš bušeahttadárbu 726 877 miljon ru Sámediggái. Mii oaivvildit ahte dát rámma ferte addojuvvot.</p>
    <p><em type="bold">Evttohusat:</em> </p>
    <p><em type="bold">Evttohus 1</em> </p>
    <p><em type="italic">Aili Guttorm, NSR, ovddidii  evttohusa. </em> </p>
    <p>
      <em type="italic">NSR miellahtut, Bargiidbellodaga sámediggejoavkku miellahtut ja Guovddášbellodaga miellahttu evttohus: </em>
      <em type="bold">11.1 Doarjja regionála ovddidanprošeavttaide </em>
    </p>
    <p>Mii lea váttisvuohta?</p>
    <p>Ođđa 4. teakstaoassi (dáláš 4. teakstaoassi šaddá 5. teakstaoassin)</p>
    <p>Danne lea maiddái dárbu eanet láhčit diliid sámi deaivvadanbáikkiide sámi siviila servodaga várás. Eanet gávpotgielddain háliidivčče áŋgiruššat doaibmabijuiguin nugo sámi viesut. Dasa lassin go doibmet deaivvadanbáikin ja sámi giellaarenan sáhttet sámi viesuin leat sierralágan doaimmat báikkis báikái. Erenoamážit álggahanmuttus ja árrat doaibmamuttus lea dárbu oažžut ekonomalaš ja hálddahuslaš doarjaga.</p>
    <p><em type="bold">Evttohus 2</em> </p>
    <p><em type="italic">Aili Guttorm, NSR, ovddidii  evttohusa. </em> </p>
    <p><em type="italic">NSR miellahtut ja Guovddášbellodaga miellahttu evttohus: </em><em type="bold">Lassievttohus: ođđa čuokkis 8.13 </em>(Čoahkketabeallat bušeahttadárbbus divvojuvvojit ja ođđa logut biddjojuvvojit sadjái)<em type="bold"> </em></p>
    <p>
      <em type="bold">8.13 Kulturorganisašuvnnaid ja siviilaservodaga ovddideapmi </em>
    </p>
    <p>Doarjja kulturorganisašuvnnaide ja siviila servodahkii  7 000 7 000 7 000 7 000</p>
    <p>
      <em type="bold">Mii lea váttisvuohta? </em>
    </p>
    <p>Ealli sámi servodateallin lea sorjavaš girjás, árjjalaš ja ealli siviila servodagas. Siviila servodat lea doaba mii gokčá viidát organisašuvnnaid servodagas mat barget sierralágan tematihkaiguin, ovddastit sierralágan beroštumiid, ja mat váikkuhit ealli demokratiija sihkkarastima sihke servodatdigaštallama bokte ja barggu bokte politihkalaš vuogádagain. Sámi kulturorganisašuvnnat leat áibbas dárbbašlaččat sihke sámi kultuvrra goziheamis ja ođđa sámi kulturdoaibmabijuid ovddideamis. Dás fas lea dárbbašlaš eaktun ealli sámi kultuvrra bisuheapmái boahtteáiggis.</p>
    <p>Otnáš nammii lea hui hástaleaddji sámi organisašuvnnaide sihkkarastit doaibmaruđaid, sihke danne go lea stuorra hástalussan sihkkarastit doarvái lahttovuođu nu ahte lahttodivat buvttašii sisaboađu unna sámi servodagas, ja danne go váilot doarjjaortnegat maiguin gokčat doaibmagoluid. Dát lea hástalussan ja guoská ollu sámi organisašuvnnaide, beroštupmiorganisašuvnnaid rájes organisašuvnnaide mat barget kultuvrrain muhto eai heive doarjjaortnegiid vuollái mat gávdnojit sámi kulturorganisašuvnnaid várás.</p>
    <p>Almmá doarjaga haga lea organisašuvnnain hui váttis bargat árjjalaččat servodateallimis. Hui ollu eaktodáhtolaš kapasitehta geavahuvvo organisašuvnna vuođđodoaimmas, ja báhcet unnán áigi ja návccat siviila servodagas duođai buktit ovdan jurdagiid ja gažaldagaid. Olles sámi servodat gillá go leat unnán birrasat main lea kapasitehta geavahit návccaid sámi servodatovddideamis.</p>
    <p>Sámi organisašuvnnat leat deaŧalaš sámi giellaarenat, muhto jos dat galget sáhttit addit lahtuidasaset vejolašvuođa gulahallat sámegielaiguin, de leat sorjavaččat sihke dulkomis ja jorgaleamis. Dát doaimmat leat hui divrasat, ja dasa dárbbašuvvo ollu ruhta doaibmabušeahtas.</p>
    <p>
      <em type="bold">Maid háliidat mii olahit? </em>
    </p>
    <p>Sámediggi háliida ovddidit servdoaga ja sámi kultuvrra. Dán juvssašeimmet jos sámi organisašuvnnain livččii vejolašvuohta searvat servodateallimii, servodatdigaštallamii ja sámi kulturdoaibmabijuid ovddideapmái. Doarjja sámi organisašuvnnaide attašii einnostan vejolašvuođa ja vejolašvuođa ovddidit doaimmaset iežaset mihttomeriid vuođul.</p>
    <p>
      <em type="bold">Áŋgiruššama mihttomearri </em>
    </p>
    <p>Servodatulbmil: Gávdno ealli ja girjás sámi organisašuvdnaeallin mii váikkuha sámi kultuvrra ja servodaga ovddideami.</p>
    <p>Beaktomihttu: Eanet sámi organisašuvnnat váikkuhit sámi servodateallimis.</p>
    <p>Beaktomihttu 2: Sámi kulturdoaibmabijuin ovddiduvvo buoret fálaldat.</p>
    <p>
      <em type="bold">Áŋgiruššama sisdoallu:  </em>
    </p>
    <p>Sámediggi áigu ásahit ohcanvuđot ortnega mas sámi kulturorganisašuvnnat ja siviila servodatorganisašuvnnat, maiddái beroštupmiorganisašuvnnat, sáhttet ohcat doaibmadoarjaga. Dát ortnet galgá fáhtet daid sámi organisašuvnnaid mat otnáš nammii eai oaččo doaibmadoarjaga dahje ásahusdoarjaga sierra doarjjaortnegiid bokte mat Sámedikkis leat dál. Dárbbašuvvo 7 miljon ru dán áŋgiruššamii jahkásaččat.</p>
    <p><em type="bold">Lávdegotti ráva:</em> Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: </p>
    <p>Muđui doarju Sámediggi Sámediggeráđi mearrádusárvalusa.</p>
    <p>Sámedikki dievasčoahkkin - 036/18 <em type="bold">Mearkkašupmi -  NSR, áirras Aili Guttorm, Guovddášbellodat, Ávjovári Johttisápmelaččaid listu</em> Buohkain lea riekti oažžut dieđuid iežas gillii, ja lea sávahahtti ipmirduvvot ja ahte buohkat ipmirduvvojit. Dál rihkkojuvvojit sámelága giellanjuolggadusat beaivválaččat, go váilot sihke reaiddut, dulkkat, dulkaoahpahusvejolašvuođat, autoriserenortnegat ja jorgaleaddjit. Danin lea dehálaš bidjat návccaid dulkonbálvalusaide.ferte dál juo áŋgiruššat oažžut eanet dulkkaid ja jorgaleddjiid. Dulkan ferte máhttit giela alla dásis ja danin lea dál juo dárbu addit eanet áŋgiruššama dása. Ferte várret ruđaid sámegiel dulkaohppui, sis ferte leat kultuvrralaš ipmárdus ja alla gielalaš gelbbolašvuohta.  Buohccidivššohasvuoigatvuođalága mielde lea sámi divššohasain riekti oažžut heivehuvvon diehtojuohkima iežaset gillii go leat oktavuođas dearvvašvuođabálvalusaiguin Norggas, ja mediat leat máŋgii fuobmán váilevašvuođaid dálá dulkonbálvalusain ja go dat ii leat riikaviidosaš fálaldat. Dilli lea máŋgga báikkis nu ahte oapmahaččat dávjá šaddet doaibmat dulkan buohcciviesus, ja dát ii leat dohkálaš dilli.  Dál leat Norggas golbma almmolaš ovttadássásaš sámi giela, julevsámegiella, davvisámegiella ja lullisámegiella. Dán golbmasis lea lullisámegiella Unesco listtus áitojuvvon gielain, gos leat sullii 500 giellageavaheaddji odne. Sámediggi bivdá ahte máhttodepartemeanta oktan stáhtaráđiin Iselin Nybø sihkkarastet sámi dulkaoahpu.  Sámediggi bivdá ahte ásahuvvo stipeandaortnet mii sihkkarastá rekruteret sámegielat olbmuid dán ohppui man ulbmil lea buorre dulkabálvalus miehtá Norgga.  </p>
    <p>Ášši meannudeapmi álggahuvvui 14.06.18 dii. 15.40.</p>
    <p><em type="bold">Jienasteapmi</em> 39 áirasis ledje 35 čoahkis. Jienasteapmi čađahuvvui čuovvovaš vuogi mielde: · Evttohus 2 mearriduvvui 23 jienain 12 jiena vuostá · Evttohus 1 mearriduvvui 30 jienain 5 jiena vuostá · Plána ja finánsalávdegotti ráva mearriduvvui 34 jienain 1 jiena vuostá </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat </em> Sáhkavuorru Replihkka 1  Lars Filip Paulsen, áššejođiheaddji 2  Runar Myrnes Balto  3  Ronny Wilhelmsen Runar Myrnes Balto  Ronny Wilhelmsen  4  Lars Filip Paulsen Ronny Wilhelmsen   Runar Myrnes Balto   Piera Heaika Muotka  Lars Filip Paulsen  5  Karen Anette Anti  6  Kåre Olli Lars Filip Paulsen  Kåre Olli  7  Thomas Ole Andersen  8  Anders Somby jr.  9  Hans Ole Eira  10  Henrik Olsen  11  Lars Filip Paulsen, áššejođiheaddji </p>
    <p>DC - Mearrádus: Sámedikki 2020 bušeahttadárbu lea dohkkehuvvon mildosa 1 vuođul. Ášši meannudeapmi loahpahuvvui 14.06.2018 dii. 16.20</p>
    <p>Ášši 037/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 005/18</p>
    <p>Ealáhus- ja kulturlávdegoddi</p>
    <p>29.05.2018-31.05.2018</p>
    <p>Finnmárkkuopmodat – Ovttasstivren</p>
    <p>Áššenr. 18/1026</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Sámediggeráđi mearrádusárvalus:</em> </p>
    <p>Finnmárkkuopmodat (FeFo) lea hui deaŧalaš sámi ásahus luondduresurssaid sihkkarastis vuođđun sámi kultuvrii, boazodollui, meahccedollui, ealáhusbargui ja servodateallimii. Dát leat maiddái almmolaš sámi servodatberoštumit maid ferte hálddašit buoremus vejolaš vuogi mielde ja dávistettiin Sámedikki oidnui. Sámedikki parlamentáralaš stivrenhápmi berre leat vuođđun dalle go lahtut ja várrelahtut válljejuvvojit FeFo:i.</p>
    <p>Jos sámi servodatberoštumiid hálddašeapmi FeFos ja politihkalaš ja fágalaš čuovvuleapmi Sámedikkis FeFo guovdu galgá dáhpáhuvvat einnostahtti vugiin, de gávnnaha Sámediggi ahte lea dárbu ásahit muhtun rámmaid ovttasstivrema várás. Sámediggi mearrida čuovvovaš bagadusa ovttasstivremii Sámedikki válljen lahtuid FeFo stivrras, FeFo ja fylkkagieldda gaskka FeFo birra:</p>
    <p>5.  Sámedikki válljen lahtut ja persovnnalaš várrelahtut FeFo stivrras ovddastit doppe Sámedikki ja geahččalit  galgá  ahte  sihkkarastojuvvo  čoahkis  gelbbolašvuohta,  vásihusat  ja  kapasitehta čuovvovaš surggiin: 1.  Sámi giella- ja kulturmáhttu. 2.  Servodatmáhttu ja politihkalaš bargu 3.  Doaibmastivren 4.  Juridihkalaš gelbbolašvuohta a.  Sámi giella- ja kulturmáhttu. b.  Servodatmáhttu ja politihkalaš bargu c.  Doaibmastivren d.  Juridihkalaš gelbbolašvuohta</p>
    <p>1.  Sámedikki  vuosttaš  gorrelohkoválljen  stivralahttu  FeFoi  lea  Sámedikki  evttohas  FeFo jođihandoibmii.  2.  Sámediggeráđđi  galgá  juohke  válgaáigodaga  álggus  gohččut  Sámedikki  nammadan stivralahtuid  ja  várrelahtuid  FeFos,  FeFo  bearráigeahččanlávdegotti  lahtu  ja  várrelahtu  ja Sámedikki joavkojođiheddjiid seminárii FeFo rolla, doaimmaid ja ovddasvástádusa birra.</p>
    <p>3.  Sámedikki dievasčoahkkin galgá juohke válgaáigodaga álggus oažžut ášši Sámediggeráđis mas evttohuvvojit vuoruheamit ja áddejumit juksan dihtii finnmárkkulága ulbmila.</p>
    <p>4.  Sámediggeráđđi  galgá  oktii  jagis  njealji  dieđáhusas  dievasčoahkkimii  bidjat  FeFo  ja  FeFo bearráigeahččanlávdegotti  jahkedieđáhusa  mielde.  Sámediggeráđđi  galgá  dás  čállit  oanehaš čoahkkáigeasu FeFo doaimma birra Sámedikki mearridan FeFo stivrendokumeantta ektui.</p>
    <p>5.  Sámediggeráđđi  galgá  gohččut  Sámedikki  nammadan  FeFo  stivralahtuid  ja  listtaid/bellodagaid parlamentáralaš  jođiheddjiid  main  lea  lahttu  FeFo  stivrras  gulahallančoahkkimii.  Čoahkkimat galget leat diehtojuohkima ja máhttojuohkima arenat. Gulahallančoahkkimat sáhttet maiddái leat arenan  gos  guorahallat  bajimuš  prinsihpalaš  áššečuolmmaid  Sámedikki  mearrádusa</p>
    <p>čuovvuleapmái.  Prinsihpalaš  áššečuolmmaid  sáhttá  guorahallat  konkrehta  áššiin.  Jos  čuožžila dárbu spiehkastit das ahte vuosttaš válljejuvvon stivralahtu lea jođiheaddji evttohas FeFo stivrii (gč. čuoggá 2), de galgá dan birra dieđihuvvot ja guorahallojuvvot stivrengulahallančoahkkimis.</p>
    <p>6.  Jahkásaš  gulahallančoahkkin  fylkkagielddain  ja  FeFoin  nannejuvvo  ja  viidásetovddiduvvo,  ja sihkkarastojuvvo ahte bargu finnmárkkulága ollašuhttimiin dáhpáhuvvá čorgadit ja ovttasdoaibmi vuogi mielde.  7.  Go Sámediggi, FeFo dahje fylkkagielda váldet álgaga doallat čoahkkima politihkalaš-/stivradásis ja/dahje  hálddahusa  dásis  guorahallan  dihtii  konkrehta  ja  gáibideaddji  áššiid,  de  vuordá Sámediggi ahte buot bealit dan duohtavuođas dahket.</p>
    <p>8.  Sámediggeráđđi  galgá  láhčit  diehtojuohkima  ja  gulahallama  fylkkagielddain  Sámedikki  ášši ráhkadeamis  vuoruhemiid  ja  áddejumiid  birra  juksan  dihtii  finnmárkkulága  ulbmila,  ja  vejolaš eará  áššiid  ráhkadeamis  maid  lea  dárbu  ovttastahttit,  ja  vuordá  ahte  fylkkagielda  láhčá  dili seamma lági mielde go ieš ráhkada vásttolaš politihkalaš dokumeanttaid dahje áššiid.</p>
    <p>Sámediggi bivdá ráđđehusa ovttas Sámedikkiin ja fylkkagielddain árvvoštallat leago dárbu justeret finnmárkkulága mearrádusaid stivralahtuid ja várrelahtuid nammadeamis FeFoi.  Sámediggi bivdá Sámediggeráđi evalueret ja árvvoštallat njuolggadusaid reviderema rievdan meahccegeavahusa ektui finnmárkkulága mielde.</p>
    <p>Ealáhus- ja kulturlávdegoddi - 005/18</p>
    <p>EKL - Mearrádus: <em type="bold">Álggahus</em> Sámedikki ealáhus- ja kulturlávdegoddi lea meannudan ášši  37/18 Finnmárkkuopmodat - Ovttasstivren. <em type="bold">Evttohusat</em> Norgga Sámiid Riikasearvi/Sámeálbmotbellodaga lahttu, Jovna Vars Smuk, ovddidii evttohusa áššis. <em type="italic">Norgga S</em>ámiid Riikkasearvvi <em type="italic">lahtut, Sandra Andersen Eira ja Vidar Andersen, Bargiidbellodaga lahttut, Arild Pettersen Inga, Per Mathis Oskal ja John Kappfjell, Guovddášbellodaga lahttu, Hans Ole Eira, Árjja lahttu, Inger Eline Eriksen Fjellgren, Nordkalottfolket Lahttu, Tor H.Mikkola, Johtisápmelaččaid listu lahttu, Anders Somby jr. ja Ovddádusbellodaga lahttu, Arthus Tørfoss, dorjo evttohusa.</em> </p>
    <p>Evttohus 1 Maŋidit árvalusa buktima<em type="bold"> </em>Áššis 37/18 Finnmárkkuopmodat – ovttas stivren ovddida lávdegotti jođiheaddji čálalaš ohcama dievasčoahkkinjođihangoddái dakka viđe, ahte maŋidit lávdegottis meannudeami čoahkkinortnega mielde, bargu fágalávdegottiin 01.06.2017 čuoggá 1, bokstáva j) mielde. <em type="bold"> </em>Ohcan hábmejuvvo ná: Ealáhus- ja kulturlávdegoddi bivdá maŋidit áigemeari árvalusa addimis áššis 37/18 Finnmárkkuopmodat – ovttas stivren boahtte dievasčoahkkimii. <em type="bold"> </em>Ealáhus- ja kulturlávdegoddi oaidná ahte dát lea deaŧalaš ášši mas Sámedikki loahpalaš mearrádus galgá váikkuhit oktavuođa nannema Sámedikki, fylkka ja FeFo stivrra gaskka. Dán oktavuođas lea lávdegotti árvvoštallama mielde vejolaš juksat dán ulbmila jos addojuvvošii eanet áigi politihkalaš áššemeannudeapmái boahtte dievasčoahkkima rádjai. <em type="bold"> </em>Dasto háliida lávdegoddi viežžat eanet dieđuid áššis, earret eará siskkáldas fágalaš ja juridihkalaš árvvoštallamiid Sámedikkis ahte movt dat evttohusat mat leat ovddiduvvon sáhttet váikkuhit stivralahtuid barggu Finnmárkkuopmodaga stivrras. <em type="bold"> </em></p>
    <p>Sámedikki dievasčoahkkin - 037/18 Ášši maŋiduvvui.</p>
    <p>DC - Mearrádus: Ášši maŋiduvvui.</p>
    <p>Ášši 038/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 004/18</p>
    <p>Sámedikki valgalávdegoddi</p>
    <p>29.05.2018-29.05.2018</p>
    <p>Válljet lávdegotti Sámedikki direktevrra virgáibidjamii 2018 - 2021</p>
    <p>Áššenr. 17/4028</p>
    <p>Meannudeamit</p>
    <p>Mildosat<em type="bold"> </em></p>
    <p>Áššečilgehus:</p>
    <p>Sámedikki čoahkkinortnega §33 vuođul galgá Sámedikki dievasčoahkkin válljet viđa olbmo lávdegotti Sámedikki direktevrra virgáibidjamii. Lávdegoddi válljejuvvo Sámedikki áirasiid gaskkas gorrelohkoprinsihpa vuođul. Jus jienasteamis leat ovtta mađe jienat, de mearriduvvo vuorbádemiin. Virgáibidjan dahkkojuvvo sámediggeráđi árvalusa vuođul.</p>
    <p>Evttohusat ja mearkkašumit</p>
    <p>Čuovvovaš olbmot válljejuvvojit lávdegoddái mii virgáda Sámedikki direktevrra válgaáigodahkii 2017 – 2021. <em type="bold">Lávdegotti Sámedikki direktevrra virgáibidjamii:</em> </p>
    <p>1. 2. 3. 4. 5.</p>
    <p>Lávdegoddi vuođđuda ieš iežas.</p>
    <p>Sámedikki valgalávdegoddi - 004/18 <em type="bold">Čoahkkinbeaivi: 29.05.2018:</em> Jođiheaddji Mathis Nilsen Eira dieđihii ahte galget válljejuvvot vihtta (5) áirasa lávdegoddái mii virgáda Sámedikki direktevrra 2018-2021. Lávdegoddái válljejuvvojit gorrelohkoprinsihpa mielde. Áigemearri buktit evttohusaid lahtuide lea mánnodaga geassemánu 11.b.2018 dii. 15.00. Ođđa čoahkkin válgalávdegottis dollojuvvo geassemánu 14.b.18 dii. 13.30, čoahkkinlatnja 214. <em type="bold">Čoahkkinbeaivi 14.06.18</em> Evttohus 1, NSR, BB, ÅsG ja JOHT: Runar Myrnes Balto, NSR Tor Gunnar Nystad, NSR Cecilie Hansen, SP Evttohus 2, Arberiderpartiet: Ronny Wilhelmsen, BB Evttohus 3, SáB <em type="bold"> </em>Ann- Elise Finbog, SfP Evttohus 4, Nordkalottfolket Inger Eline Eriksen Fjellgren, Árja Goalmmát (3.) evttohus gessojuvvo ruovttoluotta </p>
    <p>VL - Mearrádus: <em type="bold">Válgalávdegotti mearradusárvalus:</em> <em type="bold">Miellahttut:</em> Runar Myrnes Balto, NSR Tor Gunnar Nystad, NSR Cecilie Hansen, GB Ronny Wilhelmsen, BB Inger Eline Eriksen Fjellgren, Árja </p>
    <p>Sámedikki dievasčoahkkin - 038/18 Ášši meannudeapmi álggahuvvui 15.06.18 dii. 10.40</p>
    <p><em type="bold">Jienasteapmi</em> 39 áirasis ledje 37 čoahkis. Jienasteapmi čađahuvvui čuovvovaš vuogi mielde: · Válgalávdegotti ráva mearriduvvui ovttajienalaččat </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat </em> Sáhkavuorru Replihkka 1  Mathis Nilsen Eira, áššejođiheaddji </p>
    <p>DC - Mearrádus: Čuovvovaš olbmot válljejuvvojit lávdegoddái mii virgáda Sámedikki direktevrra válgaáigodahkii 2017 – 2021: Runar Myrnes Balto, NSR Tor Gunnar Nystad, NSR Cecilie Hansen, GB Ronny Wilhelmsen, BB Inger Eline Eriksen Fjellgren, Árja Lávdegoddi vuođđuda ieš iežas. Ášši meannudeapmi loahpahuvvui 15.06.2018 dii. 10.45</p>
    <p>Ášši 002/18</p>
    <p>Sámedikki valgalávdegoddi</p>
    <p>08.03.2018-09.03.2018</p>
    <p>Ášši 017/18</p>
    <p>Sámedikki dievasčoahkkin</p>
    <p>07.03.2018-09.03.2018</p>
    <p>Ášši 039/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 005/18</p>
    <p>Sámedikki valgalávdegoddi</p>
    <p>29.05.2018-29.05.2018</p>
    <p>Ođđa miellahtuid válljen Dievasčoahkkinjođihangoddái ja ođđa dievasčoahkkinjođiheaddji válljen</p>
    <p>Áššenr. 17/4028</p>
    <p>Meannudeamit</p>
    <p>Politihkalaš dássi Beaivi Áššenr. Válgalávdegoddi 7. – 9.03.18  Sámedikki dievasčoahkkin 7. – 9.03.18</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Válgalávdegotti mearrádusárvalus:</em> </p>
    <p>XX válljejuvvo ođđa lahttun Sámedikki dievasčoahkkinjođihangoddái. Tor H. Mikkola luohpá dievasčoahkkinjođihangotti lahttun.</p>
    <p>Sámedikki dievasčoahkkin - 017/18 Ášši meannudeapmi álggahuvvui 09.03.2018 dii. 14.05</p>
    <p>Válgalávdegoddi árvalus: Ášši maŋiduvvo geassemánu dievasčoahkkimii</p>
    <p><em type="bold">Jienasteapmi</em> 39 áirasis ledje 34 čoahkis. Jienasteapmi čađahuvvui čuovvovaš vuogi mielde: · Válgalávdegotti árvalus mearriduvvui ovttajienalaččat </p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Mathis Nilsen Eira, áššejođiheaddji </p>
    <p>DC - Mearrádus: Ášši maŋiduvvo geassemánu dievasčoahkkimii.</p>
    <p>Sámedikki valgalávdegoddi - 002/18</p>
    <p>VL - Mearrádus:</p>
    <p>Evttohusat ja mearkkašumit</p>
    <p><em type="bold">Válgalávdegotti evttohus mearrádusárvalussii:</em> Tor H. Mikkola lea geassádan lahttun dievasčoahkkinjođihangottis. <em type="bold">Válgalávdegotti árvalus:</em> Válga ođđa áirasis čoahkkinjođihangoddái maŋiduvvo geassemánu 2018 dievasčoahkkimii. </p>
    <p>Sámedikki valgalávdegoddi - 005/18 <em type="bold">Čoahkkinbeaivi 29.05.2018:</em> Jođiheaddji Mathis Nilsen Eira dieđihii ášši birra: Válga válljet ođđa lahtuid čoahkkinjođihangoddái. Elisabeth Erkes lea boahtán ohcamuš – beassat luohpat ámmáhis čoahkkinjođiheaddjin, ja okta ohcamuš Tor H. Mikkolas – beassat luohpat ámmáhis lahttun čoahkkinjođihangottis. Áigemearri buktit evttohusaid ođđa lahtuide lea mánnodaga geassemánu 11.b. 2018 dii. 15.00. Ođđa čoahkkin válgalávdegottis dollojuvvo geassemánu 14.b.18 dii. 13.30, čoahkkinlatnja 214. <em type="bold">Čoahkkinbeaivi 14.06.2018:</em> <em type="bold">Evttohus 1, </em>NSR, GB, ÅsG ja JOHT Tor Gunnar Nystad (várrelahttu Nils Mikkelsen Utsi)  Aili Guttorm (várrelahtu Ellinor Marita Jåma) Thomas Åhren (várrelahttu Niko Valkeapää) Som nestleder foreslås Tor Gunnar Nystad  <em type="bold">Evttohus 2, </em>BB Tom Sottinen (várrelahttu Synnøve Søndergaard) Som plenumsleder foreslås Tom Sottinen <em type="bold">Evttohus 3, </em>NKF, Árja, FrP, H GDS, Partipolitisk uavhengig Kåre Olli Kåre Olli (várreláhttu Toril Bakken Kåven) </p>
    <p>VL - Mearrádus: <em type="bold">Válgalávdegotti mearradusárvalus:</em> <em type="bold">Evttohus 1, </em>NSR, GB, ÅsG ja JOHT Tor Gunnar Nystad (várrelahttu Nils Mikkelsen Utsi)  Aili Guttorm (várrelahtu Ellinor Marita Jåma) Thomas Åhren (várrelahttu Niko Valkeapää) Som nestleder foreslås Tor Gunnar Nystad. <em type="bold">Evttohus 2, </em>BB Tom Sottinen (várrelahttu Synnøve Søndergaard) Som plenumsleder foreslås Tom Sottinen <em type="bold">Evttohus 3, </em>NKF, Árja, FrP, H GDS, Partipolitisk uavhengig Kåre Olli Kåre Olli (várreláhttu Toril Bakken Kåven) </p>
    <p>Sámedikki dievasčoahkkin - 039/18 <em type="bold">Evttohus - Áirras Isak Mathis O. Hætta, Guovdageainnu Dálon searvi, Árja, Ovddádusbellodat, Olgeš, Bellodatsorjjasmeahttun áirras Kåre Olli</em> Guovdageainnu Dálon searvi, Isak Mathis O. Hætta bokte, ovddidii čuovvovaš evttohusa: Dievasčoahkkinjođiheaddji: evttohas 2, Kåre Olli, Bellodatsorjjasmeahttun áirras </p>
    <p>Ášši meannudeapmi álggahuvvui 15.06.18 dii. 11.05 Sámedikki válgalávdegoddi - 005/18<em type="bold"> Válgalávdegotti mearrádusárvalus:</em> <em type="bold">Evttohus 1, </em>NSR, Guovddášbellodat, Åarjel-Saemiej Gïelh ja Ávjovári Johttisápmelaččaid listu: Tor Gunnar Nystad (várrelahttu Nils Mikkelsen Utsi)  Aili Guttorm (várrelahtu Ellinor Marita Jåma) Thomas Åhren (várrelahttu Niko Valkeapää) <em type="bold">Evttohus 2, </em>Bargiidbellodat: Tom Sottinen, BB (várrelahttu Synnøve Søndergaard, BB) <em type="bold">Evttohus 3, </em>Nordkalottfolket, Árja, Ovddádusbellodat, Olgeš, Guovdageainnu Dálon searvi, Bellodatsorjjasmeahttun áirras Kåre Olli: Kåre Olli, Bellodatsorjjasmeahttun áirras (várreláhttu Toril Bakken Kåven, NORD) <em type="bold">Nubbinjođiheaddji: </em>Nubbinjođiheaddjin evttohuvvo Tor Gunnar Nystad,NSR  <em type="bold">Čoahkkinjođiheaddji: </em>Čoahkinjođiheaddjin evttohuvvo Tom Sottinen, BB </p>
    <p><em type="bold">Jienasteapmi</em> 39 áirasis ledje 37 čoahkis. Jienasteapmi čađahuvvui gorrelohkoprinsihpa mielde. Dievasčoahkkinjođiheaddji jienasteamis jienastedje 1. kandidáhta ja 2. kandidáhta gaskkas: · Evttohus 1 oaččui 20 jiena </p>
    <p>· Evttohus 2 oaččui 9 jiena · Evttohus 3 oaččui 8 jiena · jienasteamis oaččui nubbinjođiheadji 30 jiena · jienasteamis oaččui čoahkknjođiheaddji 1. kandidáhtta 29 jiena · jienasteamis oaččui čoahkkinjođiheaddji 2. kandidáhtta 8 jiena</p>
    <p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p><em type="bold">Sáhkavuorrolistu ja replihkat</em>  Sáhkavuorru Replihkka 1  Mathis Nilsen Eira, áššejođiheaddji 2  Isak Mathis O. Hætta   Isak Mathis O. Hætta, čoahkkinortnegii  Toril Bakken Kåven, čoahkkinortnegii  Ronny Wilhelmsen, čoahkkinortnegii  Runar Myrnes Balto, čoahkkinortnegii  Mathis Nilsen Eira, čoahkkinortnegii  Isak Mathis O. Hætta, čoahkkinortnegii 3  Ann-Elise Finbog  4  Lars Filip Paulsen   Isak Mathis O. Hætta, čoahkkinortnegii  Ronny Wilhelmsen, čoahkkinortnegii  Runar Myrnes Balto, čoahkkinortnegii </p>
    <p>DC - Mearrádus: Čoahkkinjođihangoddi: Tor Gunnar Nystad - várrelahttu Nils Mikkelsen Utsi, NSR Aili Guttorm - várrelahtu Ellinor Marita Jåma, ÅaSG Thomas Åhren - várrelahttu Niko Valkeapää, NSR Tom Sottinen - várrelahttu Synnøve Søndergaard, Bargiidbellodat Kåre Olli, Bellodatsorjjasmeahttun áirras - várreláhttu Toril Bakken Kåven, Nordkalottfolket Čoahkkinjođiheaddji: Tom Sottinen, Bargiidbellodat Nubbinjođiheaddji: Tor Gunnar Nystad, NSR</p>
    <p>Ášši meannudeapmi loahpahuvvui 15.06.2018 dii. 11.45</p>
    <p>Ášši 040/18</p>
    <p>Sámedikki dievasčoahkkin</p>
    <p>12.06.2018-15.06.2018</p>
    <p>Ášši 006/18</p>
    <p>Sámedikki valgalávdegoddi</p>
    <p>29.05.2018-29.05.2018</p>
    <p>Ođđa lahtu válljen Finnmárkkuopmodaga stivrii</p>
    <p>Áššenr. 17/4028</p>
    <p>Meannudeamit</p>
    <p>Mildosat<em type="bold"> </em></p>
    <p>Evttohusat ja mearkkašumit</p>
    <p><em type="bold">Válgalávdegotti mearrádusárvalus:</em> </p>
    <p>Sámedikki valgalávdegoddi - 006/18 <em type="bold">Evttohus 1, </em>NSR, GB, ÅsG ja JOHT Mathis Nilsen Eira, NSR (Várrelahttu Inger Marie Gaup Eira, JOHT)  Máret GuhttorNSR (Várrelahttu Fred Johnsen, GB) <em type="bold">Evttohus 2</em>, BB Marit Kirsten Anti Gaup, BB  Várrelahttu Ingar Eira,BB <em type="bold">Evttohus 3</em>, SáB Lina Kalak Várrelahttu Nils A. Gaup <em type="bold">Evttohus 4</em>, BB, SáB ja Partipolitisk uavhengig Elisabeth Erke Line Kalak ( Várrelahttu Ingar Eira, BB) <em type="bold">Evttohus 5, </em>NORD, Árja, FrP, Olgeš, GDS ja Uavhengig Kåre Olli Isak Mathis O. Hætta, GDS  Várrelahttu Line Kalak <em type="bold">2. evttohus ja 3. evttohus gessojovvu</em> </p>
    <p>VL - Mearrádus: <em type="bold">Válgalávdegotti mearradusárvalus:</em> <em type="bold">Evttohus 1, </em>NSR, GB, ÅsG ja JOHT Mathis Nilsen Eira, NSR (Várrelahttu Inger Marie Gaup Eira, JOHT)  Máret GuhttorNSR (Várrelahttu Fred Johnsen, GB) <em type="bold">Evttohus 2</em>, BB Marit Kirsten Anti Gaup, BB  Várrelahttu Ingar Eira,BB <em type="bold">Evttohus 3</em>, SáB Lina Kalak Várrelahttu Nils A. Gaup <em type="bold">Evttohus 4</em>, BB, SáB ja Partipolitisk uavhengig Elisabeth Erke Line Kalak ( Várrelahttu Ingar Eira, BB) <em type="bold">Evttohus 5, </em>NORD, Árja, FrP, Olgeš, GDS ja Uavhengig Kåre Olli Isak Mathis O. Hætta, GDS  Várrelahttu Line Kalak <em type="bold">2. evttohus ja 3. evttohus gessojovvu</em> </p>
    <p>Sámedikki dievasčoahkkin - 040/18 Ášši meannudeapmi álggahuvvui 15.06.18 dii. 10.45 Válgalávdegotti mearrádusárvalus: <em type="bold">Evttohus 1, </em>NSR, GB, ÅsG ja JOHT: Mathis Nilsen Eira, NSR (várrelahttu Inger Marie Gaup Eira, JOHT)  Máret GuhttorNSR (várrelahttu Fred Johnsen, GB) <em type="bold">Evttohus 2</em>, BB: Marit Kirsten Anti Gaup, BB (várrelahttu Ingar Eira,BB) <em type="bold">Evttohus 3</em>, SáB: Lina Kalak (várrelahttu Nils A. Gaup) <em type="bold">Evttohus 4</em>, BB, SáB ja Bellodatsorjjasmeahttun áirras Elisabeth Erke: Line Kalak (várrelahttu Ingar Eira, BB) <em type="bold">Evttohus 5, </em>NORD, Árja, FrP, Olgeš, GDS ja Bellodatsorjjasmeahttun áirras Kåre Olli: Isak Mathis O. Hætta, GDS (várrelahttu Line Kalak) <em type="bold">Evttohus 2 ja evttohus 3 gessojovvu.</em> <em type="bold">Jienasteapmi</em> 39 áirasis ledje 37 čoahkis. Jienasteapmi čađahuvvui gorrelohkoprinsihpa mielde, 3 áirasa oktan persuvnnalaš várrelahtuin válljejuvvojedje: </p>
    <p>· Evttohus 1 oaččui 20 jienain · Evttohus 4 oaččui 9 jiena · Evttohus 5 oaččui 8 jiena <em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
    <p>
      <em type="bold">Sáhkavuorrolistu ja replihkat </em>
    </p>
    <p>Sáhkavuorru Replihkka 1  Mathis Nilsen Eira, áššejođiheaddji 2  Runar Myrnes Balto  3  Ann-Elise Finbog</p>
    <p>DC - Mearrádus: Ođđa lahtu válljen Finnmárkkuopmodaga stivrii:  Mathis Nilsen Eira, NSR (várrelahttu: Inger Marie Gaup Eira, JOHT) Máret Guhttor, NSR (várrelahttu: Fred Johnsen, GB) Line Kalak (várrelahttu Ingar Eira, BB) Ášši meannudeapmi loahpahuvvui 15.06.2018 dii. 11.05 Vuollaičállit lea lohkan čoahkkingirjji, ja gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
    <p>Kárášjohka, 12.06.2018 - 15.06.2018</p>
    <p>Dievasčoahkkinjođihangoddi</p>
    <p>Elisabeth Erke  Tor Gunnar Nystad jođiheaddji  nubbinjođiheaddji</p>
    <p>Aili Guttorm  Thomas Åhren</p>
    <p>Tor H. Mikkola</p>
  </body>
</document>
