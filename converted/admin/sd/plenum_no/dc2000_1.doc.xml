<document xml:lang="sme" id="no_id"><header><title>Roy Amundsen</title><genre code="admin"/><author><unknown/></author><year>2000</year><wordcount>60635</wordcount><conversion_status type="standard"/><availability><free/></availability><parallel_text xml:lang="nob" location="sp2000_1.pdf"/><metadata><uncomplete/></metadata><version>XSLtemplate  1.11 ; file-specific xsl  $Revision: 1.3 $; common.xsl  $Revision$; </version></header>
<body>
<p>Sámedikki dievasčoahkkima čoahkkingirji 1/00 Siidu 191</p>
<p>Sámedikki dievasčoahkkin</p>
<p>Č oahkkingirji 1/2000</p>
<p><em type="bold">Áigi: 29.02. - 03.03.2000 </em></p>
<p><em type="bold">Báiki: </em>Samelandssenter, Kárášjohka </p>
<p>Ášši 01/00 Čoahkkima vuođđudeapmi - nammačuorvun, pearmišuvnnat, gohččojuvvon várrelahtut - gohččuma ja áššelisttu dohkkeheapmi</p>
<p>Ášši 02/00 Sámediggeráđi dieđáhus doaimmas birra, dás maiddái referáhtaáššit</p>
<p>Ášši 03/00 Oahpahuspolitihkalaš čilgehus</p>
<p>Ášši 04/00 Gažaldagat sámediggeráđđái čoahkkinortnega § 11 vuođul</p>
<p>Ášši 05/00 Ođđa áššiid dieđiheapmi</p>
<p>Ášši 06/00 Sámedikki vuollásaš ráđiid 1999 jahkedieđáhus</p>
<p>Ášši 07/00 Sámedikki 1999 jahkedieđáhus</p>
<p>Ášši 08/00 Sámedikki bargoortnet</p>
<p>Ášši 09/00 Sámelága ja Sámedikki válganjuolggadusaid revideren</p>
<p>Ášši 10/00 Ráđđehusa dearvvasvuođa- ja sosiálabálvalusaid doaibmaplána sámi álbmogii Norggas - gulaskuddan</p>
<p>Ášši 11/00 Stuorradiggedieđáhus nr 22 (1999-2000) arkiivvaid, bibliotehkaid ja museáid birra</p>
<p>Ášši 12/00 Stuorradiggedieđáhus nr 21 (1999-2000) olmmošvuoigatvuođaid doaibmaplána</p>
<p>Ášši 13/00 Buhtadusat Sámedikki áirasiidda</p>
<p>Ášši 14/00 Stuorradiggedieđáhus nr 50 (1998-99) sisaboađu ja eallineavttuid juogadeapmi Norggas</p>
<p>Ášši 15/00 Čakča- ja skábmamánu 2000 dievasčoahkkimiid ovttastahttin</p>
<p type="title">Čoahkkináiggit</p>
<p>Áigi</p>
<p>Ášši</p>
<p>Siidu</p>
<p>29.02.00 dii. 09.00 - 12.00</p>
<p>1/00</p>
<p>2/00</p>
<p>29.02.00 dii. 15.00 - 18.25</p>
<p>3/00</p>
<p>20</p>
<p>4/00</p>
<p>31</p>
<p>5/00</p>
<p>41</p>
<p>01.03.00 dii 09.00 - 12.20</p>
<p>6/00</p>
<p>44</p>
<p>7/00</p>
<p>62</p>
<p>01.03.00 dii. 12.00 - 18.30</p>
<p>8/00</p>
<p>141</p>
<p>9/00</p>
<p>147</p>
<p>02.03.00 dii 09.00 - 12.00</p>
<p>9/00 joatká</p>
<p>5/00 joatká</p>
<p>10/00</p>
<p>158</p>
<p>02.03.00 dii 15.00 - 16.40</p>
<p>11/00</p>
<p>168</p>
<p>12/00</p>
<p>175</p>
<p>03.03.00 dii 09.30 - 12.00</p>
<p>12/00 joatká</p>
<p>3/00 joatká</p>
<p>13/00</p>
<p>185</p>
<p>14/00</p>
<p>187</p>
<p>15/00</p>
<p>192</p>
<p type="title">Ášši 1/00		Čoahkkima vuođđudeapmi</p>
<p>Ášši meannudeapmi álggahuvvui guovvamánu 29. b. dii. 09.00.</p>
<p type="title">Áirasat</p>
<p>Čuovvovaš áirasat ledje mielde čoahkkima vuođđudeames:</p>
<p>1. Berit Ranveig Nilssen</p>
<p>2. Magnhild Mathisen</p>
<p>3. Olav M. Dikkanen</p>
<p>4. Steinar Pedersen</p>
<p>5. Marie Therese N. Aslaksen</p>
<p>6. Nils Henrik Måsø</p>
<p>7. Ragnhild Nystad</p>
<p>8. Egil Olli</p>
<p>9. John Henrik Eira</p>
<p>10. Klemet Erland Hætta</p>
<p>11. Per A. Bæhr</p>
<p>12. Isak M. O. Hætta</p>
<p>13. Josef Vedhugnes</p>
<p>14. Olaf Eliassen</p>
<p>15. Geir Liland</p>
<p>16. Randi Kvivesen</p>
<p>17. Randi Solli Pedersen</p>
<p>18. Eva Josefsen</p>
<p>19. Geir Tommy Pedersen</p>
<p>20. Willy Ørnebakk</p>
<p>21. Cathrine Breivik</p>
<p>22. Sven Roald Nystø</p>
<p>23. Margreta Påve Kristiansen</p>
<p>24. Randi Skum</p>
<p>25. Nils Isak Siri</p>
<p>26. Ove Johnsen</p>
<p>27. Arvid Skjellhaug</p>
<p>28. Per Solli</p>
<p>29. Magne A. S. Huvva</p>
<p>30. Roger Pedersen</p>
<p>31. Kjell-Arne Mathisen</p>
<p>32. Amund Eriksen</p>
<p>33. Nils O. Nilsen</p>
<p>34. Jarle Jonassen</p>
<p>35. Einar Lifjell</p>
<p>36. Leif Elsvatn</p>
<p>37. Birger Nymo</p>
<p>38. Johan Mikkel Sara</p>
<p>39. Laila Gunilla Wilks</p>
<p>Ole Henrik Magga várrelahttu</p>
<p>Peder Mathisen várrelahttu</p>
<p>Willy Olsen várrelahttu</p>
<p>Tor Nilsen várrelahttu</p>
<p>Asbjørg Skåden várrelahttu</p>
<p>Ing-Lill Pavall várrelahttu</p>
<p type="title">Juolluduvvon pearmišuvnnat</p>
<p>Áirras nr 10 Ole Henrik Magga oaččui pearbmišuvnna 29.02. - 03.03.00</p>
<p>Áirras nr 14 Peder Mathisen oaččui pearbmišuvnna 29.02. - 03.03.00</p>
<p>Áirras nr 16 Willy Olsen oaččui pearbmišuvnna 29.02. - 03.03.00</p>
<p>Áirras nr 21 Tore Nilsen oaččui pearbmišuvnna 29.02. - 03.03.00</p>
<p>Áirras nr 25 Asbjørg Skåden oa ččui pearbmišuvnna  29.02. - 03.03.00</p>
<p>Áirras nr 31 Ing-Lill Pavall oaččui pearbmišuvnna 29.02. - 03.03.00</p>
<p>Áirras nr 32 Amund Eriksen oaččui pearbmišuvnna 02. - 03.03.00</p>
<p>Áirras nr 4 Steinar Pedersen oaččui pearbmišuvnna 03.03.00</p>
<p>Áirras nr 13 Josef Vedhugnes oaččui pearbmišuvnna 03.03.00 dii. 10.00 rájes</p>
<p>Áirras nr 19 Geir Tommy Pedersen oaččui pearbmišuvnna 03.03.00 dii. 10.00 rájes</p>
<p>Áirasa nr. 21 várrelahttu Catrine Breivik oaččui pearbmišuvnna 03.03.00 dii. 10.00 rájes</p>
<p>Áirras nr. 37 Birger Nymo oaččui pearbmišuvnna 03.03.00 dii. 10.30 rájes</p>
<p type="title">Várrelahtut</p>
<p>Áirasa nr. 10 Ole Henrik Magga várrelahttu Klemet Erland Hætta leai dievasčoahkkimis 29.02. - 03.03.00</p>
<p>Áirasa nr. 14 Peder Mathisen várrelahttu Olaf Eliassen leai dievasčoahkkimis 29.02. - 03.03.00</p>
<p>Áirasa nr. 10 Willy Olsen várrelahttu Randi Kvivesen leai dievasčoahkkimis 29.02. - 03.03.00</p>
<p>Áirasa nr. 21 Tore Nilsen várrelahttu Cathrine Breivik leai dievasčoahkkimis 29.02. - 03.03.00</p>
<p>Áirasa nr. 25 Asbjørg Skåden várrelahttu Nils Isak Siri leai dievasčoahkkimis 29.02. - 03.03.00</p>
<p>Áirasa nr. 31 Ing-Lill Pavall várrelahttu Kjell-Arne Mathisen leai dievasčoahkkimis 29.02. - 03.03.00</p>
<p><em type="bold">I. Áššebáhpirat </em></p>
<list><p type="listitem">Guovvamánu 1. b. 2000 beaiváduvvon gohččun ja áššelistu.</p>
</list><p type="title">II.	Ovddiduvvon mearkkašumit ja eavttuhusat</p>
<list><p type="listitem">Čoahkkinjođihangotti árvalus</p>
</list><p><em type="bold">Mearkkašupmi 1; Sámi válgalihtus Roger Pedersen bokte: </em></p>
<p>Sámi Válgalihttu lea 21.02.00 beaiváduvvon reivves bivdán čilgehusa manne dievasčoahkkima áššebáhpirat 7 áššái (áššiide 3, 6, 7, 10, 11, 12 ja 14) sáddejuvvojedje ja poastasteampalastojuvvo easkka guovvamánu 15. b. Guovvamánu 25. b. beaiváduvvon vástádusas váidalii Sámedikki presideanta Sven-Roald Nystø daid beliid maid Sámi válgalihttu leai cuoiggodan. Presideanta čállá ahte namuhuvvon áššit ledje gárvá dárogillii guovvamánu 11. b., muhto ahte dat eai sáddejuvvon Sámi válgalihtu joavkočoahkkimii. Sámi válgalihttu oaččui ássebáhpiriid guovvamánu 19. b. Sámi válgalihttu fuomášuhttá ahte vaikko presideanta oaivvilda ahte sii leat doallan áigemeriid, de lea guovvamánu 11. b. máŋga beaivvi maŋŋá áigemeari mii dán oktavuođas leai guovvamánu 8. b.</p>
<p>Sámedikki bargoortnega § 24 ektui galget árvalusat áššiin sáddejuvvot áirasiidda golbma vahku ovdal dievasčoahkkima. Dán oktavuođas leat 7 dievasčoahkkin ášši boahtán menddo maŋŋit. Dát ii leat dohkálaš ja dat njulgestaga hehtte áirasiid dahkamis dan barggu maid sii leat válljejuvvon dahkat Sámedikkis. Sámi válgalihttu muittuha ahte mii áirasat leat geatnegasat doallat buot áigemeriid mat leat biddjojuvvon Sámedikki bargoortnegis, danne oaivvildit mii ahte Sámediggeráđđi maid ferte doallat áigemeriid, ja dasa gusket seammaláhkai gustovaš bargoortnega njuolggadusat.</p>
<p>Sámi válgalihttu váidala sakka vaikko presideanta guovvamánu 25. b. reivves <span type="quote">«váldá vuhtii»</span> dan ahte Sámi válgalihttu bivdá sámediggeráđi dieđáhusas sáddejuvvot maŋimuštá vahku ovdal dievasčoahkkima, de vurddii dat gitta bearjadahkii guovvamánu 26. b. ovdal go sáddii dieđáhusas. Geavahusas lea nu ahte áirasat ožžot dieđáhusa go bohtet Kárášjoga hotellii. Dát mearkkaša ahte sáddenáigemearri maiddái dán áššis lea rihkkojuvvon.</p>
<p><em type="bold">Eavttuhus 1; Bargiidbellodaga sámediggejoavkkus Egil Olli bokte: </em></p>
<p>Evttohus oktiibidjat dievasčoahkkimiid mat leat mearriduvvon biddjot čakča- ja skábmamánnui, meannuduvvo áššin 15/00.</p>
<p>Mearrádusárvalus:</p>
<p>Čoahkkinjođihangoddi oažžu fápmudusa mearridit ovttastahttojuvvon dievasčoahkkima áiggi 2000 čavčča, goas maiddái sámediggevisti rahppojuvvo.</p>
<p><em type="bold">Eavttuhus 2; Sámi válgalihtus Roger Pedersen bokte: </em></p>
<p>Sámi Válgalihttu Roger Pedersena bokte</p>
<list><p type="listitem">Áššit 6, 7, 10, 11, 12 ja 14 maŋiduvvojit Sámedikki bargoortnega § 24 mielde.</p>
<p type="listitem">Ášši 3 ferte maŋiduvvot jus čoahkkinplána ii rievdaduvvo nu ahte oasit gávccát áššis gieđahallojit ovdal go ášši 3 meannuduvvo.</p>
</list><p>Č <em type="bold">oahkkinjođihangotti árvalus: </em></p>
<p>01.02.00 beaiváduvvon gohččun ja áššelistu oktan lassináššiin dohkkehuvvo, ja ášši 3/00 meannudanvuohki, mii meannuduvvo čoahkkinortnega § 4 b vuođul.</p>
<p type="title">III.	Jienasteapmi</p>
<p>39 áirasis ledje 38 čoahkis.</p>
<list><p type="listitem">Gohččuma dohkkeheapmi: Guovvamánu 1. b. 2000 beaiváduvvon gohččun dohkkehuvvui ovttajienalaččat.</p>
<p type="listitem">Áššelisttu dohkkeheapmi: Áššelistu, mii čuovui gohččuma dohkkehuvvui ovttajienalaččat čuovvovaš lassiáššiin, eavttuhus 1 Áššin 15/00 Dievasčoahkkimiid oktiibidjan čakčat. Ášši meannuduvvo maŋimuš áššin dán dievasčoahkkimis.</p>
<p type="listitem">Eavttuhus 2 čuo. 1 hilgojuvvui 3 jiena vuostá.</p>
<p type="listitem">Čoahkkinjođihangotti árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Johan Mikkel Sara, áššejođiheaddji</p>
<p>Egil Olli</p>
<p>3.</p>
<p>Roger Pedersen</p>
<p>4.</p>
<p>Sven-Roald Nystø</p>
<p>Roger Pedersen</p>
<p>5.</p>
<p>Birger Nymo</p>
<p>6.</p>
<p>Amund Eriksen</p>
<p>7.</p>
<p>Jarle Jonassen</p>
<p>8.</p>
<p>Johan Mikkel Sara</p>
<p>Roger Pedersen (čoahkkinortnegii)</p>
<p>9.</p>
<p>Johan Mikkel Sara</p>
<p type="title">VI.	Sámedikki mearrádus maŋŋá jienasteami lea ná:</p>
<p>Guovvamánu 1. b. 2000 gohččun oktan áššelisttuin dohkkehuvvui ovttajienalaččat lassiáššiin ja meannudanvuohki áššis 3/00, mii meannuduvvo čoahkkinortnega § 4 b vuođul.</p>
<p>Ášši meannudeapmi loahpahuvvui guovvamánu 29. b. dii. 9.45</p>
<p type="title">Ášši 2/00	Sámediggeráđi dieđáhus doaimmas birra, dás maiddái referáhtaáššit</p>
<p>Ášši meannudeapmi álggahuvvui guovvamánu 29. b. dii. 9.45</p>
<p type="title">I.	Áššebáhpirat</p>
<list><p type="listitem">Sámediggeráđi dieđáhus doaimmas birra referáhtaáššiiguin</p>
</list><p>Dieđáhus guoská Sámediggeráđi doaimmaide 13.11.99 rájes 20.02.00 rádjái.</p>
<p type="title">1.	Doaimma birra</p>
<p>Sámediggeráđđi lea áigodagas doallan 5 čoahkkima, dain 3 telefončoahkkima, ja gieđahallan 27 ášši. Nugo oidno mildosis, de lea ráđđi velá leamaš ollu čoahkkimiin ja ovddastan Sámedikki ollu oktavuođain.</p>
<p type="title">2.	Áššesuorggi</p>
<p type="title">2.1	Mánáid- ja nuoraidprošeakta</p>
<p>Sámi mánáid- ja nuoraidprošeavtta olis leat dollojuvvon čoahkkimat golmmain gielddain maid stivrenjoavku, Sámediggeráđđi, lea mearridan earenoamáš eanadieđalaš ulbmilguovlun. Dasto lea hálddahuslaš prošeaktajoavku maid doallan čoahkkima.</p>
<p>Prošeaktanjunnošat leat doallan čoahkkima Loabágis 18.11.99, Mátta-Várjjagis 30.11.99 ja Oslos 20.01.00. Lea plánejuvvon čoahkkin Rørosas lagamuš áiggis. Loabát gielda lea čájehan dáhtu bargagoahtit čuolmmaiguin ja álggahit doaibmabijuid sámi mánáide ja nuoraide. Eará gielddat čujuhit skuvlii ja oahpahussii váldo hástalussan sámi mánáid ja nuoraid ektui, ja earenoamážit sámi oahpaheddjiid rekruteremii ja sámi oahpponeavvuide sámegiela nubbin- ja amasgiellaoahpahusas. Okta konklušuvdnan maŋŋá čoahkkimiid lea ahte galget dollojuvvot politihkalaš dási čoahkkimat buot dain gielddain mat leat mearriduvvon ulbmilsuorgin. Várrepresideanta lei 09.02.00. čoahkkimis Loabága gieldda politihkalaš njunnošiiguin.</p>
<p>Prošeavtta oassin lea Sámediggi ovttas Mánáid- ja bearašdepartemeanttain ráhkadeamen fáddágirjjáža sámi mánáid ja nuoraid bajásšaddandili birra. Girjjážis galget leat dieđut omd. lágaid jd. birra mat sáhttet váikkuhit sámi mánáid ja nuoraid bajásšaddandili. Dasto galgá das muitaluvvot gielddaid iešguđetlágan vásihusaid birra.</p>
<p type="title">2.2	Oahpahusáššit</p>
<p>1.01.2000 rájes lea ovddeš Sámi oahpahusráđđi sirdojuvvon Sámedikki hálddašeapmái. Seamma áiggi rájes heaittihuvvui politihkalaččat nammaduvvon oahpahusráđđi, ja Sámedikki oahpahusossodat ásahuvvui Sámedikki hálddahusa oassin. Oahpahusossodaga jođiha ossodatdirektøra Ellen Inga O. Hætta, gean Sámedikki virgáibidjanráđđi bijai virgái 22.12.99.</p>
<p>Sámediggeráđđi lea áššis R 16/00 buktán cealkámuša rievdadusaide mat leat evttohuvvon oahpahuslágas ja priváhtaskuvlalágas. Ráđi mielas galgá rávis olbmuin, semma láhkái go sámi mánáin, leat vejolašvuohta oažžut oahpahusa sámi oahppoplána mielde go ožžot vuođđoskuvlaoahpahusa. Vuoigatvuođa oažžut oahpahusa sámegielas ja sámegillii, ii galgga ráddjejuvvot. Sámediggeráđđi lea maid čujuhan ahte dárbbašuvvo čielggadeapmi mii čilge makkár gelbbolašvuođadárbu sámi servodagas lea.</p>
<p>Sámediggeráđđi vuosttalda dan go eiseválddit áigot heaittihit stáhtalaš ortnega man mielde sámi oahppogirjjit dohkkehuvvojit, ja lohká ahte sámi oahppogirjjiit eai buvttaduvvo seammalágan gilvaleaddji oahppogirjemárkanis go dáža oahppogirjjit. Čujuhit muđui áššái 3/00 Sámedikki oahpahuspolitihkalaš čilgehus.</p>
<p>Várrepresideanta lei mielde go Loabága gieldda sámeskuvla rahppojuvvui 05.02.00. Sihke gielda ja sámi álbmot leat čájehan stuorra movtta ja dáhtu bargat ja nannet sámi giela ja kultuvrra skuvllas.</p>
<p type="title">2.3	Minerálaláhka</p>
<p>Várrepresideanta ja joavkojođiheaddji Egil Olli leaba 07.06.99 ja 18.11.99 leamaš Stuorradikki ealáhuskomiteá gulaskuddamis ođđa minerálalága birra. Goappašiid heviid deattuhii Sámediggi ahte lága mearrideami ferte maŋidit danne go Ráđđehus lea bargamin Finnmárkku vuoigatvuođagaáššiin. Dasto lea Sámediggi čuoččuhan ahte láhka rihkušii nášuvnnalaš ja riikkaidgaskasaš geatnegasvuođaid mat Norggas leat sápmelaččaide eamiálbmogin. Ráđđi lea dasto viggan juohkit dieđuid ášši birra, earret eará medijaid bokte. Ealáhuskomiteá galgá dáid beivviid gieđahallat ášši, ja ovddidit árvalusas Odeldiggái. Leat gulastan ahte ealáhuskomiteá eanetlohku ii dáhto addit Sámediggái biehttalanválddi minerálaáššiin. Ráđđi atná ášši deaŧalažžan ja ballá sakka váikkuhusain maid lága mearrideapmi buvttášii.</p>
<p type="title">2.4	Báhčinsajit</p>
<p type="title">2.4.1	Hálkavári ja Iŋggášguolbana báhčinsadji</p>
<p>Suodjalusminister Løwer oahppaladdama oktavuođas Finnmárkkus dán jagi ođđajagimánus, bovdii Sámediggi ášši guokte beali, Suodjalusdepartemeantta ja Boazoorohaga 14A lunšii Leavnjjas 11.01.00. Ii leat 1996 rájes leamaš šiehtadus guovllu geavaheami birra beliid gaskka, ja šiehtadallamat botkejuvvojedje dalle. Áigumuš čoahkkimiin lei oažžut beliid fas šiehtadallagoahtit, seammás go boazodoalu ovddasteaddji beasai čilget iežaset geavaheami ja boazodoalu dili. Sámedikki ovddas ledje várrepresideanta ja joavkojođiheaddjiguovttos Jarle Jonassen ja Egil Olli mielde. Ráđđái lea deaŧalaš čoavdit ášši ja oažžut áigái šiehtadusa guovllu geavaheami birra, maid goappašat bealit sáhttet dohkkehit. Porsáŋggu gielda lea 26.01.00 reivves dáhtton čoahkkima Sámedikkiin. Čoahkkin galgá dollojuvvot 20.03.00</p>
<p type="title">2.4.2	Meavkke ja Alitčohka báhčinsadji</p>
<p>Stuorradiggi mearridii 08.04.97 čatnat oktii Meavkke ja Alitčohka báhčinsajiid. Eaktun huskemii lei maid ahte boazodoallu galggai sáhttit birget guovllus. Boazodoalu doaibmaplána mii čuovui Ráđđehusa oktiičatnanevttohusa, galggai dáhkidit dan. Stuorradikki gieđahallamis deattuhuvvui maid ahte doaibmaplána galggai leat dáhkádussan dasa ahte oktiičatnan ii rihko sámi vuoigatvuođaid, dás maiddái ILO-konvenšuvnna nr. 169 mearrádusaid.</p>
<p>Sámediggeráđđi lea áššis R 107/99 dadjan ahte doaibmaplána fágalaš vuođđu lea hui heittot. Doaimmaid vuođđun leat váilevaš ja boasttu dieđut guovllu boazodoalu birra, ja boazodoallofágalaš birrasat eai leat leamaš mielde plána ráhkadeamen. Ášši váilevaš boazodoallofágalaš árvvoštallamiid geažil ja bealledagus doaibmaplána geažil livččii báhčinsajiid oktiičatnan stuorra vearredahkkun sámi vuoigatvuođaid ektui oppalaččat ja guovllu boazodoalloberoštumiid ektui earenoamážit.</p>
<p>Sámediggi lea gullan ahte guovllu boazosápmelaččat áigot guoddalit ášši diggái jos Ráđđehus ii bisset oktiičatnanbarggu. Ferte ođđasis árvvoštallat boazodoalu vuoigatvuođaid guovllus. Dasto ii ábut eksproprieret dahje addit ovdagihtiilobi ovdal go ášši lea rievttelaččat čielggaduvvon. Dan vuođul gáibida Sámediggeráđđi ahte Eanadoallodepartemeantta doaibmaplánadohkkeheapmi gessojuvvo ruovttoluotta ja ahte oktiičatnama boazodoallofágalaš vuođđu ođđasis árvvoštallojuvvo.</p>
<p type="title">2.5	Dearvvasvuođa- ja sosiálaáššit</p>
<p>Várrepresideanta ja vuosttaskonsuleanta Else M. Boine leigga mielde Norgga delegašuvnnas máilmmi dearvvasvuođaorganisašuvnna (WHO) eamiálbmotkonsultašuvdnii Genev:as 23. - 26.11.99 <em type="bold">. </em>Dát lei WHO vuosttas eamiálbmotkonsultašuvdna, ja áigumuššan dáinna lei ovttas eamiálbmotovddasteddjiiguin initieret proseassa mas ráhkaduvvo doaibmaplána eamiálbmogiid dearvvasvuhtii. Eamiálbmogat ráhkadedje strategiija- ja doaibmaplánaevttohusaid. Sii evttohedje earret eará ásahit ráđđeaddi komiteá (Advisory Committee) mas leat 13 lahtu, ja mii galgá gozihit eamiálbmogiid dearvvasvuođa. Norgga delegašuvdna, várrepresideanttain, doalai sártni dievasčoahkkimii čoahkkima loahpahettiin, mas doarjjui WHO boahtteáiggi barggu eamiálmogiid dearvvasvuođain.  </p>
<p>Č uovvuleapmin lea várrepresideanta 05.01.00 doallan čoahkkima dearvvasvuođadirektøra Anne Alvik fágabargiiguin, gii lea  WHO stivrra davviriikkalaš ovddasteaddji. Eamiálbmogiid dearvvasvuohta várra šaddá fáddán  WHO stivrračoahkkimis 2000 miessemánus.</p>
<p>Várrepresideanta lea maid 05.01.00 leamaš čoahkkimis Sosiála- ja dearvvasvuođadepartemeanttain čilgen dihte Sámedikki juolludemiid sámi dearvvasvuođa- ja sosiálaplána čuovvuleamis. Departemeanta dáhtošii Sámedikki prioriteret stuorát oasi ruđain sápmelaččaid dearvvasvuođa- ja sosiáladili dutkamii/kártemii. Departemeanta lea dán jahkái juolludan Sámediggái 4,6 milj. kruvnnu. Ohcanáigemearri dáidda ruđaide lei 21.02.00. Leat ohccojuvvon ruđat 50 prošektii, dain maiddái 1998/1999 čuovvulanprošeavttat (1999:s 59 prošeaktaohcama). Ohcamat galget gieđahallojuvvot njukčamánus.</p>
<p>Finnmárkku fylkkagieldda evttohusa oktavuođas Kárášjoga nuoraidruovttu heaittiheami birra, sáddii ráđđi čállosa fylkkasátnejođiheaddjái mas ávžžuhii fylkkalávdegotti fuolahit ahte bušeahttaseastimat eai čuoza fálaldahkii mii lea ásahuvvon várjalan dihte sámi nuoraid geat leat ovddasmorraša haga. Dearvvasvuođa- ja sosiálastivrra ráva lea Kárášjoga nuoraidruovttu ođđasis hukset. 09.02.99 meannudii fylkkalávdegoddi ášši loahpalaččat, ja lávdegoddi vuosttaldii nuoraidruovttufálaldaga bisuheami dálá hámis. Galga álggahuvvot plánabargu nuoraidpsykiátralaš dikšunruovttu ásaheami birra, ja nuoraidruoktofálaldat galgá árvvoštallojuvvot vejolaš doaibmabidjun dán doaimma vuolde. Lea eahpesihkar mo fálaldat sámi nuoraide geain leat láhttenváttisvuođat, šaddá boahtteáiggis.</p>
<p type="title">2.6	Nuortalaš museá sámi duhátjahkebáikin</p>
<p>Presideanta, várrepresideanta ja áirrasguovttos Kristiansen ja Bæhr ledje 07.12.99 čoahkkimis Kulturdepartemeantta stáhtačálli Skulberg:ain nuortalaš museá maid lei fáddán. Dán čoahkkimis dovddahii Skulberg ahte dál livččii áigi joatkit nuortalaš museá duohtandahkama sámi duhátjahkebáikin. Šattaimet ovttaoaivili das ahte Sámedikkis ja Kulturdepartemeanttas galgá lea oktavuohta čielggadan dihte ášši prošeaktageahčadeami ja jođu ektui.</p>
<p>Stuorradiggedieđáhusas nr. 22 (1999-2000) s. 41 čuožžu nuortalaš duhátjahkebáikki birra ná: <em type="italic">Ođđa ii-stáhtalaš prošeavttain galget fylkkaid duhátjahkebáikkit ja sámi duhátjahkebáiki prioriterejuvvot 2005 rádjái. Juolludusevttohusat dákkár ja eará prošeavttaide ovddiduvvojit go viidodat ja máksámuš lea heivehuvvon govttolaš doarjjarámmii, ja go ovddasvástádus ollislaš ruhtadeamis, jođus ja doaibmajođiheamis lea čielggaduvvon. </em></p>
<p>Ráđđi ii leat ovttaoaivilis Kulturdepartemeanttain go ii loga sámi duhátjahkebáikki stáhtalaš prošeaktan (gč. ráđi árvalusa áššis 11/00. Ráđđi atná hui unohassan go departemeanta namuha sámi duhátjahkebáikki ná. Sivvan dasa lea go Sámi kulturmuitoráđđi, mii lea ožžon ovddasvástádusa Sámedikki čuovvuleamis dán bajás prioriterejuvvon áššis maŋŋá 07.12.99 čoahkkima, dieđiha ahte Kulturdepartemeanttas lea váilevaš johtu áššiin, gč. Sámi kulturmuitoráđi mieldebiddjojuvvon 24.01.2000 notáhta. Ráđi mielas dát lea hui duođalaš, ja presideanta lea 31.01.2000 reivves kulturminister Haga:i (mielddisin) dadjan ahte departemeantta váilevaš áššečuovvuleapmi váivvida Sámedikki. Ráđđi lea vuordimin kulturministera vástádusa. Mii leat dáhtton jođánis čuovvuleami áššis ja mii vuordit ahte dat dahkkojuvvo.</p>
<p>Sámediggeráđi váivvida, seammaláhkái go opposišuvnnage, sámi duhátjahkebáikki duohtandahkan, ja ráđđi duođašta joatkevaš čuovvuleami Sámedikkis.</p>
<p>Muđui čujuhit Sámi kulturmuitoráđi mieldebiddjojuvvon 14.01.2000 notáhtii ášši duogáža ja dálá dili birra.</p>
<p type="title">2.7	Boazodoallu</p>
<p>Sámediggepresideanta, várrepresideanta ja áirrasguovttos Kristiansen ja Bæhr ledje ovttas Ruoŧa Sámedikkiin oktasaš gulaskuddančoahkkimis Norgga/Ruoŧa boazoguohtonkommišuvnnain 07.12.99 Oslos. Kommišuvnna áigemearri evttohit boazoguohtonkonvenšuvnna lea 2001 cuoŋománu 30. b. Sámedikki áirasat deattuhedje man dárbu lea ahte kommišuvnna váldobargun lea sihkkarastit sámi boazodoalu <em type="italic">ollisvuođa </em>ja evttohit čovdosiid mat livčče buorrin sámi boazodollui miehtá Norgga/Ruoŧa riikkaráji gos sámi boazodoallu doaimmahuvvo ealáhussan. Ráđđi čujuhii maid dárbui dávgadis konvenšuvdnii man áigumuššan lea addit vejolašvuođa gávdnat báikkálaš čovdosiid rastá riikkaráji. Jos bargu galgá lihkostuvvat, de lea áibbas guovddážis ahte boazodoallu lea das mielde. Muđui lei digáštallan boraspireváttisvuođaid birra ja Norgga ja Ruoŧa boazodoallolágaid oktiiheiveheami dárbbu birra. Kommišuvdna lea ieš deattuhan buot beliid mat ovddiduvvojedje, ja lei maid mearridan initieret stáhtaide sihke boraspirehálddašeami ja boazodoallolágaid oktiiheiveheami. Kommišuvdna dieđihii maid váttis áššiid birra nugo gáržžes dálveguohtuma ja máŋga luonddumeassama, omd. čáhceelrávdnjehuksemiid ja eará rusttegiid maŋimuš 10-jagiid, earenoamážit ruoŧabealde. </p>
<p>2000-2001 boazodoallošiehtadusa šiehtadallamiin dáhtui Norgga Boazosápmelaččaid Riikkasearvi 09.02.00 reivves čoahkkima Ráđđehusain ja Sámedikkiin boazodoalu boahtteáiggi birra. Dát čoahkkin mearriduvvui dollot 23.02.00. Eanadoallominister bovdii presideantta oktasaščoahkkimii gielddaministeriin 16.02.00. Doppe digáštallojuvvui boazodoalu dilli, ja Sámedikki evttohus dasa mo dili galggašii čoavdit oidno presideantta 21.02.00 notáhtas dán guovtti stáhtaráđđái, gč. mildosa.</p>
<p type="title">2.8	Guolástusáššit</p>
<p>Presideanta ja ráđđelahttu Berit Ranveig Nilssen leigga 14.12.99 čoahkkimis guolástusministeriin. Sámediggi deattuhii hui garrasit ahte vuorjašuvvá go mearriduvvojit guolleearit mat leat ollu stuorábut ja maid dutkiid fágalaš rávvagat dáhtošedje. Guolástusminister ii lohkan Barentsábi 2000-jagi dorskeeriid menddo stuorisin boahttevaš ceavzima ektui. Angelsen deattuhii ahte jos ACFM:a (Advisory Committee on Fisheries Management) earrerávvagiid livčče čuvvon, de ii livčče šaddan makkárge šiehtadus Ruoššain, ja dat livččii dagahan dohkketmeahttun dili dorskebivdui sihke Barentsábis ja riddoguovlluin. Dasto logai guolástusminister šiehtadusa hui deaŧalažžan gánnáhahttivuođa bisuheamis daidda geain dál lea lohpi bivdit.</p>
<p>Čoahkkimis ovddideimmet maid regulerenráđi 07.- 08.99 čoahkkima gáibádusa rekrutereneari várrema birra dorskebivddus, vai nuorat ja earát geat áiggošedje bargagoahtit guolástusealáhusas beasašedje searvat bivdui. Sámedikki gáibádusa vuođđun, sierra rekrutereneriid várrema birra, lea ahte 2000-jahkái lea biddjojuvvon dorskebivdui aktivitehtagáibádus mii dagaha ahte ollu earit šaddet doabastuvvot ruovttoluotta. Guolástusminister ii dorjon Sámedikki oainnu ja oaivvildii ahte ruovttoluotta doabastuvvon eriid ferte addit daidda geat leat juo ealáhusas, nugo 1998:s ja 1999:s lea dahkkojuvvon.</p>
<p>Guolástusdepartemeanta atná Sámedikki aktiivvalaš searvama regulerenráđis buorrin ráđi bargui, ja áigu dan vuođul jearrat Sámedikki searvat bargojovkui mii galgá čielggadit doahpaga <span type="quote">«samlekvote»</span> (čoahkkeeari) bodneguollenáliide dorskái, diksui ja sáidái.</p>
<p>Dasto digáštalaimet lotnolasealáhusprošeavttaid ruhtadeami váttisvuođaid, go stáhta ealáhus- ja guovlluidovddidanfoanddas (SND) leat njuolggadusat mat eai soaba dán ealáhussii ja sámi servodahkii. Oažžun dihte buoret ruhtadanortnega lotnolasealáhusbargiide, dáhtošii ráđđi sierra doarjjaortnega dán ealáhussii departemeantta bušeahta bokte. Guolástusminister áiggui geahčadit evttohusa ja máhccat áššái maŋŋá, muhto son dovddahii ahte dákkár ortnet buvttášii bušeahtalaš váttisvuođaid.</p>
<p>Iešguđet njurjonáliid bivddu dáfus davviguovlluin lea Sámedikkis ja departemeanttas dakkár oaidnu ahte dás lea sáhka resurssas maid ferte ávkkástallat biologalaš eatnatgeardáivuođa ja ceavzi resursahálddašeami prinsihpa vuođul. Guolástusminister lohpidii ahte departemeanttas 2000:s lea áigumuššan gozihit smávimus fatnasiid dárbbu beassat bivdit.</p>
<p>Láhkagulaskuddamis bibmojuvvon guliid birra mat luitojuvvojit áhpái borramuša gávdnat, lea ráđđi 10.01.00 reivves dadjan ahte departemeanta ii leat árvvoštallan mo sámi beroštumiide čuozašii jos dákkár doaimmaid álggahivččii. Danne lea ráđđi ávžžuhan departemeantta árvvoštallat dáid beliid ovdal go lága gárvvistit.</p>
<p type="title">2.9	Eanadoallu</p>
<p type="title">Sámedikki dievasčoahkkin gieđahalai 01.10.99 ášši 34/99 Eanadoallu sámi guovlluin, njuolgga cealkámuššan eanadoallodieđáhussii. Ráđđehus lea dan rájes ovddidan stuorradiggedieđáhusa nr. 19 (1999-2000) Norgga eanadoalu ja borramušbuvttadeami birra, ja Sámediggeráđđi lea áššis R 08/00 buktán cealkámuša dasa. Ráđđi lea duhtavaš go dieđáhus lea čájehan beroštumi davvinorgga eanadollui ja sámi diliide, muhto dieđáhusas leat unnán strategiijat ja doaibmabijut maiguin galggašii joksat dieđáhusa buriid áigumušaid, gč. čoahkkingirjji 2/2000 ášši R 08/00.</p>
<p type="title">Presideanta lea leamaš ságastallin konferánssas Norgga eanadoalu ja borramušbuvttadeami birra Tromssas 01.02.00 gos dieđáhus lei nappo fáddán.</p>
<p type="title">2.10	Sámi riddo- ja vuotnaguovlluid doaibmaplána</p>
<p>Sámi Riddo- ja vuotnaguovlluid doaibmaplána čuovvuleamis lea Sámediggi 18.02.00 leamaš hálddahuslaš dási čoahkkimis Gielda- ja guovludepartemeanttain, Guolástusdepartemeanttain ja Birasgáhttendepartemeanttain. Čoahkkima fáddán lei báikkálaš hálddašeami geahččaleapmi Divttasvuonas, Ivggus ja Deanuvuonas.</p>
<p type="title">2.11	ON:a bargojoavku bissovaš foruma ásaheamis eamiálbmogiidda</p>
<p>Bargojoavkku čoahkkin álggii 14.02.00 ja nogai 23.02.00. Bargu bissovaš foruma ásahemiin álggii bures vuosttas vahku. Lea Olgoriikkadepartemeantta Petter Wille gii jo đ  iha barggu. Eamiálbmotjoavku lei ovdagihtii ráhkadan dokumeantta organiseremii, ja dat lei bargojoavkku barggu ja divašallamiidda vuođđun. Muhtun stáhtain main diibmá lei veaháš negatiivvalaš oaidnu ledje rievadan posišuvnnaideaset, ja stuorra eanetlohku stáhtain ledje dál positiivvalaččat dán bargui. Lea gelddolaš oaidnit mo joavkku loahpalaš boađus šaddá. Ráđđeaddi Gro Dikkanen lea leamaš mielde Norgga delegašuvnnas Sámedikki ovddas 14.-18.02.00 áigodagas.</p>
<p><em type="bold">2.12 Čáhceelrávdnjehuksemat </em></p>
<p type="title">Lødølja sirdin čázádagaid ollislaš plánas</p>
<p>Luondduhálddašandirektoráhta mearridii 07.08.98 reivves Trondheim Energiverk Kraft AS:ii, mieđihit ohcama Lødølja sirdima birra II. kategoriijas (ii sáhte konsešuvnnna meannudit) I. kategoriijai (guoská prošeavttaide main sáhttá konsešuvnna meannudit dallánaga ja dađistaga) čázádagaid ollislaš plánas. Sirdin mielddisbuvttášii vejolašvuođa konsešuvnna dáfus meannudit Finnkoisjøen plánejuvvon sirdima Nesjøen:ii (Lødølja sirdin). Lødølja sirdima duohtandahkan dagahivččii Sámediggeráđi oainnu mielde viiddis heajos váikkuhusaid boazodollui ja nu maid guovllu sámi kultuvrii sihke ovddešáiggi, dálááiggi ja boahtteáiggi dáfus. Dat váikkuhivččii oppa sámi servodaga máttaguovlluin.</p>
<p>Ráđđi lea 04.10.99 reivves Birasgáhttendepartementii dovddahan duhtameahttunvuođa dainna go Lødølja prošeakta lea sirdojuvvon II. kategoriijas I. kateroriijai beroškeahttá das maid sápmelaččat leat dadjan.</p>
<p>Sámediggeráđđi lea áššis R 101/99 dáhtton departemeantta nuppástuhttit Luondduhálddašandirektoráhta 07.08.98 mearrádusa. Jos nu ii dáhto dahkat, de gáibida ráđđi viiddiduvvon konsešuvdnačielggadeami sámi servodatberoštumiide. Dás lea earret eará sáhka sosiokultuvrralaš ja ealáhuslaš čielggademiin mat bidjet buot luonddumeassamiid ja eará guohtoneanamassimiid ollislaš oktavuhtii.</p>
<p type="title">Elrávdnjehuksen Beiarn:is</p>
<p>Sámediggeráđđi lei 14.12.99 čoahkkimis birasgáhttenminister Guro Fjellanger:iin, gos ságastallojuvvui elrávdnjehuksema birra Beiarn:is. Minister dáhtui ráđi buktit cealkámuša váikkuhusčielggadeami áššái elrávdnjehuksema oktavuođas Beiarn:is. Ráđđi lea 14.01.00 reivves dadjan ahte ferte čađahuvvot váikkuhusčielggadeapmi elrávdnjehuksema birra Beiarn:is, vai lea áibbas sihkar ahte huksen ii buvtte divokeahtes vahágiid servodahkii ja birrasii. Dát lea earenoamáš deaŧalaš sámi servodaga dáfus oppalaččat ja sámi kulturmuittuid ja sámi ealáhusaid dáfus earenoamážit.</p>
<p>Leat hui nana sivat dasa ahte čađahit vaikkuhusčielggadeami Beiarnčázádaga plánarievdadusain danne go kulturmuitoregistreremat mat leat dahkkojuvvon Beiarn guovllus, eai leat dievaslaččat. Lea ain juo dárbu dahkat viiddis detáljaregistremiid vai deavddášii iskangeatnegasvuođa kulturmuitolága § 9 vuođul. Lea maid deaŧalaš go maŋimuš jagiid lea leamaš nana ovdáneapmi sámi kulturmuittuid máhttovuođus ja áddejumis. Dat guoská earenoamážit kulturmuittuide mat leat čadnon sámi don dološ historjái.</p>
<p>Dasto sáhtášii go boahttevaš váikkuhusčielggadeamis čanašii kulturmuito- ja kultureanadatfáttáid sámi servodatberoštumiide, oažžut eambbo ollislaš gieđahallama sihke sámi kultureanadagain ja sámi servodatdiliin.</p>
<p>Ii ovdal ge leat čielggaduvvon makkár váikkuhusaid vejolaš huksen buvttášii sámi servodatdiliide nugo ealáhusaide, álbmotovddideapmái ja sámi kulturdoaimmaide.</p>
<p type="title">2.13 	Stáhtabušeahttat 2001 - Sámedikki mearrádusa čuovvuleapmi</p>
<p>Presideanta lea 11.-12.01.00 leamaš čoahkkimis gielda- ja guovluministe Enoksen:iin, kulturminister Haga:in ja stáhtačállilávdegottiin čilgen dihte Sámedikki evttohan doaibmabijuid 2001 stáhtabušeahtas. Stáhtabušeahtta 2001 lei maid fáddán čoahkkimis mánáid- ja bearašministeriin 17.02.00. Ráđđi lea maid bivdán čoahkkima Girko-, oahpahus- ja dutkandepartemeanttain.</p>
<p type="title">2.14	Sámi parlamentáralaš ráđđi (SPR)</p>
<p>Suoma Sámediggi lea gieđahallan Sámi parlamentáralaš ráđi ásaheami dievasčoahkkimistis 11.02.00, ja lea nammadan čieža áirasa várreáirasiiguin SPR:ii. SPR:a formálalaš ásaheapmi dáhpáhuvvá Kárášjogas 02.03.00 dán dievasčoahkkima oktavuođas.</p>
<p type="title">2.15	Spansgårdsstigning ássanguovlu</p>
<p>Loabát gielda lea čoahkkimis várrepresideanttain čilgen ahte Spansgårdsstigning lea regulerejuvvon ássanguovlu gieldda sápmelaččaide. Gielda lea bargan viehka ollu jagiid vai ássanguovlu šattašii duohtan. Dattetge váilu geaidnu, čáhci ja kloáhkka duktásajiide, ja dat mákset hui ollu. Danne lea gielda bivdán doarjaga Sámedikkis luvvet almmolaš ruđaid vai prošeavtta beasašii duohtandahkat. Gielda lea dadjan ahte dáhtošedje sámi nuoraid ásaiduvvat ruovttugildii.</p>
<p type="title">2.16	Harvasstua</p>
<p>Várrepresideanta ja ráđđelahttu Ing Lill Pavall leaba 04.01.00 leamaš čoahkkimis Eanadoallodepartemeantta stáhtačálli Sundby:ain Harvasstua boahttevaš geavaheami birra. Čoahkkima duogážin lei okta interregprošeakta ja sávaldat geavahit Harvasstua ja guovlluid Norgga ja Ruoŧa bealde ráji turistaáigumuššii. Departemeanta lea Statsskog:ain árvvoštallamin vuovdit Harvasstua. Dát lea dagahan riiddu báikkálaš boazodoalloberoštumiiguin, danne go stohpu boaresáiggi rájes lea geavahuvvon boazodoalloulbmiliidda.</p>
<p>Ráđđi oaivvilda ahte Sámi kulturmuitoráđđi ja báikkálaš boazodoallu galggašedje leat mielde kártemin ja árvvoštallamin Harvasstua boahttevaš geavaheami, danne go Harvasstua lea sámi kultuvrralaš konteavstta oassin ja lea dakkár maid galgá suodjalit. Vuovdin ferte árvvoštallojuvvot Sámi kulturmuitoráđi ja báikkálaš boazodoalu (guovllustivrra) prošeavtta konklušuvnnaid vuođul.</p>
<p>Eanadoallodepartemeanta áigu váldit oktavuođa Birasgáhttendepartemeanttain čielggadan dihte suodjalanbeali, ja áigu Sámediggái dieđihit mo áššiin ain manná.</p>
<p type="title">2.17	Eará áššit</p>
<p>Sámediggeráđđi lea juogadan doarjaga sámi váldoorganisašuvnnaide, gč. čoahkkingirjji 2/00, ášši R 12/00.</p>
<p>Sámediggi mearridii áššis 46/99 ohcat miellahttuvuođa Landsdelsutvalg:ii. Sámediggeráđđi dáhttu 10.02.00 reivves Sámedikki saji ja ovddasteami Landsdelsutvalg:as ođđasis árvvoštallojuvvot.</p>
<p>Ráđđi lea 10.02.00 reivves dáhtton oažžut čilgehusa dasa manne suoma-ugrálaš oahpahusfálaldat lea Oslo universitehtas loahpahuvvon.</p>
<p>Lea nammaduvvon bargojoavku mas leat Olgoriikkadepartemeantta, Gielda- ja guovludepartemeantta ja Sámedikki (hálddahusa dási) ovddasteaddjit mielde, mii galgá ráhkadit njuolggadusevttohusaid sámi leavgga geavaheapmái Norggas.</p>
<p>Ráđđi lea maid ovddidan čálalaš oainnuid stuorradiggedieđáhussii nr. 27 (1999-2000) mánáidgárddiid birra mat lea buoremussan mánáide ja váhnemiidda.</p>
<p>Ráđđi lea maid gieđahallan váidalusáššiid ja áššiid dán dievasčoahkkimii.</p>
<p type="title">3.	Nammadeamit</p>
<p type="title">3.1 	Šiehtadandelegašuvdna — Njávdáma ja Deanu soahpamušaid ođđasis šiehtadeamit</p>
<p>Marianne Balto Henriksen lea luvvejuvvon doaimmas Sámedikki ovddasteaddjin Norgga delegašuvnnas mii galgá šiehtadallat ođđa soahpamuša Njávdáma ja Deanu rádječázádagaide. Aage Solbakk lea válljejuvvon ođđa miellahttun Norgga delegašuvdnii.</p>
<p type="title">3.2	Guovllustivrrat 2000 - 2003</p>
<p>Sámediggeráđđi lea 14.01.00 nammadan Sámedikki áirasiid boazodoalu guovllustivrraide 01.01.2000-31.12.2003:</p>
<p type="title">Nuorta-Finnmárkku guovllustivra:</p>
<p>Miellahttun: Várrelahttun:</p>
<p>1. Alf Johansen, Leavdnja 1. Samuel John N. Anti, Kárášjohka</p>
<p>2. Ellinor G. Utsi, Deatnu 2. Iver P. Smuk, Vuotnabahta</p>
<p type="title">Oarje-Finnmárkku guovllustivra:</p>
<p>1. Per Mikkelsen Gaup, Guovdageaidnu 1. Mikkel Anders A. Gaup, Guovdageaidnu</p>
<p>2. Marit Gunhild Bongo, Guovdageaidnu 2. Nils Johan J. Gaup, Máze</p>
<p type="title">Tromssa guovllustivra:</p>
<p>1. Magne A. S. Huvva, Kongsvik 1. Ole Thomas Baal, Ivgubahta</p>
<p>2. Kristina J. Eira, Deanja 2. Karin Påve, Vangsvik</p>
<p type="title">Norlándda guovllustivra:</p>
<p>1. Einar Lifjell, Bjerka 1. Marit Blind, Sulisjjelmmá</p>
<p>2. Laura Jåma Renfjell, Hemnesberget 2. Torstein Appfjell, Trofors</p>
<p type="title">Davvi-Trøndelága guovllustivra:</p>
<p>1. Jøran Jåma, Snoasa 1. Bengt Åke Jåma, Snoasa</p>
<p>2. Signe B. Jåma, Røyrvik 2. Anders Joma, Troandin</p>
<p type="title">Mátta-Trøndelága guovllustivra:</p>
<p>1. Mona Fjellheim, Brekkebygd 1. Helen Blind Brandsfjell, Brekkebygd</p>
<p>2. Aud Renander, Rennebu 2. Gustav Kant, Rennebu</p>
<p>3. Lars N. Bransfjell, Brekkebygd 3. Arnfinn Nordfjell, Tydal</p>
<p type="title">3.3	Sámiid Vuorká-Dávvirat</p>
<p>Sámediggi lea nammadan čuovvovaččaid Sámiid Vuorká-Dávviriid stivrii 2000-2003 áigodahkii.</p>
<p>Vigdis Stordahl, Kárášjohka, jođiheaddjin pers. várrelahttun Bjørnar Olsen, Tromsa Hans Guttorm, Kárášjohka, lahttun pers. várrelahttun Trygve Nilsen, Čáhcesuolu Kirsten Porsanger, Leavdnja, lahttun pers. várrelahttun Lemet Ivv á  r Hætta, Guovdageaidnu Unni Sildnes, Girkonjárga, lahttun pers. várrelahttun Idun Hennie Meli, Álta</p>
<p type="title">4.	Ođđa áššiid dieđiheapmi — čuovvuleapmi</p>
<p>Sámediggeráđi mearkkašumit ođđa áššiide mat skábmamánu 23.-26. b. 1999 dievasčoahkkimis mearriduvvojedje sáddejuvvot Sámediggeráđđái viidáseabbo gieđahallamii.</p>
<p type="title">Evttohus 2 ja 3, nuppástuhttinprográmma ja kompensašuvdnafoandda ásaheapmi</p>
<p>Sámediggeráđđi čujuha ahte gáibida ollu resurssaid jos galggašii buhtadit vahágiid maid Norgga stáhta dáruiduhttinpolitihkka lea dagahan sámi servodahkii. Oktasaš vahága dáfus maid evttohus dáhttu buhtadit nuppástuhttinprográmma bokte, lea Sámediggeráđi mielas rivttes áigi árvvoštallat kártenbarggu oktavuođas maid Sámi giellaráđđi lea dahkamin. Dat galgá sáddejuvvot Sámediggái 2000 čavčča.</p>
<p>Buhtadanfoandda dáfus čujuha Sámediggeráđđi 75 milj. kruvnnu fondii maid Ráđđehus lea mearridan ásahit buhtadussan stáhta dáruiduhttinpolitihkkii. Gielda- ja guovludepartemeantta 24.02.00 reivves mii čuovvu mielddusin, leat eambbo dieđut foandda birra.</p>
<p>Evttohus 4, Sámi guovlu</p>
<p>Sámediggi lea ovddidan ášši Girko-, oahpahus- ja dutkandepartementii nugo ášši lea čilgejuvvon Sámedikki 1999 jahkedieđáhusas. Ráđđi áigu ođđasis ovddidit ášši vai dasa gávdnošii čoavddus.</p>
<p>Sámediggepresideanta lea čoahkkimis mánáid- ja bearašministeriin guovvamánu 17. b. maiddái ovddidan ášši mánáidgárdelága ektui. Departemeanta lea árvvoštallamin ášši.</p>
<p>Evttohus 5, giellabarggu nannen olggobealde sámegiela hálddašanguovllu</p>
<p>Sámediggái lea sámi giela ja kultuvrra nannemis deaŧalaš ásahit arenaid gos giella ja kultuvra geavahuvvo ja doaimmahuvvo. Prošeavttaid maid doaimmaid vuođđun lea sámi giela ja kultuvrra seailluheami ja ovddideami áigumuš, ferte ruhtadit stáhta ruđaiguin.</p>
<p>Sámediggi čujuha ahte ásahuvvon ja doaibmi giellaguovddážiid doaibmajođiheapmi ollu jagiid lea leamaš Sámi giellaráđi prošeaktaruđaid duohken. Sámediggi ii gávdnan 2000-jagi bušeahttajuogadeami oktavuođas ruđaid bissovaš doarjjaortnega ásaheapmái giellaguovddážiid várás mat leat juo doaimmas. Áššis 45/99 2001 stáhtabušeahtta, lea Sámediggi evttohan bissovaš juolludeami dása. Sámediggeráđđi áigu 2002-jagi stáhtabušeahta oktavuođas árvvoštallat evttohusa mas giellaguovddáža ásaheapmi Oslo:i lea áššin.</p>
<p>Evttohus 6, boazodoallofágalaš čielggadeamit Meavkke/Alitčohka áššis</p>
<p>Geahča 2. čuoggás ovddabealde báhčinsajiid birra.</p>
<p type="title">5.	Čoahkkimat</p>
<p type="title">5.1	Čoahkkin mánáid- ja bearašministeriin</p>
<p>Presideanta lei 17.02.00 čoahkkimis mánáid- ja bearašminister Valgerd Svarstad Haugland:ain ja politihkalaš ráđđeaddi Elisabeth Angell:iin. Čoahkkima fáddán lei Sámedikki bargu mánáid- ja nuoraidáššiiguin, earenoamáš doarjja sámi mánáidgárddiide, dásseárvu — dás maiddái Sámedikki dásseárvodoaibmaplána čuovvuleapmi, fuorragávpašeapmi sámi guovlluin ja 2001 stáhtabušeahtta. 2001 stáhtabušeahta oktavuođas čujuhuvvui eearenoamážit sámi nuoraid- ja nissonorganisašuvnnaid doarjjaortnegii, ja mánáid-, nuoraid- ja nossobláđiid doarjjagii.</p>
<p><em type="bold">Mildosat: </em>Čoahkkimat ja ovddasteamit 18.11.99-20.02.00 </p>
<p>Sámediggeráđi čoahkkingirjjit 1/2000 ja 2/2000</p>
<p>min 31.01.00 reive kulturminister Åslaug Haga:ai Sámi kulturmuitoráđi 24.02.2000 ja 14.01.2000 notáhtat</p>
<p type="title">II.	Ovddiduvvon eavttuhusat ja mearkkašumit</p>
<p><em type="bold">Mearkkašupmi 1; áirasis Nils Henrik Måsø, Guovddášbellodaga sámediggejoavku: </em></p>
<p>Guovddášbellodaga sámediggejoavku oaidná ahte Sámediggeráđđi dieđáhusastis kapihttalis 2.7 - Boazodoallu - ii namut maidege bággonjuovvamiid birra, vaikko dat lea ge okta dain guovddáš šiehtadallanfáttáin dán jagi boazodoallošiehtadallamiin. Dán oktavuođas áigut mii maiddái čujuhit min gažaldahkii Sámediggeráđđái golggotmánu 1999, mas mii bivddiimet juridihkalaš čilgejumi das ahte dávista go bohccuid bággonjuovvan Álbmotrievtti mearrádusaide eamiálbmogiid ealáhusvuođu suodjaleami ja sihkkarastima ektui. Boazu adnojuvvo maiddái priváhta opmodahkan. Mii oaivvildeimmet ahte juridihkalaččat galggašii čilgejuvvot maiddái individuálalaš vuoigatvuohta ovttaskas doalli ektui. Mii eat ožžon dattetge makkárge vástádusa dáid konkrehta gažaldagaide.</p>
<p>Go Sámediggeráđđi ii dieđáhusastis ge doaimmas birra namut maidege bággonjuovvamiid birra, de dulkot mii nu ahte Sámediggeráđis ii leat makkárge vuosteháhku dán doaibmabidjui stáhta beales. Čielgaseabbot orru dát boahtimin oidnosii go presideanta notáhtas stáhtaráđđái Kåre Gjønnes, Eanadoallodeparemeanta čállá ahte « <em type="italic">Sámediggi ii vuostálastte láhkageatnegahtton doaibmabijuid. Dattetge lea gažaldat makkár doaibmabijuid johtui bidjamis lea sáhka. Sámediggi lea ollu jagiid dorjon bajimuš boazologu bidjama doalu nammii maiddái Finnmárkkus </em>.» Livččii miellagiddevaš diehtit makkár láhkageatnegahtton doaibmabijuid Sámediggeráđđi áiggošii bidjat johtui juksan dihte áigumuša bajimuš boazologuin jos boazodoalloealáhus ieš ii doarjjo dán. </p>
<p>Dasto imašta Guovddášbellodaga sámediggejoavku goas Sámediggi lea mearridan ahte Sámediggi galgá leat iešheanalis goalmmátbealli boazodoallošiehtadallamiin?</p>
<p>Mearkkašupmi 2; áirasis Egil Olli, Bargiidbellodaga sámediggejoavku:</p>
<p><em type="bold">Guovllustivrraid lahtuid ja várrelahtuid nammadeapmi jagiide 2000 - 2003 </em></p>
<p>Mii čujuhit min 19.01.00 beaiváduvvon reivii Sámediggeráđđái.</p>
<p>Bargiidbellodaga sámediggejoavku lea hui duhtameahttun ja imašta go Sámediggeráđđi lea hilgon demokráhtalaš prinsihpaid go lea nammadan luohttámušolbmuid Sámedikki bellodagaid gaskkas guovllustivrraide. 26 nammaduvvon lahtu ja várrelahtu gaskkas leat mii ožžon dušše ovtta saji. Dat leai maiddái dat árvalus mas mii doarjjuimet guovllu boazodoallosearvvi árvalusa.</p>
<p>Mii eat leat vuostá daid olbmuid geat leat nammaduvvon ii ge mis leat sidjiide eahpeluohttámuš, muhto mii leat gáddán ahte mis lea oktasaš áddejupmi ahte iešguđet stivrraide, ráđiide ja lávdegottiide nammadeapmi dahkko nu ahte buot joavkkut Sámedikkis leat gorrelaččat ovddastuvvon. Dát nammadeamit eai leat dahkkojuvvon daid prinsihpaid mielde maid mii jáhkiimet mii leimmet ovttaoaivilis máŋga jagi dassái, min jáhku ja luohttámuš Sámediggeráđđái lea dán geažil hedjonan sakka.</p>
<p>Illá oppa sáhttá jáhkkit ge ahte Sámediggeráđđi ná garrasit lea badjelgeahččan joavkkuid evttohusa. Danne jearan ge ahte lea go Sámediggeráđđi oppa ožžon ge min 18.10.99 beaiváduvvon evttohusa, ja 11.11.99 beaiváduvvon lassiárvalusa?</p>
<p>Jos min evttohus lea vuostáiváldojuvvon ja geavahusas bálkestuvvon ruskalihttái, de lea Sámediggeráđi láhttenvuohki demokráhtalaš skandála - dievasčoahkkin galggašii váldit eret dan nammadanválddi mii lea biddjon ráđđái.</p>
<p>Mii eat leat otnáš beaivái ge ožžon vástádusa Sámediggeráđis manne min evttohus guovllustivrraid lahtuid ektui ii leat vuhtii váldojuvvon.</p>
<p>Sámediggeráđi láhttenvuohki dás lea dan muttos unohas ahte joavkku mielas livččii dárbu evttohit geassit ruovttoluotta dan nammadanválddi stivrraide, ráđiide ja lávdegottiide mii ráđis lea, ja bidjat dan čoahkkinjođihangoddái.</p>
<p>Mearkkašupmi 3; áirasis Per A. Bæhr, Friija joavku:</p>
<p>Áššedokumenta: Notáhta maid Sven Roald Nystø lea 21/2-2000 čállán Stáhtaráđiguoktái Kåre Gjønnes, Eanandoallodepartementa ja Odd Roger Enoksen, Gieldadepartementa.</p>
<p>Guovdageainnu johttisápmelaččaid listu lea behtohallan go gulai maid Sámedikki presideanta dajai čoahkkimis Eanandoallodepartementtain, Gieldadepartementtain ja Norgga boazosápmelaččaid riikaservviin dán jagáš boazodoallošiehtadallamiid oktavuođas 23/2-2000 Oslos. Dás Nystø evttohii ahte berre biddjot bajemus boazolohku driftsenhetii. Dát lea vuostá dán jagáš NBR` šiehtadallamiid evttohusa. NBR` evttohus lea bidjat bajemus boazologu juohke orohahkii.</p>
<p>Guovdageainnu johttisápmelaččaid listtu mielas lea váidalahtti ahte Sámedikki presideanta bargá sámi stuorámus ealáhusa sealggeduohken, ja nu viggá badjelii mannat ealáhusa iežas evttohusa movt čoavdit boazodoalu váttisvuođaid ja suodjalit ja nannet boazodoalu kultuvrra ja árbevieru. Presideantta cealkámušat leat maiddái vuostá St.dieđáhusa nr. 28, mas daddjo ahte boazodollui galgá addot eanet fápmu.</p>
<p>Guovdageainnu johttisápmelaččaid listtu oaidnu lea ahte presideantta cealkámušat leat vuostá NSR` ja Sámedikki friddjajoavkku ovttasbargošiehtadusa, mii lea addán eanetlogu konstitueremis (presideantaválljemis), čujuhit ovttasbargošiehtadusa, 3. čuoggái.</p>
<p>Šiehtadusas boahtá ovdan ahte lea dárbbašlaš guorahallat 1978` Boazodoallolága ođđasit ja erenoamážit dan mii guoská boazodoalu kultuvrii, árbevirrui ja movt láhka ja láhkačoakkáldat váikkuha boazodoalu árbevirolaš bearašealáhusa. Sámediggi lea dán oktavuođas nammadan lávdegotti mii galgá geahččat olles dán proseassa.</p>
<p>Dat mii eanemus surgehii min lei ahte presideanta dál juo evttoha ahte galgá biddjot bajemus boazolohku driftsenhetii, ovdal go lávdegoddi lea mange muddui geargan iežas bargguin.</p>
<p>Guovdageainnu johttisápmelaččaid listtu mielas lea presideantta bargovuohki hui unohas. Su evttohus sáhttá dagahit ahte šiehtadus gomihuvvo ja heaittihuvvo, maid áigut váldit bajás friddja joavkkus.</p>
<p>Min mielas ii oro presideanta Nystø váldime šiehtadusa duođas, go dál buktá signálaid movt boazodoalu galgá detaljstivret ovdal go lávdegoddi lea geargan bargguinis.</p>
<p>Č <em type="bold">oahkkinjođihangotti árvalus: </em></p>
<p>Sámediggeráđi dieđáhus ja mearkkašumit váldojuvvojit diehtun.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Čoahkkinjođihangotti árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø</p>
<p>2.</p>
<p>Nils Henrik Måsø</p>
<p>3.</p>
<p>Amund Eriksen</p>
<p>4.</p>
<p>Egil Olli</p>
<p>5.</p>
<p>Jarle Jonassen</p>
<p>6.</p>
<p>Roger Pedersen</p>
<p>7.</p>
<p>Per A. Bæhr</p>
<p>8.</p>
<p>Sven-Roald Nystø</p>
<p>9.</p>
<p>Steinar Pedersen</p>
<p>10.</p>
<p>Nils O. Nilsen</p>
<p>11.</p>
<p>Magnhild Mathisen</p>
<p>12.</p>
<p>Ragnhild Nystad</p>
<p>13.</p>
<p>Eva Josefsen</p>
<p>14.</p>
<p>Willy Ørnebakk</p>
<p>15.</p>
<p>John Henrik Eira</p>
<p>16.</p>
<p>Ragnhild Nystad</p>
<p>Steinar Pedersen</p>
<p>Ragnhild Nystad</p>
<p>17.</p>
<p>Sven-Roald Nystø</p>
<p>18.</p>
<p>Berit Ranveig Nilssen</p>
<p>19.</p>
<p>Olaf Eliassen</p>
<p>20.</p>
<p>Klemet Erland Hætta</p>
<p>21.</p>
<p>Per A. Bæhr</p>
<p>22.</p>
<p>Egil Olli</p>
<p>23.</p>
<p>Roger Pedersen</p>
<p>Ragnhild Nystad</p>
<p>24.</p>
<p>John Henrik Eira</p>
<p>Egil Olli</p>
<p>25.</p>
<p>Nils Henrik Måsø</p>
<p>26.</p>
<p>Jarle Jonassen</p>
<p>27.</p>
<p>Sven-Roald Nystø, áššejođiheaddji</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggeráđi dieđáhus oktan mearkka šumiiguin váldoj  uvvui diehtun.</p>
<p>Ášši meannudeapmi loahpahuvvui guovvamánu 29. b. dii. 16.00</p>
<p type="title">Ášši 3/00	Oahpahuspolitihkalaš čilgehus</p>
<p>Ášši meannudeapmi álggahuvvui guovvamánu 29. b. dii. 16.00</p>
<p type="title">I.	Áššebáhpirat</p>
<list><p type="listitem">Oahpahuspolitihkalaš čilgehus</p>
</list><p type="title">ÁLGGAHUS</p>
<p>Sámedikki váldi oahpahusa ja oahpu ektui nannejuvvui ođđajagimánu 1.b. 2000 rájes. Sámi oahpahus- ja oahpposuorgi šattai dán rájes Sámedikki ovddasvástádussan go ovddeš Sámi oahpahusráđi ekonomalaš ja hálddahuslaš resurssat ja barggut sirdojedje Sámediggái ja oaččui nama <em type="italic">Sámedikki oahpahusossodat </em>. Oahpahusossodat lea Guovdageainnus ja dan báikkálaš kántuvrrat leat Divttasvuonas julevsámi áššiid várás ja Troanddimis (Tråanta) lullisámiáššiid várás. Dasa lassin lea Harstadas bealle ráđđeaddinvirgi. Ossodagas leat oktiibuot 21,5 virggi. Ossodaga bušeahtta lea 23.524 mill. ruvnno, mas sámi oahpponeavvodoarjja dahká goasii 11. mill. ruvnno. </p>
<p>Dán oahpahuspolitihkalaš čilgehusas čilge ráđđi Sámedikki dálá ja boahttevaš ovddasvástádusa ja bargguid oahpahus- ja oahppogažaldagaid oktavuođas mii čuovvu Sámedikki bajimus višuvnna ja ulbmila:</p>
<list><p type="listitem">kultuvrralaš oktilašvuohta mas lea vuođđun sápmelaččaid árvu ja vuoigatvuođat álbmogin ja eamiálbmogin,</p>
</list><p><em type="bold">Dát višuvdna </em>addá vuođu ovddidit boahttevaš áiggi oahpahusa ja oahppama sámi servodagas. </p>
<p>Ráđđi oaivvilda ahte skuvla- ja oahpahusvuogádagas lea erenoamáš ovddasvástádus duohtandahkat dákkár bajimus višuvnna vai sámi giela, kultuvrra ja ealáhusaid ovdánanvejolašvuođat nannejuvvojit iežaset eavttuid vuođul. Sámedikki váldostrategiija oahpahusa ja oahpu hárrái čilgejuvvo Sámediggeplánas, mas earret eará daddjo ahte Sámediggi galgá eavttuid bidjat ja hábmet sámi skuvlla ja oahpahusvuogádaga. Dát lea Sámediggeráđi vuođđu go oahpahusa ja oahpu politihkka galgá hábmejuvvot ja johtuibiddjot.</p>
<p type="title">VIIDDIDUVVON VÁLDI</p>
<p>Viiddiduvvon váldi oahpahusa ja oahppama dáfus mielddisbuktá čuovvovaš áššesurggiid Sámediggái:</p>
<list><p type="listitem">ovddasvástádus hálddašit doarjjaortnegiid sámi oahppaneavvuid ráhkadeapmái, dása gullá sámi oahpponeavvuid ovddideapmi, kvalitehtasihkkarastin ja buvttadeapmi mat leat heivehuvvon vuođđoskuvlla ja joatkkaoahpahusa oahppoplánaide. Pedagogalaš prográmmaid ja audiovisuála oahpponeavvuid ráhkadeapmi. Dát sisttisdoallá maiddái mánáidgárddiid, vuođđoskuvllaid ja joatkkaoahpahusa oahpponeavvuid.</p>
<p type="listitem">ráhkadit doaibmaplánaid ja jahkeplánaid sámi erenoamášpedagogihkalaš oahpponeavvuid ovddideapmái. Dát bargu doaimmahuvvo ovttasráđiid Nasjonalt læremiddelsenter:iin (NLS)</p>
<p type="listitem">joatkit barggu O97 Sámi álggahemiin, dása gullá maiddái diehtojuohkin, gelbbolašvuođa ovddideapmi, bagadallan ja ovddidandoaimmat O97 Sámi álggaheami oktavuođas</p>
<p type="listitem">čuovvut evaluerenbarggu mii álggahuvvui Ođastus 94 oktavuođas dainna ulbmiliin ahte kártet makkár bohtosiid ođastus lea buktán sámi ohppiide.</p>
<p type="listitem">čuovvut DOB-plána mii dál lea meannuduvvome Girko- oahpahus- ja dutkandepartementtas.</p>
<p type="listitem">čuovvut prošeavtta matematihkaoahpahusa kvalitehta hárrái – KIM- prošeakta sámi skuvllain</p>
<p type="listitem">addit fágalaš neavvagiid ja doarjaga oahpaheddjiide geat oahpahit sámi ohppiid mánáidgárddiin, vuođđoskuvllain ja joatkkaskuvllain.</p>
<p type="listitem">ovddidit oppalaš diehtojuohkindoaimma oahpahus- ja oahppansuorggis iešguđet oahpahusdásiid ektui.</p>
<p type="listitem">doaimmahit giellabarggu ja giellagáhttema, erenoamážit mánáidgárddiid ja skuvllaid oahpponeavvuid ektui. Dát bargu lea erenoamáš deaŧalaš julev- ja lullisámegiela dáfus.</p>
</list><p>Sámediggeráđđi oaivvilda ahte lea dárbu ovddidit strategiija movt dáid bargguid sáhtášii buoremus lági mielde doaimmahit vai livččii ávkin sámi álbmogii ja erenoamážit sámi mánáide ja nuoraide. Sámi mánáid dárbbut mánáidgárddiin, sámi ohppiid dárbbut vuođđo- ja joatkkaskuvllain ja sámi servodaga dárbbut rávisolbmuid oahpahusas ja alit oahpus ja dutkamis, fertejit lea Sámedikki beroštumi ja ráhčamušaid vuođđun dán suorggis.</p>
<p>Dattege ii leat Sámediggái doarvái dušše gozihit ahte dat áššit maid Sámediggi dál gieđahallá fuolahuvvojit buori málle mielde. Lea liikka deaŧalaš ja dárbbašlaš ovddidit politihka dain surggiin main eai leat vel dohkálaš čovdosat. Dát mielddisbuktá ulbmiliid ja višuvnnaid hábmema, konkrehta doaimmaid álggaheami ja sámi oahpahussuorggi dilálašvuođa čuovvuma ja evaluerema. Dalle gáibiduvvo ahte Sámediggi hábme politihka mii sisttisdoallá:</p>
<list><p type="listitem">Ollislaš ja ovttadássásaš oahpahus- ja oahppopolitihka olles sámi álbmogii.</p>
<p type="listitem">Ollislaš ja ovttadássásaš oahpahusa buot oahpahusdásiin mánáidgárddiid rájes alit oahpu rádjái.</p>
<p type="listitem">Ollislaš ja ovttadássásaš politihka mii gokčá olles sámi guovllu.</p>
</list><p>Dát lea hirbmat stuora hástalus mii gáibida bistevaš guhkilmas barggu konkretiseremiid dáfus.</p>
<p>Sámi oahpahussuorgi stivrejuvvo daid rámmaid mielde maid lágat ja njuolggadusat bidjet, ja daid ulbmiliid ja višuvnnaid mielde mat ovdanbohtet Sámediggeplánas ja eará oahpahus- ja oahppoplánain ja strategiijain. Mánáidgárdeláhka ja oahpahusláhka leat dán suorggi deaŧaleamos lágat. Dasa lassin leat Mánáidgárddiid rámmaplána, 10-jagi Vuođđoskuvlla oahppoplánat, Joatkkaoahpahusa oahppoplánat ja Dikki oahpponeavvoráhkadeami strategalaš plánat ja doaibma- ja jahkeplánat deaŧalaš stivrendokumenttat.</p>
<p><em type="bold">DÁRKILEAPPOT IEŠGUĐET OAHPAHUSDÁSIID OAHPAHUSRÁMMAID BIRRA JA KONKREHTALAŠ POLITIHKALAŠ HÁSTALUSAID BIRRA </em></p>
<p><em type="bold">Mánáidgárddit/Ovdaskuvla </em></p>
<p><em type="italic">Mánáidgárdelágas  </em>mii bođii fápmui 1996:s, lea sámi mánáid mánáidgárdefálaldat vuoigatvuođavuođđuduvvon § 7:s mas celko ahte sámi mánáid mánáidgárddiid vuođđu sámi guovlluin galgá leat sámi giella ja kultuvra, ja mánáidgárdelága oktavuođas ráhkaduvvui 1995:s vuohččan sierra  <em type="italic">Mánáidgárddi rámmaplána  </em>mii álggii gustot 01.01.96:s.  </p>
<p>Mánáidgárddi rámmaplána lea mearriduvvon leat mánáidgárdelága njuolggadussan ja galgá leat geatnegahtti rámman mánáidgárddi sisdoalu plánema, čađaheami ja árvvoštallama barggus. Rámmaplánas lea sierra kapihttal sámi giela ja kultuvrra birra (6.kapihttal).</p>
<p><em type="italic">Sámediggeplána  </em>deattuha sámi mánáidgárddiid mearkkašumi erenoamážit sámi giellaovddideamis ja sámi mánáid bajásšaddaneavttuid oppalaččat. Sámi mánáidgárddiid erenoamáš dilli giellaovddideami ja kulturgaskkusteami oktavuođas, gáibida ahte sámi mánáidgárddiid álggaheami ja jođiheami ruhtadeapmi sihkkarasto. Seammás ferte juohke suohkanii biddjot ovddasvástádus láhčit dilálašvuođaid sámi mánáidgárdefálaldagaid álggaheapmái ja jođiheapmái.  </p>
<p>Sámi ovdaskuvlamánáin galgá leat vejolašvuohta oažžut heivehuvvon mánáidgárdefálaldaga mas sámi giella ja kultuvra lea vuođđun, gos fal ain ležžet orrume riikkas. Dát ii galgga lága hámi mielde dušše ráddjejuvvot sámi guovlluide. Sámedikki mihttomearri lea ahte dát ráddjen mánáidgárdelága § 7:s váldo eret.</p>
<p>Praktihkalaččat ii leat vejolaš álggahit sámi mánáidgárddiid miehtá riikka go lea duššefal okta dahje moadde máná guđet dáhttot heivehuvvon fálaldaga, muhto mihttomearrin lea ahte buot sámi ovdaskuvlamánáin galgá leat vuoigatvuohta oažžut heivehuvvon mánáidgárdefálaldaga mas sámi giella ja kultuvra lea vuođđun.</p>
<p>Sámediggi váldá ođđajagimánu 1.b. 2001 rájes badjelasas sámi mánáidgárdedoarjjaortnega hálddašeami. Plánen lea juo álggahuvvon ja Ráđđi áigu ovddidit dán Sámedikki plenuma meannudeapmái go doarjjaortnega njuolggadusat mearriduvvojit dán jagi mielde.</p>
<p>Sámediggi galgá ráhkadit ođđa strategalaš plána sámi mánáidgárddiide 2001-2005 áigodaga várás, mii ovddiduvvo Sámedikki plenumai dán jagi mielde. Plánas čilgejuvvo sámi oahppoplánaid ráhkadeapmi ja  <em type="bold">eará áŋgiruššansuorggit. </em></p>
<p>Mánáid- ja bearašdepartementa lea juolludan kr. 200 000,- vuosttažettiin oahpponeavvuide  <em type="bold">ja </em>bagadallanneavvuide sámi mánáidgárddiid várás. Submi lea seamma go dat maid departementa lea juolludan maŋemus golbma jagi dákkár bargguide ovddeš Sámi oahpahusráđi bokte.  </p>
<p><em type="bold">Vuođđo- ja joatkkaoahppu </em></p>
<p><em type="italic">Vuođđoskuvlla ja joatkkaoahpahusa láhka (oahpahusláhka)  </em>mii bođii fápmui borgemánu 1.b.1999:s, vuoigatvuođavuođđuda oahpahusa sámegielas ja sámegillii vuođđo- ja joatkkaskuvllas. Dát lea vuođđuduvvon lága 6. kapihttalis. Láhka addá sápmelaččaide individuálalaš vuoigatvuođa oažžut sámegieloahpahusa vuođđoskuvllas ja joatkkaskuvllas.  </p>
<p>Viidáseappot lea buot sámi guovlluid vuođđoskuvlaahkáhaččain riekti oažžut oahpahusa sámegielas ja sámegillii. Sámi guovlluid olggobealde lea ohppiin riekti oažžut oahpahusa sámegillii ja sámegielas go fal leat unnimusat logi oahppi geat dáhttot dákkár oahpahusa, ja nu guhká go báhcet unnimusat guhtta oahppi jovkui.</p>
<p>Oahpahuslágas § 6-1 definerejuvvojit sámi guovlun:</p>
<p>»1)  <em type="italic">sámi hálddašanguovlu sámelága § 3-1 mielde, 2) eará suohkanat dahje oasit suohkaniin njuolggadusaid mielde maid Gonagas stádaráđis lea addán, maŋŋil go Sámediggi ja guoskevaš suohkanat ja fylkasuohkanat leat buktán cealkámuša.»  </em></p>
<p>Sámi guovlluid viiddideapmi § 6-1, čuokkis 2 mielde, ii leat čađahuvvon.</p>
<p>Oahpahuslága njuolggadusaid mielde besset oahppit geain lea sámegiella vuosttaš dahje nubbingiellan vuođđoskuvllas ja joatkkaskuvllas lohkamis nuppi dárogiela.</p>
<p>Sámedikkis lea, oahpahuslága  <em type="bold">§6-4 </em>váldi addit njuolggadusaid oahppoplánaid sámi sisdollui fágain mat leat čadnon O97:i, ja maiddái sámi giellaoahpahusa oahppoplánaide vuođđoskuvllas ja joatkkaoahpus, ja erenoamáš sámi fágaide joatkkaoahpahusas dan sisdoalu ja daid resursarámmaid siskkobealde maid departementa mearrida. Sámediggi galgá maiddái ovttasráđiid departementtain ráhkadit njuolggadusárvalusaid eará erenoamáš oahppoplánaide oahpahussii sámi guovlluin ja sámi ohppiide sámi guovlluid olggobealde geat ožžot sámi oahpahusa.  </p>
<p><em type="italic">10-jagi vuođđoskuvlla oahppoplánat ja 10-jagi vuođđoskuvlla sámi oahppoplánat  </em>(O97 ja O97Sámi) čilgejit dábálaš vuođđoskuvlla oahpahusa sámi sisdoalu, ja maiddái daid ohppiid oahpahusa guđet čuvvot Sámi oahppoplánaid. O97Sámi gusto sámi giellahálddašanguovllu suohkaniidda, ja vel dihto skuvllaide soames suohkaniin sámi giellahálddašanguovllu olggobealde gos lea oahpahus sámegillii.  </p>
<p>Bargu rámmaeavttuiguin vuođđoskuvlla lágaid ektui boahtá maiddái guoskat joatkkaoahpahussii. Joatkkaoahpahus ferte huksejuvvot dan vuođu nala maid vuođđoskuvla lea addán ohppiide Sámi oahppoplánaid bokte ja maiddái viidáseappot dan vuođu ovddidit. Sámedikki váldi ráhkadit njuolggadusaid joatkkaoahpahusa sisdollui ferte viiddiduvvot.</p>
<p>Joatkkaoahpahussii gávdnojit sámi oahppoplánat sámegielas vuosttašgiellan, sámegielas nubbingiellan, dárogielas, boazodoalus ja duojis. Oahppoplánat O97 ja O97Sámi leat láhkaásahusmearriduvvon ja addet dakkobokte geatnegahtti vuođu iešguđet guovlluid oahpahussii. Seamma árvu lea joatkkaoahpahusa oahppoplánain.</p>
<p>Vai Sámediggi buorebut sáhtášii bidjat eavttuid sámi joatkkaoahpahusa sisdollui go dál, de oaivvilda ráđđi ahte Stáhta sámi joatkkaskuvllaid stivra ferte sirdot Sámedikki doibmii nu jođánit go vejolaš.</p>
<p>Dain fylkkagielddalaš joatkkaskuvllain main lea erenoamáš ovddasvástádus addit fálaldaga sámi ohppiide Tromssa, julev- ja lullisámiguovllu joatkkaskuvllain, fertejit boahtteáiggis leat oassin stuorát fierbmeovttasbarggus stáhta sámi joatkkaskuvllaiguin. Fertejit ásahuvvot goabbatbeallásaš ovttasbargolinjját dáid gaskii. Dán bargui fertejit sihke oamasteaddjit departementa ja fylkkagielda ja Sámediggi láhčit dilálašvuođaid, vai skuvllat iešguđetládje sáhttet ávkkástallat guđetguimmiideaset máhtuin, gelbbolašvuođain ja vásáhusaiguin dán ohppiidjoavkku dáfus.</p>
<p>Dán barggu ferte maiddái geahččat sámi ohppiid Ođastus-94 evaluerema oktavuođas. Bargu álggahuvvui 1999:s ja loahpahuvvo cuoŋománu 2000. Sámediggeráđđi boahtá čuovvut evaluerenraportta bohtosiid ja bargat dan ovdii ahte dilit mat čájehuvvojit leat negatiivan sámi ohppiide, divvojuvvojit.</p>
<p><em type="bold">Oahpahusláhka – rievdadeamit </em></p>
<p>Oahpahuslága njuolggadus nu movt dálá hámis lea, ii váldde Sámedikki oaivila mielde, doarvái buriin vuođuin vára sámi ohppiid vuoigatvuođain oažžut oahpahusa sámegielas ja sámegillii daid ohppiid dáfus geat orrot sámi giellahálddašanguovllu olggobealde. Danne lea hui deaŧalaš ahte Sámediggi čájeha erenoamáš beroštumi sámegielaoahpahussii sámi giellahálddašanguovllu olggobealde. Sámediggeráđđi áigu álggahit sámi oahpahus- ja oahppogažaldagaid čielggadeami sámi giellahálddašanguovllu olggobealde dán jagi mielde.</p>
<p>Sámediggeráđđi áigu maiddái bargat dan badjelii ahte eanet suohkanat definerejuvvot oahpahuslága sámi doaibmaguvlui. Dát lea deaŧalaš lávki oččodeamis individuálalaš vuoigatvuođa sámegieloahpahussii vuođđoskuvllas. Láhkavuođđu gávdno ja Sámediggeráđđi áigu bargat dan badjelii ahte ráhkaduvvojit sierra láhkaásahusat dahje ahte ráhkaduvvo lasáhus gustojeaddji láhkaásahussii mii mearrida guđet eará suohkanat berrejit definerejuvvot doaibmaguvlui.</p>
<p>Ođđa oahpahuslága áigumuš ii lean gáržžidit sámi ohppiid vuoigatvuođaid, muhto baicca viiddidit sin vuoigatvuođaid. Geavatlaččat čájehuvvo dattege ahte hálddašanguovllu olggobealde leat sámi ohppiid vuoigatvuođat gáržžiduvvon, ja leat biehttaluvvon nai oažžumis oahpahusa sámegielas ja sámegillii, dainna čujuhemiin ahte ođđa oahpahusláhka ii vuođđut dakkár vuoigatvuođa sámi guovlluid olggobealde. Dán šálloša Ráđđi hui čiekŋalit. Ássanguovlu ii galgga mearridit oahppi sámi oahpahusfálaldaga! Sámediggeráđđi oaivvilda ahte ulbmil ferte leat rievdadit lága nu ahte sámegieloahpahusa individuálalaš vuoigatvuohta vuođđoskuvllas rahpasa.</p>
<p>Sámediggi šálloša ahte Sámediggi ii leat ožžon válddi mearridit oahppoplánaid njuolggadusaid buot fágaide vuođđoskuvlla sámi ohppiide. Sámediggi áigu bargat dan badjelii ahte oažžut dákkár válddi.</p>
<p>Sámediggeráđđi áigu maiddái ovddidit O97Sámi geavaheami áššin. Departementa lea dáhtton Norgga dutkanráđi álggahit Ođastus 97 evaluerema, mas ee Sámi Allaskuvla galgá evalueret ođastusa dan ektui movt ođastus lea doaibman sámi ohppiid dárbbuid dáfus. Sámediggeplánas čujuhuvvo ahte buot sámi ohppiin beroškeahttá ássanguovllus, galgá leat riekti oažžut oahpahusa mii vástida O97Sámi. Oahpahuslága njuolggadus ferte danne rievdaduvvot vai dát áimmahuššo. O97Sámis lea seamma árvu ja geatnegahtti vuođđu go O97:s, ja dan ferte sáhttit váldit atnui dain skuvllain ja daid oahpaheddjiid bealis guđet fállet oahpahusa sámi ohppiide. Plánaid ferte maiddái sáhttit váldit atnui dakko gokko heivejit buorebut ohppiid duogážii go O97. Unnimus mearri ferte leat ahte buot oahppit Norggas geain lea oahpahus sámegielas dahje sámegillii galget oažžut oahpahusa mii vástida O97Sámi. Dasa lassin fertejit sámi oahppit geat dáhttot oažžut oahpahusaset O97Sámi mielde oažžut dan vejolašvuođa vaikko ii leat oahpahus sámegillii vuođđoskuvllas. Sámediggeráđđi áigu ovddidit ášši departementii.</p>
<p><em type="bold">Sámi oahpponeavvut – oahpponeavvuid ráhkadeapmi ja sámi oahppogirjjiid dohkkeheapmi </em></p>
<p>Departementa lea árvalan heaittihit stáhtalaš oahppogirjedohkkehan ortnega. Ášši lea meannuduvvome departementtas. Sámediggeráđđi lea áššis R16/00 cealkán ahte Sámediggi dáhttu sámi oahppogirjjiid dohkkeheami bisuhuvvot ja ahte Sámediggi galgá hálddašit dohkkehanortnega. Ráđđi cuige ahte lea  <em type="italic">Sámediggi  </em>mii galgá mearridit sámi oahppogirjjiid dohkkeheami njuolggadusaid. Danne fertejit láhka ja njuolggadusat rievdaduvvot vai Sámediggi oažžu dán fápmudusa, ja dát ferte ovdanboahtit lágas ja njuolggadusain. Ná joatkašuvvá ođđa doaimmaid ja viiddiduvvon válddi sirdin Sámediggái.  </p>
<p>Sámi oahpponeavvuid ráhkadeami ja buvttadeami dáfus, galgá Sámediggi ráhkadit ođđa  <em type="italic">sámi oahpponeavvoráhkadeami strategalalaš plána  </em>2001-2005 áigodahkii, mii biddjo Sámedikki plenuma meannudeapmái dán jagi mielde. Plána boahtá geažuhit movt vuoruheamit sámi oahpponeavvuid ráhkadeami ja buvttadeami viidát oktavuođas galget leat. Dát lea Sámi oahpahusráđi barggu joatkka.  </p>
<p>Bargu sisttisdoallá ee jorgalanbálkkáid, čállibálkkáid ja buvttadandoarjaga merošteami njuolggadusaid.</p>
<p>Lassin honoráraid justeremiidda, de lea maiddái deaŧalaš juolludit ruđaid gelbbolašvuođa buoridandoaimmaid čálliid ja lágádusaid dáfus. Sámediggeráđđi áigu maiddái árvvoštallat bidjat eavttuid doarjagiidda mat addojit sámi lágádusaide vai sámi oahpponeavvobuvttadeapmi lassánivččii. Dát bargu loahpahuvvo jagi 2000` vuosttaš jahkebeali.</p>
<p><em type="bold">Movttiidahttinruđat, gozihanovddasvástádus ja diibmoresurssaid juohkin sámegieloahpahussii </em></p>
<p>Boahttevaš jagiid galgá vuođđoskuvllas čađahuvvot viiddis áŋgiruššandoaibma mii gohčoduvvo <span type="quote">"skuvlapáhkkán"</span>. Ruđat dán áŋgiruššamii galget buori muddui kanaliserejuvvot fylkkain stáhta oahpahuskántuvrraid bokte. Sámediggi ja Sámi oahpahusráđđi  <em type="bold">leat </em>čujuhan ahte lea deaŧalaš ahte Sámedikkis leat movttiidahttinruđat skuvlasuorgái. Muđui sáhttá šaddat nu ahte Sámediggi hálddaša <span type="quote">"váivves dili"</span> váilevaš oahpponeavvuiguin, dan botta go Stáhta oahpahuskántuvrrat juolludit ruđaid mat addet positiivvalaš bohtosiid ee skuvlaovddideami. Sámediggeráđđi áigu danne bargat dan badjelii ahte Sámediggi beassá hálddašit dákkár movttiidahttinruđaid.  </p>
<p>Sámi skuvllaid dilli lea iešguđetlágán iešguđet guovlluin. Leat skuvllat gos sámi giella ja muđui sápmelašvuohta lea oinnolaš ja lunddolaš oassin skuvlla doaimmas, ja de leat fas skuvllat gos sámi giella ja kultuvraovddasteamit leat goasii oaidnemeahttumat dahje dušše unna oasážat skuvlla doaimmain. Sámediggeráđđi áigu oččodit, ee ekonomalaš veahkkedoaimmaid bokte, vejolašvuođaid ovddidit skuvllaid ollislaččabun ja ovttadássásaččabun oppa sámi guvlui ja oppa sámi álbmogii.</p>
<p>Sámediggeráđđi šálloša ahte Sámediggi ii leat ožžon ovddasvástádusa hálddašit diibmojuohkima sámegieloahpahussii. Ráđđi áigu váldit initiatiivva departementta ektui dainna ulbmiliin ahte álggahit barggu mas dát ortnet dievaslaččat guorahallojuvvo dainna mihttomeriin ahte diibmojuohkin sámegieloahpahussii sirdojuvvo Sámediggái.</p>
<p><em type="bold">IKT skuvllas </em></p>
<p>Našuvnnalaš dásis čađahuvvo stuora áŋgiruššandoaibma oahpahusa informašuvdnateknologiija (IKT) olis, vrd. "  <em type="italic">IKT i norsk utdanning. Plan for 2000-2003".  </em>O97 ja O97Sámi eaktudit maiddái viiddiduvvon IKT-geavaheami buot skuvlla fágain.  <em type="italic"><span type="quote">"IKT i norsk utdanning. Plan for 2000-2003"</span>  </em>– plána ekonomalaš rámma lea 757 mill. ruvnno, muhto plánas ii čilgejuvvo movt sámi skuvla galggašii sáhttit ávkkástallat dáiguin ruđaiguin. Sámediggeráđđi lea vásihan ahte sámi skuvlii fertejit ruđat sierra biddjot jus sámi skuvla galgá sáhttit čuovvut dán suorggi ovdáneami. Sámediggeráđđi šálloša ja imaštallá go departementa ii namut sámi skuvlla sániin ge skuvlla IKT-áŋgiruššanplánas!  </p>
<p>Nasjonalt læremiddelsenter:is lea leamaš IKT-ovddidan ovddasvástádus skuvllas, ee pedagogalaš prográmmaid ráhkadeamis, elektrovnnalaš oahppaneavvuid ja skuvlafierbmádaga ovddideamis. Dán oktavuođas ovdánii norgga skuvla eanemusat ja sámi skuvla bázahalai. Sámediggeráđđi áigu bargat dan badjelii ahte 2000-2003 plánaáigodagas addo sámi skuvlii nai vejolašvuohta searvat dán ovdáneapmái. Lea guovddáš mihttomearri ahte Sámediggi beasašivččii hálddašit daid ruđaid mat galget adnot sámi skuvlla IKT geavaheapmái.</p>
<p>Sámi oahpahusa IKT-plána bokte 1997-2001 áigodahkii lea Sámi oahpahusráđđi almmuhan pedagogalaš prográmmaid (6) mat galget adnot sámi skuvllas. Dál lea Sámediggi maiddái searvan interneahttaprošektii Kidlink, ja dasto lea maiddái áigumuš ásahit sierra sámi skuvlafierbmádaga mas sámi skuvllat čadnojit oktii. Oahpahusláhka mii addá individuálalaš vuoigatvuođa sámegieloahpahussii vuođđoskuvllas ja joatkkaskuvllas, gáibida ahte ovddiduvvojit molssoevttolaš oahpahusvuogit. Oahpahus Web bokte ja gáiddusoahpahus jienain ja govain leat deaŧalaččat dán oktavuođas.</p>
<p>Dálá ja boahtteáiggi servodat gáibida fágaolbmuid geat máhttet IKT. Jus skuvllat ja oahpahusásahusat galget sáhttit atnit IKT-teknologiija oahpahusas, de ferte sámi skuvllas duođas dán ovddas áŋgiruššat.</p>
<p>Fertejit oahpahuvvot oahpaheaddjit guđet máhttet atnit teknologiija pedagogalaš oktavuođain, ja fertejit maiddái ráhkaduvvot pedagogalaš prográmmat mat loktejit gelbbolašvuođa dás.</p>
<p>Vuđolaš váttisvuohta lea dattege ahte sámi bustávat eai doaimma dohkálaččat ovttaskas dihtoriin eaige interneahtas. Leat ráhkaduvvon gaskaboddosaš čovdosat, muhto čovdosat eai leat doarvái buorit. Geavatlaččat mearkkaša dát ahte sámegiella ii leat doaibmi giella diehtojuohkinteknologiija oktavuođain. Danne leat sámi mánát ráhkadišgoahtán <span type="quote">«fierbmegiela»</span> - mas eai leat sámi bustávat, ja sámi ealáhuseallin ja almmolaš doaimmat eai nagot fállat bálvalusaid seamma dásis go maid eará giellajoavkkut ožžot fállun.</p>
<p>Č oavddusin ferte leat ahte našuvnnalaš eiseválddit ja riikkaidgaskasaš prográmmabuvttadeaddjit beroštišgohtet riikkaidgaskasaš standárddaid ovddideamis dihtorsámegiela dáfus. Sámediggeráđđi áigu danne dáhttut prográmmabuvttadeddjiid bidjat sámegiela standárdgiellan buktagiiddadasaset. Mii eaktudit ahte našuvnnalaš eiseválddit mieđihit ruhtadit daid lassigoluid mat soitet šaddat dán oktavuođas.</p>
<p>Sámediggi ferte biddjot dakkár dillái ahte sáhttá čoavdit dáid hástalusaid ekonomalaš ja hálddahuslaš resurssaid juolludemiid bokte.</p>
<p><em type="bold">Erenoamášpedagogihkka </em></p>
<p>Sámi skuvllas lea dárbu loktet gelbbolašvuođa erenoamášpedagogalaš fágasuorggis go diggi borgemánu 1.b. 2000 rájes oažžu stuorát ovddasvástádusa  <em type="bold">dán </em>fágasuorggis. Dát mielddis<em type="italic">gelbbolašvuođalokten doaimmaid stipendanjuolggadusaid  </em>Sámedikki meannudeapmái.  buktá ahte Sámediggi galgá álggahit sámi fágalaš gelbbolašvuođaloktendoaimmaid. Sámediggái juolluduvvo 1.7 mill. ruvnno mii galgá adnot ovddidanbargui, lohkanstipenddaide, lassi- ja joatkkaohppui. 2001 rajes addojit oahpponeavvoráhkadeami ruđat erenoamášpedagogalaš fágasuorggis njuolgga Sámediggái. Sámediggi galgá ovttasráđiid Stáhtalaš gelbbolašvuođaguovddážiid stivrrain leat mielde huksemis sámi vuođu erenoamášpedagogihka dáfus. Lassi doaimmaid geažil dán fágasuorggis boahtá Sámediggi oažžut juolludeami ovtta fágavirgái dán fágasuorggis (vrd. 3. mildosa). Ráđđi boahtá dán jagi mielde ovddidit  </p>
<p><em type="bold">Alit oahppu ja dutkan </em></p>
<p>1995` oktasaš universitehta ja allaskuvlaláhka lea alit oahpu ja dutkama formálalaš rámma. Sámi servodaga viidáset ovdáneapmi sámiid iežaset eavttuid mielde, gáibida alla formálalaš gelbbolašvuođa ja alit oahppu ja dutkan lea guovddáš oassi dás. Danne lea deaŧalaš lahčit diliid sámi dutkama ja alit oahpu viidát ovdáneapmái. Sámediggi lea dohkkehan sámi dutkanplána oassin oččodeamis ollislaččat ja eanet oktiiheivehuvvon sámi dutkanpolitihka. Sámi dutkanpolitihkka ferte dattege maiddái árvvoštallojuvvot alit oahpu plánaid ja ovdánanlinjjáid ektui, ja daid dárbbuid ektui mat sámi servodagas leat gelbbolašvuođa loktema ja muđui ovddideami ektui. Sámi oahpahusráđi DoB-plána mii erenoamážit deattuha oahpahusvuogádaga dutkama ja ovdáneami, boahtá heivehuvvot Sámedikki dutkanplánii.</p>
<p>Alit oahpu dáfus lea guokte čielggadanbarggu jođus mat bohtet guoskkahit sámi dutkama ja alit oahpu.</p>
<p>Sámi oahpaheaddjeoahpahusa čielggadeapmi mii áittobáliid loahpahuvvui, boahtá meannuduvvot dakkaviđe go válbmana.</p>
<p>Sámi oahpaheaddjevátni skuvllain lea leamaš ja lea ain stuora váttisvuohtan iešguđet sámi servodagain.  Jáhkkimis stuorru dát váttisvuohta vel eanet dál go lea individuálalaš vuoigatvuohta sámegieloahpahussii. Vaikko gáiddusoahpahus ja IKT-geavaheapmi sáhttá muhtun muddui buhttet oahpaheáddjevátnivuođa, de fertejit aŋkke ráhkaduvvot strategiijat sámi oahpaheddjiid rekrutteremii skuvlii. Sámediggeráđđi máhccá dán áššái sámi oahpaheaddjeoahpu čielggadeami gieđahallama oktavuođas.  </p>
<p>Nubbi deatalaš čielggadanbargu mii jođihuvvo departementta bealis lea nugohčoduvvon Mjøslávdegoddi. Dat galgá čielggadit alit oahpu maŋŋil 2000 ja galgá guorahallat eanas beliid Norgga alit oahpuin ja erenoamážit deattuhit internašunaliserema ja alit oahpu ja eará servodatosiid gaskavuođa. Ráđi dieđu mielde boahtá alit oahpu ja sámi servodaga gaskavuohta čilgejuvvot.</p>
<p>Sámediggi lea Sámediggeplánas ovddidan dárbbu sierra sámi dutkan ja alit oahpu stuorradiggedieđáhussii. Sámi oahpaheaddjeoahpu čielggadeami vuođul, Mjøslávdegotti barggu vuođul ja Sámedikki dutkanplána vuođul áigu ráđđi  <em type="bold">bargat dan badjelii </em>ahte Ráđđehus ovddidivččii dákkár stuoradiggedieđáhusa.  </p>
<p><em type="bold">Rávisolbmuidoahppu </em></p>
<p>Rávisolbmuidoahpu dáfus lea departementa evttohan láhkarievdadusa oahpahuslágas mii láhkananne rávisolbmuid vuoigatvuođa vuođđo-ja joatkkaoahpahussii. Sámediggeráđđi čujuha cealkámušastis áššái ahte sápmelaš rávisolbmuin seammaládje go sámi mánáin, ferte leat vejolašvuohta oažžut vuođđoskuvlaoahpahusaset O97Sámi mielde. Dát mearkkaša vuođđoskuvlaoahpahusa sámegielas vuosttašgiellan dahje nubbingiellan. Dát riekti sápmelaš rávisolbmuin ii galgga gáržžiduvvot dan ektui lea go dát dárbbašlažžan dohkálaš oahpahusas, muhto sámegiella ferte leat okta dain fágain mii addá vuođu rávisolbmuid dievaslaš vuođđoskuvlaoahpahussii. Seamma ferte gustot rávisolbmuid joatkkaoahpahusas.</p>
<p>Buerlávdegotti árvalusa (NOU 1997:25  <em type="italic">Ny kompetanse)  </em>oktavuođas lea Sámi oahpahusráđđi cealkán ahte seahtá ráhkadit sierra čielggadeapmi mii kárte sápmelaš rávisolbmuid gelbbolašvuođa dárbbuid. Sámediggeráđđi guorrasa dása ja áigu ovddidit dán ášši departementtas dainna ulbmiliin ahte álggahit barggu. Lea erenoamáš deaŧalaš guorahallat sámi giellamáhtu loktema dárbbuid. Dákkár bargu ferte maiddái guorahallat duohtagelbbolašvuođa duođašteami vuogádat-ásaheami mii sáhttá adnot sihke bargoeallimis ja oahpahusvuogádagas.  </p>
<p><em type="bold">Ovttasbargu ja rollat </em></p>
<p>Sámediggi lea ožžon viiddiduvvon válddi oahpahusa dáfus. Dát dattege ii mearkkaš ahte buot sámi oahpahusgažaldagat leat čielgasat.</p>
<p>Sámediggái šaddá stuora hástalussan bures gulahallat fágadepartementtain vai rádji Sámedikki ja Rađđehusa rollaid gaskka šattašii čielgaset. Dán oktavuođas namuha ráđđi ahte lea dollon čoahkkin Oahpahusministara ja Sámedikki Lulli-Tromssa/Davvi-Nordlándda ovddasteddjiid gaskka. Ministara reivves 16.02.2000 boahtá ovdan ahte ministtar eaktuda Sámedikki searvama čoahkkima joatkkaseminárai maid Stáhta oahpahuskántuvra Tromssas lágida.</p>
<p>Jus Sámediggi galgá sáhttit bargat ulbmilaš málle mielde oahpahuspolitihkalaš áššiiguin, de ferte diehtojuohkin leat njuovžil ja ferte leat oktasaš ipmárdus das movt iešguđet áššiid čoavdit. Dát ferte maiddái mielddisbuktit ahte departementa atná Sámedikki lunddolaš ovttasbargoguoibmin čoavdin dihte oktasaš hástalusaid dán suorggis, sámi álbmogii ávkin.</p>
<p><em type="bold">Davviriikkalaš ovttasbargu </em></p>
<p>Davviriikkalaš ovttasbargu sámi oahpahusa dáfus lea leamaš jođus 1980 álggu rájes. Lea dattege leamaš váttis doaimmahit dán ovttasbarggu. Sámi oahpahusráđđi Norggas, Sámeskuvlastivra Ruoŧas ja Suoma Sámediggi (oahpponeavvoossodat) álggahedje 1994:s formálalaš ovttasbarggu sámi oahpponeavvuid buvttadeami ja ráhkadeami dáfus.</p>
<p>Áigumuš dáinna ovttasbargguin lei ee buoridit diehtojuohkima riikkaid gaskka iešguđet sámi oahpahusgažaldagaid dáfus.</p>
<p>Sámediggeráđđi boahtá čuovvut dán ja ovddidit dán dan forumii maid Suoma, Norgga ja Ruota sámeministariid fargga ásahit. Dát gusto maiddái Sámi parlamentáralaš ráđđái.</p>
<p><em type="bold">Loahpaheapmi </em></p>
<p>Sámediggi lea 1998-2001 sámediggeplánas ovddidan mihttomeari ahte Sámediggi galgá bidjat eavttuid ja hábmet sámi skuvlla ja oahpahusfálaldaga.</p>
<p>Dán mihttomeari mielde atná Sámediggeráđđi áibbas deaŧalažžan álggahit proseassa vai oččošii sámi oahpahussuorggi ollislaččat árvvoštallot ja evaluerejuvvot. Ulbmil dainna lea oažžut oppalaš gova dálá dilálašvuođas buot oahpahussurggiid dáfus, ja dainna vuođuin arvvoštallat boahttevaš dárbbuid ja doaimmaid.</p>
<p>Sámedikki áŋgiruššan sámi oahpahus ja oahppovuogádaga nannemis eaktuda ahte oppalaš rámmaeavttut leat buorit, sihke ekonomiija dáfus, allaoahppan bargiid dáfus, ja ahte lágat ja njuolggadusat ovdánit nu ahte Sámedikki váldi ja ovddasvástádus stuorru vai sámi servodaga gáibádusaid sáhttá ollašuhttit.</p>
<p type="title">Mearkkašupmi 1, áirasis John Henrik Eira, NSR sámediggejoavku:</p>
<p>Nuppástusat:</p>
<p>ÁLGGAHUS: 2. CEALKAGII LASÁHUS:</p>
<p>«ovddeš Sámi oahpahusráđi ja  <em type="bold">Sámi oahpponeavvoguovddáža </em> ekonomalaš ja hálddahuslaš...»  </p>
<p>VIIDDIDUVVON VÁLDI</p>
<p>I. ovddasvástádus hálddašit doarjjaortnegiid bargat oahpponeavvuiguin, mat leat heivehuvvon vuođđoskuvlla ja joatkkaoahpahusa oahppoplánaide. Bidjat eavttuid ovddidit pedagoglaš programmáid ja audiovisulála oahpponeavvuid. Dát sisttisdoallá maddái mánáidgárddiid, vuođđoskuvllaid ja joatkkaoahpahusa oahpponeavvuid</p>
<p>dahje</p>
<p>sihkkut juohke sajis gos čuožžu <span type="quote">«ráhkadit»</span></p>
<p><em type="bold">Sámi oahpponeavvut </em> -  </p>
<p>2. oasi lohpas, maŋŋil:... buvttadeami viidát oktavuođas galget leat.  <em type="bold">Dás galget ee. čielggaduvvot sámi oahpponeavvoguovddáža barggut ja ovddasvástádus ja mii gullá sámi lágádusaide. </em> </p>
<p>Lassin honoraráid justeremiidda, de lea maiddái deatalaš juolludit ruđaid gelbbolašvuođa buoridandoaimmaide  <em type="bold">sámegielat </em> čálliid ja  <em type="bold">sámi </em> lágádusaid dáfus.  </p>
<p>(Dás maŋŋil sihkkojuvvo dát oassi).</p>
<p><em type="bold">ITK skuvllas </em></p>
<p>Vuosttas oasis maŋimus cealkka sihkkojuvvo, dát cealkka:</p>
<p><span type="quote">«Sámediggeráđđi šalloša ja imaštalla go departementa ii namut sámi skuvlla sániin ge skuvlla IKT-áŋgiruššanplánas»</span>.</p>
<p>Maŋimus oasis sihkkojuvvo vuosttas cealkagis:</p>
<p><span type="quote">«riikkaidgaskasaš prográmmabuvttadeaddjit»</span></p>
<p>Lasihuvvo:</p>
<p>Ferte ráhkadit gaskaboddosaš čovdosiid, mat doibmet ainjuo moadde jagi. Vuoruhuvvot ferte teakstačállin ja dan bokte gulahallan.</p>
<p type="title">Mearkkašupmi 2, áirasis Per Solli, Bargiidbellodaga sámediggejoavku:</p>
<p>Siidu 2:</p>
<p>Ođđa maŋemus cealkka: Dát bargu lea earenoamáš dehálaš sámi guovlluid ektui olggobeal sámegiela hálddašanguovllu.</p>
<p>Siidu 4:</p>
<p>2 gurgádus, 2 cealkka Vuođđo- ja joatkkaoahppu:</p>
<p>sámi guovlluid olggobealde lea ohppiin riekti oažžut oahpahusa sámegillii ja sámegielas go fal leat unnimusat 5 oahppi geat dáhttot dakkár oahpahusa, ja nu guhká go báhcet unnimusat 3 oahppi vel jovkui.</p>
<p>Siidu 5: lasáhus vuolemussii siiddus:</p>
<p>... ja evttohit soames sámi stoalppuid mat galget dáza joatkkaskuvlla oahppoplánaide. Sámediggi galgá sáhttit buktit árvalusaid makkár fáttát stoalppuin galget leat.</p>
<p>Siidu 8 Alit oahppu ja dutkan: lasahus 4 gurgadussii:</p>
<p>Allaskuvllaide ja Sámi Allaskuvlii galget addot ressurssat nu ahte sáhttet buoridit gáiddus oahpaheaddjioahpu. Otne sáhttit konstateret ahte oahpaheaddjiohppui leat ohcamat unnon dramahtalaččat. Dat lea balddihahtti, go dat hedjonahttá oahpaheaddjedili vel eanet.</p>
<p>Sámi oahpaheaddjioahpu ektui ferte bidjat doaibmabijuid maiguin sihkkarastit sámegiela lohkangelbbolašvuođa rekruterenvuođu, nugo joatkka- ja rávisolbmuidoahpahusa oktavuođas.</p>
<p>Č iekŋudeapmi sámegielas galgá deattuhuvvot seamma dásis go eará čiekŋudeamit.</p>
<p>Siidu 9 Rávisolbmuidoahppu: lasáhus 1. gurgadussii:</p>
<p>Rávis sápmelaččat galget beassat lohkat sámegiela massekeahttá bargodietnasa.</p>
<p>Č <em type="bold">oahkkinjođihangotti árvalus: </em></p>
<p>Sámediggeráđi oahpahuspolitihkalaš čilgehus ja ovddiduvvon mearkkašumit váldojuvvojit vuhtii.</p>
<p type="title">III.	Jienasteapmi</p>
<p>39 áirasis ledje 33 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Čoahkkinjođihangotti árvalus ja ovddiduvvon mearkkašumit váldojuvvojedje vuhtii.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Ragnhild L. Nystad</p>
<p>Egil Olli</p>
<p>2.</p>
<p>Ragnhild Nystad</p>
<p>3.</p>
<p>Per Solli</p>
<p>Ragnhild Nystad</p>
<p>Per Solli</p>
<p>4.</p>
<p>John Henrik Eira</p>
<p>Per Solli</p>
<p>5.</p>
<p>Willy Ørnebakk</p>
<p>6.</p>
<p>Magnhild Mathisen</p>
<p>7.</p>
<p>Sven-Roald Nystø</p>
<p>John Henrik Eira</p>
<p>Sven-Roald Nystø</p>
<p>8.</p>
<p>Olav Dikkanen</p>
<p>9.</p>
<p>Eva Josefsen</p>
<p>10.</p>
<p>Per Solli</p>
<p>11.</p>
<p>Roger Pedersen</p>
<p>12.</p>
<p>Egil Olli</p>
<p>13.</p>
<p>Ragnhild Nystad, áššejođiheaddji</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggeráđi oahpahuspolitihkalaš čilgehus ja ovddiduvvon mearkkašumit váldojuvvojedje vuhtii.</p>
<p>Ášši meannudeapmi loahpahuvvui njukčamánu 3. b. dii. 10.55.</p>
<p type="title">Ášši 4/00	Gažaldagat Sámediggeráđđái čoahkkinortnega § 11 vuođul</p>
<p>Ášši meannudeapmi álggahuvvui guovvamánu 29. b. dii. 16.45</p>
<p type="title">I. Áššebáhpirat</p>
<list><p type="listitem">Roger Pedersen gažaldat, joavdan 22.02.00</p>
<p type="listitem">Per A. Bæhr gažaldat, joavdan 22.02.00</p>
<p type="listitem">Randi A. Skum gažaldat, beaiváduvvon 22.02.00</p>
<p type="listitem">Steinar Pedersen gažaldat, beaiváduvvon 20.02.00</p>
<p type="listitem">Asbjørg Skåden gažaldat, joavdan 14.02.00</p>
<p type="listitem">Per Solli gažaldat, beaiváduvvon 18.02.00</p>
<p type="listitem">Leif Elsvatn gažaldat, joavdan 20.02.00</p>
<p type="listitem">Nils Henrik Måsø gažaldat, beaiváduvvon 20.02.00</p>
</list><p type="title">II. Ovddiduvvon gažaldagat, vástádusat ja vejolaš eavttuhusat</p>
<p><em type="bold">Gažaldat áirasis Steinar Pedersen, Bargiidbellodat: </em></p>
<p type="title">Vánhurskisvuohta olbmuide geat leat oahpu massán</p>
<p>«Bargiidbelloddaga sámediggejovkui ii leat leamaš somá oaidnit ahte olbmot geat leat massán vuođđoskuvlaoahpu soađi geažil, billistuvvon skuvllaid geažil jd. leat gieđahallojuvvon dakkár vugiin maid ii sáhte gohčodit ii govttolažžan ii ge vánhurskisin.</p>
<p>Gáibádusat leat bures duođaštuvvon, muhto makkár nu sivaid geažil sii eai leat liikká nagodan hálahit daid orgánaid main lea leamaš dahkamuš sin áššiin. Dál go eiseválddit leat nuppástuhttimin minoritehtapolitihkaset, ja riikka eiseválddit fasttášit ovddeš dáruiduhttinpolitihka, de ii dáhto Norgga servodat dakkár gova alddis mii muitala ahte ii leat beroštan olmmošjoavkkus geat sivaid geažil masa ieža eai veadján maidege, ožžo heajut vuođu iežaset eallimii go olbmot geat ožžo dan oahpahusa maid galge oažžut.</p>
<p>Min mielas galggašeimmet Sámedikki bealis dovddastit ahte mii maid leimmet sáhttit bargat eambbo dáinna áššiin riikka eiseválddiiguin gulahaladettiin. Dákkár dovddasteami vuođul min mielas livččii dál áigi juoidá dahkat. Min mielas govttolaš ja vánhurskis gieđahallan mearkkaša ahte buohkaid áššit gieđahallojuvvojit sierra.</p>
<p>Dat mii dán oktavuođas lea dáhpáhuvvan Billighetserstatningsutvalget nammasaš lávdegottis ii gal movttiidahte. Danne fertejit riikka bajimuš politihkalaš eiseválddit njuolggadusaiguin čájehit mo ášši galggašii gieđahallojuvvot.</p>
<p>Min joavku lea maid oaidnán ahte mediain duollet dálle leat boahtán albmosii unohis čealkámušat oahppováillagiid buhtadusgáibádusa birra, cielahemiiguin mat buhtadusgáibádusa lohket sámi gáibidahkesvuohtan jd.</p>
<p>Bargiidbellodaga joavkkus diehtit hui bures man deaŧalaš jierpmálaš ja stajitkeahtes politihkka lea, muhto dás lea sáhka áššis mii lea guovddážin min politihkalaš jurddašeamis — namalassii solidaritehtas. Mii doaivut ahte oppa Sámediggi sáhttá atnit dákkár solidaritehtajurddašeami vuođđun go bargá viidáseabbot dáinna áššiin. Seamma guoská maid Stuorradikki bellodagaide.</p>
<p>Min sávaldahkan lea ahte Sámediggi ovddida ášši ođđasis Ráđđehussii ja Stuorradiggái, dainna áigumušain ahte ođđa čalmiiguin árvvoštallat oppa ášši, ja ahte nu fargga go vejolaš ráhkadit njuolggadusaid oahppováillagiid buhtadeapmái, vai sii geat leat vaháguvvon eai šat dárbbaš dovdat iežaset servodaga badjelgeahčahassan.</p>
<p>Dán gieđahallama ferte dahkat jođánit ja beaktilit, vai stuorraservodat maid šattašii ášši gieđahallat dakkár vugiin mii soahpá vánhurskisvuođa- ja ovttaláhkáigieđahallama ovdagovaide maid Norgga demokratiija bealušta.</p>
<p>Bargiidbellodaga joavku dáhttu danne Sámediggeráđi — Sámedikki boahtte dievasčoahkkimis — ovddidit ášši ovttas árvvoštallamiin das maid galggašii dahkat vai sii geaidda ášši guoská oččošedje vánhurskis gieđahallama.»</p>
<p>Mii oaidnit ahte ášši lea guoskkahuvvon ášši 14/00 árvalusas. Eai mis leat gal deaŧalaš mearkkašumit dasa mii doppe daddjojuvvo, muhto min mielas ii leat doarvái čielgasit daddjojuvvon maid Sámediggeráđđi konkrehta áigu bargat čoavdin dihte ášši dakkár vugiin maid buohkat dohkkehivčče.</p>
<p>Danne divun čuovvovaš gažaldaga Sámediggeráđđái: Maid lea Sámediggeráđđi áigumin bargat oahppováillagiid áššiin vai dasa gávdnošii čoavddus?</p>
<p type="title">Sámediggeráđi vástádus:</p>
<p>Sámediggi lea 1990 rájes iešguđetlágan oktavuođain ovddidan sin váttisvuođaid geat maŋimuš máilmmesoađi geažil masse skuvlaoahpu, ja lea čuvvon ášši nu guhká go lea leamaš. Dattetge orru geavvamin nu ahte sii geat leat massán skuvlaoahpu, eai oaččo doarjaga iežaset gáibádussii. Billighetserstatningsutvalget lea biehttalan buohkaid ohcamušaid geat leat ohcan buhtadusa, ja Stuorradiggi galgá dál gieđahallat áššiid váidalussan.</p>
<p>Sámediggeráđi jearaldaga vuođul lea Ráđđehus čujuhan Stuorradikki váidalusgieđahallamii. Dan dihte lea ráđi mielas stuorradiggedieđáhus olmmošvuoigatvuođaid birra, sd.dieđ. nr. 21 (1999-2000) rivttes neavvun ášši vuđoleabbot čuvgemii Stuorradikkis, viidábut go vejolašvuođa oažžut <span type="quote">«billighetserstatning»</span> nammasaš buhtadusa.</p>
<p>Danne lea ráđđi guoskkahan ášši sierra čuokkisin dán dievasčoahkkima áššis 12/00. Presideanta lea juo leamaš čoahkkimis Stuorradikki olgoriikkakomiteá áššeságadolliin Sámedikki stuorradiggedieđáhusa gieđahallama čuovvuleami birra. Čoahkkimis digáštallojuvvui maid earenoamážit dát ášši. Ráđđi áigu čuovvulit Sámedikki mearrádusa Stuorradiggái.</p>
<p type="title">Gažaldat áirasis Per A. Bæhr Friija joavku:</p>
<p>Maŋimuš áiggiid lea hui garrasit deattuhuvvon Finnmárkku boazodoalu dilli. Earret eará leat gieskat oaidnán ahte boazodoallohálddahus čihkosis pláne bohccuid bággonjuovvamiid.</p>
<p>Dán dili čoavdimis fertejit boazodoallit ieža beassat leat mielde. Dán vuođul lea mu mielas kritihkkaárvosaš go Sámediggeráđđi ollásit lea badjelgeahččan NBR evttohusa guovllu stivrraid nammadeamis.</p>
<p>Mii lea sivvan dasa go Sámediggeráđđi ii vuhtii váldán NBR nammadanevttohusa guovllu stivrraid ektui?</p>
<p>Maid áigu Sámediggi bargat daid čiegus bággonjuovvanplánaid ektui?</p>
<p type="title">Sámediggeráđi vástádus:</p>
<p>Sámediggeráđđi čuovvu dárkilit dili boazodoalus ja mis lea seamma ballu go NBR:s ge boazodoalu geažil. Dán geažil lea ráđđi go NBR lea ávžžuhan bargan bággonjuovvanláhkaárvalusa ektui.</p>
<p>Sámediggi lea leamaš 16.02.00 čoahkkimis eanadoalloministeriin ja gieldaministeriin, ja dasto lea leamaš čoahkkin eanadoalloministeriin, Gieldadepartemeantta stáhtačálliin ja NBR:ain 23.02.00. Sámedikki váldoáigumuššan goappašiin dáin čoahkkimiin lea leamaš ahte láhkaárvalus bággonjuovvamiid ektui boazodoalus ii ovddiduvvo Stuorradiggái.</p>
<p>Dál leat boahtán diehtit ahte Ráđđehus ii áiggo ge ovddidit dán láhkaárvalusa, ja ahte dieđihuvvon bággodoaibmabijut eai čađahuvvo. Sámediggeráđđi lea hui duhtavaš go boađus šattai ná.</p>
<p>Dattetge lea čielggas ahte boazodoallošiehtadallamiid oasálaččat, stáhta ja NBR, diimmáš šiehtadallamiin bođiiga ovttaoaivilii ahte jos nu gohčoduvvon doaibmabidjoorohagat eai eaktodáhtolaččat geahpet ja heivet boazologu, de lea dárbu bidjat johtui doaibmabijuid. Dát ii leat dáhpáhuvvan. Namuhuvvon láhkaárvalus leai stáhta árvalus váttisvuođaid čoavdimii. Go stáhta geassá eret láhkaárvalusas, de lea čielggas ahte ferte gávdnat eará čovdosiid boazologu heiveheami várás.</p>
<p>Sámediggeráđi árvvoštallama mielde livččii lávki rivttes guvlui jos lága bokte mearriduvvošii bajimuš boazolohku doaluide maiddái Finnmárkkus. Dát lea leamaš Sámedikki politihkka 1991 rájes, ja maŋimuštá 1999:s dagai Sámediggi mearrádusa dán birra. Sámediggeráđđi áigu deattuhit ahte dát lea evttohus lága bokte doaibmabidjun. Danne dát ii guoskka njuolga boazodoallošiehtadallamiidda ii ge šiehtadusaid bokte biddjojuvvon váikkuhangaskaomiide maid stáhta ja NBR dál leaba šiehtadallamin.</p>
<p>Mii guoská lahtuid nammadeapmái guovllustivrraide, de ferte lahtuid nammadit Eanadoallodepartemeantta 24.01.97 mearridan instruksa mielde. Namuhuvvon instruksa mielde ferte lahtuid nammadeames vuhtii váldit eanadieđálaš juohkáseami, fágalašvuođa, servodatvásihusa, nu dássásaš go vejolaš sohkabeali juohkáseami, muhto erenoamážit lea deaŧalaš nammademiin vuhtii váldit boazodoalliid ovddastusa. Sámediggeráđđi lea lahtuid ja várrelahtuid nammadeamis geahččalan deavdit <em type="italic">buot </em>dáid kriteriijaid nu guhkás go lea leamaš vejolaš. </p>
<p type="title">Gažaldat áirasis Randi A. Skum, NSR:</p>
<p>Meavkke ja Alitčohka báhčinšiljuid viiddidan ja ovttastahttinplánaid oktavuođas lea Suodjalus sávvan ovdagihtii lobi mii geavahusas mearkkaša dan ahte sii sáhttet álggahit plánaideaset ovdal go vuoigatvuođagažaldat lea rievttálaččat čilgejuvvon.</p>
<p>Buot boazodoallofágalaš čielggadusain lea nannejuvvon ahte jos Suodjalusa huksenplánat čađahuvvojit, de dat leat goarádussan guovllu boazodollui. Dát lea stuorra lihkahallan, mii ii eisege soaba geatnegasvuođaide mat Norggas leat ON siviila ja politihkalaš vuoigatvuođaid konvenšuvnna ja ILO-konvenšuvnna nr 169 bokte. Dát mearrádusat dáhkidit čielga eamiálbmot gáhttema, nugo boazodoallu Meavkkes/Alitčohkas sáhttá gáibidit.</p>
<p>ON olmmošvuoigatvuođakomitea dávisteames norgalaš eiseválddiide 1999 golggotmánus, čuožžu earret eará ahte komitea váivašuvvá go sámi eallin- ja ealáhusvuođđu ii oro ollásit suodjaluvvomin almmolaš ja priváhta gilvaleaddjiid ektui eatnamiid geavaheamis. Buorre ovdamearka dasa lea Suodjalusa Meavkke/Alitčohka huksenplánat.</p>
<p>Jos ráđđehus miehtá addit Suodjalussii ovdagihtii lobi, de dat rihkku sisrievttálaš ja álbmotrievttálaš mearrádusaid, ja dasa lassin vel dan positiivvalaš ovdáneami maid sáhttá dadjat stáhta sámepolitihkas lea leamaš.</p>
<p>Dán vuođul jearrat Sámediggeráđis čuovvuvačča:</p>
<p>Lea go Sámediggeráđđi movt ge Ráđđehusa ektui reageren Suodjalusa ovdagihtii lobi oktavuođas Meavkke/Alitčohka áššis? Jos ii, de áigu go Sámediggeráđđi movt ge konkrehta geahččalit hehttet ráđđehusa addimis dan ovdagihtii lobi man birra dás lea sáhka?</p>
<p type="title">Sámediggeráđi vástádus:</p>
<p>Sámediggi lea 1990 rájes buktán ollu cealkámušaid Meavkke-Alitčohka báhčinšiljuid ovttastahttinplánaide.</p>
<p>Báhčinšiljuid ovttastahttin lea hirbmat garra áitta sámi ealáhusbargui ja sámi kultuvrii. Dieđut, mat bohtet ovdan ja mat gusket dasa ahte Suodjalusa doaibmabidjoplánain váilu boazodoallofágalaš vuođđu, suorggahit ain eanet. Dán vuođul meannudii Sámediggeráđđi Meavkke-Alitčohka ášši ráđđečoahkkimis 13. - 15.12.99, áššis R 107/99. Das deattuhii ráđđi ahte:</p>
<list><p type="listitem">Eanadoallodepartemeantta doaibmaplána dohkkeheapmi galgá máhcahuvvot ja báhčinšiljuid laktin árvvoštallojuvvo ođđasis boazodoallofágalaš beliid vuođul.</p>
<p type="listitem">Eatnamat eai galgga bággolotnojuvvot guovllu boazodoalliin ja ahte Suodjalussii ii addojuvvo ovdagihtiilohpi ovdal go ášši lea rievttálaččat guorahallojuvvon.</p>
</list><p>Sámediggeráđđi lea sádden ášši guoskevaš departemeanttaide, ja dat namuhuvvui 16.02. čoahkkimis gielda- ja eanadoalloministeriin. Ášši lea maiddái namuhuvvon presideantta 21.02.00 notáhtas dán guoktái. Gieldaminister dajai ahte son áiggui gohččut sierra čoahkkimii ášši birra guoskevaš departemeanttaid ja Sámedikki gaskka.</p>
<p type="title">Gažaldat áirasis Roger Pedersen Sámi válgalihttu:</p>
<p><em type="bold">Sámi dutkan ja oahpahus Oslo universitehtas </em></p>
<p>Sámi válgalihttu sáddii juovlamánu 10. b. 1999 reivve Sámediggeráđđái, mas fuomášuhtiimet ráđi ahte Oslo universitehta lea heaittiheamen buot sámegiel oahpahusa (vuođđo-, gaska- ja váldofágadásis). Dán reivves bivddiimet Sámediggeráđi váldit oktavuođa Universitehta stivrrain ja jođiheaddjiiguin ja dáhttut sin bissehit sámegiel oahpahusa heaittiheami. Sámedikki presideanta jearahallui ášši birra seamma beaivvi vai leai go beaivvi maŋŋá ja oaivvildii dalle ahte dát leai deaŧalaš ášši maid Sámediggeráđđi áiggui čuovvulit. Dainna áššiin ii dattetge mannan nu bures. Oslo universitehta akademalaš kollegiija meannudii ášši ođđajagimánu 25. b., ja mearridii árvalit departementii ahte sámegiel oahpahusfálaldat galgá heaittihuvvot.</p>
<p>Sámediggi sáddii ášši birra reivve universitehtii guovvamánu 10. b. dán jagi mas čuožžu ahte Sámediggi mediijaid bokte lea boahtán diehtit ahte Oslo universitehta lea mearridan heaittihit <span type="quote">«suoma-ugralaš fálaldaga»</span> universitehtas. Dasto čuožžu reivves ahte Sámediggi bivdá universitehta čilget dán.</p>
<p>Sámi válgalihttu váidala sakka vuogi movt dát ášši lea meannuduvvon. Dát guoská sihke áigegeavaheapmái ja reivve hápmái Oslo universitehtii. Vuosttažettiin ádjánii guokte mánu dan rájes go Sámediggi oaččui min reivve ášši birra ovdal go diggi sáddii reivve universitehtii. Ja de čuožžu reivves ahte suoma-ugralaš fálaldat galgá heaittihuvvot, ja vel ahte Sámediggi lea mediijaid bokte boahtán diehtit ášši birra.</p>
<p>Oslo universitehtas galgá sihkkarit ain leat oahpahus suoma-ugralaš gielain boahtteáiggis. Dán áššis leai sáhka sámegiel fálaldaga heaittiheamis ii ge suoma-ugralaš gielaid heaittiheamis oppalaččat. Muđui min oaivila mielde galggašii leat álkkit gávdnat áššiid áššemahpaid siste Sámedikkis go čuovvut mii mediijain dáhpáhuvvá. Jos ráđđi livččii nu dahkan, de livččii sáhttán lohkat min reivves ášši birra mas ledje áibbas rivttes dieđut.</p>
<p>Sámi válgalihttu áigu dán vuođul divvut Sámediggeráđđái čuovvuvaš gažaldagaid:</p>
<list><p type="listitem">Movt lea vejolaš badjelgeahččat reivve maid Sámedikki joavku lea sádden, ja dasto čujuhit ahte leat boahtán diehtit ášši birra medijain?</p>
<p type="listitem">Oaivvilda go Sámediggeráđđi ahte sii leat čuovvulan ášši dohkálaš vugiin go dát oahpahusfálaldat dál lea heaittihuvvon?</p>
<p type="listitem">Manne ii váldojuvvon makkárge oktavuohta Oslo universitehtii ovdal go guokte mánu maŋŋá go Sámediggi leai ožžon reivve Sámi válgalihtus?</p>
<p type="listitem">Lea go nu ahte Sámi válgalihttu boahtteáiggis ferte vuordit dan ahte min čálalaš oktavuođa váldimat Sámediggeráđđái eai čuovvuluvvo eai ge oppa namuhuvvo ge áššemeannudeami oktavuođas?</p>
</list><p type="title">Sámediggeráđi vástádus:</p>
<p>Sámediggeráđđi deattuha oktavuohta maid Sámi Válgalihttu lea váldán ii badjelgehččo iige vuoruhuvvo maŋimusas. Sámediggeráđđi čujuha ahte lei ea.ea Sámi Válgalihttu čuozaheamit mat geažil šattái berštupmi áššái. Ráđđi láve čujuhit árvalusaide mat leat boahtán Sámedikki áirasiin ovttaskas áššiin go váldet oktavuođa áššiid birra. Sámediggeráđđi šálloša danne ahte čujuhus Sámi Válgalihttu reivii vajálduvai reivves Oslo Universitehtii.</p>
<p>S ámediggeráđđi šalloša garrasit ahte Oslo Universitehta fálaldat heaittihuvvo, erenoamážit go jurddaša sámi nuoráid mat šaddet bajás máddin ja sin sámegieldárbbu universitehtadásis. Ráđđi deattuha almmatge ahte leat Oslo Universitehta gii álo áiggis veardida jotketgo fágafálaldagain ja geas lea ovddasvástádus go fálaldat heaitttihuvvo.</p>
<p>Go guoská áššemeannudanáigái áigu sámediggeráđđi deattuhit ahte otná bargonoađđi lea stuoris ja dagaha guhkes áššemeannudanáiggi oppalaččat. Oažžun dihte oanehet áššemeannudanáiggi ferte vuoruhit áššiid, juoga mii dađi bahábut sáhttá váikkuhit nugo dán áššis.</p>
<p type="title">Gažaldat áirasis Leif Elsvatn, Bargiidbellodat:</p>
<p type="title">«Rievdadusevttohus miessemánu 29. b. 1981 lágas nr. 38 fuođu birra — mearrádusrievdadusat boraspiriid goddima birra mat vahágahttet jd. — gulaskuddan.»</p>
<p>Birasgáhttendepartemeanta sáddii golggotmánu 21. b. 1999 gulaskuddama «Rievdadusevttohus miessemánu 29. b. 1981 lágas nr. 38 fuođu birra — mearrádusrievdadusat boraspiriid goddima birra mat vahágahttet jd.» birra. </p>
<p>Departemeanta lohká ahte: <span type="quote">«Ulbmil rievdadusaiguin lea sihkkarastit ahte stuorra boraspiret hálddašuvvojit heivehuvvon ja dávgadis vugiin nu ahte maiddái eanadoalu ja boazodoalu beroštumit gozihuvvojit. Departemeanta evttoha láhkavuođu mii attášii buoret vejolašvuođa skihkkadit šaddi boraspiremáddodaga daid boraspiriid goddimiin mat vahágahttet šibihiid ja bohccuid.»</span></p>
<p>Bargiidbellodaga sámediggejoavku lea ollu oktavuođain ovddidan boraspireváttisvuođaid áššin — ja deattuhan man deaŧalaš lea buorebut skihkkadit máddodagaid — amaset boazodoallit ja eanadoallit goariduvvot — ja soitet vel gártat vuollánit.</p>
<p>Bargiidbellodaga gažaldat lea čuovvovaš: Lea go dát gulaskuddan oahpis Sámediggeráđđái? Jos nu lea — maid lea Sámediggeráđđi bargan dán áššis?</p>
<p type="title">Sámediggeráđi vástádus:</p>
<p type="title">Sámediggeráđđi lea ožžon gulaskuddamii Rievdadusevttohusa miessemánu 29. b. 1981 lágas nr. 38 fuođu birra — mearrádusrievdadusat boraspiriid goddima birra mat vahágahttet jd.</p>
<p>Dáinna áššiin lea geavvan seammaláhkái go ollu eará áššiiguin maidda ráđđi livččii galgan addit cealkámuša, juogo gulaskuddancealkámušain dahje sierra initiatiivvain. Dattetge lea nu ahte stuorra áššehivvodaga geažil resurssaid ektui maid ráđđi hálddaša, de lea álo dárbu garrasit prioriteret maiguin áššiiguin dáhttu bargat.</p>
<p>Dán ášši leat árvvoštallan danin mas eai leat earenoamáš heajos váikkuhusat sámi diliide, ja danne ii dáhtton ráđđi dasa addit sierra gulaskuddancealkámuša.</p>
<p>Muđui lea boraspireášši Sámediggeráđi mielas hui deaŧalaš ášši maid ferte álelassii čuovvut. Danne lea Sámediggi 1999:s guoskkahan boraspireášši áššiin 18/99, 23/99, 34/99, ja maiddái Sámedikki 1999 jahkedieđáhusas.</p>
<p>Sámediggeráđđi ovddidii maid boraspireášši Birasgáhttendepartementii 14.12.99 čoahkkimis, ja maŋimuš Eanadoallodepartementii 23.02.00 čoahkkimis boazodoallošiehtadusaid oktavuođas.</p>
<p>Namuhastit velá ahte Sámedikkis lea áirras guovddáš boraspirelávdegottis.</p>
<p><em type="bold">Gažaldat áirasis Nils Henrik Måsø, Guovddášbellodat: </em></p>
<p>Eanavuovdineiseválddit leat registreregoahtán gođiid ja barttaid Finnmárkkus. Dan oktavuođas leat beassan diehtit ahte ollu goađit ja barttat Finnmárkkus leat ceggejuvvon gustovaš njuolggadusaid vuostá. Deanu gielddas leat máŋga huksehusa juo mearriduvvon gaikojuvvot.</p>
<p>GB:a sámediggejoavku dáhtošii diehtit lea go Sámediggi mange láhkái sorran iežas dahje searvan dán prosessii. Dasto bivdit Sámediggeráđi čilget iežas prinsihpalaš oainnu dan bargui maid eanavuovdineiseválddit leat álggahan, ja ráđi oppalaš oainnu goahte- ja bartahuksemii sámi guovlluin sámi árbevieruid ja boares vieruid ektui, riikkaidgaskasaš konvenšuvnnaid ektui mat suodjalit eamiálbmoga vuoigatvuođaid ja gustovaš dáža njuolggadusaid ektui. Čuvvot go gustovaš njuolggadusat Sámediggeráđi mielas sámi árbevieruid ja riekteáddejumiid?</p>
<p>Mearrádusevttohus:</p>
<list><p type="listitem">Sámedikki oainnu mielde ferte barttaid huksema vuosttažettiin čohkket guovlluide mat leat ráhkaduvvon asttuáigehuksemii geassemánu 14. b. 1985 plána- ja huksenlága nr. 77 vuođul. Dattetge ferte goahte- ja bartahuksema árbevirolaš meahcceealáhusbargguid oktavuođas ja guvluigullevašvuođa dikšuma oktavuođas árvvoštallat prinsihpalaččat earáláhkái go dábálaš huksema asttuáigeulbmiliidda. Olbmot sámi guovlluin leat nappo meahcceávkkástallama oktavuođas ovddidan sosiálalaš ja rievttelaš árbevieru dákkár huksehusaid sihke ceggema, geavaheami ja bajásdoallama oktavuođas. Dákkár boares vierus ferte leat nana deaddu, ja danne ferte prinsihpalaččat earáláhkái árvvoštallat huksema geavahanáigumuššii go huksema asttuáigeulbmilii.</p>
<p type="listitem">Sámedikki mielas lea deaŧalaš ahte eanavuovdineiseválddit bures gulahallet Sámedikkiin, sámi báikegottiiguin ja beroštupmijoavkkuiguin go mearrádusat galget dahkkojuvvot gođiid ja barttaid huksema dahje gaikuma oktavuođas. Mearrádusat fertejit maid čuovvut rievttelaš geatnegasvuođaid mat Norgga eiseválddin leat sámi álbmoga ektui Vuođđolága § 110 A, ILO-konvenšuvnna nr. 169 ja eará riikkaidgaskasaš mearrádusaid vuođul, mat buot dohkkehit sápmelaččaid álbmogin ja eamiálbmogin.</p>
<p type="listitem">Lea deaŧalaš ahte eanavuovdineiseválddit eai proseassas viidáseabbot dego ovdagihtii meannut Sámi vuoigatvuođalávdegotti árvalusa.</p>
</list><p type="title">Sámediggeráđi vástádus:</p>
<p>Sámediggeráđđi ii leat mielde eanavovdineiseválddiid barggus gođiid ja barttaid registreremis Finnmárkkus.</p>
<p>Sámediggeráđđi lea dan oaivilis ahte bieđgguid bartahuksen ii soaba bures dakkár areálahálddašeapmái mas dáhtošii vuhtiiváldit luonddu, kultur- ja resursasuodjaleami. Danne ferte ráddjet bartahuksenlobiid mat addojuvvojit dispensašuvnnaiguin plána- ja huksenlága vuođul. Danne go meahcceresurssaid nugo fuođuid, guliid ja murjjiid aktiivvalaš geavaheapmi ja ávkkástallan lea guovddážis sámi kultuvrra doaimmaheamis, de ferte prinsihpalaččat earáláhkái árvvoštallat huksema geavahanáigumuššii go huksema dábálaš asttuáigeulbmilii.</p>
<p>Sámi vuoigatvuođalávdegotti nuppi árvalusas (NOU 1997:4) daddjojuvvo čielgasit ahte Vuođđolága § 110a maid doaibmá — seammaláhkái go álbmotriekti — njuolggadussan ja ráddjemiin stáhtaeiseválddiid lágaid oktavuođas sámi guovlluid luondduresurssaid geavaheamis.</p>
<p>Álbmotriekti ja Vuođđolága §§ 110a ja 110b dagahit ahte areálaplánemis ferte earenoamážit deattuhit sámi kultur- ja servodateallima luonddu- ja resursavuođu, vai hálddašeami áigumuššan sáhttá leat resursageavaheapmi mii ii loavtte luonddu. Dasto lea Vuođđoláhka sámi mieldemearrideami vuođđun árbevirolaš sámi geavahanguovlluid geavaheamis ja hálddašeamis.</p>
<p>Dálá njuolggadusaid ja njuolggadusaid geavaheami ferte heivehit báikegotti álbmoga dárbbuide meahccegeavaheami oktavuođas, nugo omd. fuođuid, guliid ja murjjiid ávkkástallamis. Sámediggeráđi oainnu mielde lea dárbu lágain nannet dán vuoigatvuođa.</p>
<p>Sámediggeráđi mielas lea deaŧalaš eanavuovdineiseválddiide oppalaš vuođuin gulahallat Sámedikkiin, sámi báikegottiiguin ja beroštupmijoavkkuiguin gođiid ja barttaid huksemiin ja gaikumiin. Eanavuovdineiseválddiid mearrádusat fertejit maid dahkkojuvvot rievttelaš geatnegasvuođaid vuođul mat Norgga eiseválddin leat sámi álbmoga ektui Vuođđolága § 110a, ILO-konvenšuvnna nr. 169 ja eará riikkaidgaskasaš mearrádusaid vuođul, mat buot dohkkehit sápmelaččaid vuoigatvuođaid sierra álbmogin ja eamiálbmogin.</p>
<p>Lea deaŧalaš eanavuovdineiseválddiide meannudit dakkár vugiin ahte joatkkaproseassa ii gártta Sámi vuoigatvuođalávdegotti árvalusa vuostá.</p>
<p><em type="bold">Gažaldat áirasis Per Solli, Bargiidbellodaga sámediggejoavku: </em></p>
<p type="title">Riiddu hárrái boazodolliid ja eanadoliid gaskka SáČČás</p>
<p>Lea guhká leamaš riidu Lulli-Sáččá boazoorohaga ja Stonglandshalvøya eanadolliid gaskka bohccuid dálveguohtuma alde dán njárggas.</p>
<p>Njárga lea 1910 gonagaslaš resolušuvnnas ráfáidahttojuvvon boazoguohtuma oktavuođas. !981:s fámuhuhttojuvvui dát ráfáidahttin. Dakka maŋŋá fámuhuhttima mearridii Eanadoallodepartemeanta láhkaásahusain ođđa ráfáidahttima.</p>
<p>Boazodoallostivra lea gieđahallan ášši, ja 1999 cuoŋománu 13. b. čoahkkingirjjis daddjojuvvo ahte bohccot mat guhtot eai vahágahte ruonasguohtumiid.</p>
<p>Siviilaagronoma Loyd Villmo čállá raporttas Boazodoallostivrii ná:</p>
<p><em type="italic"><span type="quote">«Mon in gávdnan suoidnemánus makkárge vahágiid ruonasguohtumiin, maid bohccuid dálveguohtun livččii dagahan. Nu lea maid muhtun dáluid gieddeareálaid olggobealde gos ledje čielga mearkkat (bohcco gáhkirat) bohccuid maŋis.»</span> </em> </p>
<p>Dát árvvoštallan buktá eahpádusa ráfáidahttima vuoiggalašvuhtii ja dárbui. Boazodoallostivra rávve Eanadoallodepartemeantta fámuhuhttit ráfáidahttinmearrádusa Stonglandshalvøya boazoguohtuma oktavuođas.</p>
<p>Doarju go Sámediggeráđđi Boazodoallostivrra evttohusa?</p>
<p type="title">Sámediggeráđi vástádus:</p>
<p>Sámediggeráđđi dovdá Boazodoallostivrra mearrádusa Stonglandet áššis, ja dat soahpá dasa maid Tromssa guovllustivra lea mearridan. Boazodoallostivra lea rávven dán guovllu ráfáidahttima fámuhuhttit, ja eastadeaddji doaibmabidjun gittiid áidut.</p>
<p>Boazodoalu sadji okta dain deaŧaleamus beliin sámi kultuvrra seailluheamis, bidjá eaktun ahte boazodoallu beassá joatkit ealli ealáhussan ja ovddidit iežas saji danin. Danne lea deaŧalaš ahte boazodollui sihkkarastojuvvojit dat areálat mat leat dárbbašlaččat jos dáhttu dohkálaš boazodoalu, ja dat guoská maid boazodollui Sáččás.</p>
<p>Sámediggeráđđi doarju danne Boazodoallostivrra mearrádusa fámuhuhttit Stonglandshalvøya ráfáidahttima boazoguohtuma dáfus. Sámediggeráđi mielas lea maid buorre jos Tromssa guovllustivra oččošii ovddasvástádusa joatkit bargguid mat čoavddášedje riidduid, nu maid gittiid áiduma.</p>
<p>Ráđđi áigu ovddidit ášši Eanadoallodepartementii vai dasa šattašii johtu.</p>
<p type="title">Gažaldat áirasis Asbjørg Skåden, NSR:</p>
<p>Joatkkaskuvlastudeanta geas fágasuorggis lea sámegiella 1.-giellan dahje 2.-giellan geavaha 22 diimmu vahkus. Studeanta geas ii leat sámegiella fágasuorggis geavaha 14 diimmu vahkus — 8 diimmu unnit. Dán 8 diimmu sáhttá geavahit čiekŋudeapmái vai oažžu čiekŋudančuoggáid. Sámegiella 1.- dahje 2.-giellan ii atte čiekŋudančuoggáid.</p>
<p>Kvoterejuvvon sajiide universitehtain gáibiduvvo vuos sámi čearddalašvuohta ja dasto giellagelbbolašvuohta.</p>
<p>Mátta-Tromssas lea okta oahppi gártan earenoamáš dillái. Studeanta lea lohkan sámegiela 2.-giellan vuođđoskuvlla 3. luohká rájes ja joatkán joatkkaskuvllas. Nu studeanta ii ožžon 8 diimmu vahkus čiekŋudeapmái, ja danne ii ožžon nu ollu čiekŋudančuoggáid go dat studeanttat geain ii lean sámegiella fágasuorggis. Ovtta jagi oahpahuvvui sámegiella ja kemiija oktanaga, ja studeanta fertii válljet nuppi dán guovtti fágas (studeantta áigumuššan lei doavttirin oahppat, ja dalle ferte leat kemiija fágasuorggis). Studeanta válljii sámegiela, ja mearridii váldit oahpu velá ovtta jagi goas lohká kemiija ja bargá. Dan son dagai.</p>
<p>Dál lea studeanta geahččaleamen beassat medisiidnaohppui. Studeantta dilli lea gártan dánin:</p>
<list><p type="listitem">Studeanttas leat unnit čiekŋudančuoggát go eará studeanttain.</p>
<p type="listitem">Studeanta lea geavahan njeallje jagi joatkkaohppui, ja danne gáibiduvvojit eambbo čuoggát sus go galgá beassat alit ohppui.</p>
<p type="listitem">Studeanta ii leat sápmelaš, ja danne ii beasa kvoterejuvvon sajiide. <em type="bold">Muhto dan gal beassá okta eará studeanta gii lea čiekŋudanoahpu ožžon, ja gii ii leat beroštan sámegiela oahppamis, muhto sáhttá duođaštit ahte lea sápmelaš. </em></p>
</list><p>Dán studentii orru gártan stuorra vahágin go lea geavahan áiggi ja návccaid sámegillii.</p>
<list><p type="listitem">Áigu go Sámediggeráđđi bargat dan ala vai sámegiella fágasuorggis šattašii duohta gelbbolašvuohtan, nu ahte attášii earret eará čiekŋudančuoggáid mat vástidit 8 vahkkodiimmu.</p>
<p type="listitem">Universitehtaid earreortnegat orrot váilevaččat. Dáhttu go Sámediggi bargagoahtit dainna?</p>
</list><p type="title">Sámediggeráđi vástádus:</p>
<p>Sámedikki mihttomearri lea ahte sámegielas galget leat liikka buorit ovdánanvejolašvuođat ja seamma árvu go dárogielas. Dát mielddisbuktá ahte ferte bargat dan badjelii ahte oahppit guđet válljejit sámegiela joatkkaoahpahusas eai galgga šaddat heajut dillái go oahppit guđet eai vállje sámegiela. Sámediggi ii sáhte guorahallat ovttaskas áššiid, dego dán, muhto oppalaččat áigu Sámediggi oččodit ahte sámegielgelbbolašvuohta addá lassičuoggáid go ohcá universitehtaide ja allaskuvllaide.</p>
<p>Sámediggeráđđi diehtá ahte Sámi oahpahusráđđi ovdal lea váldán oktavuođa GOD:ain rievdadan dihte gustojeaddji njuolggadusaid vai oahppit geain lea sámegiella vuosttašgiellan oaččošedje 3 lassičuoggá universitehtaid ja allaskuvllaid sisaváldimis. Dát dahkkui dalle go universitehtaid ja allaskuvllaid sisaváldima oktasaš njuolggadusat ledje ráhkaduvvome. GOD ii leat dattege vuhtiiváldán Sámi oahpahusráđi ráđiid.</p>
<p>Sámedikkis lea ovddasvástádus evalueret Ođastus 94 sámi ohppiid várás. Sámediggeráđđi áigu, go evaluerenbargu lea loahpahuvvon, váldit oktavuođa departementtain dainna ulbmiliin ahte buoridit dálá njuolggadusaid ja ee bargat dan badjelii ahte sámegiella galgá addit lassičuoggáid go ohcá universitehtaide ja allaskuvllaide.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<p>Ášši loahpahuvvui jienasteami haga.</p>
<p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Steinar Pedersen</p>
<p>2.</p>
<p>Sven-Roald Nystø</p>
<p>3.</p>
<p>Steinar Pedersen</p>
<p>4.</p>
<p>Olaf Eliassen</p>
<p>5.</p>
<p>Sven-Roald Nystø</p>
<p>6.</p>
<p>Olav Dikkanen</p>
<p>7.</p>
<p>Per A. Bæhr</p>
<p>8.</p>
<p>Sven-Roald Nystø</p>
<p>9.</p>
<p>Per A. Bæhr</p>
<p>10.</p>
<p>Einar Lifjell</p>
<p>Per A. Bæhr</p>
<p>11.</p>
<p>Sven-Roald Nystø</p>
<p>12.</p>
<p>Randi A Skum</p>
<p>13.</p>
<p>Berit Ranveig Nilssen</p>
<p>14.</p>
<p>Roger Pedersen</p>
<p>15.</p>
<p>Ragnhild Nystad</p>
<p>16.</p>
<p>Roger Pedersen</p>
<p>17.</p>
<p>Ragnhild Nystad</p>
<p>18.</p>
<p>Leif Elsvatn</p>
<p>19.</p>
<p>Berit Ranveig Nilssen</p>
<p>20.</p>
<p>Nils Henrik Måsø</p>
<p>21.</p>
<p>Isak M. O. Hætta</p>
<p>22.</p>
<p>Nils Henrik Måsø</p>
<p>23.</p>
<p>Isak M. O. Hætta</p>
<p>24.</p>
<p>Per Solli</p>
<p>25.</p>
<p>Isak M. O. Hætta</p>
<p>26.</p>
<p>Per Solli</p>
<p>27.</p>
<p>Arvid Skjellhaug</p>
<p>28.</p>
<p>Ragnhild L. Nystad</p>
<p type="title">VI.	Sámedikki mearrádus maŋŋá jienasteami lea ná:</p>
<p>Geahča čuoggá III. Jienasteapmi.</p>
<p>Ášši meannudeapmi loahpahuvvui guovvamánu 29. b. dii. 18.10.</p>
<p type="title">Ášši 5/00	Ođđa áššiid almmuheapmi</p>
<p>Ášši meannudeapmi álggahuvvui guovvamánu 29. b. dii. 18.10</p>
<p type="title">I.	Áššebáhpirat</p>
<p type="title">Ášši 1 áirasis Steinar Pedersen bargiidbellodaga sámediggejoavku:</p>
<p><em type="bold">Luondduluosaid gávpejohtu </em></p>
<p>Sámedikkis lea leamaš ja lea oppalaččat ovttamielalašvuohta ahte mearra- ja johkaluossabivdu lea sámi kultuvrra deaŧalaš ávnnaslaš oassi.</p>
<p>Gánnáhahttivuohta luondduluossabivddus lea dattetge garrasit fuotnánan maŋimuš logijagiin, go guollebiebmanealáhus lea hirbmadit laskan.</p>
<p>Dán ovdáneami geažil lea maiddái ollu guovlluin šaddan váddáset jođihit luondduluosaid vuovdimassii. Dat mearkkaša dan ahte ollu smávva báikkit masset fas ain oasi leahkinvuođus.</p>
<p>Gieskat leat boahtán diehtit ahte geasi rájes ii leat šat organiserejuvvon luossaoasti Deanus - guovlu mii lea vuovdán luosaid eurohpalaš márkaniidda ain juo njeallječuohte jagi.</p>
<p>Sámediggi ii sáhte jaska orrut ja geahččat go árbevirolaš sámi ealáhus dainna lágiin goariduvvo.</p>
<p>Gáibidit dál ahte maiddái Sámediggi viidát bargagoahtá luondduluosaid sihkkarastima dihte, dan vuođul ahte dat lea vuođđun boaittobeliin orrumiidda, ja ná maiddái sámi kultuvrii.</p>
<p>Deanu ja eará guovlluid ektui mat leat massán luossaoastiid, ferte jođánepmosit gávdnat molsaeaktolaš čovdosiid. Áigeguovdilis vejolašvuohta maid fertešii čielggadit lea rájá rahpan Supmii, nu ahte luossabivdit sáhttet Supmii vuovdit luosaid, ja/dahje ahte Suoma beale luossaoastiide addojuvvo vejolašvuohta oastit luosaid Norgga bealde.</p>
<p>Dákkár guovlulaš rádjagávppi oktavuođas sáhttá maiddái muittuihit ahte juste dáin guovlluin leai daid riikkaid gaskka šiehtadus juo 250 jagi dassái mii sihkkarasttii Suoma beale sápmelaččaide ollislaš vuoigatvuođa gávppašit Norgga bealde.</p>
<p>Mii guoská luondduluosaid vuovdimii ja márkanfievrrideapmái, de gáibiduvvojit eanet guhkesáiggi doaibmabijut jos galgá luondduluosa dahkat erenoamáš buktagin, ja oažžut das buoret hatti go biebmanrusttetluosain. Dán geažil galggašii Sámediggi addit aktiivvalaččat doarjaga prošeavttaide dahje bargui mii sihkkarastášii luonddulussii dan hatti maid dat duođai ánssásivččii.</p>
<p>Konklušuvdna:</p>
<list><p type="listitem">Sámediggi áigu aktiivvalaččat bargat dan ala ahte buoredit luondduluosaid vuostáiváldima, dás maiddái váikkuhit eiseválddiid rahpat ráji Supmii dainna áigumušain ahte vuovdit luondduluosaid.</p>
<p type="listitem">Sámediggi oaivvilda ahte lea dárbu rahčat dan ala ahte buoredit luondduluosaid hatti, ja lea positiivvalaš doaibmabijuide ja prošeavttaide mat dan váikkuhit.</p>
</list><p type="title">Ášši 2 áirasis Randi A. Skum, NSR sámediggejoavku:</p>
<p>Dan oktavuođas go Poasta ovddit ráđđehusáigodagas rievdaduvvui hálddašanfitnodagas sierraláhkafitnodahkan, leat boastabálvalusat distrivttain rievdaduvvon sakka. Vuosttas nuppástuhttimis heaittihuvvojedje oanehis áiggis 1500 báikkálaš boastakantuvrra Norgga disrivttain. Poastta beales dáhkiduvvui ahte bálvalusat ja fálaldagat galge doalahuvvot nugo ovdal ledje. Dat galggai dahkkot viiddis poastafievrridanvuogádaga bokte.</p>
<p>Dál lea dattetge Poasta Norga mearridan geahpedit boastafievrridanbeivviid dain guovlluin gos leat uhccit go golbma dálu kilomehtera nammii. Dát čuohcá smávva báikegottiide, earret eará ollu gilážiidda Sáččas, gos dál lea geahpeduvvon boastafievrrideapmi golmma beaivái vahkus guovvamánu 1. b. rájes dán jagi.</p>
<p>Dát ii leat dušše lohpádusa ođđa rihkkun boastta beales, muhto dat goarida maiddái distrivttaid mii iešalddis lea áittan ássamii distirvttain. Dán geažil lea oalle buorre ágga ballat ahte fargga ferte mannat gávpogiidda ja čoahkkebáikkiide go galgat gávdnat dohkálaš poastaortnegiid.</p>
<p>NSR sámediggejoavku bivdá danne Sámediggeráđi ovddidit ášši Johtolatdepartementii, mii jođáneamos lági mielde galggašii kártet ja árvvoštallat boastabálvalusaid kvalitehta Norggas.</p>
<p type="title">Ášši 3 áirasis Nils O. Nilsen, NSR sámediggejoavku:</p>
<p><em type="bold">Sámi báikenammaregistera ásaheapmi </em></p>
<p>Sámediggi čielggada vejolašvuođaid ásahit sámi báikenammaregistera.</p>
<p type="title">Ášši 4 áirasis Klemet Erland Hætta, NSR sámediggejoavku:</p>
<p><em type="bold">SIS-FINNMÁRKKU BOAZODOALU DILLI </em></p>
<p>Sis-Finnmárkku boazodoallit leat šaddan iešguđetlágan nođiid gillát ja dáinna váivahuvvá NSR joavku sakka. Bággonjuovvanuhkádusat ja boazodolliid soaibman ovttaskas dáhpáhusaid dihte, mielddisbuktá hirbmat gillámušaid mat sáhttet buktit unohas váikkuhusaid ovttaskas olbmuide. Dasa lassin lea Guovdageainnu njuovahat reastaluvvan mii váikkuha sihke boazodollui ja báikkálaš servodahkii go massit bargosajiid.</p>
<p>NSR sámediggejoavku dáhttu Sámediggeráđi farggamusat čielggadit mii bággouhkádusaide lea vuođđun ja makkár sisdoallu dain lea. Ráđđehussii berre cuiggodit man duođalaččat bággodoaimmat leat eamiálbmogiid ja unnitloguálbmogiid ektui. Álbmotriekti gierdá dákkár doaimmaid duššefal heahtediliin ja go daidda lea dievaslaš ipmárdus dákkár álbmogiid ovddasvástideaddji eiseválddiid bealis.</p>
<p>NSR joavku dáhttu vel Sámediggeráđi farggamusat bargagoahtit njuovahaga ođđasisásahemiin Guovdageidnui mii lea riikka stuorámus boazodoallosuohkan. Jus šaddá njuovahaga haga orrut guhkit áiggi, de das duođai leat stuorra váikkuhusat sihke servodahkii ja suohkana boazodollui.</p>
<p type="title">II.	Ovddiduvvon eavttuhusat</p>
<p>Č <em type="bold">oahkkinjođihangotti árvalus: </em> </p>
<p>Eavttuhusat 1-4 sáddejuvvojit Sámediggeráđđái meannudeapmái.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Čoahkkinjođihangotti árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Steinar Pedersen</p>
<p>2.</p>
<p>Randi A Skum</p>
<p>3.</p>
<p>Nils O. Nilsen</p>
<p>4.</p>
<p>Klemet Erland Hætta</p>
<p>5.</p>
<p>Sven-Roald Nystø</p>
<p type="title">VI.	Sámedikki mearrádus maŋŋá jieanasteami lea ná:</p>
<p>Buot ođđa áššit sáddejuvvojit Sámediggeráđđái meannudeapmái.</p>
<p>Ášši meannudeapmi loahpahuvvui guovvamánu 29. b. dii. 18.25.</p>
<p type="title">Ášši 6/00	Sámedikki vuollásaš ráđiid 1999 jahkedieđáhus</p>
<p>Ášši meannudeapmi álggahuvvui njukčamánu 1. b. dii. 09.00</p>
<p type="title">I.	Áššebáhpirat</p>
<list><p type="listitem">Sámi giellaráđi 1999 jahkedieđáhus, mearriduvvon 07.01.00</p>
<p type="listitem">Sámi ealáhusráđi 1999 jahkedieđáhus, mearriduvvon 07.01.00</p>
<p type="listitem">Sámi kulturráđi 1999 jahkedieđáhus, mearriduvvon 05. - 06.01.00</p>
<p type="listitem">Sámi kulturmuitoráđi 1999 jahkedieđáhus, mearriduvvon 01. - 03.02.00</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p type="title">1. Oppalaččat</p>
<p>Sámediggi oaidná ahte vuollásaš ráđiin leat boahttevaš jagiid stuorra hástalusat, ja ahte ain lea stuorra dárbu nannet hálddahusaid vai ráđit basttášedje bargat daid bargguid maid galggašedje ja ollašuhttit áigumušaideaset. Sámediggi lea maid oaidnán ahte lea dárbu siskkáldasat Sámedikki vuogádagas buorebut ovttas bargat ja barggu buorebut ovttastahttit.</p>
<p>Sámediggi atná deaŧalažžan ovddidit ovttasbargorutiinnaid siskkáldasat Sámedikki vuogádagas, ja maid Sámedikki ovttasbargoaktøraid ektui. Sámediggi dáhtošii vuollásaš fágaráđiid jahkedieđáhusain ovttalágan struktuvrra.</p>
<p type="title">2. Mearkkašumit Sámi kulturmuitoráđi doibmii</p>
<p>Lea Sámi kulturmuitoráđi ovddasvástádussan juogadit ja máksit jahkásaš doarjjaruđaid sámi kulturmuitoprošeavttaide. 1999:s lei dán doarjjarámmas oktiibuot kr. 700.000,-. Ohcamat ledje oktiibuot kr. 1.597.990,- ovddas, ja danne ii sáhtttán 1999:s nu galle ohcama prioriteret.</p>
<p type="title">Museá</p>
<p>Sámi kulturmuitoráđđi lea earret koordinerendoaimma nuortalaš museá ektui, maiddái váldán badjelasas sámediggevuogádaga museáfágalaš doaimma. Sámediggi lea hui duhtavaš kulturmuitoráđi bargguin sámi museápolitihkain 1999:s, sihke danne go vuolggahii jurdaga lágidit sámi museákonferánssa, ja maid ráđi bargguin fágapolitihkalaš ráđđeaddin Sámediggái. Kulturmuitoráđđi lea Sámedikki gohččuma vuođul, álggahan čielggadanbarggu boahttevaš organiseren- ja stivrenstruktuvrra birra sámi museáide. Sámediggi mielas vuorddaša čielggadusa beassat gieđahallat.</p>
<p type="title">Sámi duhátjahkebáiki — nuortalaš museá</p>
<p>Sámediggi lea hui duhtavaš Sámi kulturmuitoráđi ja kulturráđi bargguin sihkkarastit nuortalaš museá ásaheami ovdáneami. Ráđit leat nana fágalaš áddejumiin ja jođánis čuovvulemiin leamaš nannosit mielde dán ovdáneamis. Ráđđehus lea Kulturdepartemeantta bokte 1999 loahpas viimmat <span type="quote">«duođaštan»</span> ahte nuortalaš museá galgá ovdal 2005 loahpa ásahuvvot sámi duhátjahkebáikin. Sámediggi lea dáhtton kulturmuitoráđi koordineret viidáseabbo barggu, sihke doaimma sihkkarastima dáfus 2000:s ja 2001 investeremiid válmmašteami dáfus.</p>
<p type="title">Sámi dákteriggeávdnasat Oslo universitehtas</p>
<p>Sámediggi lea hui duhtavaš bargguin maid Sámi kulturmuitoráđđi lea dahkan anatomalaš instituhta sámi dákteriggeávdnasiid ášši oktavuođas. Sámi kulturmuitoráđđi lea leamaš nannosit mielde ovdánahttimin ášši.</p>
<p type="title">Riikkaidgaskasaš ovttasbargu</p>
<p>Sámediggi oaidná ahte Sámi kulturmuitoráđis leat maiddái 1999:s leamaš riikkaidgaskasaš doaimmat. Sámediggi atná hui buorrin go Sámi kulturmuitoráđđi lea aktiivvalaččat mielde dáža-ruošša birasgáhttenbarggus, ja go kulturmuitoráđđi dáhttu leat mielde nannemin sámi kulturmuitobarggu Ruoŧas ja Suomas.</p>
<p type="title">Sámi vistesuodjaleapmi</p>
<p>Sámediggi oaidná ahte Sámi kulturmuitoráđđi lea loahpahan suodjalan- ja hálddašanplána ovdaprošeavtta sámi visttiide. Plánas lea ráhkaduvvon vuogas suodjalan- ja hálddašanstrategiija ja galgá praktihkalaš barggus doaibmat fágalaš bagadussan. Sámi visttiid suodjalan- ja hálddašanplána prošeakta galgá doaibmagoahtit 2000:s.</p>
<p type="title">Ovttasbargu eará biras- ja kulturmuitohálddašemiin</p>
<p>Sámediggi oaidná ahte lea buorre ovttasbargu Sámi kulturmuitoráđi ja Riikkaantikvára gaskka. Lea hui buorre go Riikkaantikvára eambbo aktiivvalaččat viggá buoridit oktasaaš áddejumi ja ovttasbarggu Sámi kulturmuitoráđi ja fylkkagielddaid gaskka.</p>
<p>Lea maid illudahtti go lea buorre ovttasbargu Sámi kulturmuitoráđi ja eanaš fylkkagielddaid gaskka. Sámediggi oaidná ahte ovttasbargu Tromssa ja Finnmárkku fylkkagielddaiguin lea 1999:s leamaš buorre. Sámediggi oaidná maid ahte maiddái ovttasbargu Sámi kulturmuitoráđi doaibmaguovllu máddeleamos fylkkagielddaiguin lea 1999:s leamaš buorre, ja ahte 2000:s lea áigumuššan ovddidit ovttasbarggu Mátta-Trøndelága ja Hedemárkku fylkkagielddaiguin.</p>
<p>Sámediggi oaidná dattetge ahte Hedemárkku fylka ii leat dáhtton Sámi kulturmuitoráđi kulturmuittuid ja kulturbirrasiid suodjalanplána plánen- ja álginbargui mielde. Dat lea hui šállošahtti.</p>
<p>Sámediggi oaidná ahte lea leamaš buorre ovttasbargu Finnmárkku fylkkagieldda fylkkakulturetáhta kulturmuitosuodjaleami áššemeannudeddjiiguin. Lea liikká vejolaš buoridit ja ovddidit ovttasbarggu nu ahte šattašii eambbo formálalažžan. Sámediggi oaidná ahte leat leamaš veahá ovttasbargováttisvuođat go lea leamaš sáhka bajimuš ovddasvástádusa ja válddi áddejumis. Dattetge lea buorre go váttisvuohta lea geahččaluvvon čovdojuvvot čoahkkimiin Sámi kulturmuitoráđi jođiheaddji ja kultur- ja oahpahusa fylkkaráđi gaskka, čilgen dihte dili ja plánen dihte oktasaš ovttasbargoseminára. Maŋŋá seminára mii dollojuvvui 29.09.99 orru dego Finnmárkku fylkkagielddas livččii stuorát dáhttu gulahallat kulturmuitoráđiin.</p>
<p type="title">Máttasámi kulturmuitosuodjalus</p>
<p>Sámediggi oaidná ahte Sámi kulturmuitoráđđi ballá das mo máttasámi kulturmuitosuodjalemiin manná, ja ahte 2000:s lea dárbu geavahit ollu resurssaid nannen dihte máttasámi kulturmuitosuodjaleami aktiivvalaš searvama. Sámediggi oaidná maid ahte kulturmuitoráđi oainnu mielde ferte kulturmuitosuodjaleapmi leat fáddán máttasámi doaibmaplána barggus.</p>
<p type="title">Báikkálaš agenda 21</p>
<p>Sámediggi oaidná ahte Sámi kulturmuitoráđđi atná dárbbašlažžan eambbo bargat Sámedikki Báikkálaš agenda 21-barggu gaskaboddosaš strategiija- ja doaibmaplánain.</p>
<p type="title">Resursadilálašvuohta</p>
<p>Sámediggi oaidná ahte ain lea stuorra dárbu nannet Sámi kulturmuitoráđi hálddahusa. Dán áigut árvvoštallat Sámedikki 2001 bušeahta oktavuođas.</p>
<p type="title">3. Mearkkašumit Sámi kulturráđi doibmii</p>
<p type="title">Oppalaččat ja Sámi kulturfoanda</p>
<p>Sámi kulturráđđi hálddaša vihtta iešguđetlágan doarjjaortnega mat 1999:s dahke oktiibuot 14,8 milj. kr.</p>
<p>1999:s lassánii Sámi kulturfoanda 2,7 milj. kr. Sámedikkis eai leat makkárge mearkkašumit dasa mo kulturráđđi lea juogadan kulturfoandda ruđaid, muhto oaidná ahte lasáhus lea gártan buot dáiddasurggiide buorrin. Sámedikki áigumuššan lea ahte kulturfoanda galgá nannejuvvot viehka ollu, vai stuorát deattuin beasašii doarjut sámi kulturdoaibmabijuid. Almmolaš doarjja girjjálašvuhtii, govvadáidagii, dáiddaduodjái, musihkkii, teáhterii ja filbmii duddjo guovddáš doaimmaid mat fas váikkuhit eará kulturfálaldagaid. Sámediggi dáhtošii 2001 stáhtabušeahtas lasáhusa fondii, earenoamážit danin vai sámi filbmabuvttadeamit lassánivčče.</p>
<p>Sámediggái lea hástalussan lasihit sámi kulturgaskkusteami ođđaáiggi diehtojuohkinkanálaiguin. Dálá DT-duohtavuohta sáhttá leat sihke áittan ja vejolašvuohtan sámi giela ja kultuvrra gaskkusteamis ja ovddideamis. Earenoamážit sámi mánát ja nuorat vásihit geažos áiggi ahte servodat viggá báidnit ja váikkuhit ođđa teknologiijain ja ođđa mediaiguin. Danne ferte dát media- ja diehtojuohkinovddideapmi šaddat Sámedikki boahtteáiggi sámi kulturáŋgiruššama guovddáš beallin.</p>
<p type="title">Sámedikki mánáid- ja nuoraidáŋgiruššan</p>
<p>Sámediggi lea mearridan ahte doaibmabijut sámi mánáide ja nuoraide galget leat okta daid deaŧaleamus áŋgiruššansurggiin dán válgaáigodagas. Sámi mánáid- ja nuoraidplána čuovvuleapmin lea guovttejagi mánáid- ja nuoraidprošeakta. Dát surggiidgaskasaš áŋgiruššan bidjá earenoamáš gáibádusaid ja hástalusaid oppa sámediggevuogádahkii, ja earenoamážit kulturráđđái mii hálddaša doarjjaortnegiid mat leat deaŧalaš váikkuhangaskaoapmin konkrehta doaibmabijuid duohtandahkamis sámi mánáide ja nuoraide. Sámedikki áŋgiruššama deaŧalaš lihkostuvvanbeallin lea nappo ahte sámi mánát ja nuorat vuolggahit, vuoruhit ja čađahit doaibmabijuid sámi mánáide ja nuoraide buorrin. Lassin ortnegiidda ja doaibmabijuide mat juo gávdnojit, dáhtošii Sámediggi liige áŋgiruššama dán olahusjovkui, ain juo váikkuhangaskaomiid geavaheamis. Ovttasbargu ja koordineren prošeaktanjunnošiid ja hálddašandási gaskka attášii danne bohtosiid.</p>
<p type="title">Sámi mánáid bajásšaddaneavttut</p>
<p>Sámediggi lea duhtavaš go Sámi kulturráđđi maiddái dánge jagi lea prioriteren sámegiel mánáid- ja nuoraidpublikašuvnnaid almmuheami. Dát publikašuvnnat leat earenoamáš deaŧalaččat, ja Sámediggi oaidná ahte maiddái boahtteáiggi almmuhemiid ferte eanaš sihkkarastit Sámedikki nana ruđalaš doarjagiin. Sámediggi dáhttu kulturráđi árvvoštallat galggašii go Sámediggái ásahit sierra, bissovaš doarjjaortnega dáidda publikašuvnnaide.</p>
<p>Kulturráđđi lohká váilut lohkamuša/girjjálašvuođa mas sámi mánát ja nuorat sihke beroštit ja mii seammás várjalivččii ja ovddidivččii sámi giela. Danne áigu kulturráđđi ásahit sierra stipeandaortnega nuoraide geat čállet nuoraide sámegillii, ja bajás vuoruhit mánáid- ja nuoraidgirjjálašvuođa almmuhemiid. Dát leat hui buorit doaibmabijut maid Sámediggi ollásit doarju. Vai sihkkarasttášii duohta lassáneami sámi mánáid- ja nuoraidgirjjálašvuođa buvttadeamis, de fertešii bargat ovttas lágádusaiguin/SÁLAS:iin.</p>
<p>Sámi kulturráđđi áigu joatkit <span type="quote">«Dåjmalasj máná»</span> prošeavtta maiddái 2000:s. Sámediggi dáhttu kulturráđi árvvoštallat galggašii go heivehit dán geahččalanprošeavtta áŋgiruššansurggiid oktii mánáid- ja nuoraidprošeavtta áŋgiruššansurggiide. Dat livččii mielde buorideamen mihttomeriid ja váikkuhangaskaomiid ovttastahttima.</p>
<p>Sámediggi oaidná ahte kulturráđđi lea ruđaid prioriteren biergasiidda mat mánáidgárddiin galget geavahuvvot sámi giela ja kultuvrra gaskkusteapmái. Dás lea eanaš sáhka mánáidgárddiin mat eai oaččo doarjaga sámi mánáidgárddiid doarjjaortnegis. Sámediggi áigu 2001:s váldit badjelasas dán doarjaga, muhto lea várra ain dárbu kulturráđi doarjagii dain mánáidgárddiin mat eai leat definerejuvvon sámi mánáidgárdin ja mat danne eai oaččo doarjaga dán doarjjaortnegis.</p>
<p>Sámedikki mánáid- ja nuoraidáŋgiruššan vuoruhuvvo bajás maiddái 2001 stáhtabušeahtas, ja ea.ea. dán doarjjaortnegii lea dárbu 1 milj. kr. lasáhussii.</p>
<p type="title">Doaibmadoarjja sámi kulturviesuide</p>
<p>Sámediggi lea áššis 21/99 gieđahallan Sámi kulturviesuid ollislaš plána. Das lea ođđasis prioriterejuvvon sihke doaibmaruhtadeapmi ja investeremat. Sámedikki áigumuššan lea ain ahte ferte sihkkarastit doaibmaruhtadeami dálá kulturásahusaide ovdal go ođđa investeremat dahkkojuvvojit. Viđa ásahuvvon ja ovtta plánejuvvon kulturvissui lea prioriterejuvvon doaibmadoarjja. Dán mearrádusa ja prioriterema lea Sámediggi čuovvulan dikki 2000 bušeahtas, gos doarjjaortnegii lea lasihuvvon 1,6 milj. kr. Sámediggi lea dasto váldán golbma ođđa kulturásahusa ortnegii mielde, mii 2000 rájes guoská dáidda: Ája, Árran, Saemien Sijte, Sijte Jarnge, Várjjat Sámi Museá ja Sámi Dáiddaguovddáš.</p>
<p>Sámediggi diehtá ahte dát lasáhus ii čoavdde prioriterejuvvon sámi kulturásahusaid váttis dili eará go oanehis áigái. Dain leat ollu jagiid leamaš hui heajos eavttut. Sámediggi áigu ain bargat dan ala ahte doaibmadoarjjaortnega rámma lassánivččii, ja 2001 stáhtabušeahtas lea evttohuvvon 2,4 milj. kr. lasáhus.</p>
<p type="title">Doaibmadoarjja sámi kulturorganisašuvnnaide</p>
<p>Dát doaibmadoarjjaortnet lassánii 1999:s ain eambbo organisašuvnnaide mat prioriterejit doaibmabijuid mánáide ja nuoraide.</p>
<p>Sámi kulturráđđi lohká sakka lassánan organisašuvnnaid/servviid ohcamiid logu main leat iešguđetlágan ulbmilat ja mat dáhtošedje definerejuvvot sámi kulturorganisašuvdnan. Kulturráđđi oaivvilda ahte leat eahpečielggasvuođat doarjjaortnega njuolggadusaid ja rámma oktavuođas. Sámediggi lea oaidnán ahte kulturráđđi lohká dárbun ollislaččat geahčadit sihke sámi váldoorganisašuvnnaid ja kulturorganisašuvnnaid doaibmadoarjjaortnegiid. Sámediggi áigu 2000:s prioriteret dán barggu.</p>
<p type="title">Sámi lágádusdoaibma</p>
<p>Sámediggi doarju kulturráđi go lohká sámi lágádusdoarjaga bušeahttarámma dohkketmeahttumin. 2001 stáhtabušeahtas evttohuvvo 2,5 milj. kr. lasáhus. Sámediggi áigu maid initieret barggu mii čielggadivččii Sámi oahpponeavvoguovddáža ja sámi lágádusaid gaskasaš doaibmajuogadeami oahpponeavvuid buvttadeami oktavuođas.</p>
<p type="title">Sámi duhátjakhebáiki — nuortalaš museá</p>
<p>Sámediggi lea hui duhtavaš Sámi kulturráđi bargguin sihkkarastit nuortalaš museá ásaheami ovdáneami.</p>
<p type="title">Ovttastahttin</p>
<p>Sámediggái lea deaŧalaš ovddidit ollislaš kulturpolitihka ja seammás áddet ealáhusa ja kultuvrra gaskavuođa. Lea dárbu viidát guorahallat mo buoremusat sáhtášii hálddašit sámi kulturruđaid (gč. 1998-2001 Sámediggeplána kap. 5 Kultuvra ja ealáhusat čuo. 5.4.2 s. 36-38). Sámediggi lea álggahan barggu mas galgá dikki vuollásaš ráđiid organiserema, bargguid ja doaimmaid árvvoštallat, ovttas dikki doarjjaortnegiid struktuvrrain. Vejolaš boahtteáiggi molssaeavttut galget árvvoštallojuvvot, nu maiddái mo livččii dušše okta doarjjaorgána.</p>
<p>Sámediggi liiko go kulturráđđi áŋgiruššá sohkabeliid dássedeattokeahtesvuođa vuostá. Sámediggi lea áibbas ovttaoaivilis kulturráđiin go lohká dárbbašlažžan eambbo fuomášupmái dán birra go ráđi doaibma hábmejuvvo ja plánejuvvo, ja váikkuhangaskaomiid juogadeamis. Go dásseárvokunsuleanta lea doaibmagoahtán, de galgá dán suorggis sámediggevuogádagas álggahuvvot buoret ovttastahttin.</p>
<p type="title">4. Mearkkašumit Sámi giellaráđi doibmii</p>
<p>1998-2001 Sámediggeplánas lea áigumuššan ahte <em type="italic"><span type="quote">«.. sámi giellabargu nannejuvvo ja ovddiduvvo buot giellaguovlluin»</span>. </em>Dat mearkkaša ahte Sámedikkis leat stuorra hástalusat giellabarggu oktavuođas. Sámegiela hálddašanguovllu olggobealde livččii earenoamáš deaŧalaš nannet giellabarggu ja ovddidit heivehuvvon oahpahusdoaibmabijuid jna. sámegielas. Giela árvvu nannen gáibida beroštumi, ja ahte guhkit áigge badjel ovddida doaibmabijuid. Sámediggi lea 2001 stáhtabušeahta gieđahallama oktavuođas evttohan 5 milj. kr. lasáhusa iešguđet gielladoaibmabijuid nannemii. Sámi giellaráđđi lea 1999:s disponeren bušeahta mii lei kr. 23 470 000. </p>
<p type="title">Doarjja guovttegielatvuhtii</p>
<p>Sámediggi lea áššis 10/99 revideren dán doarjjaortnega njuolggadusaid. Áigumuš juogadaneavttuid rievdademiiguin lei ložžet gáibádusaid nu ahte maiddái priváhta organisašuvnnat sáhttet ohcat doarjaga.</p>
<p>Sámediggi lea addán Sámi giellaráđđái ovddasvástádusa juogadit stáhtalaš ruđaid sámi dulkonbálvalussii ja guovttegielatvuhtii. Ruđat galget juogaduvvot guđa gildii mat gullet sámegiela hálddašanguvlui, Kárášjoga, Guovdageainnu, Deanu, Porsáŋggu, Unjárgga ja Gáivuona gielddaide, ja vel Finnmárkku ja Tromssa fylkkagielddaide. 1999:s dagai dát kr. 16 650 000,- . Doarjjaortnegii gullet maid eará báikkálaš ja regiovnnalaš orgánat ja earát sámegiela hálddašanguovllus mat geavahit sámegiela hálddašeamis. Dasto sáhttá ruđaid juolludit maiddái doaibmabijuide sámegiela hálddašanguovllu olggobealde.</p>
<p>Sámediggi oaidná ahte leat ollugat geat ohcet prošeaktaruđaid, ja ahte giellaráđđi 1999:s ii sáhttán addit doarjaga eará go njealjádasoassái. Dat muitala ahte lea dárbu lasihit prošeaktaruhtaoasi danne go prošeavttain orru stuorra mearkkašupmi sámegiela ovddideapmái.</p>
<p type="title">Terminologiija- ja giellabargu</p>
<p>Sámi sátnebáŋku lea sátnediehtovuođđu mas sámi terminologiija registrerejuvvo álelassii, ja das lea deaŧalaš mearkkašupmi sámegiela ealáskuhttimii. Dál leat diehtovuođus sullii 6800 sáni, ja beaivválaččat registrerejuvvojit gaskal 80 ja 100 sáni. Sámediggi lea mielas, vásihusaid vuođul maid leat ožžon davvisámegiel diehtovuođu ásahemiin, geahččalit oažžut johtui sullasaš prošeavtta mátta- ja julevsámegielas.</p>
<p>Giellaráđđi lea nammadan golbma fágatearbmajoavkku main lea ovddasvástádus sihkkarastit ovddiduvvon terminologiija kvalitehta. Sámegiella ii leat guhká almmolaččat geavahuvvon, iige sámegiela čállingiellaárbevierru ge leat beare guhkki. Dat mearkkaša ahte giellagelbbolašvuohta ferte ovdánit ovttas giela ovdánemiin oppalaččat, vai jovssašii giellaovddidanáigumušaid. Earenoamáš mearkkat sámi alfabehtas dagahit maid dávjá váttisvuođaid dihtormáilmmis vaikke vel Sámedikki nammadan dihtorlávdegoddi leage viggan čoavdit dán váttisvuođa.</p>
<p>Sámi giellaráđđi lea registreregoahtán sihke sániid mat gávdnojit ja ođđa sániid/tearpmaid. Lea earret eará registreregoahtán sániid maid lea viežžan Konrad Nilsena sátnegirjjiin, šattuid namaid ja muđuid beaivválaš sániid.</p>
<p>Sámediggi oaidná ahte Sámi giellaráđđi 1999:s lea dohkkehan terminologiijaid, ja diggi lea duhtavaš go dat dahkkojuvvo ja go sátnebáŋku dađistaga ovddiduvvo.</p>
<p>Giellaráđi bargun lea maid suokkardit oahppogirjemanusiid. Ulbmil gielalaš suokkardemiin lea sihkkarastit giela oahpponeavvuin mat almmuhuvvojit. Giellaráđđi geavaha dábálaččat olggobeali konsuleanttaid giela árvvoštallamii manusiin, ja giellaráđđi fas suokkarda olggobeali árvvoštallama. Sámediggi oaidná ahte giellaráđđi 1999:s lea suokkardan oahppogirjemanusiid, ja árvvoštallá dán barggu deaŧalažžan sámegiela ovddideami ektui.</p>
<p type="title">Guovttegielatvuohta ja sámegiela ealáskahttin</p>
<p>Sámediggi oaidná ahte Sámi giellaráđđi 1999 prošeaktaruđaid juogadeamis lea prioriteren prošeavttaid mat ovddidit ja nannejit guovllu boahttevaš sámegiel gelbbolašvuođa, prošeavttaid mat oainnusindahket sámegiela, dieđuid sámegiela birra, ovttasbargoprošeavttaid mat gokčet stuorát guovllu ja doaimmaid mat ovddidit sámegiela mánáid ja nuoraid gaskkas. Sámediggi lea earenoamáš duhtavaš go giellaráđđi čuovvula dikki áigumuša mearriduvvon plánaid ektui main mánát ja nuorat lea prioriterejuvvon joavkun.</p>
<p>Sámi giellaráđđi lea mearridan addit giellamovttiidahttinbálkkašumi olbmuide/organisašuvnnaide mat barget earenoamážit giellaráđi ulbmilparagráfa ektui. Bálkkašupmi lea kr. 10 000,-. ja muhtun dáiddára ráhkadan diploma. Bálkkašumi juogadeapmái leat ráhkaduvvon njuolggadusat. Sámediggi lea mielas dása.</p>
<p type="title">Giellageavahankárten</p>
<p>Sámi giellaráđđi lea 1999:s álggahan prošeavtta mii galgá giela kártet. Prošeakta lea meroštuvvon máksit kr. 1 160 000,- ja bistá guokte jagi. Kártejuvvon dieđuid galgá geavahit giela árvvu kártemii Norggas. Prošeavttas lea sierra stivrenjoavku, ja galgá loahpahuvvot 2001:s. Sámediggi vuordá ahte dát ávdnasat livčče buorrin vuođđun mihttomearálaš áŋgiruššamis sámegiela ovddas boahtteáiggis.</p>
<p type="title">Dulkongeaččaleami ortnet ja autoriserenortnet</p>
<p>Sihkkarastin dihte kvalitehta dulkonbávalusain, lea ásahuvvon dulkongeahččaleami ortnet ja autoriserenortnet. Dulkongeahččaleapmi galgá dahkat dulkkaide vejolažžan duođaštit gelbbolašvuođaset. Sámediggi oaidná ahte Sámi giellaráđđi 1999:s lea addán autorisašuvnna guovtti dulkii.</p>
<p type="title">Sámi nuoraid oahppostipeanda</p>
<p>1997 rájes lea leamaš giellaráđi ovddasvástádussan juogadit sámi nuoraid oahppostipeandda. Stipeanda juogaduvvo njuolggadusaid mielde maid Sámediggi lea mearridan. Stipeandda rámman lea kr. 850 000,-, mii lea seamma go 1997:s. Ohppiid lohku geat ohcet dán oahppostipeandda lea lassánan viehka ollu. Dušše guokte maŋimuš jagiid lea lohku lassánan 60:iin, ja danne lea oassi maid oahppit ožžot stipeandan maid unnon ovddeža ektui. Stipeanddas leat ohccit miehtá riikka. Jos stipeanddas galggaš leat dat váikkuhus mii ulbmilis čuožžu, de ferte rámma stuorrut. Sámediggi áigu 2001 bušeahta oktavuođas árvvoštallat stipeandda rámma vejolaš lasiheami.</p>
<p type="title">Diehtojuohkin ja gielalaš neavvun</p>
<p>Sámi giellaráđđi galgá oaivadit geavaheddjiid giellaáššiin, ja čállingoddi geavaha ollu áiggi vástidit iešguđetlágan gažaldagaid. Sámi giellaráđđái riŋgejit ain beaivválaččat feara gos. 1999:s lea hálddahus vástidan sullii 2000 terminologiija- ja giellagažaldagaid. Sámi giellaráđđi lea 1999:s leamaš iešguđetlágan diehtojuohkinčoahkkimiin gos earret eará lea muitalan sámelága giellanjuolggadusaid birra. Giellaráđđi lea 1999:s olggosaddán diehtogihppaga <em type="italic">Gielladieđut. </em>Hálddahus lea maid leamaš mielde NRK Sámi Radio prográmmaráiddus <em type="italic">Giellamet. </em>Muđui lea giellaráđđi veahkehan sámi aviissaid ja sámi lágádusaid dieđuiguin ja oaivademiin. </p>
<p>Sámediggi oaidná ahte Sámi giellaráđđi oppa 1999:s lea registreren doaimmas giellaráđi websiidduin. Logut čájehit ahte leat 50 % eambbo geavaheaddjit go 1998:s.</p>
<p type="title">5. Mearkkašumit Sámi ealáhusráđi doibmii</p>
<p type="title">Eanadoallu</p>
<p>Sámi ealáhusráđđi lea juolludusaidisguin duohtandahkan Sámedikki eanadoallopolitihka váldo mihttomeriid mearriduvvon eanadoalloplána mielde. Sámi ovddidanfoandda doarjaga juogadeamis lea eanadoalu oassi, mii 1997:s lei 12,4 %, lassánan 13,6 % 1998:s ja 15 % 1999:s. Váikkuhangaskaoamit orrot vuohkkasit ja bures deaivamin olahusjoavkku. Sámi ealáhusráđđi lohká ahte muhtumin sáhttá leat váttis gozihit Sámedikki politihkalaš áigumuša danne go dat dáhtošii gozihit dakkár doallostruktuvrra masa eanadoalu dábálaš váikkuhangaskaoamit eai guoskka.</p>
<p>Sámi ealáhusráđđi lea mášiidnarieggáiguin viggan caggat daid stuorra mášiidnagoluid mat eanadoalus leat, vai ovttaskas eanadoalli golut unnošedje.</p>
<p type="title">Guolásteapmi</p>
<p>Sámi ealáhusráđđi lea 1999:s juolludan kr. 3 665 374,- guolástanulbmiliidda, ja dat lea 1997 rájes 32 % vuoládus. Sivvan dán vuoládussii sáhttá leat go ealáhusráđđi ii leat nu viššallit searvan gádde- ja vuostáiváldinstašuvnnaid huksemii ja ođasmahttimii. Doarjja fatnasiidda gal lea bisson seamma dásis.</p>
<p>Sámi ealáhusráđđi lea Sámedikki prioriteremiid mielde prioriteren fatnasiid mat leat unnibut go 35 juolggi ja mat eai leat boarráseabbo go 15 jagi. Dattetge lea veara mearkkašit ahte dát sáhttá dagahit váttisvuođaid bivdofatnasiid ruhtadeami oktavuođas, ja váttisvuođaid go galgá fidnet earrevuoigatvuođaid bivdui. Fatnasat maid dál ostet leat viehka divrasat, ja danne lea dárbu eambbo ruhtadangálduide, omd. SND:ii, muhto dat prioritere fatnasiid mat leat stuorábut go 15 mehtera. 1999:s lea guolásteddjiide leamaš váttis ođđa fatnasa oastit danne go eai juoge rekrutereneriid. Bivdis ferte leat boares fanas mas lea earri, ja dan sáhttá sirdit ođđa fatnasii.</p>
<p>Sámediggi áigu 2000:s dáhttut Sámi ealáhusráđi bidjat earenoamáš fuomášumi dán guovtti áššái, vai guolásteaddjit eai vahágahttojuvvo danne go ruhtadeddjiin eai leat ovttalágan prioriterensuorggit ja go leat váilevaš earrevuoigatvuođat.</p>
<p type="title">Industriija/huksen- ja rusttetdoaibma</p>
<p>Poasttas, industriijas/huksen- ja rusttetdoaimmas lei 5 % vuoládus 1997 rájes 1998 rádjai. 1999:s leat doaimmat dattetge lassánan kr. 4 630 000,- doarjagiin, mii dagai 20,9 % buot doarjjaruđain.</p>
<p type="title">Duodji</p>
<p>Sámedikki mear rádus áššis 25/99 Duodji — kultuvra, fága ja ealáhus, lohká ahte galgá ásahuvvot ovddidanprográmma duodjái. Sámediggi oaidná ahte ealáhusráđđi áigu dahkat dan maid lea dárbu vai prográmma álggahuvvošii. Sámi ealáhusráđđi evttoha nammadit sierra bargojoavkku mii galgá plánii evttohit mandáhta, sisdoalu, áigeplána ja organiserema, ja Sámediggi lea mielas dasa.</p>
<p type="title">Nissoniid sadji</p>
<p>Sámediggi liiko go Sámi ealáhusráđđi addá doarjaga nissoniidda mat álggahit ealáhusdoaimma. Sámediggi oaidná dattetge ahte doarjja nissoniidda geat áiggošedje álggahit fitnodaga lea unnon 11,8 % 1999:s, 1998:s dat lei 37,8 % ja 1999:s dušše 26 %. Dát lea hui heajos rievdan ja guhkkin eret das mo galggašii, namalassii 50 %. Sámediggi dáhttu ealáhusráđi kártet mii lea sivvan dán rievdamii ja ovddidit evttohusa Sámediggái.</p>
<p type="title">Ráđđehusa Davvi-Norgga lávdegoddi</p>
<p>Sámediggi atná lávdegotti barggu hui deaŧalažžan. Lávdegoddi doaibmá Sámediggái ea.ea. arenan mii doalvu earáide dikki jurdagiid iežas plánaid vuođul, gos dáhtošii gožihit sámi perspektiivva dáin surggiin. Dáinna bargguin leat regiovnnalaš eiseválddit ja Sámediggi oaidnigoahtán deaŧalažžan nannet regiovnnalaš doaibmaprográmma, gos nášuvnnalaš politihka prosedyrat ja rutiinnat buorebut heivehuvvojit regiovnnalaš dási mihttomeriide. Dát mearkkaša nannoseabbo mieldeváikkuheami, nannoseabbo regiovnnalaš gullevašvuohta ja stuorát oasi hálddašeapmi váikkuhangaskaomiin mat geavahuvvojit davimuš riikkaoasi ealáhusovddideapmái. Áigumuššan lea ovddidit sierra proposišuvnna mii sáhttá leat mielde buorideamen gulahallama guovddášeiseválddiiguin dain fáttáin mat gieđahallojuvvojit.</p>
<p type="title">Ovttastahttin ja ovttasbargu</p>
<p>Sámi ealáhusráđđi lohká leat hástalussan Sámediggái iežas plánaid operašonaliseret. Dán áigodaga Sámediggeplánas ja Sámi riddo- ja vuotnaguovlluid doaibmaplánas leat čielga eavttut, prinsihpat, hástalusat ja áŋgiruššansuorggit maiguin lea deaŧalaš Sámi ealáhusráđđái viidáseabbot bargat. Sámi ealáhusráđđi lohká, nugo Sámi kulturráđđi ge, siskkáldasat Sámedikkis dárbun ovttastahttit váikkuhangaskaomiid geavaheami earret eará Sámi kulturráđi ektui, muhto maiddái olgguldasat eará váikkuhangaskaoapmeaktøraid ektui. Sámediggi oaidná ahte Sámi ealáhusráđđi nannoseabbot go ovdal dáhtošii bidjat eavttuid sámi guovlluid ealáhusovddideapmái. Vaikke vel Sámi ealáhusráđis dán rádjái lea leamaš hui ollu earalágan doaibma ohcciid ektui go SND:s lea, de ii leat Sámi ealáhusráđđi dál makkárge iešheanalis váikkuhangaskaoapmeaktøran čielga profiillain ja iešheanalis molssaeavttuin.</p>
<p>Sámi ealáhusráđđi lohká deaŧalažžan Sámediggái leat mielde iešguđet foraid prográmmabargguin gozihan dihte politihkas ja strategiijaidis. Dás sáhttá namuhit Sis-Finmárkku nuppástuhttinprográmma ja Ráđđehusa Davvi-Norgga lávdegotti.</p>
<p type="title">Sámedikki siskkáldas ovttasbargu</p>
<p>Sámediggi oaidná ahte Sámi ealáhusráđđi lohká dárbbašlažžan buoridit dikki siskkáldas ovttasbarggu ja dieđuid biđgema, ja ahte rollajuogadeapmi váldohálddahusa ja Sámi ealáhusráđi fágaorgánan gaskka čielggaduvvo. Dás lea earenoamážit sáhka áššiin mat gusket ealáhusaide ja barggolašvuhtii. Sámi ealáhusráđđi váillaha linjáid mat čielgasit muitalivčče geas ja guđe dásis lea ovddasvástádus dáin áššiin.</p>
<p>Sámediggi lea álggahan barggu mas galgá dikki vuollásaš ráđiid organiserema, bargguid ja doaimmaid árvvoštallat, ovttas dikki doarjjaortnegiid struktuvrrain. Vejolaš boahtteáiggi molssaeavttut galget árvvoštallojuvvot, nu maiddái mo livččii dušše okta doarjjaorgána.</p>
<p type="title">6. Loahppamearkkašumit</p>
<p>Sámediggi lea duhtavaš go buot vuollásaš ráđiin lea 1999:s dahkkojuvvon viiddis ja fágalaččat buorre bargu. Sámediggi váldá diehtun jahkedieđáhusaid mat lea ovddiduvvon.</p>
<p type="title">Mearkkašupmi 1 áirasis Willy Ørnebakk, Bargiidbellodaga sámediggejoavku:</p>
<p>Bargiidbellodaga sámediggejoavku lea mielas bargui mii lea álggahuvvon vuollásaš ráđiid organiserema ektui, maiddái bargguid, doaimmaid ja doarjjaortnegiid struktuvrra ektui.</p>
<p type="title">Sámi kulturmuitoráđđi — ovttasbargu eará hálddašemiin</p>
<p>Sierralágan doaibmabijuid dárkkistemiid oktavuođas šaddet stuorra máksámušat daidda geaidda ášši guoská. Bargiidbellodaga sámediggejoavku dáhttu bargat dan ala ahte nu bures go vejolaš ovttastahttit Sámi kulturmuitoráđi ja guoskevaš fylkkakulturossodaga bargguid dárkkistemiid oktavuođas, seastin dihte buot oasálaččaid goluid.</p>
<p type="title">Sámi kulturráđđi — doaibmadoarjja</p>
<p>Dáhkidusat maid Sámediggeráđđi buvttii 1999 skábmamánu dievasčoahkkimis das ahte buot sápmelaččain, beroškeahttá das mo leat organiserejuvvon, leat seamma vejolašvuođat ohcat doarjaga doaluide, leat hui bures vuostáiváldojuvvon.</p>
<p>Bargiidbellodaga sámediggejoavku lea hui duhtavaš dainna go ášši mii guoská váldo- ja kulturorganisašuvnnaid doaibmadoarjjaortnegii galgá geahčaduvvot 2000-jagis, maŋŋá go leat dan ovddidan.</p>
<p type="title">Sámi ealáhusráđđi</p>
<p><em type="bold">Eanadoallu </em></p>
<p>Lea áibbas riekta ahte Sámedikki váikkuhangaskaoamit geavahuvvojit dasa ahte oččodit ovttaskas eanadoalli doaibmagoluid unnibun oktasašdoaimmaid prioriteremiin. Danne go dál gávdnojit ollu čábbát geavahuvvon neavut ollu dálloheaittihemiid geažil, lea vejolaš geahpedit máksámušaid ain eambbo. Sámediggi bivdá maiddái ahte addit investerendoarjaga ođđaset mašiinnaide mat vuvdojuvvojit mášenfitnodagaid bokte.</p>
<p><em type="bold">Guolásteapmi </em></p>
<p>Dál leat ollugat geat áiggošedje oastit geavahuvvon fatnasiid. Sámediggi dáhttu Sámi ealáhusráđi geavahit dávggasvuođa nu ahte guolásteaddjiide geat leat Sámi ovddidanfoandda doaibmaguovllus, ii šatta váttisin hálddašanrutiinnaid geažil fidnet fatnasiid.</p>
<p type="title">Eavttuhus 1, áirasis Nils Henrik Måsø, Guovddášbellodaga sámediggejoavku:</p>
<p>Sámi lágadusdoaibma (s. 5)</p>
<p>Lasáhus (maŋemus cealkka): <span type="quote">«Deattuhuvvo ahte Sámi oahppneavvoguovddážis ii galgga leat lagádusdoaibma sámi oahpponeavvuid ráhkadeamis, muhto sáhttá leat veahkkin dábuhit oahpponeavvuid dalle go lágádusat eai nákce dan dahkat dohkálaččat. Dan sáhttá dahkat metodalaš ovdánahttinbargguin ja prošeavttaid bajit dási prošeaktastivremiin, ja gárvves oahpponeavvuid loahpalaš árvvoštallamiin ja dohkkehemiin.»</span></p>
<p type="title">III.	Jienasteapmi</p>
<p>39 áirasis ledje 37 čoahkis.</p>
<p>Eavttuhus 1 sáddejuvvo Sámediggeráđđái.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Sámediggeráđi árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Isak M. O. Hætta, áššejođiheaddji</p>
<p>2.</p>
<p>Willy Ørnebakk</p>
<p>3.</p>
<p>Einar Lifjell</p>
<p>4.</p>
<p>Olaf Eliassen</p>
<p>5.</p>
<p>Nils Henrik Måsø</p>
<p>6.</p>
<p>Olav Dikkanen</p>
<p>7.</p>
<p>Johan Mikkel Sara</p>
<p>8.</p>
<p>Per Solli</p>
<p>Ragnhild Nystad</p>
<p>9.</p>
<p>Klemet Erland Hætta</p>
<p>Nils Henrik Måsø</p>
<p>10.</p>
<p>Geir Tommy Pedersen</p>
<p>Per Solli</p>
<p>11.</p>
<p>Nils O. Nilsen</p>
<p>12.</p>
<p>Jarle Jonassen</p>
<p type="title">VI.	Sámedikki mearrádus maŋŋá jienasteami lea ná:</p>
<p type="title">1. Oppalaččat</p>
<p>Sámediggi oaidná ahte vuollásaš ráđiin leat boahttevaš jagiid stuorra hástalusat, ja ahte ain lea stuorra dárbu nannet hálddahusaid vai ráđit basttášedje bargat daid bargguid maid galggašedje ja ollašuhttit áigumušaideaset. Sámediggi lea maid oaidnán ahte lea dárbu siskkáldasat Sámedikki vuogádagas buorebut ovttas bargat ja barggu buorebut ovttastahttit.</p>
<p>Sámediggi atná deaŧalažžan ovddidit ovttasbargorutiinnaid siskkáldasat Sámedikki vuogádagas, ja maid Sámedikki ovttasbargoaktøraid ektui. Sámediggi dáhtošii vuollásaš fágaráđiid jahkedieđáhusain ovttalágan struktuvrra.</p>
<p type="title">2. Mearkkašumit Sámi kulturmuitoráđi doibmii</p>
<p>Lea Sámi kulturmuitoráđi ovddasvástádussan juogadit ja máksit jahkásaš doarjjaruđaid sámi kulturmuitoprošeavttaide. 1999:s lei dán doarjjarámmas oktiibuot kr. 700.000,-. Ohcamat ledje oktiibuot kr. 1.597.990,- ovddas, ja danne ii sáhtttán 1999:s nu galle ohcama prioriteret.</p>
<p type="title">Museá</p>
<p>Sámi kulturmuitoráđđi lea earret koordinerendoaimma nuortalaš museá ektui, maiddái váldán badjelasas sámediggevuogádaga museáfágalaš doaimma. Sámediggi lea hui duhtavaš kulturmuitoráđi bargguin sámi museápolitihkain 1999:s, sihke danne go vuolggahii jurdaga lágidit sámi museákonferánssa, ja maid ráđi bargguin fágapolitihkalaš ráđđeaddin Sámediggái. Kulturmuitoráđđi lea Sámedikki gohččuma vuođul, álggahan čielggadanbarggu boahttevaš organiseren- ja stivrenstruktuvrra birra sámi museáide. Sámediggi mielas vuorddaša čielggadusa beassat gieđahallat.</p>
<p type="title">Sámi duhátjahkebáiki — nuortalaš museá</p>
<p>Sámediggi lea hui duhtavaš Sámi kulturmuitoráđi ja kulturráđi bargguin sihkkarastit nuortalaš museá ásaheami ovdáneami. Ráđit leat nana fágalaš áddejumiin ja jođánis čuovvulemiin leamaš nannosit mielde dán ovdáneamis. Ráđđehus lea Kulturdepartemeantta bokte 1999 loahpas viimmat <span type="quote">«duođaštan»</span> ahte nuortalaš museá galgá ovdal 2005 loahpa ásahuvvot sámi duhátjahkebáikin. Sámediggi lea dáhtton kulturmuitoráđi koordineret viidáseabbo barggu, sihke doaimma sihkkarastima dáfus 2000:s ja 2001 investeremiid válmmašteami dáfus.</p>
<p type="title">Sámi dákteriggeávdnasat Oslo universitehtas</p>
<p>Sámediggi lea hui duhtavaš bargguin maid Sámi kulturmuitoráđđi lea dahkan anatomalaš instituhta sámi dákteriggeávdnasiid ášši oktavuođas. Sámi kulturmuitoráđđi lea leamaš nannosit mielde ovdánahttimin ášši.</p>
<p type="title">Riikkaidgaskasaš ovttasbargu</p>
<p>Sámediggi oaidná ahte Sámi kulturmuitoráđis leat maiddái 1999:s leamaš riikkaidgaskasaš doaimmat. Sámediggi atná hui buorrin go Sámi kulturmuitoráđđi lea aktiivvalaččat mielde dáža-ruošša birasgáhttenbarggus, ja go kulturmuitoráđđi dáhttu leat mielde nannemin sámi kulturmuitobarggu Ruoŧas ja Suomas.</p>
<p type="title">Sámi vistesuodjaleapmi</p>
<p>Sámediggi oaidná ahte Sámi kulturmuitoráđđi lea loahpahan suodjalan- ja hálddašanplána ovdaprošeavtta sámi visttiide. Plánas lea ráhkaduvvon vuogas suodjalan- ja hálddašanstrategiija ja galgá praktihkalaš barggus doaibmat fágalaš bagadussan. Sámi visttiid suodjalan- ja hálddašanplána prošeakta galgá doaibmagoahtit 2000:s.</p>
<p type="title">Ovttasbargu eará biras- ja kulturmuitohálddašemiin</p>
<p>Sámediggi oaidná ahte lea buorre ovttasbargu Sámi kulturmuitoráđi ja Riikkaantikvára gaskka. Lea hui buorre go Riikkaantikvára eambbo aktiivvalaččat viggá buoridit oktasaaš áddejumi ja ovttasbarggu Sámi kulturmuitoráđi ja fylkkagielddaid gaskka.</p>
<p>Lea maid illudahtti go lea buorre ovttasbargu Sámi kulturmuitoráđi ja eanaš fylkkagielddaid gaskka. Sámediggi oaidná ahte ovttasbargu Tromssa ja Finnmárkku fylkkagielddaiguin lea 1999:s leamaš buorre. Sámediggi oaidná maid ahte maiddái ovttasbargu Sámi kulturmuitoráđi doaibmaguovllu máddeleamos fylkkagielddaiguin lea 1999:s leamaš buorre, ja ahte 2000:s lea áigumuššan ovddidit ovttasbarggu Mátta-Trøndelága ja Hedemárkku fylkkagielddaiguin.</p>
<p>Sámediggi oaidná dattetge ahte Hedemárkku fylka ii leat dáhtton Sámi kulturmuitoráđi kulturmuittuid ja kulturbirrasiid suodjalanplána plánen- ja álginbargui mielde. Dat lea hui šállošahtti.</p>
<p>Sámediggi oaidná ahte lea leamaš buorre ovttasbargu Finnmárkku fylkkagieldda fylkkakulturetáhta kulturmuitosuodjaleami áššemeannudeddjiiguin. Lea liikká vejolaš buoridit ja ovddidit ovttasbarggu nu ahte šattašii eambbo formálalažžan. Sámediggi oaidná ahte leat leamaš veahá ovttasbargováttisvuođat go lea leamaš sáhka bajimuš ovddasvástádusa ja válddi áddejumis. Dattetge lea buorre go váttisvuohta lea geahččaluvvon čovdojuvvot čoahkkimiin Sámi kulturmuitoráđi jođiheaddji ja kultur- ja oahpahusa fylkkaráđi gaskka, čilgen dihte dili ja plánen dihte oktasaš ovttasbargoseminára. Maŋŋá seminára mii dollojuvvui 29.09.99 orru dego Finnmárkku fylkkagielddas livččii stuorát dáhttu gulahallat kulturmuitoráđiin.</p>
<p type="title">Máttasámi kulturmuitosuodjalus</p>
<p>Sámediggi oaidná ahte Sámi kulturmuitoráđđi ballá das mo máttasámi kulturmuitosuodjalemiin manná, ja ahte 2000:s lea dárbu geavahit ollu resurssaid nannen dihte máttasámi kulturmuitosuodjaleami aktiivvalaš searvama. Sámediggi oaidná maid ahte kulturmuitoráđi oainnu mielde ferte kulturmuitosuodjaleapmi leat fáddán máttasámi doaibmaplána barggus.</p>
<p type="title">Báikkálaš agenda 21</p>
<p>Sámediggi oaidná ahte Sámi kulturmuitoráđđi atná dárbbašlažžan eambbo bargat Sámedikki Báikkálaš agenda 21-barggu gaskaboddosaš strategiija- ja doaibmaplánain.</p>
<p type="title">Resursadilálašvuohta</p>
<p>Sámediggi oaidná ahte ain lea stuorra dárbu nannet Sámi kulturmuitoráđi hálddahusa. Dán áigut árvvoštallat Sámedikki 2001 bušeahta oktavuođas.</p>
<p type="title">3. Mearkkašumit Sámi kulturráđi doibmii</p>
<p type="title">Oppalaččat ja Sámi kulturfoanda</p>
<p>Sámi kulturráđđi hálddaša vihtta iešguđetlágan doarjjaortnega mat 1999:s dahke oktiibuot 14,8 milj. kr.</p>
<p>1999:s lassánii Sámi kulturfoanda 2,7 milj. kr. Sámedikkis eai leat makkárge mearkkašumit dasa mo kulturráđđi lea juogadan kulturfoandda ruđaid, muhto oaidná ahte lasáhus lea gártan buot dáiddasurggiide buorrin. Sámedikki áigumuššan lea ahte kulturfoanda galgá nannejuvvot viehka ollu, vai stuorát deattuin beasašii doarjut sámi kulturdoaibmabijuid. Almmolaš doarjja girjjálašvuhtii, govvadáidagii, dáiddaduodjái, musihkkii, teáhterii ja filbmii duddjo guovddáš doaimmaid mat fas váikkuhit eará kulturfálaldagaid. Sámediggi dáhtošii 2001 stáhtabušeahtas lasáhusa fondii, earenoamážit danin vai sámi filbmabuvttadeamit lassánivčče.</p>
<p>Sámediggái lea hástalussan lasihit sámi kulturgaskkusteami ođđaáiggi diehtojuohkinkanálaiguin. Dálá DT-duohtavuohta sáhttá leat sihke áittan ja vejolašvuohtan sámi giela ja kultuvrra gaskkusteamis ja ovddideamis. Earenoamážit sámi mánát ja nuorat vásihit geažos áiggi ahte servodat viggá báidnit ja váikkuhit ođđa teknologiijain ja ođđa mediaiguin. Danne ferte dát media- ja diehtojuohkinovddideapmi šaddat Sámedikki boahtteáiggi sámi kulturáŋgiruššama guovddáš beallin.</p>
<p type="title">Sámedikki mánáid- ja nuoraidáŋgiruššan</p>
<p>Sámediggi lea mearridan ahte doaibmabijut sámi mánáide ja nuoraide galget leat okta daid deaŧaleamus áŋgiruššansurggiin dán válgaáigodagas. Sámi mánáid- ja nuoraidplána čuovvuleapmin lea guovttejagi mánáid- ja nuoraidprošeakta. Dát surggiidgaskasaš áŋgiruššan bidjá earenoamáš gáibádusaid ja hástalusaid oppa sámediggevuogádahkii, ja earenoamážit kulturráđđái mii hálddaša doarjjaortnegiid mat leat deaŧalaš váikkuhangaskaoapmin konkrehta doaibmabijuid duohtandahkamis sámi mánáide ja nuoraide. Sámedikki áŋgiruššama deaŧalaš lihkostuvvanbeallin lea nappo ahte sámi mánát ja nuorat vuolggahit, vuoruhit ja čađahit doaibmabijuid sámi mánáide ja nuoraide buorrin. Lassin ortnegiidda ja doaibmabijuide mat juo gávdnojit, dáhtošii Sámediggi liige áŋgiruššama dán olahusjovkui, ain juo váikkuhangaskaomiid geavaheamis. Ovttasbargu ja koordineren prošeaktanjunnošiid ja hálddašandási gaskka attášii danne bohtosiid.</p>
<p type="title">Sámi mánáid bajásšaddaneavttut</p>
<p>Sámediggi lea duhtavaš go Sámi kulturráđđi maiddái dánge jagi lea prioriteren sámegiel mánáid- ja nuoraidpublikašuvnnaid almmuheami. Dát publikašuvnnat leat earenoamáš deaŧalaččat, ja Sámediggi oaidná ahte maiddái boahtteáiggi almmuhemiid ferte eanaš sihkkarastit Sámedikki nana ruđalaš doarjagiin. Sámediggi dáhttu kulturráđi árvvoštallat galggašii go Sámediggái ásahit sierra, bissovaš doarjjaortnega dáidda publikašuvnnaide.</p>
<p>Kulturráđđi lohká váilut lohkamuša/girjjálašvuođa mas sámi mánát ja nuorat sihke beroštit ja mii seammás várjalivččii ja ovddidivččii sámi giela. Danne áigu kulturráđđi ásahit sierra stipeandaortnega nuoraide geat čállet nuoraide sámegillii, ja bajás vuoruhit mánáid- ja nuoraidgirjjálašvuođa almmuhemiid. Dát leat hui buorit doaibmabijut maid Sámediggi ollásit doarju. Vai sihkkarasttášii duohta lassáneami sámi mánáid- ja nuoraidgirjjálašvuođa buvttadeamis, de fertešii bargat ovttas lágádusaiguin/SÁLAS:iin.</p>
<p>Sámi kulturráđđi áigu joatkit <span type="quote">«Dåjmalasj máná»</span> prošeavtta maiddái 2000:s. Sámediggi dáhttu kulturráđi árvvoštallat galggašii go heivehit dán geahččalanprošeavtta áŋgiruššansurggiid oktii mánáid- ja nuoraidprošeavtta áŋgiruššansurggiide. Dat livččii mielde buorideamen mihttomeriid ja váikkuhangaskaomiid ovttastahttima.</p>
<p>Sámediggi oaidná ahte kulturráđđi lea ruđaid prioriteren biergasiidda mat mánáidgárddiin galget geavahuvvot sámi giela ja kultuvrra gaskkusteapmái. Dás lea eanaš sáhka mánáidgárddiin mat eai oaččo doarjaga sámi mánáidgárddiid doarjjaortnegis. Sámediggi áigu 2001:s váldit badjelasas dán doarjaga, muhto lea várra ain dárbu kulturráđi doarjagii dain mánáidgárddiin mat eai leat definerejuvvon sámi mánáidgárdin ja mat danne eai oaččo doarjaga dán doarjjaortnegis.</p>
<p>Sámedikki mánáid- ja nuoraidáŋgiruššan vuoruhuvvo bajás maiddái 2001 stáhtabušeahtas, ja ea.ea. dán doarjjaortnegii lea dárbu 1 milj. kr. lasáhussii.</p>
<p type="title">Doaibmadoarjja sámi kulturviesuide</p>
<p>Sámediggi lea áššis 21/99 gieđahallan Sámi kulturviesuid ollislaš plána. Das lea ođđasis prioriterejuvvon sihke doaibmaruhtadeapmi ja investeremat. Sámedikki áigumuššan lea ain ahte ferte sihkkarastit doaibmaruhtadeami dálá kulturásahusaide ovdal go ođđa investeremat dahkkojuvvojit. Viđa ásahuvvon ja ovtta plánejuvvon kulturvissui lea prioriterejuvvon doaibmadoarjja. Dán mearrádusa ja prioriterema lea Sámediggi čuovvulan dikki 2000 bušeahtas, gos doarjjaortnegii lea lasihuvvon 1,6 milj. kr. Sámediggi lea dasto váldán golbma ođđa kulturásahusa ortnegii mielde, mii 2000 rájes guoská dáidda: Ája, Árran, Saemien Sijte, Sijte Jarnge, Várjjat Sámi Museá ja Sámi Dáiddaguovddáš.</p>
<p>Sámediggi diehtá ahte dát lasáhus ii čoavdde prioriterejuvvon sámi kulturásahusaid váttis dili eará go oanehis áigái. Dain leat ollu jagiid leamaš hui heajos eavttut. Sámediggi áigu ain bargat dan ala ahte doaibmadoarjjaortnega rámma lassánivččii, ja 2001 stáhtabušeahtas lea evttohuvvon 2,4 milj. kr. lasáhus.</p>
<p type="title">Doaibmadoarjja sámi kulturorganisašuvnnaide</p>
<p>Dát doaibmadoarjjaortnet lassánii 1999:s ain eambbo organisašuvnnaide mat prioriterejit doaibmabijuid mánáide ja nuoraide.</p>
<p>Sámi kulturráđđi lohká sakka lassánan organisašuvnnaid/servviid ohcamiid logu main leat iešguđetlágan ulbmilat ja mat dáhtošedje definerejuvvot sámi kulturorganisašuvdnan. Kulturráđđi oaivvilda ahte leat eahpečielggasvuođat doarjjaortnega njuolggadusaid ja rámma oktavuođas. Sámediggi lea oaidnán ahte kulturráđđi lohká dárbun ollislaččat geahčadit sihke sámi váldoorganisašuvnnaid ja kulturorganisašuvnnaid doaibmadoarjjaortnegiid. Sámediggi áigu 2000:s prioriteret dán barggu.</p>
<p type="title">Sámi lágádusdoaibma</p>
<p>Sámediggi doarju kulturráđi go lohká sámi lágádusdoarjaga bušeahttarámma dohkketmeahttumin. 2001 stáhtabušeahtas evttohuvvo 2,5 milj. kr. lasáhus. Sámediggi áigu maid initieret barggu mii čielggadivččii Sámi oahpponeavvoguovddáža ja sámi lágádusaid gaskasaš doaibmajuogadeami oahpponeavvuid buvttadeami oktavuođas.</p>
<p type="title">Sámi duhátjakhebáiki — nuortalaš museá</p>
<p>Sámediggi lea hui duhtavaš Sámi kulturráđi bargguin sihkkarastit nuortalaš museá ásaheami ovdáneami.</p>
<p type="title">Ovttastahttin</p>
<p>Sámediggái lea deaŧalaš ovddidit ollislaš kulturpolitihka ja seammás áddet ealáhusa ja kultuvrra gaskavuođa. Lea dárbu viidát guorahallat mo buoremusat sáhtášii hálddašit sámi kulturruđaid (gč. 1998-2001 Sámediggeplána kap. 5 Kultuvra ja ealáhusat čuo. 5.4.2 s. 36-38). Sámediggi lea álggahan barggu mas galgá dikki vuollásaš ráđiid organiserema, bargguid ja doaimmaid árvvoštallat, ovttas dikki doarjjaortnegiid struktuvrrain. Vejolaš boahtteáiggi molssaeavttut galget árvvoštallojuvvot, nu maiddái mo livččii dušše okta doarjjaorgána.</p>
<p>Sámediggi liiko go kulturráđđi áŋgiruššá sohkabeliid dássedeattokeahtesvuođa vuostá. Sámediggi lea áibbas ovttaoaivilis kulturráđiin go lohká dárbbašlažžan eambbo fuomášupmái dán birra go ráđi doaibma hábmejuvvo ja plánejuvvo, ja váikkuhangaskaomiid juogadeamis. Go dásseárvokunsuleanta lea doaibmagoahtán, de galgá dán suorggis sámediggevuogádagas álggahuvvot buoret ovttastahttin.</p>
<p type="title">4. Mearkkašumit Sámi giellaráđi doibmii</p>
<p>1998-2001 Sámediggeplánas lea áigumuššan ahte <em type="italic"><span type="quote">«.. sámi giellabargu nannejuvvo ja ovddiduvvo buot giellaguovlluin»</span>. </em>Dat mearkkaša ahte Sámedikkis leat stuorra hástalusat giellabarggu oktavuođas. Sámegiela hálddašanguovllu olggobealde livččii earenoamáš deaŧalaš nannet giellabarggu ja ovddidit heivehuvvon oahpahusdoaibmabijuid jna. sámegielas. Giela árvvu nannen gáibida beroštumi, ja ahte guhkit áigge badjel ovddida doaibmabijuid. Sámediggi lea 2001 stáhtabušeahta gieđahallama oktavuođas evttohan 5 milj. kr. lasáhusa iešguđet gielladoaibmabijuid nannemii. Sámi giellaráđđi lea 1999:s disponeren bušeahta mii lei kr. 23 470 000. </p>
<p type="title">Doarjja guovttegielatvuhtii</p>
<p>Sámediggi lea áššis 10/99 revideren dán doarjjaortnega njuolggadusaid. Áigumuš juogadaneavttuid rievdademiiguin lei ložžet gáibádusaid nu ahte maiddái priváhta organisašuvnnat sáhttet ohcat doarjaga.</p>
<p>Sámediggi lea addán Sámi giellaráđđái ovddasvástádusa juogadit stáhtalaš ruđaid sámi dulkonbálvalussii ja guovttegielatvuhtii. Ruđat galget juogaduvvot guđa gildii mat gullet sámegiela hálddašanguvlui, Kárášjoga, Guovdageainnu, Deanu, Porsáŋggu, Unjárgga ja Gáivuona gielddaide, ja vel Finnmárkku ja Tromssa fylkkagielddaide. 1999:s dagai dát kr. 16 650 000,- . Doarjjaortnegii gullet maid eará báikkálaš ja regiovnnalaš orgánat ja earát sámegiela hálddašanguovllus mat geavahit sámegiela hálddašeamis. Dasto sáhttá ruđaid juolludit maiddái doaibmabijuide sámegiela hálddašanguovllu olggobealde.</p>
<p>Sámediggi oaidná ahte leat ollugat geat ohcet prošeaktaruđaid, ja ahte giellaráđđi 1999:s ii sáhttán addit doarjaga eará go njealjádasoassái. Dat muitala ahte lea dárbu lasihit prošeaktaruhtaoasi danne go prošeavttain orru stuorra mearkkašupmi sámegiela ovddideapmái.</p>
<p type="title">Terminologiija- ja giellabargu</p>
<p>Sámi sátnebáŋku lea sátnediehtovuođđu mas sámi terminologiija registrerejuvvo álelassii, ja das lea deaŧalaš mearkkašupmi sámegiela ealáskuhttimii. Dál leat diehtovuođus sullii 6800 sáni, ja beaivválaččat registrerejuvvojit gaskal 80 ja 100 sáni. Sámediggi lea mielas, vásihusaid vuođul maid leat ožžon davvisámegiel diehtovuođu ásahemiin, geahččalit oažžut johtui sullasaš prošeavtta mátta- ja julevsámegielas.</p>
<p>Giellaráđđi lea nammadan golbma fágatearbmajoavkku main lea ovddasvástádus sihkkarastit ovddiduvvon terminologiija kvalitehta. Sámegiella ii leat guhká almmolaččat geavahuvvon, iige sámegiela čállingiellaárbevierru ge leat beare guhkki. Dat mearkkaša ahte giellagelbbolašvuohta ferte ovdánit ovttas giela ovdánemiin oppalaččat, vai jovssašii giellaovddidanáigumušaid. Earenoamáš mearkkat sámi alfabehtas dagahit maid dávjá váttisvuođaid dihtormáilmmis vaikke vel Sámedikki nammadan dihtorlávdegoddi leage viggan čoavdit dán váttisvuođa.</p>
<p>Sámi giellaráđđi lea registreregoahtán sihke sániid mat gávdnojit ja ođđa sániid/tearpmaid. Lea earret eará registreregoahtán sániid maid lea viežžan Konrad Nilsena sátnegirjjiin, šattuid namaid ja muđuid beaivválaš sániid.</p>
<p>Sámediggi oaidná ahte Sámi giellaráđđi 1999:s lea dohkkehan terminologiijaid, ja diggi lea duhtavaš go dat dahkkojuvvo ja go sátnebáŋku dađistaga ovddiduvvo.</p>
<p>Giellaráđi bargun lea maid suokkardit oahppogirjemanusiid. Ulbmil gielalaš suokkardemiin lea sihkkarastit giela oahpponeavvuin mat almmuhuvvojit. Giellaráđđi geavaha dábálaččat olggobeali konsuleanttaid giela árvvoštallamii manusiin, ja giellaráđđi fas suokkarda olggobeali árvvoštallama. Sámediggi oaidná ahte giellaráđđi 1999:s lea suokkardan oahppogirjemanusiid, ja árvvoštallá dán barggu deaŧalažžan sámegiela ovddideami ektui.</p>
<p type="title">Guovttegielatvuohta ja sámegiela ealáskahttin</p>
<p>Sámediggi oaidná ahte Sámi giellaráđđi 1999 prošeaktaruđaid juogadeamis lea prioriteren prošeavttaid mat ovddidit ja nannejit guovllu boahttevaš sámegiel gelbbolašvuođa, prošeavttaid mat oainnusindahket sámegiela, dieđuid sámegiela birra, ovttasbargoprošeavttaid mat gokčet stuorát guovllu ja doaimmaid mat ovddidit sámegiela mánáid ja nuoraid gaskkas. Sámediggi lea earenoamáš duhtavaš go giellaráđđi čuovvula dikki áigumuša mearriduvvon plánaid ektui main mánát ja nuorat lea prioriterejuvvon joavkun.</p>
<p>Sámi giellaráđđi lea mearridan addit giellamovttiidahttinbálkkašumi olbmuide/organisašuvnnaide mat barget earenoamážit giellaráđi ulbmilparagráfa ektui. Bálkkašupmi lea kr. 10 000,-. ja muhtun dáiddára ráhkadan diploma. Bálkkašumi juogadeapmái leat ráhkaduvvon njuolggadusat. Sámediggi lea mielas dása.</p>
<p type="title">Giellageavahankárten</p>
<p>Sámi giellaráđđi lea 1999:s álggahan prošeavtta mii galgá giela kártet. Prošeakta lea meroštuvvon máksit kr. 1 160 000,- ja bistá guokte jagi. Kártejuvvon dieđuid galgá geavahit giela árvvu kártemii Norggas. Prošeavttas lea sierra stivrenjoavku, ja galgá loahpahuvvot 2001:s. Sámediggi vuordá ahte dát ávdnasat livčče buorrin vuođđun mihttomearálaš áŋgiruššamis sámegiela ovddas boahtteáiggis.</p>
<p type="title">Dulkongeaččaleami ortnet ja autoriserenortnet</p>
<p>Sihkkarastin dihte kvalitehta dulkonbávalusain, lea ásahuvvon dulkongeahččaleami ortnet ja autoriserenortnet. Dulkongeahččaleapmi galgá dahkat dulkkaide vejolažžan duođaštit gelbbolašvuođaset. Sámediggi oaidná ahte Sámi giellaráđđi 1999:s lea addán autorisašuvnna guovtti dulkii.</p>
<p type="title">Sámi nuoraid oahppostipeanda</p>
<p>1997 rájes lea leamaš giellaráđi ovddasvástádussan juogadit sámi nuoraid oahppostipeandda. Stipeanda juogaduvvo njuolggadusaid mielde maid Sámediggi lea mearridan. Stipeandda rámman lea kr. 850 000,-, mii lea seamma go 1997:s. Ohppiid lohku geat ohcet dán oahppostipeandda lea lassánan viehka ollu. Dušše guokte maŋimuš jagiid lea lohku lassánan 60:iin, ja danne lea oassi maid oahppit ožžot stipeandan maid unnon ovddeža ektui. Stipeanddas leat ohccit miehtá riikka. Jos stipeanddas galggaš leat dat váikkuhus mii ulbmilis čuožžu, de ferte rámma stuorrut. Sámediggi áigu 2001 bušeahta oktavuođas árvvoštallat stipeandda rámma vejolaš lasiheami.</p>
<p type="title">Diehtojuohkin ja gielalaš neavvun</p>
<p>Sámi giellaráđđi galgá oaivadit geavaheddjiid giellaáššiin, ja čállingoddi geavaha ollu áiggi vástidit iešguđetlágan gažaldagaid. Sámi giellaráđđái riŋgejit ain beaivválaččat feara gos. 1999:s lea hálddahus vástidan sullii 2000 terminologiija- ja giellagažaldagaid. Sámi giellaráđđi lea 1999:s leamaš iešguđetlágan diehtojuohkinčoahkkimiin gos earret eará lea muitalan sámelága giellanjuolggadusaid birra. Giellaráđđi lea 1999:s olggosaddán diehtogihppaga <em type="italic">Gielladieđut. </em>Hálddahus lea maid leamaš mielde NRK Sámi Radio prográmmaráiddus <em type="italic">Giellamet. </em>Muđui lea giellaráđđi veahkehan sámi aviissaid ja sámi lágádusaid dieđuiguin ja oaivademiin. </p>
<p>Sámediggi oaidná ahte Sámi giellaráđđi oppa 1999:s lea registreren doaimmas giellaráđi websiidduin. Logut čájehit ahte leat 50 % eambbo geavaheaddjit go 1998:s.</p>
<p type="title">5. Mearkkašumit Sámi ealáhusráđi doibmii</p>
<p type="title">Eanadoallu</p>
<p>Sámi ealáhusráđđi lea juolludusaidisguin duohtandahkan Sámedikki eanadoallopolitihka váldo mihttomeriid mearriduvvon eanadoalloplána mielde. Sámi ovddidanfoandda doarjaga juogadeamis lea eanadoalu oassi, mii 1997:s lei 12,4 %, lassánan 13,6 % 1998:s ja 15 % 1999:s. Váikkuhangaskaoamit orrot vuohkkasit ja bures deaivamin olahusjoavkku. Sámi ealáhusráđđi lohká ahte muhtumin sáhttá leat váttis gozihit Sámedikki politihkalaš áigumuša danne go dat dáhtošii gozihit dakkár doallostruktuvrra masa eanadoalu dábálaš váikkuhangaskaoamit eai guoskka.</p>
<p>Sámi ealáhusráđđi lea mášiidnarieggáiguin viggan caggat daid stuorra mášiidnagoluid mat eanadoalus leat, vai ovttaskas eanadoalli golut unnošedje.</p>
<p type="title">Guolásteapmi</p>
<p>Sámi ealáhusráđđi lea 1999:s juolludan kr. 3 665 374,- guolástanulbmiliidda, ja dat lea 1997 rájes 32 % vuoládus. Sivvan dán vuoládussii sáhttá leat go ealáhusráđđi ii leat nu viššallit searvan gádde- ja vuostáiváldinstašuvnnaid huksemii ja ođasmahttimii. Doarjja fatnasiidda gal lea bisson seamma dásis.</p>
<p>Sámi ealáhusráđđi lea Sámedikki prioriteremiid mielde prioriteren fatnasiid mat leat unnibut go 35 juolggi ja mat eai leat boarráseabbo go 15 jagi. Dattetge lea veara mearkkašit ahte dát sáhttá dagahit váttisvuođaid bivdofatnasiid ruhtadeami oktavuođas, ja váttisvuođaid go galgá fidnet earrevuoigatvuođaid bivdui. Fatnasat maid dál ostet leat viehka divrasat, ja danne lea dárbu eambbo ruhtadangálduide, omd. SND:ii, muhto dat prioritere fatnasiid mat leat stuorábut go 15 mehtera. 1999:s lea guolásteddjiide leamaš váttis ođđa fatnasa oastit danne go eai juoge rekrutereneriid. Bivdis ferte leat boares fanas mas lea earri, ja dan sáhttá sirdit ođđa fatnasii.</p>
<p>Sámediggi áigu 2000:s dáhttut Sámi ealáhusráđi bidjat earenoamáš fuomášumi dán guovtti áššái, vai guolásteaddjit eai vahágahttojuvvo danne go ruhtadeddjiin eai leat ovttalágan prioriterensuorggit ja go leat váilevaš earrevuoigatvuođat.</p>
<p type="title">Industriija/huksen- ja rusttetdoaibma</p>
<p>Poasttas, industriijas/huksen- ja rusttetdoaimmas lei 5 % vuoládus 1997 rájes 1998 rádjai. 1999:s leat doaimmat dattetge lassánan kr. 4 630 000,- doarjagiin, mii dagai 20,9 % buot doarjjaruđain.</p>
<p type="title">Duodji</p>
<p>Sámedikki mear rádus áššis 25/99 Duodji — kultuvra, fága ja ealáhus, lohká ahte galgá ásahuvvot ovddidanprográmma duodjái. Sámediggi oaidná ahte ealáhusráđđi áigu dahkat dan maid lea dárbu vai prográmma álggahuvvošii. Sámi ealáhusráđđi evttoha nammadit sierra bargojoavkku mii galgá plánii evttohit mandáhta, sisdoalu, áigeplána ja organiserema, ja Sámediggi lea mielas dasa.</p>
<p type="title">Nissoniid sadji</p>
<p>Sámediggi liiko go Sámi ealáhusráđđi addá doarjaga nissoniidda mat álggahit ealáhusdoaimma. Sámediggi oaidná dattetge ahte doarjja nissoniidda geat áiggošedje álggahit fitnodaga lea unnon 11,8 % 1999:s, 1998:s dat lei 37,8 % ja 1999:s dušše 26 %. Dát lea hui heajos rievdan ja guhkkin eret das mo galggašii, namalassii 50 %. Sámediggi dáhttu ealáhusráđi kártet mii lea sivvan dán rievdamii ja ovddidit evttohusa Sámediggái.</p>
<p type="title">Ráđđehusa Davvi-Norgga lávdegoddi</p>
<p>Sámediggi atná lávdegotti barggu hui deaŧalažžan. Lávdegoddi doaibmá Sámediggái ea.ea. arenan mii doalvu earáide dikki jurdagiid iežas plánaid vuođul, gos dáhtošii gožihit sámi perspektiivva dáin surggiin. Dáinna bargguin leat regiovnnalaš eiseválddit ja Sámediggi oaidnigoahtán deaŧalažžan nannet regiovnnalaš doaibmaprográmma, gos nášuvnnalaš politihka prosedyrat ja rutiinnat buorebut heivehuvvojit regiovnnalaš dási mihttomeriide. Dát mearkkaša nannoseabbo mieldeváikkuheami, nannoseabbo regiovnnalaš gullevašvuohta ja stuorát oasi hálddašeapmi váikkuhangaskaomiin mat geavahuvvojit davimuš riikkaoasi ealáhusovddideapmái. Áigumuššan lea ovddidit sierra proposišuvnna mii sáhttá leat mielde buorideamen gulahallama guovddášeiseválddiiguin dain fáttáin mat gieđahallojuvvojit.</p>
<p type="title">Ovttastahttin ja ovttasbargu</p>
<p>Sámi ealáhusráđđi lohká leat hástalussan Sámediggái iežas plánaid operašonaliseret. Dán áigodaga Sámediggeplánas ja Sámi riddo- ja vuotnaguovlluid doaibmaplánas leat čielga eavttut, prinsihpat, hástalusat ja áŋgiruššansuorggit maiguin lea deaŧalaš Sámi ealáhusráđđái viidáseabbot bargat. Sámi ealáhusráđđi lohká, nugo Sámi kulturráđđi ge, siskkáldasat Sámedikkis dárbun ovttastahttit váikkuhangaskaomiid geavaheami earret eará Sámi kulturráđi ektui, muhto maiddái olgguldasat eará váikkuhangaskaoapmeaktøraid ektui. Sámediggi oaidná ahte Sámi ealáhusráđđi nannoseabbot go ovdal dáhtošii bidjat eavttuid sámi guovlluid ealáhusovddideapmái. Vaikke vel Sámi ealáhusráđis dán rádjái lea leamaš hui ollu earalágan doaibma ohcciid ektui go SND:s lea, de ii leat Sámi ealáhusráđđi dál makkárge iešheanalis váikkuhangaskaoapmeaktøran čielga profiillain ja iešheanalis molssaeavttuin.</p>
<p>Sámi ealáhusráđđi lohká deaŧalažžan Sámediggái leat mielde iešguđet foraid prográmmabargguin gozihan dihte politihkas ja strategiijaidis. Dás sáhttá namuhit Sis-Finmárkku nuppástuhttinprográmma ja Ráđđehusa Davvi-Norgga lávdegotti.</p>
<p type="title">Sámedikki siskkáldas ovttasbargu</p>
<p>Sámediggi oaidná ahte Sámi ealáhusráđđi lohká dárbbašlažžan buoridit dikki siskkáldas ovttasbarggu ja dieđuid biđgema, ja ahte rollajuogadeapmi váldohálddahusa ja Sámi ealáhusráđi fágaorgánan gaskka čielggaduvvo. Dás lea earenoamážit sáhka áššiin mat gusket ealáhusaide ja barggolašvuhtii. Sámi ealáhusráđđi váillaha linjáid mat čielgasit muitalivčče geas ja guđe dásis lea ovddasvástádus dáin áššiin.</p>
<p>Sámediggi lea álggahan barggu mas galgá dikki vuollásaš ráđiid organiserema, bargguid ja doaimmaid árvvoštallat, ovttas dikki doarjjaortnegiid struktuvrrain. Vejolaš boahtteáiggi molssaeavttut galget árvvoštallojuvvot, nu maiddái mo livččii dušše okta doarjjaorgána.</p>
<p type="title">6. Loahppamearkkašumit</p>
<p>Sámediggi lea duhtavaš go buot vuollásaš ráđiin lea 1999:s dahkkojuvvon viiddis ja fágalaččat buorre bargu. Sámediggi váldá diehtun jahkedieđáhusaid mat lea ovddiduvvon.</p>
<p>Ášši meannudeapmi loahpahuvvui njukčamánu 1. b. dii. 10.30.</p>
<p type="title">Ášši 7/00	Sámedikki 1999 jahkedieđáhus</p>
<p>Ášši meannudeapmi álggahuvvui njukčamánu 1. b. dii. 10.45.</p>
<p type="title">I.	Áššebáhpirat</p>
<list><p type="listitem">Sámi kulturmuitoráđi 1999 jahkedieđáhus, mearriduvvon 07.01.00 čoahkkimis</p>
<p type="listitem">Sámi kulturráđi 1999 jahkedieđáhus, mearriduvvon 07.01.00 čoahkkimis</p>
<p type="listitem">Sámi giellaráđi 1999 jahkedieđáhus, mearriduvvon 05. - 06.01.00 čoahkkimis</p>
<p type="listitem">Sámi ealáhusráđi 1999 jahkedieđáhus, hálddahusa árvalus</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p type="title">1. Boahtteáiggi politihka hápmen</p>
<p type="title">1.1 Jahkedieđáhusa perspektiivvat</p>
<p>Sámelága § 1-3 vuođul galgá Sámedikki jahkedieđáhus sáddejuvvot Gonagassii. Ráđđehus ovddida stuorradiggedieđáhusa Sámedikki doaimma birra juohke jagi Stuorradiggái. Sámedikki 1998 jahkedieđáhus lea biddjojuvvon nubbin kapihttalin Stuorradiggedieđáhusas nr 48 (1998-99) Sámedikki 1998 doaimma birra.</p>
<p>Sámedikki dieđáhusrutiinnain lea dasto 4-jagi perspektiiva. Stuorradiggi lea Sámelága mearrádusa oktavuođas maiddái mearridan, ahte oktii juohke stuorradiggeáigodagas ovddiduvvo dieđáhus daid doaibmabijuid birra mat galget sihkkarastit ja ovddidit sámi giela, kultuvrra ja servodateallima. Dán prinsihppadieđáhusas galget eiseválddit dasto guorahallat vuđoleabbot ja prinsihpalaččat Ráđđehusa sámepolitihka juohke stuorradiggeáigodagas.</p>
<p type="title">1.2 Ovttasbargu Sámedikki ja guovddáš eiseválddiid gaskka</p>
<p>Dan geažil go stáhta guhkit áiggi lea healbadan geatnegasvuođaidis, de lea sámi servodat easkka álggahan guovddáš servodatsurggiid fálaldagaid huksema. Go ain galgá hukset sámi kulturvuođu, de dagaha dat dan ahte sámi vuoigatvuođabarggus šaddá ođđa láhkaaddináigodat. Dárbbašuvvojit maiddái ollu ruđat ja resurssat sámi servodaga huksemii. Dát mearkkaša dan ahte go sámi servodat lea vuođđuduvvomin, de lea našuvnnalaš servodat nuppástuhttojuvvomin.</p>
<p>Sámediggi lea sámi álbmotválljen orgána mii bargá sámi álbmoga ovddas. Dan deaŧaleamos bargu lea leat mielde váikkuheamen ja bidjamin eavttuid servodaga hápmemii movt gozihit, nannet ja ovddidit sámi kultuvrra, ealáhusaid ja servodaga. Sámedikki doaibma lea áibbas guovddážis go vuođđolága § 110a mihttomearrái galgá biddjot konkrehta sisdoallu. Danne ferte ge leat lávga ja geatnegahtti ovttasbargu Sámedikki ja guovddáš eiseválddiid gaskka.</p>
<p>Sámediggi lea ollu jagiid váillahan vástádusa guovddáš eiseválddiid beales daid gažaldagaide maid diggi ovddida. Danne illudahttá go Ráđđehusa áigumuššan Stuorradiggedieđáhusas nr 48 (1998-99) Sámedikki 1998 doaimma birra, lea leamaš buktit signálaid daid áššiide maid Sámediggi lea válddahallan jahkedieđáhusastis. Sámediggi oaivvilda ahte dát lea buorre doaibmabidju ja sávvá ahte dat geavahus jotkojuvvo boahtteáiggis.</p>
<p>Dasto oaivvilda Sámediggi ahte lea deaŧalaš ovddidit ollislaš politihka nu ahte oktavuohta departemeanttaid gaskka nanosmahttojuvvo, dan seammás go fágadepartemeanttaide biddjo ovddasvástádus čuoččaldahttit ja bargat viidáseabbot sámi áššiiguin iežaset politihkkasurggiin. Rutiinnat ja prosedyrat mat ásahuvvojedje 1998:s sámi bušeahttaáššiid meannudeapmái leat deaŧalaččat Sámedikki ja Ráđđehusa gaskasaš ovttasbarggu nanosmahttimis. Stáhtabušeahta 1999 oktavuođas rievdadii Ráđđehus iežas bušeahttabarggu rutiinnaid sámi áššiid ektui. Jagis 2000 juolluda Ráđđehus ruđaid Sámedikki rámmii maiddái fágadepartemeanttaid bušeahttakapihttaliid bokte. Dát lea mielde oččodeamen ovttaskas fágadepartemeanttaid dovdat ovddasvástádusaset dan seammás go rámmajuolludus addojuvvo Sámediggái.</p>
<p>Sámi bušeahttaáššiid meannudanrutiinnaid ja prosedyraid galggašii ovdánahttit nugo Sámediggi ovdal lea gáibidan, oažžut sierra šiehtadanmálle sámi áššiid bargui. Bušeahttabarggu sáhttá álkidit heivehit šiehtadallamiid oassin man oktavuođas duohta šiehtadallamiid bokte iktit ruhtadárbbuid ja juogadit ovddasvástádusa.</p>
<p>Sámediggi registrere ahte Ráđđehus 1999 stáhtabušeahta oktavuođas lea ráhkadan sierra gihppaga mas válddahallá juolludusaid sámi ulbmiliidda, ja ahte Gielda- ja guovludepartemeanta áigu ráhkadit dákkár bušeahttagihppaga buot bušeahtaid várás boahtteáiggis.</p>
<p type="title">1.3 Boahtteáiggi hástalusat</p>
<p>Sámit lea eamiálbmot ja minoritehta riikka álbmoga ektui muđui, ja danne lea ge deaŧalaš atnit muittus ahte Norgga guovddáš stáhtaeiseválddiid ja sámiid gaskasaš oktavuođas lea eambbo sáhka go dušše oktavuođa birra stáhta ja eamiálbmoga gaskka, mas ferte láhčit dakkár eamiálbmotpolitihka mas iešguđetlágan surggiid oasit leat mielde, ja ahte doaibmabijuid sámiid guovdu ferte láhčit sámiid iežaset dárbbuid ja historjálaš duogáža vuođul.</p>
<p>Sámepolitihka oktavuođas lea sáhka ollislaš politihka hábmemis, ja danne dan ii sáhte hábmet meroštallojuvvon suorggi dahje sektuvrra siste. Sámedikki doibmii leat vuoigatvuođa politihkka, čálgopolithkka, sosiálapolitihkka, ealáhuspolitihkka, oahpahuspolitihkka ja dat mii guoská mánáide ja nuoraide muhtun oassi dain deaŧaleamos áššesurggiin go politihkka boahtteáiggi várás hábmejuvvo sámi servodaga ektui, muhto maiddái biras- ja nissonperspektiiva ferte leat guovddážis das.</p>
<p>Sámi vuoigatvuođalávdegoddi ásahuvvui áiggistis dan dihtii ahte njulget daid bonjuvuođaid mat norgalaš lágain ja hálddašeamis leat sámi vuoigatvuođaid ektui. Lávdegoddi ovddidii iežas oassečielggadusa 1997:s Finnmárkku eatnamiid hálddašeami hárrái. Dát oassečielggadus lea dán rádjái stuorámus ášši mii njuolga váikkuha sámi kultuvrra vuođu. Dán árvalusa ovddideapmi lea bohciidahttán hirbmat deatalaš digáštallama sámiid vuoigatvuođaid birra ja dan birra makkár sadji Sámedikkis galggašii leat boahtteáiggi resrursahálddašeamis ja areálaplánemis.</p>
<p>Álbmotrievtti prinsihpat eamiálbmogiid vuoigatvuođaid birra leat čielgasat, ja eahpitkeahttá lea nu ahte stáhtat fertejit dohkkehit ja nannet eamiálbmogiid vuoigatvuođaid guoskevaš álbmoga riektivuogádagaid ja riekteáddejumiid vuođul. Sámiid vuoigatvuođaid sin guovlluide, čáziide ja luondduresurssaide ferte doahttalit ja dohkkehit, ja vuođđogažaldagaid mat gusket sámiid vuoigatvuođaide ja eallineavttuide ferte boahtteáiggis mearridit Sámedikki ja stáhta gaskasaš guorahallamiid ja šiehtadallamiid bokte. Guovddážin dás lea <em type="italic">šiehtadallangeatnegasvuohta </em>sámiid ja norgalaš eiseválddiid gaskka dain áššiin main sámiid árvvoštallama mielde lea dárbu, erenoamážit kultuvrra, ealáhusaid ja vuoigatvuođaid oktavuođas. Dat ii galggaše leat dušše ráđđádallangeatnegasvuohta, muhto dat ferte geatnegahttit goappašiid beliid ja dan ferte reguleret Norgga lágain. Boahtteáiggi hálddašanortnegiid bokte ferte Sámediggi oažžut válddi mearridit ja hálddašit luondduresurssaid geavaheami sámi ássanguovlluin. </p>
<p>Sámi guovlluin lea vejolašvuohta álggahit gánnáhahtti doaimmaid mat vuođđuduvvojit ođasmuvvi ja ođasmuvakeahtes resurssaide. Rikkis minerálariggodagaide lea maiddái lassánan beroštupmi. Sámediggi áigu deattuhit ahte dikki oaidnu lea leamaš ahte ii miehtat addit ohcanlobi nu guhká go vuoigatvuođagažaldagat eai leat čilgejuvvon. Sámedikki mielas ii leat dohkálaš addit minerálaohcanlobi nu guhká sámi álbmot ii dohkálaččat beasa bearráigeahččat minerálaresurssaid ja hálddašit daid.</p>
<p>Go sámi álbmogii álbmotrievttálaš geatnegasvuođaide dávistettiin lea sihkkaraston dohkálaš váikkuhanfápmu sámi guovlluid luondduriggodagaide ja sámi eaiggáduššanvuoigatvuohta lea dohkkehuvvon, de áigu Sámediggi viidát árvvoštallat mo minerálat sámi guovlluin galget dutkojuvvot. Dat mearkkaša ahte Sámediggi dáhttu mearridit galget go, ja jos galget, de mo minerálaresurssaiguin boahtteáiggis galggašii ávkašuvvat. Dás leat čielga čanastagat dasa movt resurssaid sámi ássanguovlluin sáhttá ja berre hálddašit.</p>
<p>Sámedikki oaidnu sámi guovlluid eana- ja čáhcevuoigatvuođaid ektui lea leamaš ahte guovllu riggodagat sihke eatnama alde ja vuolde gullet sámi álbmogii. Duogážin dán oidnui lea dat sávaldat ahte sámi servodat galggašii oažžut stuorát ávkki das mii buvttaduvvo, ja dáhttu hehttet dahje juobe juo ráddjet ge vahágiid dakkár doaimmaid oktavuođas mat sáhttet hehttet sámi kultuvrra ja árbevirolašealáhusdoaimmaid.</p>
<p>Sámediggi lea cealkán ahte dikki mihttomearrin lea hálddašit sámi ássan- ja geavahanguovlluid resurssaid. Das movt luondu ja biras hálddašuvvo lea guovddáš mearkkašupmi kultuvrralaš oktilašvuođa ja ovdáneami vejolašvuhtii.</p>
<p>Árbevirolaš sámi ealáhusvuogit nugo boazodoallu ja lotnolasealáhusat dárbbašit garrasit geavahit stuorra areálaid. Sámedikki mielas lea deatalaš ahte sámi ealáhusat, kultuvra ja servodatdilit árvvoštallojuvvojit buot áššiin main lea sáhka lihkahallamiid birra sámi guovlluin.</p>
<p>Gáhtten- ja huksenáššiin lea deatalaš ahte árvvoštallamis deattuhuvvo mo vejolaš huksendoaibmabijut sáhttet čuohcat sámi servodahkii ollislaččat. Vahágat sturrot ovttaskas lihkahallamiid logu mielde juste danne go boazoealáhusas otne leat hui unnán heivehallanvejolašvuođat.</p>
<p>Boazodoallu lea nana sámi kulturguoddi. Boazodoallu lea maiddái dat ealáhus mii dárbbaša stuorámus areálaid. Danne lea dárbu sihkkarastit areálaid boazodoalu várás, danne go aiddo areálat leat eaktun boahtteáiggi boazodollui. Lea maiddái dárbu čielgaseappot go dál dahkkojuvvo lágaid bokte mearridit guohtunvuoigatvuođaid. Danne oaivvilda Sámediggi ahte berre lágaid bokte mearridit boazodoalu riektevuođu dološáiggi rájes geavaheami vuođul. Boazodoalu boahtteáiggi sihkkarastimii lea áibbas deaŧalaš ahte das lea nana riektegáhtten amas boazodoalu eatnamiid sáhttit bidjat eará ulbmiliidda.</p>
<p>Árjjalaččat geavahit ja ávkašuvvan meahcceriggodagaiguin nugo meahccefuođđuiguin, guliiguin ja murjjiiguin, lea deaŧalaš sámi kultuvrii. Dálá meahcástallannjuolggadusaid ja daid geavaheami ferte heivehit báikegotteolbmuid dárbbuide meahcástallama oktavuođas. Sámediggi oaivvilda ahte lea dárbu nannet dán vuoigatvuođa lágaid bokte. Ferte gáržžidit addimis lobi hukset barttaid bieđgguid spiehkastettiin dispenšuvnnain plána- ja huksenlágas. Dát ii dattetge berre hehttet ahte árvvoštallá prinsihpalaččat earáláhkái goahte- ja bartahuksema árbevirolaš meahcceealáhusa geavaheapmái ja guvluigullevašvuođa dikšumii go huksema dábálaš asttoáigge várás.</p>
<p>Sámediggi oaivvilda ahte sámi guolásteaddjiin lea vuoigatvuohta boares vieru ja álbmotrievtti mielde rievttálaš oassái sámi guovlluid guolleresurssain. Sámediggi oaivvilda danne ahte lea deaŧalaš ávkašuvvat riddo- ja vuotnariggodagaiguin guhkes áigge ja ceavzilis geavaheami vuođul, mas báikkálaš ealáhusbargit ožžot stuorát ja friijaseabbo vejolašvuođa riddo- ja vuotnariggodagaide.</p>
<p>Sámi luossabivdu lea deaŧalaš sámi servodahkii, ja dat lea deatalaš vai sámi kultuvra seailuduvvo ja ovdánahttojuvvo. Sámediggi ii leat mielas dasa mo otná hálddašeapmi osiid mielde čađaha reguleremiid mearraluossabivddus. Dát rádjemekanismmat luossabivddus leat guhkit áiggi juo garrasit čuohcan sámi beroštumiide ja dagahan ahte deaŧalaš guolástanvuoigatvuođat leat javkaduvvon.</p>
<p>Lunddolaš oassin sámi vuoigatvuođabargguin leat maiddái giella, oahpahus ja kultuvra dássálaga ealáhusáššiiguin áibbas deaŧalaččat Sámediggái. Sámedikkis leat ollu stuorra hástalusat sámegielas ja sámegillii ja sámi kultuvrra ja servodatdiliid oahpahusa ektui. Sámediggái váldi sámi oahpahusáššiin orru dego bilkun dahje paradoksan go vuođđovuoigatvuođat eai leat sajis - namalassii vuoigatvuohta sámegiel oahpahussii ja vuoigatvuohta oahpahussii sámi oahppoplána mielde.</p>
<p>Oahpaheaddjit geain lea gelbbolašvuohta leat eaktun sámegiela ja sámegillii oahpaheapmái. Jos galgá sáhttit fállat oahpahusa sámegillii dađistaga eanet skuvllain, de lea dárbu ollu eanet sámi oahpaheaddjiide go dál leat. Lávdaoahppofálaldaga ovddidemiin mii juo gávdno dál sáhtášii oažžut eambbo sápmelaččaid oahppat oahpaheaddjin. Jos galgá nagodit oažžut sámegiel oahpaheaddjiid juohke sadjái riikkas, de ferte maiddái rekrutteret studeanttaid olles riikkas.</p>
<p>Sámediggi oaidná stuorra hástalusaid oahpahusas olggobealde sámegiela hálddašanguovllu. Váilot ollu oahpaheaddjit geain livččii gelbbolašvuohta. Dát individuálalaš vuoigatvuohta oahpahussii sámegielas eaktuda strategiijaid sihke oahpaheaddjiid oahpu ja oahpahusfálaldagaid organiserema ektui dassážii go leat doarvái oahpaheaddjit.</p>
<p>Sámediggái álbmotválljen orgánan lea guovddáš áššin ahte diggi oažžu iešheanaleabbo saji. Dainna lágiin ferte Sámedikki konstitušuvnnalaš saji čilget lagabui nu ahte ovttasvástádus Sámedikki ja stáhtaeiseválddiid gaskka čilgejuvvo. Sámediggi sámiid álbmotválljen orgánan ferte ovddidit ovttaveardásaš ovttasbarggu Ráđđehusain ja Stuorradikkiin. Sámi demokratiija dákkár ovdáneapmi ovttasbargovugiiguin, lea lunddolaš boađus barggus sámi vuoigatvuođaiguin.</p>
<p>Sámiid historjálaš vuoigatvuođat, geavaheapmi ja riekteáddejumit - ja buot mii muđui lea vuođđun gustovaš riektái, láhkasuodjaleapmái ja hálddášeapmái, galgá biddjot vuođđun riekteovdáneapmái ja hálddašeapmái. Jos galgá sáhttit ollásit ja oadjebasat árvvoštallat sámiid riektedili, de lea dárbu čielggadit sámi boares vieruid ja riekteáddejumiid. Sámediggi vuordá ahte eaiggáduššanvuoigatvuohta ja geavahanvuoigatvuohta digáštallojuvvo vuđolaččat go sámi boares vierut ja riekteáddejumit olles sámi ássanguovllus čielggaduvvojit.</p>
<p>Sámediggi oaivvilda ahte álbmotrievttálaš njuolggadusat maidda Norga lea čadnon ja main lea mearkkašupmi sámiid vuoigatvuođadillái, galget adnojuvvot Norgga riektin, ja dasto ferte sihkkarastit beaktilvuođa našuvnnalaš riektenjuolggadusaide. Sámediggi oaidná ahte dán oktavuođas lea dárbu ođasmahttit sisrievttálaš vuođđu riekteovdáneami ektui eamiálbmotáššiin. Dát mearkkaša dan ahte sámelága ja sámiid riektedili ferte dárkkistit ja ođasmahttit. Sámeláhka lea okta lávki suksessiivvalaš láhkaaddinproseassas, ja dan ferte rievdadit ovdáneami ektui muđui. Seamma prinsihppa ferte gustot maiddai eará lágaide main lea mearkkašupmi sámiid vuoigatvuođaide.</p>
<p>Sámedikki mielas lea maiddái dárbu ahte guovddáš stáhtalaš eiseválddit čilgejit ollu guovddáš beliid mat čuvvot ILO-konvenšuvnna nr 169 ratifiserema Norggas. Čujuhuvvo earret eará čilgekeahtes gažaldagaide mat gusket eanavuoigatvuođaide ja šiehtadallan- ja ráđđádallangeatnegasvuhtii. Sámediggi lea ovdal čujuhan gokko Norgga stáhta ii doala dási daid mearrádusaid ja áigumušaid ektui mat leat konvenšuvnna vuođđun. Lea lunddolaš ahte Sámi vuoigatvuođalávdegotti árvalusa meannudeami oktavuođas vuđolaččat čielggaduvvo mo konvenšuvnna geatnegasvuođat galget ollašuhttot. Dan ferte de bidjat sámeláhkii, ja eará lágaide ja njuolggadusaide.</p>
<p>Sámediggi deattuha dan bargui aktiivvalaččat searvama mas lea mearkkašupmi eamiálbmogiidda riikkaidgaskasaš oktavuođain, erenoamážit orgánaid ektui mat mearridit riikkaidgaskasaš riektedásiid. Sámediggi áigu vuot čujuhit makkár ovddasvástádus ráđđehusas lea čuovvulit dán lágan áššiid, ja ráđđádallat Sámedikkiin áššiin mat gusket eamiálbmogiidda.</p>
<p>Sámedikkis leat stuorra vuordámušat dan bargui mii lea álggahuvvon ON:s eamiálbmotjulggaštusa ektui. Eamiálbmotvuoigatvuođaid sihkkarastin, dohkkeheapmi ja ovddideapmi, maiddái iešmearrideami, lea guovddážis dán barggus. Sámediggi vuordá ahte Norgga stáhta váikkuha eamiálbmotjulggaštusa gárvvisteami. Sámediggi áigu ain vuoruhit bajás barggu eamiálbmotjulggaštusain.</p>
<p>Sámi vuoigatvuođalávdegotti čielggadus lea dán rádjái stuorámuš ášši mii njuolga váikkuha sámi kultuvrra ávnnaslaš vuođu. Lea vuostá álbmotrievttálaš prinsihpaid jos Sámediggi dušše galgá leat dábálaš gulaskuddaninstánsa dán proseassas. Sámediggi oaivvilda ahte lea dárbu ja riekta ahte Sámediggi ja Ráđđehus dakkaviđe ásahit lávga ovttasbarggu, dainna áigumušain ahte ráhkadit láhkaproposišuvnnaid sámi vuoigatvuođaid ja daid hálddašeami birra.</p>
<p>Sámediggi eaktuda ahte Sámi vuoigatvuođalávdegotti bargu jotkojuvvo, nu ahte sámiid vuoigatvuođat maiddái olggobealde Finnmárkku čielggajuvvojit ja sihkkarastojuvvojit. Sámediggi vuordá ahte diggi oažžu guovddáš ja aktiivvalaš saji go mandáhta hábmejuvvo viidáseabbo čielggadusaide, ja maiddái čielggaduslávdegotti čoahkádusa ja lágaid ja láhkaásahusaid ráhkadeami oktavuođas mat gusket sámi vuoigatvuođaide. Sámi boares vierut ja riekteáddejumit galget leat mandáhta oassin, ja galget leat čielggadusas oassin sámi guovlluid ektui Tromssas máttásguvlui.</p>
<p>Norgga sámepolitihkka geatnegahttá vuosttažettiin guovddáš eiseválddiid. Stáhta vuolggaha báikkálaš sámepolitihkalaš doaibmabijuid gielddaid ja fylkagielddaid ektui positiivvalaš váikkuhangaskaomiid bokte, ii ge láhkageatnegahttima ja direktiivvaid bokte. Dál bargojuvvo sámepolitihkalaš perspektiivva ovttastahttimiin dakkár surggiin main gielddain ja fylkagielddain lea ovddasvástádus. Boahtteáiggis lea dárbu geahččalit ortnegiid movt Sámediggi galggašii searvat fylkaplánabargui ja dan ollašuhttimii. Dát bidjá gáibádusaid sámi ja norgalaš eiseválddiide, ahte gielddaid ja fylkagielddaid sámepolitihkalaš ovddasvástádusa ferte čielgaseabbot defineret.</p>
<p>Sámedikkis leat ollu barggut ja hástalusat boahttevaš jagiin. Sámediggái ráđđeaddi orgánan lassánit dađistaga gáibádusat sihke guovddáš ja guovlulaš eiseválddiid beales, ja dat mearkkaša dan ahte sihke doaimmat ja barggut lassánit, ja danne lea ain dárbu nannet hálddahusa vai Sámediggi sáhttá ollašuhttit daid doaimmaid mat dasa leat biddjon ja daid mihttomeriid maid dat lea alccesis bidjan.</p>
<p>Stáhta bealis gáibiduvvo ahte Sámediggi galgá aktiivvalaččat searvat viiddis bargguide nugo riikkaidgaskasaš eamiálbmotbargu, boazodoallu, ealáhuspolitihkka ja guovllupolitihkka, muhto resursadili geažil Sámedikki hálddahusas ii leat Sámedikkis dattetge vejolašvuohta ollašuhttit dáid gáibádusaid ja dasto gozihit daid bargguid mat dikkis juo leat. Sámediggi lea juo ferten vuoruhit vuollelii deaŧalaš áššiid.</p>
<p>Jagis 2000 lea váldodoaibman ovddidit ja buoredit dan barggu mii lea juo jođus ollu surggiin. Ollu initiatiivvat ja proseassat leat jođus mat iešguđet láhkai gusket sámi vuoigatvuođagažaldagaide. Sámediggi áigu ain boahtteáiggis vuoruhit bajás sámi vuoigatvuođaid, ja áigu viidáseabbot barggustis erenoamážit čalmmustit sámi <em type="italic">boares vieruid ja riekteáddejumiid </em>, ja makkár váikkuhusat dain leat sihke individuálalaš ja kollektiivvalaš sámi vuoigatvuođaide ja daid hálddašeapmái. </p>
<p>Sámedikki mielas lea maiddái dárbu bidjat eanet searaid dikki áŋgiruššamiidda mánáid ja nuoraid ektui. Go kulturpolitihkka mánáid ja nuoraid várás hábmejuvvo, de lea deaŧalaš árvvoštallamis vuhtii váldit daid maŋimuš jagiid rievdadusaid. Buot, lagaš birrasa rájes mediaid rádjai leat mielde hábmemin sámi mánáid ja nuoraid árgabeaivvi. Sámedikki bargun šaddá vuolggasajiin sámi kultuvrras ja dan árbevieruin láhčit doaibmabijuid mat duddjojit gielalaš ja kultuvrralaš gullevašvuođa sámi kultuvrii.</p>
<p>01.01.2000 rájes gullaba Sámi oahpahusráđđi, mii dál gohčoduvvo Sámedikki oahpahusossodahkan ja Sámi sierrabibliotehka sámediggevuogádahkii. Sámediggi lea hirbmat duhtavaš dainna.</p>
<p>Mii guoská oahpahussuorgái, de lea Sámedikki deaŧaleamos bargu jagis 2000 ahte nu bures go vejolaš lihkostuvvat dainna bargguin mii guoská ovddeš Sámi oahpahusráđi sirdimii Sámediggái Sámedikki oahpahusossodahkan. Praktihkalaš bargu lea bures jođus. Dás ferte maiddái defineret makkár sadji ja ovddasvástádus iešguđet oasálaččain oahpahussuorggis galgá leat. Sámediggi eaktuda ahte oažžu guovddáš váikkuhanfámu dán barggus.</p>
<p>Sámediggi áigu jagi 2000 loahpageahčen ásahit sámi sierrabibliotehka ovttastahtton oassin, ja man doaimmat viiddiduvvojit ođđa sámediggevisttis. Eaktuduvvo ahte dát ovddiduvvo dainna lágiin ahte mátta- ja julevsámi guovlluide ja eará guovlluide ásahuvvojit ossodagat nugo Sámediggi lea mearridan.</p>
<p type="title">2.  Sámedikki politihkalaš bargu 1999:s</p>
<p>Dán kapihttalis čalmmustit guovddáš áššesurggiid maiguin Sámediggi lea bargan 1999:s. Sámedikki dievasčoahkkima eanetlohku lea dahkan daid mearrádusaid maidda dán jahkedieđáhusas čujuhuvvo. Uhccitlogu evttohusat oidnojit Sámedikki čoahkkingirjjiin. Áššiin maid Sámedikki dievasčoahkkin lea meannudan, čujuhuvvo ovttaskas áššenummirii.</p>
<p type="title">2.1 Vuoigatvuođat</p>
<p type="title">2.1.1 	Sámi vuoigatvuođalávdegotti árvalus NOU 1997:4 Sámi kultuvra luondduvuođus</p>
<p>Sámediggi lea áššis 32/99 meannudan Sámi vuoigatvuođalávdegotti árvalusa. Sámi vuoigatvuođalávdegotti čielggadus lea dán rádjái dat stuorámus ášši mii njuolga váikkuha sámi kultuvrra ávnnalaš vuođu.</p>
<p>Sámediggi áigu čujuhit ahte Sámi vuoigatvuođalávdegotti árvalusas leat golbma guovddáš evttohusa:</p>
<list><p type="listitem"><em type="italic">Finnmárkku eana- ja čáhcevuoigatvuođat </em></p>
</list><p>Sámedikki vuolggasadji hálddašanortnegiid ásaheapmái lea dat ahte sáhttá konstateret ahte sámiin lea eaiggáduššan-, geavahan- ja háldovuoigatvuohta stuorra osiide Finnmárkkus. Danne ii sáhte ásahit rievttalaš ja dohkálaš hálddašanortnegiid attekeahttá sámi orgánaide váikkuhanfámu ja bearráigeahččama. Dan vuođul doarju Sámediggi Finnmárkku eanahálddašeami ásaheami. Dasa lassin oaivvilda Sámediggi ahte galgá ásahuvvot sierra sámi hálddášanorgána - Sámi eanahálddašeapmi - muhtun osiide Finnmárkkus.</p>
<list><p type="listitem"><em type="italic">Ođasmuvvui resurssaid hálddašeapmi </em></p>
</list><p>Sámediggi čujuha ahte sámi kultuvrra vuhtii váldin galgá leat guovddáš oassi ođasmuvvi resurssaid hálddašeamis Finnmárkkus. Danne lea deaŧalaš ahte báikkálaš orgánat ožžot eanet váikkuhanfámu go mii dain dál lea ja hálddašaneiseváldi ferte vuhtii váldit sámi dološ geavahanvuoigatvuođaid ja duohta geavaheami. Sámit galget maiddái oažžut ovddastusa hálddašanorgánain dainna lágiin ahte sámiide álbmogin sihkkarastojuvvo dakkár váikkuhanfápmu maid álbmotriekti gáibida.</p>
<list><p type="listitem"><em type="italic">Gieldinvuoigatvuohta luonddulihkahallamiid oktavuođas </em></p>
</list><p>Sámediggi čujuha ahte evttohuvvon gieldinvuoigatvuođa addin Sámediggái luonddulihkahallamiid oktavuođas guđa jahkái, lea deaŧalaš lávki rivttes guvlui. Evttohus ii gal eisege leat dohkálaš, go sámiide ii addojuvvo makkárge dáhkádus molsašuddi politihkalaš rávnnjiid vejolaš rievdademiid ektui riikapolitihkalaš dásis. Go Stuorradiggi Sámi vuoigatvuođalávdegotti evttohusa mielde galgá sáhttit garvit Sámedikki gieldinmearrádusa, de sáhttá gieldinvuoigatvuohta ollugiid mielas orrut árvvuheapmi. Ortnega ferte dattetge sáhttit váldit atnui oažžun dihte vásihusaid. Danne eaktuda ge Sámediggi ahte dahkkojuvvo lagat šiehtadus sámiid ja stáhta gaskka man bokte oažžut dárbbašlaš sihkkarvuođa vaháguhtti luonddulihkahallamiid vuostá sámi guovlluin.</p>
<p>Go Sámi vuoigatvuođalávdegoddi ieš ii leat iskan sámi geavahusa doarvái vuđolaččat, de evttoha Sámediggi ahte nammaduvvošii sierra <em type="italic">komišuvdna </em>mii galgá mearridit sámi eaiggáduššan- ja háldovuoigatvuođaid viidodaga. Dán komišuvnna galgá Ráđđehus ja Sámediggi ovttasráđiid nammadit. Komišuvdna galgá identifiseret sámi eaiggáduššan-, háldo- ja geavahusguovlluid ILO-konvenšuvnna 14. ja 15. artihkkaliid ektui. </p>
<p>Sámediggi lea mearrádusastis čujuhan ahte álbmotrievtti prinsihpat eamiálbmotvuoigatvuođaid birra leat čielgasat, ja eahpitkeahttá gáibidit ahte stáhtat fertejit dohkkehit ja nannet eamiálbmotvuoigatvuođaid, maid vuođđun leat guoskevaš álbmogiid riektevuogádagat ja vuoigatvuođat. Sámiid ektui Norggas ferte vuođđogažaldagaid mat gusket sámiid vuoigatvuođaide ja eallineavttuide boahtteáiggis, mearridit Sámedikki ja stáhta gaskasaš ságastallamiid ja šiehtadallamiid bokte. Vuođđun dáid šiehtadallamiidda ferte leat dat ahte sámiid vuoigatvuođat sin iežaset eatnamiidda, čáziide ja luondduresurssaide doahttaluvvojit ja dohkkehuvvojit.</p>
<p>Sámediggi oaidná vuođđo olmmošvuoigatvuohtan dan ahte mii ieža iežamet eavttuid vuođul leat mielde ovddasvástideaddji sajis hálddašeamen sámi servodaga.</p>
<p>Sámedikki mielas lea danne dárbu ja riekta ahte Sámediggi ja Ráđđehus ásaheaba lávga ovttasbarggu, vuođđuduvvon ovttaveardásašvuhtii ja goabbat guoimmi gudnejahttimii, ja ráhkadeaba láhkaproposišuvnnaid sámi vuoigatvuođaid ja daid hálddašeami birra. Eaktuduvvo maiddái ahte dalle go Stuorradiggi meannuda dán ášši ahte Sámediggi oažžu guovddáš saji. Ii soabašii álbmotrievttálaš prinsihpaide jos Sámediggi dušše galggašii leat dábálaš gulaskuddanásahus dán proseassas.</p>
<p type="title">2.1.2 	Sámi vuoigatvuođalávdegotti bargu Tromssas, Norlánddas ja lullisámi guovllus</p>
<p>Sámediggi eaktuda ahte Sámi vuoigatvuođalávdegotti bargu galgá jotkojuvvot nu ahte sámiid vuoigatvuođaid maiddái olggobealde Finnmárkku sáhttá čilget ja sihkkarastit. Dán oktavuođas deattuha Sámediggi ahte lea erenoamáš deaŧalaš sihkkarastit máttasápmelaččaid váldoealáhusa - boazodoalu. Máttasámi guovllus lea ollu sámiin lossa dilli, go sii oktilaččat fertejit bealuštit iežaset vuoigatvuođaid duopmostuoluin.</p>
<p type="title">2.1.3  Od. prp. nr. 35 (1998-99) Minerálaresurssaid ohcanlobi lága birra</p>
<p>Sámediggi meannudii ođđa minerálaláhkaárvalusa áššis 26/99.</p>
<p>Sámediggi čujuha ahte norgalaš láhkaaddimis dán čuohtejagis lea leamaš garra beroštupmi sihkkarastit servodatlaš bearráigeahču min deaŧaleamos luondduresurssaid ávkkástallamii. Earret eará lea čázádatregulerenláhka ja lágat oljoohcama ja roggama birra norgalaš sokkelis vuođđuduvvon dan prinsihppii ahte buot resursaávkkástallamiidda adno konsešuvdna. Danne lea ge hui imaš go Ráđđehus evttoha ná liberála lohpegieđahallama minerálaresurssaid ohcamiid, iskamiid ja roggamiid oktavuođas almmá servodatlaš bearráigeahču haga dákkár doaimmaid ásaheami oktavuođas. Ráđđehus ii leat deattuhan oažžut dakkár lága mas livčče eanet dássedettolaš mearrádusat nu ahte váldosisdoallu ođđa minerálaláhkaevttohusas livččii lean servodatlaš stivren.</p>
<p>Proposišuvnna mildosis lea evttohuvvon ahte Sámediggái addojuvvo gaskaboddosaš gieldinvuoigatvuohta doaibmakonsešuvnnaide jos lea sáhka hui stuorra lihkahallamiin ja jos dat garrasit vaháguhttet sámi kultuvrra luondduvuođu. Jos dákkár láhkavuođđu addojuvvo, de galgá dat oidnot njuolga lágas, ja dat ferte guoskat olles sámi ássanguvlui.</p>
<p>Jos galgá ollislaččat ja ovttafáro meannudit daid beliid mat čuhcet riektediliide sámi guovlluin, de lea deatalaš ahte evttohusat minerálalágas bohtet ovdan fárrolagaid Sámi vuoigatvuođalávdegotti árvalusain. Danne lea Sámediggi meannudettiinis NOU 1996:1 Minerálaláhkaárvalusa birra bivdán ahte ođđa minerálaláhkaárvalusa meannudeapmi bissehuvvo dassážii go Stuorradiggi lea meannudan Sámi vuoigatvuođalávdegotti maŋimuš árvalusa. Sámediggi oaivvilda ahte minerálaláhkaárvalus ovddasta hirbmat liberálalaš oainnu mii lea vuođđuduvvon riikkaidgaskasaš bákteindustriija jurdaga ala.</p>
<p type="title">2.2 Ealáhusat</p>
<p type="title">2.2.1 Duodji - kultuvra, fága ja ealáhus</p>
<p>Sámediggi čujuha áššis 25/99 ahte duodji lea guovddáš sámi kulturbealli, fága ja ealáhus mas lea viehka stuorra ovdánanvejolašvuohta jos dasa láhččojuvvojit rámmaeavttut. Sámedikkis ja guovddáš eiseválddiin lea erenoamáš ovddasvástádus láhčit diliid duoji ovdáneapmái ealáhussan. Ráđđehus cealká stuorradiggedieđáhusas nr 41 (1996-97) Norgga sámepolitihka birra ahte duodji lea oažžumin stuorra mearkkašumi ealáhussan ollu beliid vuođul. Sámediggi áigu deattuhit ahte duodji sáhttá leat lotnolasealáhusaid oassi, ja dat lea deaŧalaš oassi boazodoalu nuppástuhttimis, ja ođđa bargosajiid ásaheami oktavuođas. Mii guoská kultuvrralaš oassái, de áigu Sámediggi deattuhit ahte duojis iešalddis lea mearkkašupmi identitehta hábmejeaddjin, muhto das lea maiddái oktavuohta sámegillii ja dan nannemii.</p>
<p>Sámediggi lea oassin duoji ovddideamis kultuvran, fágan ja ealáhussan mearridan ođđa njuolggadusaid duodjeorganisašuvnnaid doarjjaortnega várás, vai dat friija vuođuin sáhttet viidáseabbot doalvut ja ovddidit iežaset mihtilmasvuođa ealáhusaid ja kultuvrra oktavuođas.</p>
<p>Sámediggi oaivvilda ahte galggášii árvvoštallat duodjeovddidanprográmma ásaheami kultuvran, fágan ja ealáhussan, ja bidjat sierra ruđaid prográmmii. Dan oktavuođas fertešii árvvoštallat čuovvovačča:</p>
<list><p type="listitem">sierra ealáhusšiehtadusa duojáriid várás Sámedikki lotnolasealáhusaid ortnegiid vejolašvuođaid ektui</p>
<p type="listitem">duodjeoahpu ja -oahpahusa, dás maiddái árvvoštallat iešguđet lágan ortnegiid organiserema ja ruhtadeami, ja movt juohkit ovddasvástádusa daid gaskka</p>
<p type="listitem">erenoamáš doaibmabijuid vuovdima ja márkanfievrrideami oktavuođas</p>
<p type="listitem">duodjerámmaeavttuid</p>
</list><p>Prográmma lagat detáljjaid fertešedje Sámediggi, guoskevaš departemeanttat ja guovlulaš eiseválddit ja organisašuvnnat, fitnodagat ja institušuvnnat mat čatnasit duodjái lávga ovttasráđiid hábmet.</p>
<p type="title">2.2.2 Dilli guolástusain</p>
<p>Sámedikki ulbmilin lea gozihit sámi álbmoga vuoigatvuođa guolástussii, nu ahte sáhttá suodjalit ja ovddidit sámi giela, kultuvrra ja ealáhusa.</p>
<p>Sámediggi lea máŋgii 1999:s váldán oktavuođa Guolástusdepartementii ja lea geahččalan oččodit ruđaid čađahit sámi riddo- ja vuotnaguovlluid doaibmaplána, muhto Guolástusdepartemeanta ii leat dáhtton doarjut Sámedikki ruđalaččat. Dan sadjái lea Guolástusdepartemeanta dáhtton Sámedikki váldit oktavuođa Norges Fiskarlag:in vai dat iežaset šiehtadallamiid bokte stáhtain sáhttet ovddidit Sámedikki gáibádusaid. Sámediggi imašta sakka Guolástusdepartemeantta oainnu go stáhta han muđui lea váldán badjelasas ovddasvástádusa ovddidit Sámedikki gáibádusaid šiehtadallamiin organisašuvnnaiguin nugo eanadoallo- ja boazodoallošiehtadusa oktavuođas. Sámediggi lea 23.08.1999 beaiváduvvon reivves deattuhan ahte jos Guolástusdepartemeantta mielas lea veadjemeahttun oažžut ruđaid Sámediggái guolástusšiehtadusas, de lea diggi duhtavaš jos dat ruđat addojuvvojit Guolástusdepartemeantta bušeahta bokte šiehtadusa rámmaid olggobealde.</p>
<p>Guolástusdepartemeanta lea earret eará Sámedikki gáibádusa mielde juolludan ruđaid ruoššareappá kártemii ja nállelohkamii. Sámediggi áigu ain joatkit dainna bargguin ahte oččodit stuorát bivdoeriid ruoššareabbábivdui ja ahte eambbo báikki olbmot besset reappáid bivdit.</p>
<p>Sámediggi lea 1999:s bargan árjjalaččat oažžut reguleremiid fatnasiid várás mat earret eará bivdet autoliinnain ja snoranuhtiin. Sámediggi ii ožžon vejolašvuođa searvat bargojovkui mii galgá ráhkadit árvalusa snoranuohti ja autoliinna geavaheami ráddjemii, muhto diggi beasai goittotge lohkat bargoprotokolla ja buktit mearkkašumiid ovdal go dat loahpalaččat meannuduvvui ja sáddejuvvui Guolástusdepartemeanttas.</p>
<p>Sámediggi lea duhtavaš daidda árvalusaide mat bohte guolástusdirektøras ja Finnmárkku fylkamannis Finnmark Fiskarlag 27. - 29.08.1999 jahkečoahkkima oktavuođas Honnesvágis, ahte stáhta beales áiggošedje rievdadit otnáš reguleremiid guolástusas vai dat buorebut go dál heivešedje sidjiide geat ásset riddo- ja vuotnaguovlluin. Sámediggi áigu doallat lagaš oktavuođa eiseválddiiguin nu ahte ovttasráđiid sáhttit geahččalit báikkálaččat heivehuvvon hálddašanortnegiid golmma geahččalanguovllus; Divttasvuonas Norlánddas, Ivggus Tromssas ja Deanuvuonas Finnmárkkus.</p>
<p>Sámediggi lea 1999:s ollu gerddiid čujuhan guovddáš eiseválddiide ahte go njurjot leat ollu, de dat dagahit jahkásaččat beanta roassodili ovttaskas vuotnaguovlluide. Diggi lea Guolástusdepartemeantta ja Guolástusdirektoráhta guovdu evttohan ahte njurjobivddu ferte lasihit ja ahte Sámediggi áigu álggahit prográmma mii atná njurjuid deaŧalaš resursan sámi riddo- ja vuotnaguovlluin. Danne lea Sámedikki mielas buorre go Guolástusdepartemeanta lea várren eanet ruđaid dutkamii ja go riddonjurjo bivdoearri lea lasihuvvon 30 proseanttain 1999 rájes 2000 rádjai.</p>
<p>Sámedikki mihttomearrin lea háhkat eavttuid guolástusa gáhttemii ávnnaslaš vuođđun ássamii ja barggolašvuhtii sámi riddo- ja vuotnaguovlluin, ja váivašuvvá sakka dan geažil go norgalaš-ruoššalaš guolástuskomišuvdna ii leat dohkálaččat vuhtii váldán dutkiid rávvagiid dorskebivdoeriid mearrideami oktavuođas Jiekŋamearas (dievasčoahkkinášši 50/99). Sámedikki ja Guolástusdepartemeantta gaskasaš čoahkkimis 14.12.99 guorahallui dát ášši, ja Sámediggi várrii norgalaš eiseválddiid bidjamis stuorát bivdoeriid dorskái, diksui, sáidái ja šákšii go maid dutkit rávvejit. Guolástusminister lohpiidii Sámediggái ahte bivdoearit bisuhuvvojit ceavzilis rámma siste.</p>
<p>Sámediggi váivašuvvá šákšanáli laskanvejolašvuođa dihte jos jagis 2000 galggaš čađahuvvot albma stuorra šákšabivdu. Sivvan dasa lea go šákšanálli lea nu deatalaš Jiekŋameara ja Finnmárkku rittu ekologiijai, ja ahte guktii ovdal (1986-90 ja 1993-98) leai šákšabivdu áibbas gildojuvvon liiggás bivddu geažil. Sámediggi joatká ain barggus ja bidjá vuođđun ovdagihtii várrugas prinsihpa šákšanáli hálddašeapmái ja bivdui vai ekologiija Jiekŋamearas ja Finnmárkku rittus sáhttá doallat dássedeattus.</p>
<p type="title">2.2.3 NOU 1999:9 Til laks åt alla kan ingen gjera</p>
<p>Sámediggi lea áššis 20/99 meannudan hirbmat deaŧalaš ášši mii guoská luosa laskan- ja ahtanuššanvejolašvuođaide, ja luossabivdovuoigatvuhtii gulaskuddancealkámuša bokte NOU:ii 1999 :9  <em type="italic">Til laks åt alle kan ingen gjera </em> .  </p>
<p>Sámedikki mielas lea buorre go Birasgáhttendepartemeanta vádjolusluossalávdegotti bokte lea vuolggahan proseassaid vádjolusluossanáliid suodjaleapmái Norggas, muhto Sámedikki oaivila mielde lea menddo uhccán deattuhuvvon luosa mearkkašupmi sámi guovlluin. Dán geažil doalaha Sámediggi gáibádusas ahte oažžut sierra čielggadusa luosa mearkkašumi birra sámi ealáhusaide, gillii, kultuvrii ja servodateallimii.</p>
<p>Sámediggi eahpidii meannudettiinis dieđáhusa hui sakka dan go lávdegoddi lea geavahan fitnodatekonomálaš málle mainna lea oainnusin dahkan ja čilgen otnáš luossabivddu servodatekonomálaš mearkkašumi.</p>
<p>Sámediggi deattuha ahte lea deaŧalaš leat ovdagihtii várrugas guolledávddaid leavvama ektui. Erenoamáš deaŧalaš lea hehttet guolledávddaid mat ain lávejit vuolgit guollebiebmanrusttegiin njuommumis vádjolusluosaide jogain. Sámi oainnu mielde livččii roassu jos jogaide sámi guovlluin njomošedje váralaš guolledávddat dahje parasihtat. Erenoamáš deaŧalaččat dán oktavuođas leat Njávdan-, Álttá- ja Deanučázádagat.</p>
<p>Sámediggi ii liiko dasa movt otná hálddašeapmi čađaha osiid mielde bieđggus reguleremiid luossabivddus, almmá oppalaš ja čoahkis mihttomeari haga. Dákkáraš reguleremat luossabivddus leat guhkes áiggi badjel čuohcan hirbmat sakka sámi beroštumiide, ja maid geažil deaŧalaš sámi guolástusvuoigatvuođat leat jávkan. Dasto eahpida Sámediggi otnáš regulerenvuogi, mas geavahuvvo <span type="quote">«bihtás bihtái»</span> reguleren, mii dagaha dan ahte olbmot masset iežaset historjálaš bivdovuoigatvuođaid.</p>
<p>Sámediggi oaivvilda ahte ON-konvenšuvdna biologálaš eatnatgeardáivuođa birra ja «ovdagihtii várrugasvuođa» prinsihppa galget biddjot vuođđun luossahálddašeapmái Norggas. Dasto leat Norggas geatnegasvuođat sámi álbmoga guovdu earret eará eamiálbmotkonvenšuvnna ILO-konvenšuvnna nr. 169 bokte. Boahtteáiggis ferte deattuhit sámiid historjálaš vuoigatvuođaid ja guolleresurssaid suodjaleami vádjolusluossanáliid hálddašeamis sámi guovlluin.</p>
<p>Sámedikki mielas lea sámi historjálaš luossabivdovuoigatvuođain mearkkašupmi Sámi vuoigatvuođalávdegotti árvalusa, Finnmárkku eana- ja čáhcevuoigatvuođaid hálddašeami birra, meannudeapmái. Dán vuođul doarju Sámediggi ahte evttohuvvon doaibmabijut čađahuvvojit, muhto ahte dan viidáseabbo meannudeapmi mii guoská sámi vuoigatvuođaide bivddus ja hálddašeamis ii meannuduvvo ovdal go Sámi vuoigatvuođalávdegotti árvalus lea čielggas ja loahpalaččat meannuduvvon Stuorradikkis.</p>
<p type="title">2.2.4 Boazodoallošiehtadus 1999 - 2000</p>
<p>Sámediggi meannudii áššis 18/99 boazodoallojagi 1999-2000 boazodoallošiehtadusa. Sámedikki mielas lea prinsihpalaččat deaŧalaš deattuhit ahte boazodoallu lea hirbmat deaŧalaš sámi ealáhus, sihke ealáhuslaččat ja sámi servodaga guovddáš kulturguoddin. Boazodoalu vuoigatvuođat ja guohtoneatnamat leat jámma áitojuvvon. Sámediggi lea duhtavaš go ealáhusas lea vejolašvuohta oažžut ekonomálaš veahki gizzodiliid oktavuođas sihkkarastin dihte guohtonrievtti.</p>
<p>Boazodoalu boahtteáigi lea areálaid duohken. Areálaid hálddašeami oktavuođas leat stuorra hástalusat boazodoallolága ja plána- ja huksenlága mearrádusaid ovttastahttimis.</p>
<p>Sámedikkis leat vuordámušat dan bargui mii guoská boazodoallolága geahčadeapmái. Vuordimis divvojuvvojit ollu bealit dáláš lágas ja boazodoalloláhka šaddá aktiivvalaš váikkuhangaskaoapmin mii vuođđuduvvo boazodoalu kultuvrii, vuoigatvuođaide ja boares vieruide. Danne lea ge hirbmat deaŧalaš ahte láhkalávdegoddi oažžu doarvái ekonomálaš návccaid vai sáhttá ollašuhttit barggus.</p>
<p>Sámediggi deattuha Sámi vuoigatvuođalávdegotti árvalusa barggu čuovvuleami Finnmárkku ektui ja viidáseabbo barggu mii guoská eará árbevirolaš sámi guovlluide. Dán oktavuođas lea boazodoalu vuoigatvuođaid sihkkarastin guovddážis. Sámediggi lea gearggus váldit stuorát ovddasvástádusa nu ahte lea mielde váikkuheamen dan ahte boazodoallu oažžu daid rámmaeavttuid maid ealáhus dárbbaša go galgá nannet ja ovddidit iežas saji sámi servodagas.</p>
<p type="title">2.2.5 Eanadoallu sámi guovlluin</p>
<p>Sámediggi čujuha áššis 34/99 ahte eanadoallu lea áibbas guovddážis sámi ealáhussan ja kulturguoddin. Eanadoallu lea deatalaš barggolašvuođa- ja ássanbealli sámi guovlluin. Ealáhusa ovdánanvejolašvuođaid sámi guovlluin ferte árvvoštallat garraseabbot oktasaš guovlulaš ovddidanperspektiivvas. Sámediggi oaidná ahte ovttasbargu riikkarájiid rastá sihke Supmii ja Ruššii buvttášii stuorra vejolašvuođaid Finnmárkku eanadollui. Sihke eanadoallogálvvuid fievrrideapmi olggos riikkas ja buvttaduskapasitehta geavaheapmi muohkádanrusttegis Finnmárkkus sáhtášii nanosmahttit eanadoalu.</p>
<p>Sámediggi áigu ain ovddidit sierra eanadoallopolitihka earret eará daid váikkuhangaskaomiid bokte maid diggi hálddaša. Áiggi mielde áigu Sámediggi leat mielde ásaheamen eanadoallopolitihkalaš biire sámi ássanguovlluid várás. Ovtta dásis eará vuođđoealáhusaiguin sáhttá dáid ealáhusaid buohtalastin eará ealáhusaiguin ja ámmáhiiguin leat mielde bisuheamen bargosajiid ja ná ássama sámi guovlluin. Lea dárbu lávga ovttasbargat eanadoalloeiseválddiiguin jos galgá lihkostuvvat eanadoalu birgehemiin.</p>
<p type="title">2.3 Boraspirehálddašeapmi</p>
<p>Stuorra boraspiriid hálddašeapmi lea šaddan stuorát ja stuorát váttisvuohtan mii čuohcá garrasit boazodollui ja šibitdollui. Sámediggi lea áššiin 18/99, 23/99 ja 34/99 meannudan boraspiregažaldagaid.</p>
<p>Boraspirehálddašeapmi lea dagahan dan ahte boraspiret sámi guovlluin leat garrasit laskan. Dát lea buktán stuorra vahágiid ja váttisvuođaid eanadollui, ja ollugat leat ferten heaitit doaluin. Sámediggi oaivvilda ahte farggamusat ferte álggahit dárbbašlaš doaibmabijuid maiguin uhcuda vahágiid maid boraspiret dagahit amas daid geažil šat eanet doalut gártat heaitit. Rievdan rámmaeavttut eanadoalus lassánan boraspiriid geažil eai leat čuovvuluvvon dohkálaš ekonomálaš resurssaiguin doaibmabiddjoortnegiid ja nuppástusa dáfus. Ealáhus lea mealgadii ieš šaddan váldit ekonomálaš ovddasvástádusa, go lea massán eambbo šibihiid meahcceguohtumiin ja go leat nuppástuhttingolut.</p>
<p>Sámedikki mielas lea boraspireváttisvuohta hirbmat guovddáš ášši boazodoalus. Vahágat boazodoalus lassánan boraspiriid geažil leat erenoamážat eará ealáhusaid ektui. Dat boahtá das go doarjjaortnegat leat vuođđuduvvon biergobuvttadussii, ja dat lea juste nuppeláhkái go eanadoalus. Njuovvangáibádusaid mat leat biddjon doarjaga oažžumii sáhttá leat váttis deavdit jos ollu bohccuid lea massán boraspiriide.</p>
<p>Sámedikki oainnu mielde lea deaŧalaš oččodit buhtadusortnegiid mat leat dohkálaččat, maid bokte sáhttá oažžut buhtadusa duohta vahágiid ovddas ja mat leat heivehuvvon ovttaskas ealáhussii. Danne galggašii buoridit otnáš buhtadusortnegiid, ja ráhkadit eaŋkileabbo njuolggadusaid boraspriid njeaidimii ja eará vaháteastadeaddji doaibmabijuide. Váldováttisvuohta lea dattetge boraspiriid lohku, ja danne ferte garraseabbot reguleret náli dainna áigumušain ahte reguleret náli sámi guovlluin.</p>
<p>Sámediggi oaivvilda maiddái ahte Bernkonvenšuvnna, stuorra meahcceelliid birra, ollašuhttima váikkuhusaid galggašii árvvoštallat daid geatnegasvuođaid ektui mat Norggas leat iežas sámepolitihka mihttomeriiguin ja ILO-konvenšuvnna eamiálbmotvuoigatvuođaid birra ratifiseremiin.</p>
<p type="title">2.4 - Sámedikkiid gaskasaš ovttasbargu</p>
<p>Suoma, Norgga ja Ruoŧa sámedikkiin lea ollu ovttasbargu, earret eará dollojuvvojit čoahkkimat presideanttaid gaskka gos áigeguovdilis áššit meannuduvvojit. Ovttasbargu ovddiduvvo jámma.</p>
<p type="title">2.4.1 Sámi parlamentáralaš ráđđi</p>
<p>Sámediggi mearridii áššis 9/99 ásahit Sámi parlamentáralaš ráđi (SPR), mii lea ovttasbargoorgána Suoma, Norgga ja Ruoŧa sámedikkiid gaskka, ja diggi nammadii maiddái lahtuid dán ráđđái.</p>
<p>Sámediggi Suomas lea mearridan ovttasbargošiehtadusa ja nammadan iežas lahtuid SPR:ii, go fas Sámediggi Ruoŧas ii áiggo vuos searvat ovttasbargui eará sámedikkiiguin.</p>
<p>Sámi parlamentáralaš ráđi duogážin lea dat ahte sámedikkiid mielas lea dárbu bargat ovttas riikarájiid rastá áššiin mat gusket sámiide máŋgga riikkas ja sámiide álbmogin. Okta mihttomeriin lea ásahit oktasaš álbmotválljen ovttasbargoorgána vai sáhttá bargat ovttas ja ovttastahttit oktasaš oainnuid áššiin mat gusket sámiid gaskasaš dilálašvuođaide, dasto viidáseabbot davviriikkalaš ja riikkaidgaskasaš áššiide.</p>
<p>Vuordimis vuođđuduvvo Sámi parlamentáralaš ráđđi njukčamánus 2000 Kárášjogas.</p>
<p type="title">2.4.2 Oktasaš sámi giellaovttasbargu</p>
<p>Go galgá láhčit dilálašvuođaid bissovaš giellaovttasbargui álbmotválljen sámedikkiid gaskka, de lea ásahuvvon oktasaš Sámi giellalávdegoddi 1999:s, gč. ášši 22/99 - Oktasaš sámi giellaovttasbargu. Sámi giellalávdegoddi lea sámiid oktasaš alimus mearridanorgána sámegiela gažaldagain. Giellalávdegotti ulbmil lea seailluhit ja ovddidit dan kulturárbbi mii gullá čállon ja hubmon sámegillii ja doaibmat fágalaš áššedovdiorgánan, ovttastahttit ja heivehit oktii sámegiela geavaheapmái ja dikšumii guoskevaš doaimmaid, ja doaibmat riikkasis sámi giellaorgánaid gaskasaš dieđiheaddjin. Dasa lassin lea Sámi giellalávdegotti ulbmilin oažžut sámegiela virggálaš sajádaga ovtta dássái buot njealji riikkas.</p>
<p type="title">2.4.3 EU-Sápmi, rámmaprográmma áigodahkii 2000 - 2006</p>
<p>Interreg II-prográmmat, rájáid rastá ovttasbarggu hárrái loahpahuvvojedje 1999:s. Interreg II 1995-1999 rámmaid siste leat leamaš guokte sámi oasseprográmma. Sámedikkis lea Sámi ealáhusráđi bokte leamaš ovddasvástádus hálddašit stáhtalaš ruđaid mat leat addojuvvon oasseprográmmaide.</p>
<p>Sámedikki mielas lea deaŧalaš čuovvulit EO oktasašinitiatiivvaid ođđa Interreg III-progámma (2000-2006) bokte. Sámedikkit leat geigen oktasaš iešheanalis sámi prográmmaárvalusa. Dán fertešii čuovvulit nu ahte lasihit hálddahuslaš resurssaid ja ná sihkkarastit Sámedikki searvama.</p>
<p type="title">2.5 - Sámedikki bargu riikkaidgaskasaččat</p>
<p>Sámediggi deattuha riikkaidgaskasaš eamiálbmotáššiid bargui aktiivvalaš searvama. Dát bargu gáibida ollu ja eaktuda ulbmállaš searvama daid iešguđet proseassaide mat leat deaŧálaččat eamiálbmotdillái oppalaččat ja sámi álbmogii erenoamážit.</p>
<p type="title">2.5.1 ON:a eamiálbmotjulggaštus</p>
<p>Sámedikki oaivila mielde lea Norga muhtun surggiin bázahallan riikkaidgaskasaš eamiálbmotáššiid barggu ektui. Ná lea geavvan eamiálbmotjulggaštusa bargojovkui ráhkkaneami ja searvama oktavuođas. Sámedikki cuiggodusain fuolakeahttá ii lean Norga bures ráhkkanan čoahkkimii 1998:s, ja Norga leai 1999:s ge funet ráhkkanan vaikko Olgoriikadepartemeanta leai lohpidan čuovvulit. Stáhtas leai maiddái dán jagi šiehtadallamiin oalle vuollegis profiila.</p>
<p>Sámedikki oaivila mielde ii dávis dát ráđđehusa cealkámušaide stuorradiggedieđáhusas nr 48 (1998-99) Sámedikki 1998 doaimma birra, ahte ráđđehusas lea lávga ovttasbargu Sámedikkiin eamiálbmotjulggaštusa barggu ektui, ja ahte: «Sihke dás ja eará oktavuođain lea ovttasbargu Sámedikkiin deatalaš riikkaidgaskasaš eamiálbmotpolitihka hápmemii» (gč. čuo. 4.13 stuorradiggedieđáhusas).</p>
<p type="title">2.5.2 Sámedikki bargu Arktalaš ráđis</p>
<p>Arktalaš ráđi ministeriid čoahkkin 17.-18.09.98 mearridii ahte ásahuvvo prográmma Arktisa ahtanuššamii, mas maiddái leat eamiálbmotprošeavttat. Sámediggi lea bovdejuvvon searvat stivrenjovkui mas lea ovddasvástádus ráhkadit ollislaš strategiija Norgga politihkkii Arktisa ahtanuššama ektui, ja leat mielde ruhtadeamen koordináhtora dán bargui.</p>
<p>Sámediggi lea addán 50 000 kruvnnu prošeavtta koordináhtorvirgái, muhto dikkis ii leat vejolašvuohta searvat stivrenjovkui resursaváilevuođa geažil.</p>
<p type="title">2.5.3 Barentsovttasbargu</p>
<p>Sámediggi lea dorjon Barentsguovllu eamiálbmotbarggu. Eamiálbmogiid guovlulaš bargojoavku ja eamiálbmogiid ovddasteaddjit hálddahuslaš komiteas ja Barentsguovllu guovlluráđis álggahit doaibmabijuid eamiálbmotdili nannema várás Barentsguovllus. Eamiálbmogiid bargojoavku lea mearridan eamiálbmotdoaibmaplána 2000-2003 Barentsguovllu mearridanorgánaide.</p>
<p>Sámediggi lea ovttasráđiid eamiálbmogiid bargojoavkkuin, Barentsčállingottiin, Kárášjoga- ja Guovdageainnu gielddaiguin ja Gieldadepartemeanttain vuolggahan ustitvuođagielddaid ásaheami Lujávrri ja Narjan-Mar gielddaiguin. Dát bargu lea bures boahtán johtui. Sámediggi áigu joatkit dan barggu.</p>
<p type="title">2.6 - Oahpahus</p>
<p type="title">2.6.1 Sámedikki bargu oahpahusáššiid organiserema oktavuođas</p>
<p>Sámi oahpahusráđi čállingoddi ásahuvvo ođđajagimánu 1. b. 2000 Sámedikki váldohálddahusa sierra ossodahkan. Dien beaivvi rájes ii leat šat Sámi oahpahusráđđi Girko-, oahpahus- ja dutkandepartemeantta ráđđeaddi orgána. Go Sámi oahpahusráđđi sirdojuvvui Sámediggái, de lea Girko-, oahpahus- ja dutkandepartemeantta bušeahtas várrejuvvon ruhta Sámedikki geavahussii oahpahusáššiid várás, gč. ášši 44/99.</p>
<p>Lea nammaduvvon hálddahusaid gaskasaš joavku mas leat mielde departemeantta, Sámi oahpahusráđi ja Sámedikki ovddasteaddjit, mii galgá árvvoštallat daid bargguid praktihkalaš sisdoalu mat galget sirdojuvvot Sámediggái ja movt sirdima galggašii čađahit. Dasto árvvoštallojuvvojit maiddái dárbbut ekonomiija ja bargiid ektui mat galggašedje čuovvut doaimmaid sirdima Sámediggái. Dán rádjai lea bargojuvvon praktihkalaš beliiguin nugo bušeahttateknihkalaš ja bargiid áššiiguin. Vel lea dárbu bargat doaimmaid ja ovddasvástádusa juogadeami ektui guoskevaš oasálaččaid gaskka.</p>
<p type="title">2.6.2 Oahpahuslága láhkaásahus</p>
<p>Sámediggi lea buktán gulaskuddancealkámuša oahpahuslága láhkaásahussii. Diggi lea gáibidan meannudettiinis oahpahuslága láhkaásahusaid ahte departemeanta álggaha proseassa doahpaga <span type="quote">«sámi guovlu»</span> viiddideami ektui (gč. oahpahuslága § 6-1 «- sámi guovlu: 1) sámegiela hálddašanguovlu sámelága § 3-1 mielde, 2) eará gielddat dahje gielddaid oasit dan láhkaásahusa mielde maid Gonagas stáhtaráđis lea addán maŋŋá go Sámediggi ja dat gielddat maidda ášši guoská leat buktán cealkámuša.») Gáibádus lea biddjon dan vuođul go oahppiide lea váttis oažžut oahpahusa sámegillii danne go vuoigatvuohta oahpahussii sámegillii leat čadnojuvvon oahpahuslága <span type="quote">«sámi guvlui»</span>. Seamma guoská vejolašvuhtii oažžut oahpahusa Sámi oahppoplána mielde. Dat mearkkaša dan ahte olggobealde sámegiela hálddašanguovllu galget leat unnimusat logi oahppi gielddas geat dáhttot oahpahusa sámegillii. Vuoigatvuohta dán lágan oahpahussii doalahuvvo nu guhkká go vel leat 6 oahppi joavkkus. Departemeanta ii čuovvulan Sámedikki gáibádusa cealkámuša ektui oahpahuslága láhkaasahussii.</p>
<p>Sámegiel oahpahusa vánhensearvi Skániin bivddii 19.04.99 reivves Sámedikki álgit bargat ja oččodit Skániid gieldda sámi guovlun oahpahuslága § 6-1 mielde, ja Sámediggi čálii fas reivve 25.05.99 dán birra Girko-, oahpahus- ja dutkandepartementii. Departemeanta vástida 27.10.99 reivves vánhensearvái ná: «Departemeanta oaidná ahte lea dárbu nanosmahttit sámegiel oahpahusa olggobealde sámi guovllu. 1999-2000 stáhtabušeahtas leat biddjon ruđat sámegiel oahpahusa várás olggobealde sámi guovllu maid Sámi oahpahuskantuvra árvvoštallama mielde juohká. Departemeantta árvvoštallama mielde sáhttá dainna gozihit áigumuša viiddiduvvon sámi guovllu hárrái. Dán vuođul oaidná departemeanta ahte juste dál ii leat áigeguovdil viiddidit sámi guovllu.»</p>
<p type="title">2.6.3 Eará oahpahusáššit</p>
<p>Sámediggi lea Girko-, oahpahus- ja dutkandepartemeantta guovdu máŋgii váldán ovdan gielddaid ekonomiija mii guoská guovtti gillii oahpahussii ja oahpahussii Sámi oahppoplána mielde. Go Sámi oahppoplána váldojuvvui atnui, de lasihii departemeanta ruđaid gielddaide gos oahpahuvvo sámi oahppoplána mielde.</p>
<p>Gielddain gos ásahuvvojit priváhta skuvllat bargá Girko-, oahpahus- ja dutkandepartemeanta ovttas Gielda- ja guovludepartemeanttain dan ektui ahte guhkidit stáhta gaskadilleortnetdoarjaga oahppi nammii amas dietnasa njiedjan nu johtilit buktit negatiivvalaš váikkuhusaid gielddaide gos dakkár skuvllat ásahuvvojit. Sámediggi oaivvilda ahte stáhtalaš doarjaga gielddaide gos priváhta skuvllat ásahuvvojit dan geažil go háliidit garvit sámi oahppoplána, O-97S, ferte doalahit dan dásis mii leai ovdal go priváhta skuvllat ásahuvvojedje.</p>
<p>Sámediggi lea bivdán stáhta sámi joatkkaskuvllaid stivrra nammadanválddi sirdima diggái.</p>
<p type="title">2.7 - Sámi dutkan</p>
<p>Sámediggi lea barggus sámi dutkama eavttuid ektui oaidnán ahte lea dárbu čielgaseabbot áŋgiruššat ollu surggiin. Ollu iešguđet initiatiivvat leat ovddiduvvon ovttasráđiid Norgga dutkanráđiin, earret eará dárbu čilget geas lea ovddasvástádus ruhtadit sámi dutkama, ja dárbu nannet dutkiid rekrutterema.</p>
<p>Sámediggi oaivvilda ahte lea dárbu sámi dutkanpolitihkkii ja dutkanpolitihkalaš stivrenorgánaide mat sáhttet gozihit sámi servodaga dárbbu oažžut váikkuhanfámu sámi dutkamii. Diggi oaidná ahte lea čielga dárbu institušuvdnan dahkat sámi dutkama stivrema ja ovddasvástádusa bidjat ovtta orgánii. Danne lea ge Sámedikki vuođđo ja guhkes áiggi mihttomearrin ahte ásahuvvošii davviriikkalaš sámi dutkanráđđi masa gullá olles sámi ássanguovlu. Dalle šaddá Ruoŧa, Suoma ja Norgga sámedikkiid oktasaš bajit dási ovddasvástádussan hápmet ollislaš sámi dutkanpolitihka. Muđui čujuhuvvo čuoggái 2.11.2 dán dieđáhusas sámi dearvvasvuođa dutkama birra.</p>
<p>Sámediggi áigu deattuhit ahte sámi dutkanráđi ásaheapmi ii galgga luvvet dálá dutkanvuogádaga eret dan ovddasvástádusas mii das lea sámi dutkamis. Lea buorre go Norgga dutkanráđđi jagis 2000 áigu ovddidit sámi dutkama doaibmaplána, mii galgá bidjat njuolggadusaid dutkanráđi áŋgiruššamiidda sámi dutkamiin boahttevaš jagiin.</p>
<p>Sámediggi áigu dán oktavuođas deattuhit ahte lea dárbu ahte sámi beroštumit ja gelbbolašvuohta leat dohkálaččat ovddastuvvon dutkanráđi orgánain. Lea maiddái dárbu hukset gelbbolašvuođa sámi dutkamis, ja ásahusat fertejit ieža aktiivvalaččat váldit ovddasvástádusa rekrutteremis suorgái, omd. várret/merket ruđaid stipeandiáhtavirggiide ja dieđavirggiide.</p>
<p type="title">2.8 - Sámedikki guovlupolitihkalaš bargu</p>
<p>Sámediggi mearridii áššis 46/99 ahte dikki guovlupolitihkalaš doaibma galgá nanosmahttot earret eará dan bokte ahte Ráđđehusa Nord-Norgeutvalg (RNNU) ja Utviklingsforumet for Indre-Finnmark( Sis-Finnmárkku ovddidanforum) bargu vuoruhuvvojit bajás. RNNU:a jođiha stáhtaminister ja dasto das leat mielde ollu stáhtaráđit, riikaoasi fylkasátnejođiheaddjit ja Sámedikki presideanta. Ovddidanforuma jođiha Finnmárkku fylkasátnejođiheaddji ja das leat lassin mielde Sámedikki presideanta ja Guovdageainnu, Kárášjoga, Porsáŋggu ja Deanu sátnejođiheaddjit.</p>
<p>RNNU lea doallan guokte čoahkkima 1999:s main fáddán leat leamaš:</p>
<list><p type="listitem">Eanadoallu, guovddážis ođđa stuorradiggedieđáhusa ovddideapmi eanadoalu birra</p>
<p type="listitem">Guolásteapmi, guovddážis fanasođasmahttimiid ja hámmanhuksemiid doarjjaortnegat (gč. čuo. 2.2.2)</p>
<p type="listitem">Transporta ja gelbbolašvuođaguoddi infrastruktuvra, man guovddážis lea Nasjonal Transportplan mii guoská olles sektuvrii čatnasettiin geaidno-, ruovdemáđii-, girdi- ja mearrajohtaluskommunikašuvdnii. Diehtojuohkin- ja kommunikašuvdnateknologiija (DKT) oktavuođas lea allaleaktoneahta fysálaš láhčin davvin vuoruhuvvon. Sámi guovlluin, ja erenoamážit Finnmárkkus lea veadjemeahttun oažžut dohkálaš fálaldagaid jos jurddaša gánnáhtahttivuođa. Stáhta ferte váldit ovddasvástádusa digitála buohkaidvuoigatvuođas.</p>
</list><p>Sámedikki bargun lávdegottis lea leamaš sámi perspektiivva goziheapmi dain áššiin mat meannuduvvojit. Sámediggi ja fylkagielddat leat bidjan guovddážii ahte nanosmahttit guovlupolitihkalaš doaibmaprogramma nu ahte riikka politihka prosedyrat ja rutiinnat buorebut heivehuvvojit guovlulaš dási mihttomeriide. Dasto gávdnojit áššit maid oktavuođas fylkagielddain ja Sámedikkis sáhttet leat sierralágan beroštumit.</p>
<p>Utviklingsforumet for Indre Finnmark lea doallan njeallje čoahkkima. Áššit maid birra lea digáštallojuvvon leat; foruma sadji ja strategiijat, njuovahatstruktuvra Finnmárkkus, bohccobierggu importa, dearvvasvuođa- ja sosiálaáššit, gielddaid gaskasaš ovttasbargu Sis-Finnmárkkus, Suodjalusa sadji Porsáŋggus, Regionalt utviklingsforum for Indre Finnmark, gelbbolašvuođa- ja ealáhusovddideapmi, ja diehtojuohkinteknologiija ja infrastruktuvra.</p>
<p>Sámediggi lea maiddái mearridan ohcat iežas lahttun lávdegoddái man namma lea Landsdelsutvalget for Nord-Norge og Nord-Trøndelag.</p>
<p type="title">2.9 - Dákteriggeávdnasiid geavaheapmi ja hálddašeapmi Anatomalaš instituhtas</p>
<p>Kollegiija Oslo universitehtas nammadii 1997:s lávdegotti árvvoštallat Anatomalaš instituhta dákteriggeávdnasiid geavaheami ja hálddášeami njuolggadusaid. Cuoŋománus 1998 ovddidii lávdegoddi árvalusas ja evttohii njuolggadusaid dákteriggeávdnasiid geavaheapmái ja hálddašeapmái. Sámediggi attii áššis 11/99 gulaskuddancealkámuša lávdegotti árvalussii.</p>
<p>Sámediggi doarjjui ovttajienalaš árvalusa mii guoská evttohuvvon dákteriggeávdnasiid geavahan- ja hálddašannjuolggadusaide. Oslo universitehta akademalaš kollegiija mearridii njuolggadusaid ja buvttii deaŧalaš ja čielga čilgehusa dasa manne Sámedikkis galgá leat guovddáš ráđđenvuoigatvuohta čoahkádusa sámi oassái. Sámediggi áigu deattuhit man deaŧalaš lea ahte Sámedikkis sámi álbmoga ovddasteaddji orgánan Norggas lea loahpalaš váldi mearridit iežas máttuid bázahusaid. Sámedikki oainnu mielde ferte Anatomalaš instituhta dákteriggečoahkádusa sámi oasi geahčadit ja sirret. Sámediggi lea deattuhan man deaŧalaš dás bargat Sámedikki rávvagiid mielde.</p>
<p type="title">2.10 - Sámi kulturviesuid ollislaš plána - ođđasis prioriteren</p>
<p>Sámediggi mearridii 1996:s áššis 23/96 ollislaš plána sámi kulturviesuid várás. Sámediggi ii ožžon nu buori doarjaga guovddáš eiseválddiin dán plánaárvalussii. Mihttomeari lassin, ahte dáláš institušuvnnaide galgá sihkkarastojuvvot doaibmaruhta ovdal go ođđa prošeavttat álggahuvvot, hilggui Ráđđehus ja Stuorradiggi maiddái Sámedikki doaibmajuogadan-, ja doaibma- ja investerenruhtadanmálliid, gč. Sd. dieđáhusa nr 41 (1996-97) Norgga sámepolitihkka, kap. 12.6, ja Árv. nr 145 (1997-98). Dán geažil fertii Sámediggi ođđasis guorahallat 1996:s dahkkon mearrádusa ja mearridit ođđa vuoruheami.</p>
<p>Sámediggi rievdadii áššis 21/99 mearrádusa mii leai dahkkon áššis 23/96 sámi kulturviesuid kategoriserema ektui. Beaivváš Sámi Teáhteris, Sámi Vuorká-Dávviriin oktan dáiddaossodagain ja Sámi sierrabibliotehkas lea našuvnnalaš stahtus. Eará institušuvnnat eai leat kategoriserejuvvon. Daid ektui mearrida sisdoallu ja dárbu ruhtadeami vuoruheami, sihke doaimma ja investeremiid oktavuođas.</p>
<p>Sámediggái lea deatalaš ahte ásahuvvojit sajit kultur- ja giellabarggu váste oassin sámi giela ja kultuvrra nanosmahttimis. Stáhta geatnegasvuohta ferte leat maiddái ruhtadit daid prošeavttaid mat vuođđuduvvojit sámi giela ja kultuvrra suodjaleami ja ovddideami áigumuššii. Muhto maiddái fylkagielddain ja gielddain lea ovddasvástádus sihke investeremiid ja doaimma oktavuođas.</p>
<p>Váldoprinsihppa Sámedikki mearrádusas lea ahte vuoruhuvvon čuovvovaš guđa sámi kulturinstitušuvdnii galgá otnáš doaimma vuolggasajiin, sihkkarastojuvvot dohkálaš doaibmaruhta ovdal go ođđa investeremat dahkkojuvvojit; Saemien Sijte, Várjjat Sámi Musea, Ája sámi guovddáš, Sijti Jarnge, Sámi Dáiddaguovddáš ja Várdobáiki. Investeremiid oktavuođas lea Sámediggi vuoruhan guokte sámi kulturásahusa huksema; Ája sámi guovddáža Gáivuonas ja dan maŋŋá Várdobáikki Mátta-Tromssas ja Ofuohtas.</p>
<p>Sámediggi ii dáhto ahte ođđa initiatiivvaid galgá leat veadjemeahttun čađahit dikki vuoruhemiid geažil, ja mearridii danne ahte Sámediggi rávve dađistaga daid prošeavttaid maidda lea <em type="italic">sihkkaraston doaibmaruhta ja muđui leat realistalaččat ja sáhttá realiseret </em>, earret eará dikki jahkásaš stáhtabušeahta árvalusaid bokte. Uhccit prošeavttaid investeremiid galgá sáhttit čađahit eará ruhtadanortnegiid bokte. </p>
<p>Sámediggi lea mearrádusaidis bokte, áššiin 40/96 ja 20/98 erenoamážit vuoruhan bajás Nuortasámi musearusttega Njávdámis sámi duhátjahkesadjin ja Sámi Vuorká-Dávviriid dáiddaossodat, oktan Savio-museáin. Dát guokte prošeavtta dollojuvvojit danne olggobealde vuoruhanlisttu ja geahččaluvvojit ollašuhttot nu johtilit go vejolaš.</p>
<p type="title">2.11 - Dearvvasvuođa- ja sosiálaáššit</p>
<p type="title">2.11.1 Dearvvasvuođa- ja sosiálabálvalusaid plána čuovvuleapmi sámi álbmoga várás</p>
<p>1999:s juogaduvvui váile 3,7 miljon kruvnnu prošeaktaruhta NOU 1995:6 dearvvasvuođa- ja sosiálabálvalusaid plána sámi álbmoga várás Norggas čuovvuleapmái. Eanaš ruđat manne dearvvasvuođa- ja sosiálabargiid máŋggakultuvrralaš gelbbolašvuođa nannemii. Sámediggi doalai skábmamánus ovttasráđiid Sámi allaskuvllain čuovvulanseminára prošeavttaid várás mat ledje ožžon ruđaid.</p>
<p>Máilmmi dearvvasvuođaorganisašuvdna (WHO) ja Máilmmi birasprográmma (UNEP) álggaheaigga 1999:s ovttasbarggu ahte kártet birrasa ja dearvvasvuođa váttisvuođaid Árktalaš guovllus. Galgá ráhkaduvvot prográmma mas deattuhuvvo eamiálbmogiid dearvvasvuohta ja biras Arktisas, ja Sámediggi lea buktán signánalaid ahte dán barggu ferte álggahit sámi guovlluin. Ráđđehus lea dadjan ahte Sámediggi gessojuvvo aktiivvalaččat mielde dán bargui.</p>
<p>1999:s leai Máilmmi dearvvasvuođaorganisašuvnnas (WHO ) Geneves vuosttas ráđđádallan eamiálbmogiiguin, masa Sámediggi searvvai Norgga delegašuvnnas. Sámediggi áigu čuovvulit dán barggu.</p>
<p>Ruđaid juogadeami oktavuođas NOU 1995:6 dearvvasvuođa- ja sosiálabálvalusaid plána sámi álbmoga várás Norggas čuovvuleamis prioriterii Sámediggi áššis 43/99 vihtta áŋgiruššansuorggi jahkái 2000. Áŋgiruššansurggiin lea Sámediggi deattuhan čielggadus-, prošeakta- ja metodaovddidanbarggu, ja ná ovddidan sámi dimenšuvnna dan fágalaš barggus maid dearvvasvuođa- ja sosiálasuorgi fállá sámi geavaheaddjiide.</p>
<p>Sámedikkis lea leamaš konstruktiivvalaš ovttasbargu Sosiála- ja dearvvasvuođadepartemeanttain dearvvasvuođa- ja sosiálaplána čuovvuleami oktavuođas. Muđui lea Sosiála- ja dearvvasvuođadepartemeanta ráhkadan doaibmaplána NOU 1995:6 čuovvuleapmái, mii lea sáddejuvvon gulaskuddamii ja maid Sámediggi 2000:s galgá meannudit.</p>
<p>Sámediggi vuordá ahte dábálaš dutkanruđat vuoruhuvvojit dutkamii mii goziha sámi perspektiivva dearvvasvuođa- ja sosiálabálvalusaid ovddideamis heivehuvvon sámi geavaheaddjiide.</p>
<p type="title">2.11.2 Gulaskuddancealkámušat</p>
<p>Sámediggi lea áššis R 68/99 buktán gulaskuddancealkámuša sámi dearvvsvuođa dutkama birra, mii lea ovdaprošeakta man áigumuššan lea ráhkadit sierra dutkanovttadaga sámi dearvvasvuođa birra. Dearvvasvuođa dutkama ja sámi dearvvasvuođa diliid birra oahpahusa bajit dási ulbmilin lea buoridit dearvvasvuođa- ja sosiálabálvalusaid kvalitehta sámi álbmoga várás, ja ná dahkat dáža ja sámi álbmoga dearvvasvuođa- ja sosiálasuorggi bálvalusaid ovttaárvosažžan. Sámi servodagas lea stuorra dárbu dutkat iešguđet fágasurggiid. Sosiála- ja dearvvasvuođadepartemeantta doaibmaplána NOU 1995:6 čuovvuleamis galggašii Sámi dearvvasvuođa- ja sosiála diliid dutkan leat váldoáŋgiruššansuorgin.</p>
<p>Sámediggi lea positiivvalaš go vuođđuduvvo sierra dutkanovttadat sámi dearvvasvuođa dutkama várás Tromssa universitehtas. Sámedikkis leat vuordámušat ahte sámi dearvvasvuođa dutkanossodat ásahuvvo jagi 2000 mielde ja biddjojuvvo Kárášjohkii hálddahuslaš oktavuođain Tromssa universitehtii.</p>
<p>Sámediggi lea 08.09.99 beaiváduvvon reivves buktán gulaskuddancealkámuša NOU 1999:13 nissonolbmuid dearvvasvuođa birra Norggas. Lea stuorra dárbu systematiseret dieđuid, ja čielggadit ja dutkat sámi nissonolbmuid dearvvasvuođa dili. Jos barggu sámi nissonolbmuid dearvvasvuođa dili čielggademiin ja dutkamiin galgá oažžut johtui, de ferte dasa várret ruđaid. Sámediggi bivdá oažžut johtui sámi nissonolbmuid dearvvasvuođa dili čielggadan- ja dutkanbarggu.</p>
<p type="title">2.12 Dásseárvodoaibmaplána sámi nissoniid diliin guovddážis</p>
<p>Sámediggi mearridii áššis 24/99 dásseárvodoaibmaplána sámi nissoniid diliin guovddážis. Dásseárvu ja nissonpolitihkalaš áššit leat guovddáš hástalussan sámi servodahkii, danne lea ge deaŧalaš ahte Sámediggi čuovvu ovdáneami dán suorggis, ja geavaha dárbbašlaš resurssaid dán bargui. Go dásseárvu ja nissonpolitihkalaš áššit leat hirbmat viidá ja fátmastit ollu sektuvrraid, de lea dárbu oaidnit maid galgá vuoruhit lagamus jagiin, ja maid berrešii geahččat eambbo guhkes áiggi perspektiivvas.</p>
<p>Doaibmaplána lea juogaduvvon viđa oassái. Vuosttas oasis leat plána duogáš, plánaproseassa ja oktavuohta eará plánaide. Nuppi oasis válddahuvvo dásseárvu sektuvrraid gaskasaš politihkkasuorgin, Sámi nissonprošeakta ja čilgehus ovttasbargiid birra olggobealde Sámedikki. Goalmmát oasis leat váldomihttomearit ja hástalusat, njealját oasis fas Sámedikki dásseárvobarggu áŋgiruššansuorggit, mihttomearit ja doaibmabijut áigodahkii 1999 - 2001. Maŋimuš oasis leat ekonomálaš ja hálddahuslaš váikkuhusat.</p>
<p>Sámediggi lea ásahan bissovaš virggi doaibmaplána barggu čuovvuleami várás.</p>
<p type="title">2.13 - Duopmostuolut vuosttas instánsan</p>
<p>Sámediggi lea áššis 48/99 buktán gulaskuddancealkámuša NOU 1999:22 Duopmostuoluid birra vuosttas instánsan.</p>
<p>Sámediggi lea movtta go Strukturlávdegoddi lea árvvoštallan ođđa duopmostuolu dárbbu Sis-Finnmárkui dan vuođul ahte gozihit sámi beroštumiid dán guovllus, ja doarju danne lávdegotti evttohusa ahte Sis-Finnmárkui ásahuvvo duopmostuollu, earret eará oppalaš sámegiela geavahanvuoigatvuođa mearrádusaid vuođul, sihke almmolaš hálddašeamis ja riektedoaimmahagas. Duopmostuollu galgá biddjot giellahálddašanguvlui Sis-Finnmárkkus. Sámediggi áigu maŋŋá guorahallat gosa dat ođđa duopmostuollu eanadieđalaččat galgá biddjot.</p>
<p>Sámediggi doarju maiddái lávdegotti oainnu ahte Norlándda ja Tromssa meahccekomišuvdna heaittihuvvo, ja ahte dat barggut mat das leat, biddjojuvvojit dábálaš duopmostuoluide.</p>
<p type="title">2.14 - Duopmostuolut servodagas</p>
<p>Sámediggi lea áššis 47/99 buktán gulaskuddancealkámuša NOU 1999:19 Duopmostuoluid birra servodagas. Sámediggi lea positiivvalaš go duopmostuollokomišuvdna barggustis lea deattuhan sámi perspektiivva ja buktán čielga signálaid dán ektui.</p>
<p>Sámediggi doarju maiddái Duopmostuollokomišuvnna eanetlogu árvalusa mii guoská friijaseabbo duopmostuollohálddahussii sierra stivrrain. Dát evttohus deattuha duopmostuoluid sorjankeahtes dili, mii lea maiddái deaŧalaš dasa ahte sámi servodagas lea luohttámuš duopmostuoluide. Sámediggi bivdá beassat nammadit guokte lahtu duopmostuollohálddahusa stivrii. Dát ovddastus lea deaŧalaš vai sámi servodagas lea luohttámuš duopmostuoluide.</p>
<p>Sámedikki mielas lea buorre go Sis-Finnmárkui ásahuvvo sierra duopmostuollu, muhto dattetge ohcala konkrehta doaibmabijuid guovlluid várás mat báhcet olggobeallái Sis-Finnmárkku duopmostuolu vejolaš doaibmaguovllu. Sámediggi oaivvilda ahte berre čielggadit galgá go Sis-Finnmárkku vejolaš sierra duopmostuolu doaibmaguovlu guoskat stuorát osiide sámi ássanguovllus, ja jos galgá de movt.</p>
<p type="title">2.15 - Mánáid- ja nuoraidáššit</p>
<p>Sámedikki mánáid- ja nuoraidprošeaktabargu lea gasku čađahandási. Lea ráhkaduvvon prošeaktačilgehus mas temahtalaš áŋgiruššansuorgin leat evttohuvvon čuovvovaččat: Sámedikki integrerenpolitihkka, kultuvra ja ealáhusat. Lassin leat válljejuvvon muhtun eanadieđalaš guovllut prošeavtta sierra doaibmabidjoguovlun. Guovllut mat leat válljejuvvon leat gielddat Mátta-Várjjat, Loabát, Røros ja Oslo. Definerejuvvon áŋgiruššansurggiid čuovvulanbarggu oktavuođas leat earret eará 1999:s dollojuvvon čoahkkimat guvttiin gielddain dan njealji namuhuvvon gielddas.</p>
<p>Sámediggi áigu čađahit erenoamáš doaibmabijuid mánáid ja nuoraid ektui, ja lea danne vuoruhan doaibmabijuid mánáid ja nuoraid várás meannudettiinis 1999 bušeahta. Vuoruheapmi lea čuovvuluvvon Sámedikki iešguđet doarjjaortnegiid bokte nu ahte doaibmabijut mat dorjot dikki mánáid- ja nuoraidprošeavtta ulbmila, leat vuoruhuvvon.</p>
<p type="title">2.16 - Čázádathuksen</p>
<p>Č <em type="italic">ázádathuksen Norlánddas </em></p>
<p>Sámediggi oaivvilda ahte buot váikkuhusat birrasii ja servodahkii galget kártejuvvot ovdal go, addojuvvo lohpi čázádathuksemiidda gielddain Báidár, Ruovatvuotna, Skerrestátte ja Oarjeli-Báidár nu ahte sihkkarasto ahte huksemis eai leat dakkár váikkuhusat servodahkii ja birrasii maid ii sáhte šat maŋŋá divvut. Dát lea deatalaš sámi servodaga ektui oppalaččat, ja sámi kulturmuittuid ja sámi ealáhusaid ektui erenoamážit. Sámediggi oaivvilda ahte lea dárbu ráhkadit ođđa váikkuhančielggadusa mii dávista plána- ja huksenlága ođđa njuolggadusaide.</p>
<p><em type="italic">Lødøljasirdin </em></p>
<p>Sámediggi oaivvilda ahte lea hirbmat váidalahtti go mearrádus Lødøljasirdima hárrái kategoriijas II kategoriijai I dahkkojuvvui almmá guldalkeahttá deatalaš sámi beroštumiid. Sámediggi ávžžuha boahtteáiggis viežžat maiddái Sámedikki oainnu áššiin mat gusket sámiide, ja vuordá ahte Sámediggi biddjojuvvo bissovaš gulaskuddaninstánsan sirdimiidda kategoriijas II (ii sáhte konsešuvdnameannudit) kategoriijai I (guoská prošeavttaide maid sáhttá konsešuvdnameannudit) ollislaš čázádatplánas.</p>
<p>Sámediggi deattuha ahte sámi ealáhusat, kultuvra ja servdodatdilit galget árvvoštallojuvvojit buot áššiin main lea sáhka lihkahallamiid birra sámi servodagas. Gáhtten- ja huksenáššiin galgá árvvoštallamis erenoamážit deattuhit makkár váikkuhusat vejolaš huksendoaibmabijuin leat sámi servodahkii ollislaččat.</p>
<p>Lødøljahuksemis leat stuorra negatiivvalaš váikkuhusat boazodollui ja dalle maiddái guovllu sámi kultuvrii. Sámediggi gáibida viiddiduvvon váikkuhusčielggadusa sámi servodatberoštumiid várás. Dát guoská earret eará sosiokultuvrralaš, dearvvasvuođa ja ealáhuslaš čielggadusaide mat bidjet buot luonddulihkahallamiid ja guohtonguovlluid massima muđui, ollislaš oktavuhtii.</p>
<p type="title">2.17 Eará</p>
<p type="title">2.17.1 Njávdáma nuortalaš gili ráfáiduhttima árvalus</p>
<p>Sámediggi doarju evttohusa ahte ráfáiduhttit Njávdáma nuortalaš gili, Mátta-Várjjat gielddas kulturbirasin kulturmuitolága § 20 mielde. Evttohus lea hirbmat bures vuođustuvvon sihke fágalaččat, kulturpolitihkalaččat ja etihkalaččat. Evttohuvvon ráfáiduhttinnjuolggadusat orrot bures árvvoštallojuvvon, ja dat leat čielgasat ja dárkilat, ja dat bidjet buori ja diehttelas vuođu dasa movt guovlu boahtteáiggis galgá geavahuvvot ja hálddašuvvot.</p>
<p>Dasa lassin go nuortalaš gili ráfáiduhttin goziha historjálaš, kultuvrralaš, oskkolaš ja eanadatlaš árvvuid guovllus, de lea deaŧalaš oaidnit ahte ráfáiduhttimis lea čielga oktavuohta nuortasámi kulturgáhttemii ja -gaskkusteapmái.</p>
<p>Nuortalaččaid erenoamáš historjá stáhtarievttálaš, oskkoldatlaš, gielalaš ja kultuvrralaš beliid vuođul gáibida ahte lea erenoamáš dárbu stáhta áŋgiruššamiidda nuorta sámi kulturgáhttendoaimmaid oktavuođas. Ovddasvástideaddji eiseváldiin ferte leat dáhttu nu guhkás go oppa lea ge vejolaš bargat dan ala ahte suodjalit, nannet ja ovddidit nuorta sámi kultuvrra. Ferte geahččat nu ahte Njávdáma nuortalaš gili ráfáiduhttin lea okta dain ollu deatalaš beliin dán barggus, ja dan ferte čatnat Njávdáma nuortalaš musea ollašuhttimii. Sámedikki mielas lea dárbu čuovvulit ráfáiduhttinárvalusa ja ovddidit árvalusa Gonagassii stáhtaráđis nu johtilit go lea vejolaš.</p>
<p type="title">2.17.2 Nuortalaš museá</p>
<p>Sámediggi mearridii 1998:s nuortalaš musea/kulturguovddáža sámi duhátjahkesadjin. Go galggai boahtit johtui sámi duhátjahkečalmmusteami bargguin, de ásahuvvui nuortalaš museá Njávdámis gaskaboddosaččat suoidnemánu 12. b. 1999 rájes jagi lohppii. Nuortalaš museá lea Sámiid Vuorká-Dávviriid ossodat, ja lea 1999:s ruhtaduvvon Sámedikki, Mátta-Várjjat gieldda ja Gielda- ja guovludepartemeantta doarjagiiguin. Jos prošeavtta galgá sáhttit ollašuhttit, de lea dárbu oažžut konkrehta juolludusa dasa stáhtabušeahtas.</p>
<p>Sámediggi čujuha bušeahttaproposišuvnnaide 1999 ja 2000 main oidno ahte Ráđđehus galgá čielggadit ja hápmet plánaid sámi duhátjahkesaji várás boahtte jagi stáhtabušeahtas. Diggi čujuha maiddái Bearaš-, kultur- ja hálddahuskomiteá árvalussii nr 246 ja Bušeahttaárvalussii S nr 2 - 1999 - 2000 main eaktuduvvo ahte ásahuvvo sámi duhátjahkesadji. Huksen álggahuvvo 2001:s ja dat galgá gárvvistuvvot ovdal jagi 2005.</p>
<p type="title">2.17.3 Interregprošeakta Norgesfararleden ja Harvasstua Árborddi gielddas</p>
<p>Sámedikki mielas lea dát hirbmat deaŧalaš ášši guovllu sámi beroštumiide. Harvasdalen lea sihke Norgga ja Ruoŧa beale boazosámiid guovddáš guovlu.</p>
<p>Sámediggi lea deattuhan ahte visttiin leat bealit main lea árvu kulturmuitun. Harvasstua lávejit guovllu boazosámit Norgga ja Ruoŧa bealde geavahit, ja dat lea deaŧalaš kulturhistorjálaš oktavuođas. Kulturmuittuid gáhttema vuhtii váldima vuođul lea Sámediggi bivdán ahte Harvastua ii vuvdo ovdal go Riikaantikvárii lea mannan diehtu vuovdima birra, ii ge ovdal go dat leat árvvoštallan vistti gáhttenárvvu.</p>
<p>Mearrádusas Harvasstua boahtteáiggi ektui lea danne stuorra mearkkašupmi sihke boazosámi, historjalaš ja kulturmuitofágalaš oainnu vuođul. Sámediggi áigu deattuhit ahte mearrádusas Harvasstua boahtteáiggi ektui galgá leat dakkár čoavddus mii lea dohkálaš guovllu máttasámi boazodollui Norgga ja Ruoŧa bealde amas máttasámi kultuvra ja ealáhus gártat gillát. Sámediggi Sámi kulturmuitoráđi bokte galgá leat mielde árvvoštallamin movt Harvasstua Árbordi gielddas galgá geavahuvvot boahtteáiggis.</p>
<p type="title">2.17.4 Hálkavári ja Inggášguolbana báhčinšillju</p>
<p>Sámedikki mielas lea deaŧalaš ahte Suodjalusa ja boazodoalu gaskka lea šiehtadus Hálkavári/Inggášguolbana báhčinšillju geavaheamis. Hálkavári/Inggášguolbana báhčinšillju lea deaŧalaš guovlu boazodollui, ja boazodoallu lea guovddáš sámi ealáhus ja deaŧalaš sámi kulturguoddi mii suodjaluvvo sihke našuvnnalaš ja riikkaidgaskasaš njuolggadusaid bokte.</p>
<p>Okta guovddáš rievttálaš eaktu mii lea biddjon vuođđun stáhta sámepolitihkkii, lea ávnnaslaš kulturvuođu gáhtten. Dán duohtan dahkamis lea hirbmat deaŧalaš gozihit dan ahte boazodoallu ja dan guovllut eai jámma masse eatnamiid eará beroštumiide.</p>
<p>Álgogeahčen 1980-logu dahkkui šiehtadus Suodjalusa ja guoskevaš boazodoalliid gaskka. Šiehtadus heittiii guostomis 1996:s, ja dan rájes ii leat leamaš makkárge šiehtadus oasálaččaid gaskka. Boazodoallu lea gártan hirbmat váttis dillái erenoamážit danne go ii leat šat makkárge šiehtadus Suodjalusain. Dát mielddisbuktá dan ahte boazodoalus ii šat leat váikkuhanvejolašvuohta dan dillái mii lea guovllus.</p>
<p>Nubbi eará bealli lea dat ahte Suodjalusas dađi mielde go Sámediggi diehtá ii šat leat makkárge šiehtadus guvlui. Dat nogai 1996:s, oktanaga šiehtadusain boazodoalliid ja Suodjalusa gaskka.</p>
<p>Danne lea Sámediggi ovddidan ášši suodjalusministerii, vai šiehtadallamiid šiehtadusa ektui sáhttá joatkit Suodjalusa ja boazodoalu gaskka.</p>
<p type="title">2.17.5 Meavkke ja Alitčohka báhčinšiljuid ovttastahttin</p>
<p>Meavkke ja Alitčohka báhčinšiljuid ovttastahttin lea hirbmat garra áitta sámi kultuvrra vuostá. Danne lea ge Sámediggi 1990 rájes buktán máŋga cealkámuša Meavkke ja Alitčohka báhčinšiljuid plánaid ovttastahttima oktavuođas. Ollu gerddiid lea diggi čujuhan ahte lea deaŧalaš ráhkadit dakkár váikkuhusiskančielggadusa mii lea fágalaččat doallevaš dan ektui mii guoská sámi kultuvrra váikkuhusaide guovllus oppalaččat, ja erenoamážit boazodollui ja sámi kulturmuittuide. Sámediggeráđđi lea fas meannudan dán ášši áššis R 107/99.</p>
<p>Okta huksema eaktu Stuorradikki 08.04.97 mearrádusas báhčinšiljuid oktii laktima hárrái leai dat ahte boazodoallu galggai sáhttit ceavzit guovllus. Dan galggai dat doaibmaplána boazodoalu várás mii čuovui mielddusin St. prp. nr. 85 (1995-96) Meavkke ja Alitčohka báhčin- ja hárjehallanšiljuid laktima ja viiddideami birra Sis-Tromssas, dáhkidit. Stuorradikki meannudeamis deattuhuvvui maiddái ahte doaibmaplána galggai dáhkidit dan ahte laktin ii leat vuostálaga sámi vuoigatvuođaiguin, ii ge ILO-konvenšuvnna nr. 169 eamiálbmotvuoigatvuođaid birra, mearrádusaiguin.</p>
<p>Maŋimuš áiggis lea duođaštuvvon ahte doaibmaplána maid Suodjalus lea ráhkadan ii dáhkit guovllu boazodollui ceavzilis boahtteáiggi. Dasto čuoččuhuvvo sakkarat ahte boazodoallu fágalaččat ii guđege dásis leat leamaš mielde doaibmaplána ráhkadeamis, ja ahte das danne lea váilevaš fágalaš vuođđu. Doaimmaid vuođđun leat váilevaš ja boasttu dieđut guovllu boazodoalu birra. Eanadoallodepartemeantta iežas boazodoallosekšuvdna ge ii gul leat searvan bargui.</p>
<p>Váilevaš boazodoallofágalaš árvvoštallamiid geažil áššis, ja váilevaš doaibmaplána geažil, lea báhčinguovlluid oktiičatnan stuorra vearredahkun guovllu boazodoallosámiid ektui, ja sámi vuoigatvuođaid ektui oppalaččat. Ii ášši soaba oktii ILO-konvenšuvnna nr. 169 njuolggadusaiguin ge.</p>
<p>Sámediggi gáibida ahte Eanadoallodepartemeantta doaibmaplána dohkkeheapmi galgá máhcahuvvot ja boazodoallofágalaš bealit galget árvvoštallojuvvot ođđasis. Diggi gáibida maiddái ahte eatnamat eai galgga bákkus lotnojuvvot guovllu boazodoalliin ja ahte Suodjalussii ii addojuvvo ovdagihtiilohpi ovdal go ášši lea rievttálaččat guorahallojuvvon.</p>
<p type="title">3. Sámedikki fágapolitihkalaš ja hálddahuslaš doaimmat</p>
<p type="title">3.1 Doarjagiid juogadeapmi</p>
<p>Sámediggi lea ollu jagiid dađistaga váldán badjelasas ođđa hálddašandoaimmaid. Dát doaimmat leat sirdojuvvon earáin, nu ahte dat eai leat ođđa doaibmabijut. Dasto lea dát proseassa buktán Sámediggái dađistaga stuorát ovddasvástádusa.</p>
<p>1999:s lea Sámediggi hálddašan čuovvovaš doarjjaortnegiid:</p>
<p><em type="bold">Doarjjaortnet </em></p>
<p><em type="bold">Doarjjaorgána </em></p>
<p><em type="bold">Submi 1999 </em><em type="bold">1000 kruvnnuin </em></p>
<p>Sámi ovddidanfoanda</p>
<p>Sámi ealáhusráđđi</p>
<p>24 097</p>
<p>Sámi duodjedoarjja</p>
<p>Sámi ealáhusráđđi</p>
<p>3 600</p>
<p>Sámi kulturfoanda</p>
<p>Sámi kulturráđđi</p>
<p>9 125</p>
<p>Sámi girjelágádusdoarjja</p>
<p>Sámi kulturráđđi</p>
<p>1 500</p>
<p>Doarjja sámi kulturviesuide</p>
<p>Sámi kulturráđđi</p>
<p>2 843</p>
<p>Doarjja sámi kulturorganisašuvnnaide</p>
<p>Sámi kulturráđđi</p>
<p>1 333</p>
<p>Gielddaid ja f.gield. guovtteg. doarjja</p>
<p>Sámi giellaráđđi</p>
<p>16 650</p>
<p>Sámi nuoraid oahppostipeanda</p>
<p>Sámi giellaráđđi</p>
<p>850</p>
<p>Giellaprošeavttat giellaplánaid ektui</p>
<p>Sámi giellaráđđi</p>
<p>2 956</p>
<p>Doarjja sámi kulturmuittuide</p>
<p>Sámi kulturmuitoráđđi</p>
<p>600</p>
<p>Doarjja sámi váldoorganisašuvnnaide</p>
<p>Sámediggeráđđi</p>
<p>2 600</p>
<p>Doarjja Sámedikki politihkalaš joavkkuide</p>
<p>Sámediggeráđđi</p>
<p>1 300</p>
<p>Sámediggeráđi geavahusas</p>
<p>Sámediggeráđđi</p>
<p>147</p>
<p>Dearvvasvuođa- ja sosiálaplána čuovvuleapmi</p>
<p>Sámediggeráđđi</p>
<p>4 400</p>
<p><em type="bold">Submi </em></p>
<p><em type="bold">72 001 </em></p>
<p>Iešguđet ortnegat hálddašuvvojit Sámedikki mearridan njuolggadusaid mielde.Ođđa ekonomiijanjuolggadusa mielde mii bođii fápmui 01.01.99 galgá ekonomiija hálddašeamis bidjat stuorát deattu mihttomeriid ja bohtosiid stivremii. Sámediggi lea 1999:s joavdan muhtun muddui dáinna bargguin, muhto dáinna proseassain gal eat eisege leat geargan.</p>
<p>Dan maid vel ferte dahkat lea aktiviseret dáid dieđuid eanet ollislaš vuogádagas olggobeale dihtorgálduid geavaheami ektui. Dan dásis go Sámediggi dál lea, de lea biddjon buorre vuođđu dasa ahte sáhttá oaidnit movt váikkuhangaskaoamit duođas geavahuvvojit. Go ovttastahttojuvvon statistihkka ja mihttologut váilot sámi servodatovddideamis, de lea dat hástalus maid ferte čoavdit, vai mihtto- ja boađusstivremis šattašii fágalaččat dohkálaš dássi.</p>
<p>Sámediggi searvá prošektii maid Sámi Instituhtta jođiha ja man ulbmilin lea ásahit sámi servodatdieđalaš diehtovuođu. Dán prošeavttas leat mielde Statistisk sentralbyrå, Norsk samfunnsvitenskapelig datatjeneste, Tromssa universitehta ja Sámi allaskuvla. Dát bargu lea hirbmat deaŧalaš ja bidjá jáhku mielde vuođu eanet aktiivvalaš sámi servodatplánemii.</p>
<p type="title">3.2 	Sámedikki vuollásaš ráđiid hálddašan- ja fágapolitihkalaš doaimmat</p>
<p type="title">3.2.1 Sámi kulturmuitobargu</p>
<p>Sámi kulturmuitoráđđi lea fágaráđđi sámediggevuogádagas. Sámediggi stivre politihkalaččat kulturmuitoráđi ja lea dan bargoaddi. Birasgáhttendepartemeanttas Riikaantikvára bokte lea bajit dási fágaovddasvástádus kulturmuitoráđis. Birasgáhttendepartemeanta lea delegeren válddi Sámi kulturmuitoráđđái ja geatnegahttán dan hálddašit sámi kulturmuittuid geassemánu 9. b. 1978 nr 50 kulturmuitolága mielde. Sámi kulturmuitoráđđi goziha maiddái kulturmuitoberoštumiid plána- ja huksenáššiin geassemánu 14. b. 1985 nr 77 plána- ja huksenlága mielde.</p>
<p>Sámi kulturmuitoráđi bargun lea leat mielde váikkuheamen ahte biraslaš kulturárbi gáhttejuvvo, duođaštuvvo ja bajásdollo buoremus vuogi mielde. Sámi kulturmuitoráđđi mii galgá gozihit sámi kulturmuitoberoštumiid plána- ja huksenáššiin plána- ja huksenlága mielde, buktá gulaskuddancealkámušaid stáhtalaš gáhttenplánaide, fylkaplánaide, gieldalaš areálaplánaide, regulerenplánaide, čoahkkebáikeplánaide ja ovttaskas váikkuhusčielggadusohcamiidda. Sámi kulturmuitoráđđi galgá maiddai oaivadit gielddaid plánaáššiin, ja das lea váldit buktit vuostecealkámuša gielddaid areálaplánaide, regulerenplánaide ja čoahkkebáikeplánaide.</p>
<p><em type="italic">Sámi kulturmuitoráđi doaibma </em></p>
<p>Sámi kulturmuitoráđis lea ovddasvástádus juolludit ja máksit jahkásaš doarjjaruđaid sámi kulturmuitoprošeavttaide. Doarjja addojuvvo doaibmabijuide maid bokte gozihuvvo bajit dási kulturmuitofágalaš beroštupmi dan barggus mii guoská sámi kulturmuittuide ja kulturbirrasii, ja sámi huksengáhttemii.</p>
<p>Sámi kulturmuitoráđđi ásahii 1999:s dainna doarjagiin maid oaččui Birasgáhttendepartemeanttas sámi guovddáža <em type="italic">Báikkálaš Agenda 21 </em>bargui. Sámedikki ulbmil Báikkálaš Agenda 21 bargguin lea ságastallama bokte sámi báikegottiiguin, organisašuvnnaiguin ja eiseváldiiguin, ja čoahkis stivrema bokte Sámedikkis váikkuhit doaimmaid ja doaibmabijuid ávkkálaš ovdáneami guvlui sihke kultuvrralaččat, biraslaččat ja ekonomálaččat sámi geavahus- ja ássanguovlluin. </p>
<p>Sámi kulturmuitoráđđi galgá koordineret Sámedikki barggu nuortalaš museáin. Bargu lea lagabui čilgejuvvon čuoggás 2.17.2.</p>
<p>Sámi kulturmuitoráđis lea maiddái 1999:s leamaš muhtun ráji riikkaidgaskasaš bargu nugo norgalaš-ruoššalaš kulturmuitoovttasbargu, Interreg registrerenprošeakta lullisámi guovllus, UNESCO - máilmmi kulturmuittuidrádjankonvenšuvnna Norgga komitea.</p>
<p>Sámi kulturmuitoráđđi lea 1999:s meannudan seamma ollu áššiid go 1998:s. Geahčadanáššit ledje seamma dásis go 1998:s.</p>
<p><em type="italic">Hástalusat boahtteáiggis </em></p>
<p>Sámi kulturmuitoráđis leat ollu stuorra barggut ja hástalusat jagiin ovddosguvlui. Ain lea stuorra dárbu nannet Sámi kulturmuitoráđi hálddahusa vai dat sáhttá ollašuhttit daid bargguid mat dasa leat biddjon ja daid mihttomeriid maid dat lea alccesis bidjan. Váldohástalus Sámi kulturmuitoráđis jagis 2000 lea ovddidit ja buoridit barggu dain surggiin gos juo lea bargu jođus.</p>
<p type="title">3.2.2 Bargu sámi kulturáššiiguin</p>
<p>Sámi kulturráđđi lea fágaráđđi sámediggevuogádagas, ja dat doaimmaha hálddašandoaimmaid Sámedikki ovddas. Sámi kulturrráđđi lea maiddái Sámedikki fágapolitihkalaš orgána sámediggevuogádagas. Dasto gullá Sámi kulturráđđái diehtojuohkindoaibma iešguđet sámi joavkkuid ja eanadieđalaš guovlluid ektui, ja das lea maiddái diehtojuohkinstrategiija eará almmolaš instánssaid ektui.</p>
<p>Sámi kulturráđis lea viiddis ovttasbargu eará almmolaš orgánaiguin, ja oktavuohta gielddaiguin, fylkagielddaiguin ja sámi organisašuvnnaiguin adnojuvvo deaŧalažžan.</p>
<p><em type="italic">Fágapolitihkalaš bargu </em></p>
<p>Sámiráđđi nammadii čakčat 1997 bargojoavkku mii galggai geahčadit livččii go vejolaš láhčit oktasaš kulturdoaibmabijuid olles Sámis, ja movt daid doaibmabijuid ruhtadit. Sámi kulturráđis leai okta ovddasteaddji dán bargojoavkkus. Bargojoavku ovddidii iežas barggu čakčat 1999. Sámi kulturráđđi oaivvilda ahte bargojoavkku plánaárvalus lea lunddolaš čuovvuleapmi ja daid bargguid dievasmahttin mat leat jođus sámi áššiid ovttasbarggu formaliserema ektui davviriikkalaš dásis. Lea dárbu buorebut bargat ovttas sámi áššiid ektui davviriikkalaš dásis, ja Ruošša maid váldit mielde dán ovttasbargui. Boahtteáiggis lea Sámi parlamentáralaš ráđđi lunddolaš ásahus sámi kulturáššiid ovttastahttimis davviriikkalaš dásis, ja dát ásahus boahtteáiggis galggašii organiseret ja ruhtadit oktasaš sámi kulturfoandda ja dan hálddašeami.</p>
<p><em type="italic">Sámi kulturráđi doaibma </em></p>
<p>Vuođđojurdda <em type="italic">Sámi kulturfoandda </em>ásaheami oktavuođas leai sámi dáidaga ja kultuvrra ovdánanvejolašvuođaid sihkkarastin ja ovddideapmi iežas eavttuid mielde. Sámi kulturráđđi áigu daid rámmaid siste maid kulturfoanda disponere gáhttet ja bajásdoallat sámi kultureallima hámiid. </p>
<p>Sámi kulturfoandda bokte geahččaluvvojit kulturfálaldagat láhččojuvvot sierra dárbbuid ja sáváldagaid mielde. Doaimmat leat lassánan ja ođđa čuolmmat leat čuožžilan, ja ekonomálaš rámmat fal dattetge eai leat lassánan vástesaččat.</p>
<p>Ohcamiid lohku lassána. 1999:s ledje ohcamat fondii oktiibuot sullii 17,8 miljon kruvnnu ovddas. Jagi 1998 ektui vástida dát birrasii 2,8 miljon kruvdnosaš lassáneami. Foandda doaibmaguovlu lea olles riika. Vaikko juolludus kulturfondii lasihuvvui 1999:s, de dat ii leat eisege doarvái dárbbu ektui. Dat boahtá das go lea guhkes áiggi juo leamaš stuorra ollašuvakeahtes dárbu. Dárbu čájeha ahte Sámi kulturfoandda ferte ain nanosmahttit boahttevaš jagiin. Juohkelágan kulturdoaimmaide lea dárbu lasihit doarjaga.</p>
<p>Sámi girjelágádusdoarjaga ulbmilin lea sihkkarastit sámegiel girjjiid jeavddalaš buvttadeami, ja dasto sihkkarastit beaktilis márkanfievrrideami ja juogadeami. Bajit dási rámmaeavttut addojuvvojit doarjjaortnega njuolggadusaid bokte, ja Sámedikki jahkásaš bušeahttamearrádusaid ja jahkedieđáhusa bokte.</p>
<p>Sámedikki 1999 bušeahtas kapihttalis 0540, poasttas 52.4 juolluduvvui 1 333 000,- kruvnnu sámi kulturorganisašuvnnaide. Dát juolludus lea mannan sámi kulturorganisašuvnnaide, sámi valáštallanlihttui ja organisašuvnnaide mat eai gula sámi váldoorganisašuvnnaid doarjjaortnegii.</p>
<p>Rámmaeavttut sámi kulturviesuid/ásahusaid doarjagii mearriduvvojit Sámedikki jahkásaš bušeahttamearrádusain ja jahkedieđáhusain. Doalahan dihte juobe juo veaháš ge doaimmas Sámi kulturviesuid/institušuvnnaid lea leamaš dárbu dasa geavahit sámi kulturfoandda ruđaid. Sámediggi oaidná dán heahtečoavddusin jahkái 1999.</p>
<p>Sámi mánáid bajásšaddaneavttuid doarjjaortnega ulbmilin lea ovddidit sámi mánáid bajásšaddaneavttuid doaibmabijuid bokte mat nanosmahttet ja suodjalit sámi giela ja kultuvrra. Dát ruđat leat maiddái deaŧalaš váikkuhangaskaoamit Sámedikki mánáid- ja nuoraidprošeavttas.</p>
<p><em type="italic">Hástalusat boahtteáiggis </em></p>
<p>Sámi kulturráđđi registrere ahte váilot sámegiel girjjit nuoraide, erenoamážit girjjit maid nuorat čállet nuoraide, ja oaivvilda danne ahte lea deaŧalaš bidjat dasa deattu. Dán oktavuođas ásahuvvo stipeandaortnet, ja kulturráđđi áigu vuoruhit mánáid- ja nuoraidgirjjálašvuođa almmustuhttima.</p>
<p>Ekonomálaš rámmat sámi kulturásahusaid várás eai leat dohkálaččat. Sámediggái lea hástalussan bargat dan ala ahte doaibmaruđat sámi kulturviesuide/kulturásahusaide bajiduvvojit dárbbu ektui.</p>
<p type="title">3.2.3 Bargu sámegielain</p>
<p>Sámi giellaráđđi lea fágaráđđi sámediggevuogádagas, ja das lea ovddasvástádus ovddidit ja suodjalit sámegiela Norggas. Sámi giellaráđđi lea ásahuvvon Sámelága § 3-12 vuođul ja dan barggut oidnojit sámelága giellanjuolggadusain. Sámi giellaráđi bargun lea gáhttet sámi čállingiela ja hállangiela kulturárbbi, nannet ja suodjalit sámegiela, ovddidit sámegiel tearpmaid, mearridit movt sámegiel sánit ja dajaldagat galget čállot davviriikkalaš sámi riektačállinrámmaid siste, oaivadit ja juohkit dieđuid sámi giellaáššiin, fievrridit registerii dohkálaš jorgaleaddjiid ja dulkkaid, ja ovddidit našuvnnalaš ja davviriikkalaš ovttasbarggu sámi giellaáššiin ja searvat dasa.</p>
<p><em type="italic">Giellabargu julev- ja máttasámi guovlluin </em></p>
<p>Sámedikkis lea mihttomearrin ahte sámi giellabargu galgá nanosmahttot ja ovddiduvvot buot giellaguovlluin. Dát gáibida stuorra resurssaid. Sámi giellaráđi hálddahusas váilu gelbbolašvuohta mátta- ja julevsámegielas. Danne das leat heajos eavttut dáid gielaid ovddideami ektui. Maiddái olggobealde davvisámegiela guovllu lea stuorra dárbu oažžut ruđaid sámegiela ovddideapmái.</p>
<p><em type="italic">Sámi nuoraid oahppostipeanda </em></p>
<p>Sámi giellaráđis lea 1997 rájes leamaš ovddasvástádus juohkit sámi nuoraid oahppostipeandda joatkkaskuvlla oahppiide. Oahppiid lohku geat leat ohcan stipeandda lea lassánan (sullii 60 oahppiin), ja dan geažil lea stipeandda submi oahppi nammii uhccon. Stipeandaohcamat bohtet miehtá riikka. Jos stipeanddas galggaš leat dat beaktu mii vurdojuvvo ulbmila ektui, de berre rámma bajidit.</p>
<p><em type="italic">Sámegiela kárten </em></p>
<p>Sámi giellaráđđi lea 1999:s álggahan giellageavahankártenprošeavtta. Prošeakta bistá guokte jagi. Kártejuvvon dieđut galget geavahuvvot duođaštit makkár dilis sámegiella lea Norggas. Prošeavttas lea sierra stivrenjoavku, ja galgá loahpahuvvot jagis 2001.</p>
<p><em type="italic">Doarjja guovttegielalašvuhtii </em></p>
<p>Sámediggi lea addán Sámi giellaráđđái ovddasvástádusa juohkit stáhtalaš ruđaid sámi dulkabálvalussii ja guovttegielalašvuhtii. Ohccit (§ 7.4) leat ollu, ja 1999:s juolluduvvui ruhta dušše okta nealját oassái prošeaktaohcamiin. Danne ferte prošeaktaruđaid oasi bajidit, go dain prošeaktaohcamiin maidda ii juolluduvvon ruhta, orru deaŧalaš mearkkašupmi sámegiela ovddideapmái.</p>
<p><em type="italic">Tearbmabargu </em></p>
<p>Sámi sátnebáŋku lea dihtorvuođđu gosa sámi tearpmat oktilaččat registrerejuvvojit, ja das lea stuorra mearkkašupmi sámegiela ealáskuhttimii. Sámi giellaráđđi galgá maiddái dohkkehit tearpmaid ja dárkkistit oahppogirjjiid giela. Sámegielas lea oanehis árbevierru mii guoská giela geavaheapmái almmolaččat, ja viehka oanehis čállinárbevierru. Dát mearkkaša dan ahte maiddái gelbbolašvuođa ferte ovddidit giela oppalaš ovddidemiin bálddalagaid jos galgá juksat daid mihttomeriid mat leat biddjon giela ovddideami várás.</p>
<p><em type="italic">Hástalusat boahtteáiggis </em></p>
<p>Sámi giellaráđđi lea dán rádjai eanaš bargan sámegiela ovddidemiin sámegiela hálddašanguovllus. Jagis 2000 šaddá Sámi giellaráđis leat hástalussan láhčit dilálašvuođaid maiddái nu ahte julev- ja máttasápmelaččat ge ožžot vejolašvuođa ovddidit ja geavahit giela. Otne ii leat Sámi giellaráđis gelbbolašvuohta julev- iige máttasámegielas, ja danne ii leat ráđis vejolašvuohta fágalaččat veahkehit sin geat jerret veahki.</p>
<p type="title">3.2.4 Bargu sámi ealáhusáššiiguin</p>
<p>Sámi ealáhusráđđi lea ealáhusáššiid fágaráđđi sámediggevuogádagas. Sámi ealáhusráđđi doaimmaha hálddašandoaimmaid Sámedikki ovddas, ja dat doaibmá maiddái fágapolitihkalaš ráđđin erenoamážit áššiin mat gusket ealáhus- ja barggolašvuođaáššiide.</p>
<p>Sámi ealáhusráđis lea maiddái viiddis ovttasbargu eará almmolaš ruhtadanásahusaiguin, ja dat gáibida resurssaid ovttastahttimii ja láhčimii. Ráđđi lea maiddái nannoseabbot go ovdal leamaš mielde ovttasbarggus prográmmaid ja prošeavttaid ektui maid ferte ruhtademiin ja fágalaččat čuovvulit. 1999:s ledje sullii seamma ollu áššit go 1998:s ge. Ráđđeáššit leat leamaš uhccit jagi 1998 ektui. Dát boahtá das go hálddahusa fápmudusrádji ohcamiid mearrideapmái lea bajiduvvon.</p>
<p><em type="italic">Ealáhusovddideapmi ja prográmmabargu </em></p>
<p>Sámi ealáhusráđđi oaivvilda ahte lea deaŧalaš searvat iešguđet ovttasbargoforaide ja dan bokte ovddidit iežas politihka ja strategiijaid dain servodatsurggiin gokko sámi perspektiivva ferte gozihit. Dasto addá dat maiddái vejolašvuođaid buorebut ovttastahttit váikkuhangaskaomiid geavaheami plánaid, prográmmaid ja doaibmabijuid čuovvuleapmái ja ollašuhttimii. Sámi ealáhusráđđi lea 1999:s leamaš aktiivvalaččat mielde váikkuhangaskaomiid geavaheami ovttastahttimis ovttasbargojoavkkuide searvama bokte sihke našuvnnalaččat ja guovlulaččat. Dás sáhttit namuhit Ráđđehusa Davvi-Norgga lávdegotti, Interreg-prográmma, Sis-Finnmárkku nuppástuhttinbarggu ja Oarjevuona ovddidanbarggu.</p>
<p><em type="italic">Sámi ovddidanfoanda </em></p>
<p>Sámi ovddidanfoandda ulbmilin lea ovddidit doaibmabijuid main lea erenoamáš kultuvrralaš, sosiálalaš ja ekonomálaš mearkkašupmi sámi álbmogii ja sámi ássanguvlui.</p>
<p>Foandda eanadieđálaš doaibmaguvlui gullet 20 gieldda Finnmárkkus, Tromssas ja Norlánddas, ja dasa gullá maiddái sámi álbmot Sáččá ja Leaŋgaviikka gielddain ja máttasámeguovllus.</p>
<p><em type="italic">Lotnolasealáhusat </em></p>
<p>Lotnolasealáhusaid doarjjaortnega ulbmilin lea sihkkarastit barggolašvuođa ja dienasvuođu sidjiide geat barget lotnolasealáhusain. Sii geat barget buohtalagaid duoji, meahcceealáhusa, guolástusa, eanadoalu dahje boazodoalu ektui sáhttet ohcat doarjaga dán lágan lotnolasoktavuođaide.</p>
<p><em type="italic">Duodji </em></p>
<p>Sámi ealáhusráđđi hálddaša organisašuvdnadoarjjaruđaid, ja foandaruđaid produseantaulbmiliidda. Ulbmilin lea ovddidit duoji ealáhussan. Dasa lassin leat muhtun kulturbealit mat nanosmuvvet ealáhusovddideami bokte.</p>
<p>Sámedikki mearrádusa áššis 25/99  <em type="italic">Duodji - kultuvra,fága ja ealáhus </em> vuođul livččii áigumuš ásahit ovddidanprográmma duoji várás. Sámi ealáhusráđis lea ovddasvástádus prográmma čuovvuleamis ja johtuibidjamis.  </p>
<p>Prográmma ferte leat konkrehta ja heivehuvvon doaibmabijuide vai dat sáhttá doaibmat operatiivvalaš stivrengaskaoapmin Sámi ealáhusráđi doarjjaortnegiid hálddašeamis. Bargu ferte gal boahtit johtui čavčča 2000 mielde.</p>
<p>Dasto lea Sámi ealáhusráđis leamaš ovddasvástádus stáhtalaš ruđaid hálddašeamis mat leat addon Interreg II-prográmmaid bokte, ovttasbargu riikarájiid rastá mii loahpahuvvui 1999:s.</p>
<p><em type="italic">Agderraporta </em></p>
<p>Raporttas <span type="quote">«Ka kan æ få pæng ti?»</span>, maid Agderforskning lea ráhkadan čujuhuvvo ahte Sámi ealáhusráđđái livččii ávki jos ealáhusaid dilli sámi guovlluin analyserejuvvošii vuđolaččat. Analysas galggašii guorahallat ealáhusaid heivehanvugiid nu ahte sáhtášii oažžut buoret áddejumi váikkuhangaskaomiid váikkuhusas. Sámi ealáhusráđis lea ovddasvástádus čuovvulit raportta konklušuvnnaid, ja áigu čađahit pilotdutkama mas áigu čohkket návccaid muhtun válljejuvvon gielddaid ealáhusaide.</p>
<p><em type="italic">Hástalusat boahtteáiggis </em></p>
<p>Sámi ealáhusráđđi galgá bidjat johtui Sámedikki mearridan plánaid daid váikkuhangaskaomiid bokte maid ealáhusráđđi hálddaša. Jagis 2000 šaddá okta hástalusain leat dat ahte bargat viidáseabbot vugiid ráhkademiin váikkuhangaskaomiid mihtideami várás ja dan bokte oažžut áddejumi movt váikkuhangaskaoamit doibmet mihttomeriid ektui.</p>
<p type="title">4. Ekonomalaš ja hálddahuslaš hástalusat</p>
<p type="title">4.1 Álggahus</p>
<p>Sámediggi lea 1999:s ožžon bušeahtas nu gohčoduvvon poasta 50-juolludussan. Dát mearkkaša dan ahte Sámediggi hálddaša ruđaidis rámmastis nugo ieš vuoruha. Sámediggi ferte ieš áiggis áigái árvvoštallat makkár ortnegat ja váikkuhangaskaoamit galget ovddiduvvot, nanosmahttot dahje uhceduvvot. Dasto lea ráđđehus rievdadan vuogis movt meannuda sámi áššiid stáhtabušeahta oktavuođas. Ráđđehusa bušeahttakonfereanssain meannuduvvojit sámi doaibmabijut ja juolludusat oktanaga, ja bidjet danne buori vuođu ollisleabbo sámepolitihkkii. Vásihusat rámmabušeahtain vuosttas jagi maŋŋá leat buorit.</p>
<p>Ođas jagi 2000 ektui lea dat ahte Ráđđehus juolluda ruđaid maiddái Sámedikki rámmii fágadepartemeanttaid bušeahttakapihttaliid bokte. Juolludus lea mielde oččodeamen ovttaskas fágadepartemeantta váldit ovddasvástádusa seammás go dat addojuvvo rámmajuolludussan Sámediggái. Dát vuohki lea gelddolaš, ja Sámediggi áigu dađistaga divaštallat bušeahttabarggu ja bargat ovttas Ráđđehusain ja Stuorradikkiin sihke vuogi ja sisdoalu ektui.</p>
<p>Sámediggi lea gáibidan sámi áššiid bargui ásahuvvot šiehtadallamiid. Bušeahttabargu ja bargu ođđa dárbbuiguin leat bealit mat viehka álkidit sáhttet leat šiehtadallama oassin, gos duohta šiehtadallamiiguin čájehit ruhtadárbbuid, juogadit ovddasvástádusa ja jagis jahkái soabadit bušeahttarámmaid ektui. Dákkár vuogádat buoridivččii gulahallama ja ovttasbarggu hástalusaid ektui mat sámepolitihkas leat.</p>
<p>Ollislaš rámma maid Sámediggi hálde 2000:s, gos Gielda- ja guovludepartemeanta, Girko-, oahpahus- ja dutkandepartemeanta, Kulturdepartemeanta ja Birasgáhttendepartemeanta leat iešguđet kapihttaliiguin ja poasttaiguin leamaš mielde Sámedikki rámma ráhkadeamen, oidno čuovvovaččas:</p>
<p type="title">4.2 Resursadárbu 2001:s</p>
<p>Dás vuolábealde lea tabealla mas oidnojit 2001 evttohuvvon doaibmabijut ja de dasto leat vuođustuvvon ovttaskas evttohusat. Sámediggi lea evttohusastis bidjan vuođđun ahte iešguđet departemeanttat hálddašit ruđaid sámi ulbmiliidda. Dálá doaibmabijut leat evttohuvvon jotkojuvvot, ja ođđa dárbbut 2001 ektui ovddiduvvojit ovttaskas fágadepartementii vuoruhuvvon doaibmabijuiguin.</p>
<p><em type="bold">Gielda- ja guovludepartemeanta </em></p>
<p type="title">6 virggi vuollásaš ráđiide + Sámi giellalávdegoddi</p>
<p>Sámedikki hálddahusa oasis lea dilli dađistaga čavgan. Ođđa doaimmat ja lassánan beroštupmi Sámedikki bargui lea dagahan dan ahte ášše- ja dokumeanttahivvodat lea sturron. Go buohtastahttá omd. departemeanttaiguin, de lea ášše- ja áššebábermearri viehka stuoris nugo čuovvovaš govvosat čájehit:</p>
<p type="title">Áššebáhpiriid lohku áigodagas 1994-1999</p>
<p>Áigodagas 1994 - 1999 lea áššebáhpiriid lohku Sámediggevuogádagas lassánan sakka. Dát čájeha ahte lea viehka stuorra beroštupmi Sámedikki bargui, ja mii lea viehka stuorra hástalus vuogádaga sturrodaga ektui. Vástesaš lohku Eanadoallodepartemeanttas 1998:s leai sullii 20.000 áššebáhpira.</p>
<p><em type="bold">Áššebáhpirat bargi nammii 1998:s </em></p>
<p><em type="bold">Áššit bargi nammii 1998:s </em></p>
<p><em type="bold">KRD </em>- Gielda- ja guovlu<em type="bold">SHD- </em>Sosiála- ja dearvvasvuođa<em type="bold">LD </em>- Eanadoallodepartemeanta <em type="bold">SD </em>- S ámediggi - Sametinget  departemeanta departemeanta </p>
<p><em type="italic">(1999 :s lea áššebáhpiriid lohku 399 ja áššiid lohku fas 80 bargi nammii) </em></p>
<p>Go oktavuođa váldimat ja áššit lassánit nugo otne, de lea dárbu garrasit nannet hálddahusapparáhta. Jagi 2000 áigut nanosmahttit váldohálddahusa, ja jagi 2001 áigut deattuhit vuollásaš ráđiid hálddahusaid.</p>
<p>Dohkálaš doaibmajuolludusa sihkkarastin Sámediggái ja vuollásaš ráđiide lea jagi 2001 rájes vuoruhuvvon bajimužžii dálá rámmaid siste, mas mielde luvvejuvvon investerenruđat.</p>
<p>Vuollásaš ráđiide dárbbašuvvojit unnimusat 6 virggi.</p>
<p type="title">Sámi ovddidanfoanda</p>
<p>Sámedikki 2000 bušeahta gieđahallama oktavuođas fertii Sámediggi sihkkarastit daid sámi kulturviesuid doaimma mat leat juo ásahuvvon. Sámi kulturráđđi lea jahkásaččat ferten addit heahtedoarjaga kulturviesuid doaimmaide. Dát lea leamaš mielde heađušteamen kulturfoandda friija ruđaid geavaheami.</p>
<p type="title">Sámi mánát ja nuorat</p>
<p>Sámi kulturráđđi hálde 2000:s 2,5 miljon kruvnnu kulturfoandda rámmas sámi mánáid ja nuoraid bargui.</p>
<p>Sámediggi háliidii juo 2000:s nannet dán áŋgiruššama 2 miljon kruvdnosaš lasáhusa bokte, muhto lea váidalahtti go ii lean ruhta lasihit poastta eambbo go beali das. </p>
<p type="title">Sámi kulturviesut, doaibmadoarjja</p>
<p>Dálá sámi kulturásahusain lea ollu jagiid leamaš hui váttis dilli. Čujuhusain Sámedikki vuoruhemiide áššis 21/99 Sámi kulturviesuid ollislaš plána — ođđa vuoruheapmi, áššái 47/98 Stáhtabušeahtta 2000, ja Sámedikki 2000 bušeahttajuogadeapmái, dáhttu Sámediggi ođđasis deattuhit man deaŧalaš lea dálá kulturásahusaide sihkkarastit dohkálaš doaibmaruhtadeami. Sámediggi fertii 2000 bušeahtas váldit ruđaid sámi ovddidanfoanddas kulturviesuide. Eanaš oktavuođain eai jovssa sámi kulturviesut dábálaš doaibmadoarjjaortnegiid doarjagiid. Seammás lea dain guovlluin gos sápmelaččat orrot hui guhkálagaid, hui stuorra dárbu dán lágan ásahusaide. Jos dálá 6 kulturvissui maidda ortnet guoská, galgá sihkkarastit govttolaš doaimma, de ferte Sámediggi váldit stuorát ovddasvástádusa investerema dáfus. Dás lea sáhka ásahusain Ája, Várjjat Sámi Museá ja Sámi Dáiddaguovddáš.</p>
<p type="title">Doarjja sámi giellaguovddážiidda</p>
<p>Vásihusat leat čájehan ahte dain guovlluin gosa leat ásahan giellaguovddážiid, doppe lea giellaovddidanbargu lihkostuvvan bures. Dákkár báikkálaš guovddážiid galggašii ásahit dain guovlluin gos giella ii leat nanus. Dasto dáhtošeimmet sátnebáŋkku ásaheami mátta- ja julevsámegillii.</p>
<p type="title">Sámedikki báikkálaš kantuvra Oslos</p>
<p>Osloi ferte ásahuvvot báikkálaš kantuvra, Sámedikki ovddastan-/diehtojuohkin- ja doarjjadoaimmaid fuolaheapmái.</p>
<p type="title">Sámedikki čielggadusat ja plánat</p>
<p>Sámedikkis leat juohke jagi iešguđet politihkkasurggiin prošeavttat maidda galggašedje plánat ráhkaduvvot. Dávjá leat dát plánat ruhtaduvvon olggobeali ruđaiguin. Ruhtadárbu dáidda plánaide/čielggadusaide lassána dađistaga, ja gáibida dárbbašmeahttun ollu návccaid ja lea menddo sahtedohko go galgá leat olggobeali ruđaid duohken. Lea deaŧalaš ja riekta atnit vuođđun ahte Sámediggi ieš gokčá dákkár dárbbuid iežas rámmaid siskkobealde.</p>
<p type="title">Sámegiella ja ođđaáiggi teknologiija</p>
<p>Sámediggi háliida sihkkarastit ahte sámegiella sáhttá doaibmat ja duohtavuođas gávdno ja lea fidnemis maiddái čovdosiin ja fálaldagain mat leat čadnon ođđaáiggi teknologiija mediaide. Dan oktavuođas lea sávaldat ásahit ortnega mii sihkkarasttášii dákkár prošeavttaid ruhtadeami.</p>
<p type="title">Sámi kulturfoanda</p>
<p>Sihkkarastin dihte dohkálaš ovdáneami Sámi kulturfoanddas evttohuvvo ahte foandda juolludus bajiduvvo.</p>
<p>Sámediggi háliida ahte Sámi kulturráđđi Sámi kulturfoandda bokte galgá sáhttit nannet sámi filbma- ja videobarggu. Leat máŋga sámi aktøra dán fidnosuorggis dál mat iešguđet oktavuođain leat dadjan ahte dálá ortnegat eai govčča dáid dárbbuid.</p>
<p>Lasáhus galgá maiddái gokčat dan dárbbu mii lea čuožžilan go Sámi kulturráđđi maŋimuš jagiid lea sámi ásahusain ožžon máŋga jearaldaga ja doarjjaohcama vuođđočájálmasaid lágideapmái.</p>
<p type="title">Vuoigatvuohta oahppat sámegiela</p>
<p>Vásihusat leat čájehan ahte sámelága §§ 3-7 ja 3-8 leat mearrádusat maid ii sáhte duohtandahkat nu guhká go sierra ruhta ii juolluduvvo dása. Danne evttoha ge Sámediggi ahte ásahuvvo stipeandaortnet olbmuid várás geat háliidit oahppat sámegiela.</p>
<p type="title">Gába nissonbláđđi</p>
<p>Gába lea sámi nissonbláđđi mii čállojuvvo davvisámegillii ja dárogillii ja almmustuvvá njeallji gearddi jagis. Gába dárbbaša bissovaš stáhtalaš ruhtadeami.</p>
<p type="title">Sámi giellakampanja</p>
<p>2001:s lea 10 jagi dassážii go sámelága giellanjuolggadusat mearriduvvojedje. Sámediggi háliida čalmmustit dán sierra giellakampanjain mii galggašii ovddidit sámegiela geavaheami. Sámegielain birge šattašii gielalaš birasgáhttenkampanjan man áigumuššan lea oažžut nu ollugiid go vejolaš, sihke almmolaš ásahusaid, sámi organisašuvnnaid ja priváhta olbmuid geavahit sámegiela. </p>
<p type="title">Doarjja sámi girjelágádusaide</p>
<p>Doarjja sámi girjelágádusaide galggašii lasihuvvot. Sámediggi áigu dan oktavuođas maid vuolggahit barggu mii galgá dahkat Sámi oahpponeavvoguovddáža ja sámi lágádusaid gaskasaš rollajuogadeami čielgaseabbun oahpponeavvuid buvttadeami oktavuođas. </p>
<p type="title">4 virggi Sámedikki váldohálddahussii</p>
<p>Sámedikki beroštupmi stuorra surggiin nugo riikkaidgaskasaš eamiálbmotbarggus, boazodoalus, ealáhuspolitihkas ja regiovdnapolitihkas, lea guhká dagahan ahte váldohálddahusas lea resursadilli issorasat čavgan. 2001 jagis lea dárbu nannet váldohálddahusa.</p>
<p type="title">Girko- oahpahus- ja dutkandepartemeanta</p>
<p type="title">Sámi oahpponeavvut</p>
<p>Evttohuvvo juolluduslasáhus gaskaboddosaš lohpádusa ektui jahkái 2000. Dát dahkkojuvvo 2001-2005 strategalaš plánaeavttuhusa mielde.</p>
<p>Dál váilot ollu oahpponeavvut mat leat dohkkehuvvon ođđa sámi oahppoplána mielde. Danne livččii deaŧalaš buoridit oahpponeavvobuvttadeami rámmaeavttuid.</p>
<p type="title">Doaibmagolut  — Sámedikki oahpahusossodat</p>
<p>Earenoamášpedagogalaš oahpponeavvobarggu áŋgiruššama oktavuođas lea dárbu nannet oahpahusossodaga 2 virggiin nugo lea evttohuvvon stuorradiggedieđáhusas nr. 23.</p>
<p type="title">Sámi earenoamášpedagogalaš doaibmabijut</p>
<p>Maŋŋá go Davvi-Norgga prográmma heaittihuvvui 01.01.2000 sirdojuvvojit muhtun doaibmabijut Sámediggái. Ruđat galget geavahuvvot sámi guovddáža ásaheapmái, Sámedikki oahpahusossodaga nannemii ja earenoamášpedagogalaš gelbbolašvuođanannemii (vrd. stuorradiggeprp. nr. 1 lasánus nr. 6)</p>
<p type="title">Earenoamášpedagogalaš oahpponeavvut</p>
<p>Bajimuš ovddasvástádus earenoamášpedagogalaš oahpponeavvuin lea Nasjonalt læremiddelsenter (NLS). Sámediggi bidjá eaktun ahte sirdojuvvojit ruđat NLS:as sámi earenoamášpedagogalaš oahpponeavvuid ovddideapmái ja buvttadeapmái .</p>
<p type="title">Earenoamáš doaibmagolut</p>
<p>Poasta galgá geavahuvvot goluide mat leat čadnojuvvon Sámedikki iežas oahpponeavvobuvttadeapmái. 2000 ektui ii evttohuvvo lasáhus.</p>
<p type="title">Gelbbolašvuođaovddideapmi vuođđoskuvllas</p>
<p>Sámediggi bidjá eaktun ahte biddjojuvvojit ruđat kap. 228 iešguđetlágan ovddidanprošeavttaid joatkimii, ea.ea. sámegiela lohkama kártenávdnasiidda, sámegiela ođđasis ealáskahttimii (Interregprošeakta — Norgga oassi), KIM ja gelbbolašvuođanannemii. Dasto fertejit biddjojuvvot ruđat iešguđetlágan smávva prošeavttaide mat sáhttet leat mielde ovddideamen sámi skuvlla.</p>
<p type="title">Gelbbolašvuođaovddideapmi sámi joatkkaoahpahusas</p>
<p>Sámediggi eaktuda ahte juolludus kapihttala 238 bokte jotkojuvvo, mii siskkilda ea.ea.:</p>
<list><p type="listitem">ođđa oahppoplánaid ovddideapmi, dálá oahppoplánaid revideren ja oahppi- ja oahpahalliárvvoštallama ovddideapmi</p>
<p type="listitem">eiseválddiidinitieren FoU-bargu ja dutkan</p>
<p type="listitem">oahpaheddjiid ja fitnodagaid oahpahusovddasvástideddjiid lassioahpahus</p>
<p type="listitem">jođiheaddjiovddideapmi</p>
<p type="listitem">fálaldatstruktuvrra ovddideapmi</p>
<p type="listitem">biras ja ovddideapmi</p>
</list><p>Sámedikki áigumuššan lea geahčadit sámi joatkkaoahpahusa fálaldatstruktuvrra, oahppoplánaid vejolaš revideren, evttohit ođđa oahppoplánaid, omd. duodji GK ja heivehit GK media- ja kommunukašuvdnafága sámi joatkkaoahpahussii</p>
<p>Diehtojuohkin- ja kommunikašuvdnateknologiija (DKT) oahpahusas:</p>
<list><p type="listitem">joatkit ja nannet sámi joatkkaoahpahusa DKT-oahpu</p>
<p type="listitem">addit buoret DKT-oahppofálaldaga sámi joatkkaoahpahusa oahpaheddjiide lassioahpahussan ja gelbbolašvuođaovddideapmin</p>
</list><p>Lassioahppu ja jođiheaddjiovddideapmi:</p>
<list><p type="listitem">ovttas fylkkagielddaiguin ja eará sámi ásahusaiguin nannet sámi joatkkaoahpahusa oahpaheddjiid ja skuvlajođiheddjiid gelbbolašvuođa</p>
<p type="listitem">lassioahpahus mii guoská sámi fágaide galgá nannejuvvot</p>
<p type="listitem">sámi joatkkaskuvllaid ráđđeaddibálvalusa ferte ođđasis organiseret ja nannet</p>
</list><p type="title">Sámi dutkan</p>
<p>Sámediggi lea go lea geahčadan sámi dutkama eavttuid, oaidnán ahte lea dárbu čielgaseabbo áŋgiruššamii máŋgga suorggis. Ovttasbarggu bokte Norgga dutkanráđiin leat ovddiduvvon iešguđetlágan initiatiivvat, ea.ea. dat ahte lea dárbu čielggadit geas lea ovddasvástádus ruhtadit sámi dutkama, ja dasto ahte lea dárbu movttiidahttit sámi dutkiid rekruterema. Lea ea.ea. evttohuvvon sierra sámi dutkanráđi vejolaš ásaheapmi iežas ruhtademiin.</p>
<p type="title">Mánáid- ja bearašdepartemeanta — bargu sámi mánáidgárddiiguin</p>
<p>Mánáid- ja bearašdepartemeanta lea 1995 rájes juohkán ruđaid sámi oahpponeavvuid ovddideapmái mánáidgárddiide. Dan sivas go váilot ollu sámi oahpponeavvut mat heivešedje mánáidgárddiide, lea dárbu lasihit juolludusa. Dasto lea mánáidgárddiin ja gielddain stuorra dárbu oaivadeapmái ja čuovvuleapmái rámmaplána heiveheami oktavuođas báikkálaš diliide. </p>
<p type="title">Kulturdepartemeanta</p>
<p type="title">Sámi sierrabibliotehka</p>
<p>Sierrabibliotehka mii doaibmá bures olles sámis, lea guovddáš beallin Sámedikki barggus giella- ja kulturáŋgiruššama nannemis buot sápmelaččaide.</p>
<p>Sámediggi lea lohkan dárbun gávdnat čovdosa julev- ja máttasámi giellaguvlui ja sámi sierrabibliotehka ovddasvástádussii dáin guovlluin. Viidáseabbu barggus ferte áŋgiruššat dáid guovlluid ektui. Danne evttohuvvo ahte sierrabibliotehka rámma bajiduvvo.</p>
<p type="title">Duhátjahkebáiki — Nuortalaš museárusttet Njávdámis</p>
<p>Sámediggi lea mearridan Nuortalaš museárusttega Njávdámis sámi duhátjahkebáikin. Nuortalaš museárusttega ásaheapmi lea kultursuodjalandoaibma maid sihke sámi ja nášuvnnalaš oktavuođas ferte atnit hui deaŧalažžan.</p>
<p>Nuortalaš joavku lea unni, ja sin earenoamáš historjjá stáhtarievttálaš, oskkolaš, gielalaš ja kultuvrralaš oktavuođas dahká dárbbašlažžan ahte stáhta berošta kultursuodjalanbargguin.</p>
<p>Huksengolut Nuortalaš museárusttegii Njávdámis mearkkaša dan ahte Sámediggi ferte bajidit bušeahta jos galgá sáhttit ollašuhttit rusttega ásaheami.</p>
<p type="title">Ája sámi guovddáš, Gáivuotna</p>
<p>Ája sámi guovddáš lea bajás vuoruhuvvon doaibmabidju sihke gieldda- ja fylkkaplánas, ja Sámediggi lea <span type="quote">«Sámi kulturviesuid ollislaš plána»</span> meannudeami oktavuođas vuoruhan Ája sámi guovddáža bajimužžii kulturviesuin mat galget ásahuvvot.</p>
<p>Áigumuššan lea Ája sámi guovddáža duohtandahkat nu johtilit go lea vejolaš lasihuvvon juolludusaid bokte. Statsbygg lea geahčadan prošeavtta, ja lea Sámedikki juolludusárvalus lea vuođđuduvvon dasa.</p>
<p type="title">Doarjja sámi áviissaide</p>
<p>Sámi áviissat leat ollu jagiid bargan dan ala ahte oažžut jođihandoarjaga mainna sáhttet doaibmat dan rollas mii dain lea giellaovddideaddjin ja ođasgaskkusteaddjin sámi servodagas. Sámi áviissain ii leat vejolaš oažžut stuorra vuovdin- ja almmuhandietnasiid danne go lohkkilogu ii sáhte buohtastahttit dáža áviissain.</p>
<p>Sámediggi deattuha ahte lea dárbu lasihit juolludusaid sámi áviissaide, nu ahte mihttomearrin ovdal jagi 2005 lea ahte oažžut duppalgeardde eanet stáhtadoarjaga. Mihttomearrin galgá leat ahte seamma áigodagas ásahuvvo vuolitkantuvra mas lea oktavuohta oktii juo ásahuvvon áviisii, julev- ja máttasámiguovllus.</p>
<p>Sámedikki mihttomearrin lea ahte unnimusat okta sámi áviissain galgá ilbmat beaivválaččat.</p>
<p type="title">Beaivváš Sámi Teáhter</p>
<p>Departemeanta lea evttohan 10,047 milj. kr. juolludusa Beaivváš Sámi Teáhterii 2000:s. Dát lea sakka unnit go maid teáhter lei ieš bušeteren. Vai teáhtera plánaid ja doaibmabijuid sáhttá ollašuhttit, de lea dárbu bajidit juolludusa.</p>
<p type="title">Sámiid Vuorká-Dávvirat</p>
<p>Departemeanta lea evttohan 2,788 miljon kruvdnosaš juolludusa Sámiid Vuorká-Dávviriidda (SVD) 2000:s.</p>
<p>Sámediggi lea 1999:s eŋgašeren SVD nuortalaš museá ásaheami bargui Njávdámis. Guokte prošeaktamielbargi leat engašerejuvvon dán bargui, ja dáid virggiid ruhtadedje Sámi kulturráđđi ja Sámi ealáhusráđđi. Vurdojuvvo ahte prošeavttain jotkojuvvo 2001:s, ja Sámediggi dáhtošii ahte prošeakta ruhtaduvvo SVD:a dábálaš doaibmajuolludeami bokte.</p>
<p>Čađahan dihte dáidaga ja kulturhistorjjá sámi našonalmuseá ásaheami, de ferte viiddidit Sámiid Vuorká-Dávviriid visttiid nu ahte dasa čáhká maiddái sámi dáiddamuseá. Dán ulbmilii ferte várre ruđaid. Álgovuorus ohcat 1,5 miljon kruvdnosaš plánenjuolludusa.</p>
<p>Bajábeali namuhuvvoma vuođul ja SVD:a dárbbuid vuođul nannet dálá bušeahta, evttoha Sámediggi ahte rámma bajiduvvo. </p>
<p type="title">Várdobáiki — Mátta-Tromssa/Ofuohta sámi kulturviessu</p>
<p>Sámediggi lea vuoruhan Várdobáikki nubbin kulturviessoáŋgiruššamiinnis.</p>
<p>Várdobáikki plánenjoavku lea ohcan juolludusa vuosttas huksendássái. Dát lea desentraliserejuvvon málle vuosttas huksendássi man mielde Várdobáiki galgá huksejuvvot. Sámediggi evttoha lasáhusa bušehttii vai sáhttá duohtan dahkat Lulli-Tromssa/Ofuohta kulturviesu.</p>
<p type="title">Sosiála- ja dearvvasvuođadepartemeanta</p>
<p type="title">Sámi dearvvasvuođadutkan</p>
<p>1999:s álggahuvvui čielggadanbargu sámi dearvvasvuođadutkama birra masa Sosiála- ja dearvvasvuođadepartemeanta juolludii ruđa. Sámediggi lea addán gulaskuddančealkámuša čielggadussii mii gárvvistuvvui 1999 geassemánus. Sámediggi oaidná ahte doaibmabidju ii leat prioriterejuvvon 2000 stáhtabušeahttaeavttuhusas.</p>
<p>Sámediggi oaivvilda ahte NOU 1995:6 sáhttá maiddái čuovvulit nu ahte bidjat ruđaid lassin dan 5 miljon kruvdnui maid Sámediggi juogada. Ruđaid dutkama lasiheapmái dearvvasvuođa- ja sosiála beliid birra sámi guovlluin ferte viežžat olggobealde dán juolludeami.</p>
<p type="title">Dearvvasvuođa- ja sosiálabálvalusaid plána sámi álbmogii</p>
<p>2000-jagi stáhtabušeahttaeavttuhusas sámi dearvvasvuođa- ja sosiálaáššiid birra lea evttohuvvon 5 milj. kr. dán ulbmilii. Dát lea seamma ollu go 1999:s. Dát leat prošeaktaruđat maid Sámediggi juolluda NOU 1995:6 Dearvvasvuođa- ja sosiálabálvalusaid plána sámi álbmogii čuovvuleapmái. Báikkálaččat ja guovlulaččat leat álggahuvvon prošeavttat NOU 1995:6 čuovvuleapmái, muhto prošeavttaid ii leat leamaš vejolaš lasihit go ii leat leamaš doarvái ruhta. Rámmat dán suorggis eai leat álggage bajiduvvon vaikko vel dearvvasvuođa- ja sosiálaplána čađaheapmi lea dáhpáhuvvan 1995 rájes.</p>
<p>Danne go lea nu stuorra dárbu bidjat searaid sámi dearvvasvuođa- ja sosiálabálvalusaide, lea 2001:s dárbu bajidit dán poastta rámma <em type="bold">. </em></p>
<p><em type="bold">Jahkedieđáhusa mielddus: Sámedikki organiseren </em></p>
<p><em type="bold">Politihkalaš organiseren </em></p>
<list><p type="listitem">Sámedikki dievasčoahkkin</p>
<p type="listitem">Sámedikki čoahkkinjođihangoddi</p>
<p type="listitem">Sámediggeráđđi</p>
</list><p>Iešguđet orgánaid doaimmat:</p>
<p>Sámedikki dievasčoahkkin</p>
<p>Sámedikki dievasčoahkkin lea Sámedikki bajimuš orgána. Dievasčoahkkin sáhttá ieš mearridit doaimmaidis daid rámmaid mielde mat leat mearriduvvon geassemánu 12. b. 1987 lágas nr 56 Sámedikki ja eará sámi riektediliid birra. Sámedikki dievasčoahkkin mearrida dikki čoahkkinortnega ja vuođđonjuolggadusaid, ja regulere vuollásaš fágaráđiid doaimmaid. Sámediggi meannudii iežas organiserema áššis 35/98 Sámedikki organiseren, ja mearridii vuođđonjuolggadusaid ja čoahkkinortnega mat regulerejit dán.</p>
<p>Sámedikki čoahkkinjođihangoddi</p>
<p>Sámedikki čoahkkinjođihangotti válljema ja doaimma regulerejit Sámedikki vuođđonjuolggadusaid § 2-2 ja Sámedikki čoahkkinortnega §§ 16 ja 17. Čoahkkinjođihangoddi galgá earret eará gohččut Sámedikki dievasčoahkkimiidda ja jođihit daid, nammadit Sámedikki oasseváldiid parlamentaralaš čoahkkimiidda ja konfereanssaide ja mearridit pearbmišuvdnaohcamiid.</p>
<p>Sámediggeráđđi</p>
<p>Sámediggeráđis leat presideanta, várrepresideanta ja golbma ráđđelahttu. Ráđis lea ovddasvástádus jođihit Sámedikki doaimma. Ráđđi lea válljejuvvon eanetlohkoválggaid bokte Sámedikki bissovaš áirasiid gaskkas. Hálddahuslaš doaimmain mat gullet Sámediggeráđđái leat ruđaid juogadeapmi sámi organisašuvnnaide ja doarjaga juogadeapmi Sámedikki joavkočálliide, ja dasto <span type="quote">«Eará doarjja»</span>.</p>
<p><em type="bold">Sámedikki vuollásaš ráđit </em></p>
<p>Sámedikki vuollásaš ráđit gullet stáhtabušeahta kapihttalii 0540. Dáid ortnegiid beaivválaš hálddašeami várás mearridii Sámediggi ásahit vuollásaš ráđiid sierra hálddahusaiguin gozihit dáid doaimmaid. Sámediggi mearrida juohke ráđi doaibmabušeahta ja bargguid.</p>
<p>Ráđđestruktuvra</p>
<p>Sámediggi lea ásahan čuovvovaš hálddašanorgánaid:</p>
<list><p type="listitem">Sámi ealáhsuráđđi</p>
<p type="listitem">Sámi kulturráđđi</p>
<p type="listitem">Sámi giellaráđđi</p>
<p type="listitem">Sámi kulturmuitoráđđi</p>
</list><p>Iešguđet ráđiide addojuvvojit hálddašandoaimmat ja dat doibmet dasto maiddái fágapolitihkalaš ráđđeaddi orgánan.</p>
<p>Ráđiid hálddahusat ja lokaliseren</p>
<p>Buot ráđiin lea sierra hálddahus. Ráđiid hálddahusat leat čuovvovaš báikkiin:</p>
<list><p type="listitem">Sámi ealáhusráđđi Kárá  š  jogas seamma visttis go váldohálddahus</p>
<p type="listitem">Sámi kulturráđđi Divttasvuonas</p>
<p type="listitem">Sámi giellaráđđi Guovdageainnus</p>
<p type="listitem">Sámi kulturmuitoráđđi váldohálddahus Unjárggas</p>
</list><p>Sámi kulturmuitoráđis lea sierra guovlludoaimmahus. Snoasái lea ásahuvvon kantuvra mas lea hálddašanovddasvástádus máttásámi guvlui. Tromssa guovllukantuvrras lea ovddasvástádus Tromssa fylkkas, Divttasvuona kantuvrras lea ovddasvástádus Norlándda fylkkas. Unjárgga kantuvrras lea fas ovddasvástádus Finnmárkku fylkkas. Sámi kulturmuitoráđis lea áigumuššan sirdit Tromssa guovllukantuvrra Ája sámi guovddážii Gáivuonas ovdal jagi 2004.</p>
<p>Ráđiid hálddahuslaš barggut:</p>
<p><em type="italic">Sámi ealáhusráđđi: </em></p>
<list><p type="listitem">Sámi ovddidanfoanda</p>
<p type="listitem">Doarjja lotnolasealáhusaide</p>
<p type="listitem">Duodjedoarjja</p>
</list><p><em type="italic">Sámi kulturráđđi: </em></p>
<list><p type="listitem">Sámi kulturfoanda</p>
<p type="listitem">Sámi kulturguovddášdoarjja</p>
<p type="listitem">Sámi kulturorganisašuvnnaid doarjja</p>
<p type="listitem">Sámi mánáid bajásšaddaneavttuid doarjja</p>
<p type="listitem">Sámi girjelágádusdoarjja</p>
</list><p><em type="italic">Sámi giellaráđđi: </em></p>
<list><p type="listitem">Sámi dulkonbálvalus ja guovttegielalašvuohta (doarjja gielddaide ja fylkagielddaide)</p>
<p type="listitem">Sámi nuoraid oahppostipeanda</p>
</list><p><em type="italic">Sámi kulturmuitoráđđi: </em></p>
<list><p type="listitem">Sámi kulturmuittuid hálddašeapmi</p>
</list><p>Vuollasaš ráđiid hálddahusmearrádusaid váidalusásahus lea Sámediggeráđđi, earret Sámi kulturmuitoráđi, man mearrádusaid váidalusásahus lea Riikaantikvára.</p>
<p type="title">Mearkkašupmi 1, áirasis Egil Olli, Bargiidbellodaga sámediggejoavku:</p>
<p>Bargiidbellodaga sámediggejoavku ovddida čuovvovaš mearkkašumiid dan árvalussii maid Sámediggeráđđi lea buktán áššis.</p>
<p>Č uokkis 1.2 ja 1.3 Dás leat vuoigatvuođagažaldagat čilgejuvvon nu ahte sáhttá dagahit eahpesealvvi Sámedikki oaivila birra dán áššis. Mii čujuhit erenoamážit nubbin maŋemus oassái 2. siiddus ja golmma vuosttaš oassái 3. siiddus.</p>
<p>Vuoigatvuođagažaldagaid dáfus lea min oainnu vuođđun dat oaivilat maid ovddideimmet dán áigodaga Sámediggeplána meannudettiin, dat oaivilat maid ovddideimmet máŋgga ovddeš jahkedieđáhusaid meannudettiin, ja Sámi vuoigatvuođalávdegotti árvalusa <span type="quote">«NAČ1997:4 Sámi kultuvra luondduvuođus»</span> meannudettiin.</p>
<p>Sámedikki jahkedieđáhusa formulerenvuohki vuoigatvuođagažaldagaid hárrái lea hui</p>
<p>dehálaš dasa movt olbmot ipmirdit sámi ovddasteaddji orgánaid mihttomeriid. Danne lea dehálaš ahte vuođđun doahpagiidda maid atná ja ulbmiliidda maid ovddida, lea sámi riektevuođđu Norgga dálá politihkalaš duohtavuođa ektui. Min oaivila mielde ii vuhtiiváldde Sámediggeráđi árvalus dán ollásit.</p>
<p>Dát gusto ee cealkámuššii <span type="quote">«Boahttevaš hálddašanortnegat fertejit addit Sámediggái válddi mearridit sámi ássanguovlluid luondduriggodagaid badjel ja dan geavaheami hálddašit.»</span> Veardit maiddái cealkámuša (buot?) sámi guovlluid eaiggáduššanrievtti dohkkeheami birra, cealkámuša ahte Sámediggi galgá mearridit seamma guovlluid minerálaresurssaid geavaheami badjel, cealkámuša ahte visot resurssat sihke eatnama nalde ja eatnama vuolde sámi guovlluin gullet sápmelaččaide, jnv.</p>
<p>Dákkár oppalaš cealkámušat dagahit ahte lea váttis oažžut johtui buori almmolaš digaštallama sámi vuoigatvuođagažaldagaid birra. Dás addo dakkár govva ahte sápmelaččain livččii eaiggáduššanriekti buot árbevirolaš sámi guovlluide ja ahte duššefal sis galgá leat hálddašanriekti dáin guovlluin. Danne šaddet dákkár formuleremat liiggas oppalaččat ja dárkilmeahttumat. Sullii bealli Norgga eananareálas han lea maiddái Sámi guovlu.</p>
<p>Dattege ii galgga eahpidit ahte maiddái mii dáhttut oažžut čielgasa sámi vuoigatvuođagažaldagain. Muhto - ii galgga buktit cealkámušaid mat sáhttet ipmirduvvot dan láhkái ahte <span type="quote">«sápmelaččat»</span> dáhttot sihke oamastan- ja hálddašanrievtti beali Norgga eananareála badjel.</p>
<p>Go Sámediggi earáin gáibida čorges ja dárkilis meannudeami dáid gažaldagaid dáfus, de fertet mii ieža nai váikkuhit dasa ahte nu duođai meannuduvvo. 2. siiddu maŋemus oasi hárrái, minerálaohcama birra, guorrasit árvalussii ahte Sámediggái ferte leat sadji go lea sáhka sámi guovlluid minerálariggodagaid hálddašeami birra, muhto iežamet bealis deattuhit ahte duohta váikkuheapmi lea dat mii lea primeara.</p>
<p>Č uokkis 2.1.1.</p>
<p><em type="italic">Riekti hálddašit Finnmárkku eatnamiid (6. Siidu) </em></p>
<p>Bargiidbellodaga joavku doarjjui hálddašanorgána ásaheami Finnmárkui. Muhto eaktu lei ahte ledje liikka olu ovddasteaddjit Sámedikki ja Fylkkadikki bealis.</p>
<p>Joavku lea ovttaoaivilis dasa ahte Sámediggi oažžu gieldinrievtti nu movt Sámi vuoigatvuođalávdegoddi lei árvalan. Joavku sáhttá dattege guorahallat berre go dát gieldinriekti maiddái gustot Finnmárkui, jus juo ásahuvvo eananhálddašanstivra mas fylkka- ja Sámedikkis leat seamma mađe ovddasteaddjit.</p>
<list><p type="listitem"><em type="bold">Guolásteami dilli </em></p>
</list><p>Dán suorggi ovdáneami čilge Sámediggeráđđi menddo positiivvalaččat. Celko ee ahte leat duhtavaččat go lea árvaluvvon rievdadit regulerenmálle (s.9 nubbe oassi) - muhto lea go konkrehtalaččat mihkkege dahkkon buoridan dihte daid guolásteddjiid vejolašvuođaid geat guolástit unna fatnasaččaiguin?</p>
<p>Báikkálaš heivehuvvon hálddašanortnegiid geahččaleapmi Deanu, Ivggu ja Divttasvuona guovlluid dáfus, ii ge leat oinnolaččat ovdánan.</p>
<p>Bargiidbellodaga joavku ii ge leat duhtavaš go njuorjobivdoearri lea (dušše) 30 proseanttain lassánan.</p>
<p><em type="bold">OĐĐA ČUOKKIS </em></p>
<list><p type="listitem"><em type="bold">Sámi guovttegielalaš suohkaniid dilli </em></p>
</list><p>Sámediggi atná váidalahttin go vel eai leat ráhkaduvvon dohkálaš buhtadusortnegat daidda suohkaniidda gos lea guovttegielalaš oahpahusvuogádat. Dát dagaha ahte dáin suohkaniin leat stuora liigegolut láhkageatnegas fálaldaga geažil, ja diehttelasat leat gártan lassigolut investeremiid geažil mat šaddet dahkkot jus dán fálaldaga galgá sáhttit fállat.</p>
<p>Vaikko dát lea nuppát háve čujuhuvvon guovddáš eiseválddiide, de lea ollu suohkaniin ekonomiija sakka hedjonan dan vealggi geažil maid stáhta lea dagahan.</p>
<p>Dasa lassin leat máŋga suohkana viidát areála dáfus ja doppe lea bieđgguid ássan mii erenoamážit divruda dán doaimma - ja dát lea dilli man oppalaš sisaboahtodoarjjavuogádat ii nagot doarvái bures gokčat.</p>
<p>Sámediggi vuordá ahte guovddáš eiseválddit dál váldet ovddasvástádusa ja fuolahit ahte sámi ja dáru giela ja kultuvrra ovttadássásašvuohta ii noađut suohkaniid gáržžes ekonomiijadili, ja ahte stáhta máksá dan vealggi mii stáhtas dál juo lea.</p>
<p><em type="bold">Sámi oahpponeavvut (30. siidu) </em></p>
<p>Bargiidbellodaga joavku deattuha ahte lea dehálaš ovddidit oahpponeavvuid O97 várás, vai gártada buriid oahpponeavvuid main leat dat dieđut sámi historjjá, kultuvrra ja servodateallima birra maid O97 gáibida.</p>
<p type="title">Eavttuhus 1 áirasis Olaf Eliassen Guovddášbellodaga sámediggejoavku:</p>
<list><p type="listitem">1.3. Boahttevaš hástalusat 3. siidu, 4. oassi. Guovddášbellodat evttoha ahte maiddái eanandoallu váldo mielde. Vuosttaš linjá čuodjá de ná: <span type="quote">«Árbevirolaš sámi ealáhusvuogit nugo boazodoallu, eanandoallu ja lotnalusealáhusat»</span>, viid áseappot nu  movt árvalusas lea evttohuvvon.</p>
<p type="listitem">2.3. Boraspirehálddašeami nuppi oasi nuppi cealkaga evttohit mii sihkkut ja ahte dan sadj ái čállá: «Dát lea dagahan ahte olu sávzadoallit leat mearridan heaitit sávzadoaluin stuora vahágiid ja doaimmaid hehttemiid geažil mat čuožžilit lassin ealáhusa heajos gánnáheapmái.</p>
<p type="listitem">2.17.4 Hálkavári ja Iŋggášguolbana báhčinšillju. Lassin vuosttaš ja nuppi oassái evttohit mii vel goalmmát oasi mii čuodjá na: «Lea maiddái dehálaš muitit guorahallat mearrasámiid dili ja maid Suodjalus lea mearkkašan Porsáŋgui ássama ja bargosajiid dáfus.</p>
</list><p type="title">Eavttuhus 2 áirasis, Eva Josefsen NSR sámediggejoavku:</p>
<p>Ođđa 3.oassi čuoggái 1.3 - Boahttevaš hástalusat</p>
<p>Sámediggi čujuha ahte diehtojuohkinbargu Sámedikki ja sámi dilálašvuođaid birra oppalaččat lea leamaš váilevaš. Diehtojuohkindoaibma lea sihke Sámedikki ja guovddáš eiseválddiid ovddasvástádus. Danne berrejit Sámediggi ja guovddáš eiseválddit ovttasráđiid hábmet strategiija mainna gozihit servodagas lassánan diehtojuohkindárbbu sámi dilálašvuođaid birra.</p>
<p><em type="bold">Eavttuhus 3 áirasis, </em><em type="bold">Willy Ørnebakk </em><em type="bold">Bargiidbellodaga sámediggejoavku </em> </p>
<p>Č uokkis 2.3. Boraspirehálddašeapmi</p>
<p>Lasáhus maŋemus oassái:</p>
<p>Dán barggu vuosttaš lávki berre leat ahte jođáneamos lági mielde mearridit juohke náli ollislaš indiviidalogu mii Bern-konvenšuvnna ektui gáibiduvvo, vai boahtteáiggis leat čielga logut maid ektui meannuda.</p>
<p type="title">Eavttuhus 4 áirasis, Josef Vedhugnes Bargiidbellodaga sámediggejoavku:</p>
<p><em type="bold">OĐĐA ČUOKKIS </em></p>
<list><p type="listitem"><em type="bold">Sámi guovttegielalaš suohkaniid dilli </em></p>
</list><p>Sámediggi atná váidalahttin go vel eai leat ráhkaduvvon dohkálaš buhtadusortnegat daidda suohkaniidda gos lea guovttegielalaš oahpahusvuogádat. Dát dagaha ahte dáin suohkaniin leat stuora liigegolut láhkageatnegas fálaldaga geažil, ja diehttelasat leat gártan lassigolut investeremiid geažil mat šaddet dahkkot jus dán fálaldaga galgá sáhttit fállat.</p>
<p>Vaikko dát lea nuppát háve čujuhuvvon guovddáš eiseválddiide, de lea ollu suohkaniin ekonomiija sakka hedjonan dan vealggi geažil maid stáhta lea dagahan.</p>
<p>Dasa lassin leat máŋga suohkana viidát areála dáfus ja doppe lea bieđgguid ássan mii erenoamážit divruda dán doaimma - ja dát lea dilli man oppalaš sisaboahtodoarjjavuogádat ii nagot doarvái bures gokčat.</p>
<p>Sámediggi vuordá ahte guovddáš eiseválddit dál váldet ovddasvástádusa ja fuolahit ahte sámi ja dáru giela ja kultuvrra ovttadássásašvuohta ii noađut suohkaniid gáržžes ekonomiijadili, ja ahte stáhta buhtada dáid gielddaide ollásit daid goluid mat bohtet guovttegielalašvuođa geažil.</p>
<p type="title">III.	Jienasteapmi</p>
<p>39 áirasis ledje 35 čoahkis.</p>
<p>Eavttuhus 1, čuoggat 2 ja 3 sáddejuvvojit Sámediggeráđđái.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 2 ovttajienalaččat mearriduvvon.</p>
<p type="listitem">Eavttuhus 1 čuo. 1, ovttajienalaččat mearriduvvon.</p>
<p type="listitem">Eavttuhus 3, ovttajienalaččat mearriduvvon.</p>
<p type="listitem">Eavttuhus 4, ovttajienalaččat mearriduvvon.</p>
<p type="listitem">Sámediggeráđi árvalus ovttajienalaččat mearriduvvon, earret mearriduvvon rievdadusat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Berit Ranveig Nilssen, áššejođ.</p>
<p>2.</p>
<p>Egil Olli</p>
<p>Geir Tommy Pedersen</p>
<p>Egil Olli</p>
<p>3.</p>
<p>Olaf Eliassen</p>
<p>Sven-Roald Nystø</p>
<p>4.</p>
<p>Kjell-Arne Mathisen</p>
<p>Willy Ørnebakk</p>
<p>Olaf Eliassen</p>
<p>Berit Ranveig Nilssen</p>
<p>Kjell-Arne Mathisen</p>
<p>5.</p>
<p>Amund Eriksen</p>
<p>Sven-Roald Nystø</p>
<p>6.</p>
<p>Willy Ørnebakk</p>
<p>7.</p>
<p>Eva Josefsen</p>
<p>8.</p>
<p>Josef Vedhugnes</p>
<p>9.</p>
<p>Geir Tommy Pedersen</p>
<p>10.</p>
<p>Leif Elsvatn</p>
<p>11.</p>
<p>Ragnhild Nystad</p>
<p>12.</p>
<p>Magnhild Mathisen</p>
<p>13.</p>
<p>Olav Dikkanen</p>
<p>14.</p>
<p>Olaf Eliassen</p>
<p>Sven-Roald Nystø</p>
<p>Olaf Eliassen</p>
<p>15.</p>
<p>Berit Ranveig Nilssen</p>
<p>Olaf Eliassen (čoahkkinortnegii)</p>
<p type="title">VI.	Sámedikki mearrádus maŋŋá jienasteami lea ná:</p>
<p type="title">1. Boahtteáiggi politihka hápmen</p>
<p type="title">1.1 Jahkedieđáhusa perspektiivvat</p>
<p>Sámelága § 1-3 vuođul galgá Sámedikki jahkedieđáhus sáddejuvvot Gonagassii. Ráđđehus ovddida stuorradiggedieđáhusa Sámedikki doaimma birra juohke jagi Stuorradiggái. Sámedikki 1998 jahkedieđáhus lea biddjojuvvon nubbin kapihttalin Stuorradiggedieđáhusas nr 48 (1998-99) Sámedikki 1998 doaimma birra.</p>
<p>Sámedikki dieđáhusrutiinnain lea dasto 4-jagi perspektiiva. Stuorradiggi lea Sámelága mearrádusa oktavuođas maiddái mearridan, ahte oktii juohke stuorradiggeáigodagas ovddiduvvo dieđáhus daid doaibmabijuid birra mat galget sihkkarastit ja ovddidit sámi giela, kultuvrra ja servodateallima. Dán prinsihppadieđáhusas galget eiseválddit dasto guorahallat vuđoleabbot ja prinsihpalaččat Ráđđehusa sámepolitihka juohke stuorradiggeáigodagas.</p>
<p type="title">1.2 Ovttasbargu Sámedikki ja guovddáš eiseválddiid gaskka</p>
<p>Dan geažil go stáhta guhkit áiggi lea healbadan geatnegasvuođaidis, de lea sámi servodat easkka álggahan guovddáš servodatsurggiid fálaldagaid huksema. Go ain galgá hukset sámi kulturvuođu, de dagaha dat dan ahte sámi vuoigatvuođabarggus šaddá ođđa láhkaaddináigodat. Dárbbašuvvojit maiddái ollu ruđat ja resurssat sámi servodaga huksemii. Dát mearkkaša dan ahte go sámi servodat lea vuođđuduvvomin, de lea našuvnnalaš servodat nuppástuhttojuvvomin.</p>
<p>Sámediggi lea sámi álbmotválljen orgána mii bargá sámi álbmoga ovddas. Dan deaŧaleamos bargu lea leat mielde váikkuheamen ja bidjamin eavttuid servodaga hápmemii movt gozihit, nannet ja ovddidit sámi kultuvrra, ealáhusaid ja servodaga. Sámedikki doaibma lea áibbas guovddážis go vuođđolága § 110a mihttomearrái galgá biddjot konkrehta sisdoallu. Danne ferte ge leat lávga ja geatnegahtti ovttasbargu Sámedikki ja guovddáš eiseválddiid gaskka.</p>
<p>Sámediggi lea ollu jagiid váillahan vástádusa guovddáš eiseválddiid beales daid gažaldagaide maid diggi ovddida. Danne illudahttá go Ráđđehusa áigumuššan Stuorradiggedieđáhusas nr 48 (1998-99) Sámedikki 1998 doaimma birra, lea leamaš buktit signálaid daid áššiide maid Sámediggi lea válddahallan jahkedieđáhusastis. Sámediggi oaivvilda ahte dát lea buorre doaibmabidju ja sávvá ahte dat geavahus jotkojuvvo boahtteáiggis.</p>
<p>Dasto oaivvilda Sámediggi ahte lea deaŧalaš ovddidit ollislaš politihka nu ahte oktavuohta departemeanttaid gaskka nanosmahttojuvvo, dan seammás go fágadepartemeanttaide biddjo ovddasvástádus čuoččaldahttit ja bargat viidáseabbot sámi áššiiguin iežaset politihkkasurggiin. Rutiinnat ja prosedyrat mat ásahuvvojedje 1998:s sámi bušeahttaáššiid meannudeapmái leat deaŧalaččat Sámedikki ja Ráđđehusa gaskasaš ovttasbarggu nanosmahttimis. Stáhtabušeahta 1999 oktavuođas rievdadii Ráđđehus iežas bušeahttabarggu rutiinnaid sámi áššiid ektui. Jagis 2000 juolluda Ráđđehus ruđaid Sámedikki rámmii maiddái fágadepartemeanttaid bušeahttakapihttaliid bokte. Dát lea mielde oččodeamen ovttaskas fágadepartemeanttaid dovdat ovddasvástádusaset dan seammás go rámmajuolludus addojuvvo Sámediggái.</p>
<p>Sámi bušeahttaáššiid meannudanrutiinnaid ja prosedyraid galggašii ovdánahttit nugo Sámediggi ovdal lea gáibidan, oažžut sierra šiehtadanmálle sámi áššiid bargui. Bušeahttabarggu sáhttá álkidit heivehit šiehtadallamiid oassin man oktavuođas duohta šiehtadallamiid bokte iktit ruhtadárbbuid ja juogadit ovddasvástádusa.</p>
<p>Sámediggi registrere ahte Ráđđehus 1999 stáhtabušeahta oktavuođas lea ráhkadan sierra gihppaga mas válddahallá juolludusaid sámi ulbmiliidda, ja ahte Gielda- ja guovludepartemeanta áigu ráhkadit dákkár bušeahttagihppaga buot bušeahtaid várás boahtteáiggis.</p>
<p type="title">1.3 Boahtteáiggi hástalusat</p>
<p>Sámit lea eamiálbmot ja minoritehta riikka álbmoga ektui muđui, ja danne lea ge deaŧalaš atnit muittus ahte Norgga guovddáš stáhtaeiseválddiid ja sámiid gaskasaš oktavuođas lea eambbo sáhka go dušše oktavuođa birra stáhta ja eamiálbmoga gaskka, mas ferte láhčit dakkár eamiálbmotpolitihka mas iešguđetlágan surggiid oasit leat mielde, ja ahte doaibmabijuid sámiid guovdu ferte láhčit sámiid iežaset dárbbuid ja historjálaš duogáža vuođul.</p>
<p>Sámepolitihka oktavuođas lea sáhka ollislaš politihka hábmemis, ja danne dan ii sáhte hábmet meroštallojuvvon suorggi dahje sektuvrra siste. Sámedikki doibmii leat vuoigatvuođa politihkka, čálgopolithkka, sosiálapolitihkka, ealáhuspolitihkka, oahpahuspolitihkka ja dat mii guoská mánáide ja nuoraide muhtun oassi dain deaŧaleamos áššesurggiin go politihkka boahtteáiggi várás hábmejuvvo sámi servodaga ektui, muhto maiddái biras- ja nissonperspektiiva ferte leat guovddážis das.</p>
<p>Sámediggi čujuha ahte diehtojuohkinbargu Sámedikki ja sámi dilálašvuođaid birra oppalaččat lea leamaš váilevaš. Diehtojuohkindoaibma lea sihke Sámedikki ja guovddáš eiseválddiid ovddasvástádus. Danne berrejit Sámediggi ja guovddáš eiseválddit ovttasráđiid hábmet strategiija mainna gozihit servodagas lassánan diehtojuohkindárbbu sámi dilálašvuođaid birra.</p>
<p>Sámi vuoigatvuođalávdegoddi ásahuvvui áiggistis dan dihtii ahte njulget daid bonjuvuođaid mat norgalaš lágain ja hálddašeamis leat sámi vuoigatvuođaid ektui. Lávdegoddi ovddidii iežas oassečielggadusa 1997:s Finnmárkku eatnamiid hálddašeami hárrái. Dát oassečielggadus lea dán rádjái stuorámus ášši mii njuolga váikkuha sámi kultuvrra vuođu. Dán árvalusa ovddideapmi lea bohciidahttán hirbmat deatalaš digáštallama sámiid vuoigatvuođaid birra ja dan birra makkár sadji Sámedikkis galggašii leat boahtteáiggi resrursahálddašeamis ja areálaplánemis.</p>
<p>Álbmotrievtti prinsihpat eamiálbmogiid vuoigatvuođaid birra leat čielgasat, ja eahpitkeahttá lea nu ahte stáhtat fertejit dohkkehit ja nannet eamiálbmogiid vuoigatvuođaid guoskevaš álbmoga riektivuogádagaid ja riekteáddejumiid vuođul. Sámiid vuoigatvuođaid sin guovlluide, čáziide ja luondduresurssaide ferte doahttalit ja dohkkehit, ja vuođđogažaldagaid mat gusket sámiid vuoigatvuođaide ja eallineavttuide ferte boahtteáiggis mearridit Sámedikki ja stáhta gaskasaš guorahallamiid ja šiehtadallamiid bokte. Guovddážin dás lea <em type="italic">šiehtadallangeatnegasvuohta </em>sámiid ja norgalaš eiseválddiid gaskka dain áššiin main sámiid árvvoštallama mielde lea dárbu, erenoamážit kultuvrra, ealáhusaid ja vuoigatvuođaid oktavuođas. Dat ii galggaše leat dušše ráđđádallangeatnegasvuohta, muhto dat ferte geatnegahttit goappašiid beliid ja dan ferte reguleret Norgga lágain. Boahtteáiggi hálddašanortnegiid bokte ferte Sámediggi oažžut válddi mearridit ja hálddašit luondduresurssaid geavaheami sámi ássanguovlluin. </p>
<p>Sámi guovlluin lea vejolašvuohta álggahit gánnáhahtti doaimmaid mat vuođđuduvvojit ođasmuvvi ja ođasmuvakeahtes resurssaide. Rikkis minerálariggodagaide lea maiddái lassánan beroštupmi. Sámediggi áigu deattuhit ahte dikki oaidnu lea leamaš ahte ii miehtat addit ohcanlobi nu guhká go vuoigatvuođagažaldagat eai leat čilgejuvvon. Sámedikki mielas ii leat dohkálaš addit minerálaohcanlobi nu guhká sámi álbmot ii dohkálaččat beasa bearráigeahččat minerálaresurssaid ja hálddašit daid.</p>
<p>Go sámi álbmogii álbmotrievttálaš geatnegasvuođaide dávistettiin lea sihkkaraston dohkálaš váikkuhanfápmu sámi guovlluid luondduriggodagaide ja sámi eaiggáduššanvuoigatvuohta lea dohkkehuvvon, de áigu Sámediggi viidát árvvoštallat mo minerálat sámi guovlluin galget dutkojuvvot. Dat mearkkaša ahte Sámediggi dáhttu mearridit galget go, ja jos galget, de mo minerálaresurssaiguin boahtteáiggis galggašii ávkašuvvat. Dás leat čielga čanastagat dasa movt resurssaid sámi ássanguovlluin sáhttá ja berre hálddašit.</p>
<p>Sámedikki oaidnu sámi guovlluid eana- ja čáhcevuoigatvuođaid ektui lea leamaš ahte guovllu riggodagat sihke eatnama alde ja vuolde gullet sámi álbmogii. Duogážin dán oidnui lea dat sávaldat ahte sámi servodat galggašii oažžut stuorát ávkki das mii buvttaduvvo, ja dáhttu hehttet dahje juobe juo ráddjet ge vahágiid dakkár doaimmaid oktavuođas mat sáhttet hehttet sámi kultuvrra ja árbevirolašealáhusdoaimmaid.</p>
<p>Sámediggi lea cealkán ahte dikki mihttomearrin lea hálddašit sámi ássan- ja geavahanguovlluid resurssaid. Das movt luondu ja biras hálddašuvvo lea guovddáš mearkkašupmi kultuvrralaš oktilašvuođa ja ovdáneami vejolašvuhtii.</p>
<p>Árbevirolaš sámi ealáhusvuogit nugo boazodoallu, eanadoallu ja lotnolasealáhusat dárbbašit garrasit geavahit stuorra areálaid. Sámedikki mielas lea deatalaš ahte sámi ealáhusat, kultuvra ja servodatdilit árvvoštallojuvvojit buot áššiin main lea sáhka lihkahallamiid birra sámi guovlluin.</p>
<p>Gáhtten- ja huksenáššiin lea deatalaš ahte árvvoštallamis deattuhuvvo mo vejolaš huksendoaibmabijut sáhttet čuohcat sámi servodahkii ollislaččat. Vahágat sturrot ovttaskas lihkahallamiid logu mielde juste danne go boazoealáhusas otne leat hui unnán heivehallanvejolašvuođat.</p>
<p>Boazodoallu lea nana sámi kulturguoddi. Boazodoallu lea maiddái dat ealáhus mii dárbbaša stuorámus areálaid. Danne lea dárbu sihkkarastit areálaid boazodoalu várás, danne go aiddo areálat leat eaktun boahtteáiggi boazodollui. Lea maiddái dárbu čielgaseappot go dál dahkkojuvvo lágaid bokte mearridit guohtunvuoigatvuođaid. Danne oaivvilda Sámediggi ahte berre lágaid bokte mearridit boazodoalu riektevuođu dološáiggi rájes geavaheami vuođul. Boazodoalu boahtteáiggi sihkkarastimii lea áibbas deaŧalaš ahte das lea nana riektegáhtten amas boazodoalu eatnamiid sáhttit bidjat eará ulbmiliidda.</p>
<p>Árjjalaččat geavahit ja ávkašuvvan meahcceriggodagaiguin nugo meahccefuođđuiguin, guliiguin ja murjjiiguin, lea deaŧalaš sámi kultuvrii. Dálá meahcástallannjuolggadusaid ja daid geavaheami ferte heivehit báikegotteolbmuid dárbbuide meahcástallama oktavuođas. Sámediggi oaivvilda ahte lea dárbu nannet dán vuoigatvuođa lágaid bokte. Ferte gáržžidit addimis lobi hukset barttaid bieđgguid spiehkastettiin dispenšuvnnain plána- ja huksenlágas. Dát ii dattetge berre hehttet ahte árvvoštallá prinsihpalaččat earáláhkái goahte- ja bartahuksema árbevirolaš meahcceealáhusa geavaheapmái ja guvluigullevašvuođa dikšumii go huksema dábálaš asttoáigge várás.</p>
<p>Sámediggi oaivvilda ahte sámi guolásteaddjiin lea vuoigatvuohta boares vieru ja álbmotrievtti mielde rievttálaš oassái sámi guovlluid guolleresurssain. Sámediggi oaivvilda danne ahte lea deaŧalaš ávkašuvvat riddo- ja vuotnariggodagaiguin guhkes áigge ja ceavzilis geavaheami vuođul, mas báikkálaš ealáhusbargit ožžot stuorát ja friijaseabbo vejolašvuođa riddo- ja vuotnariggodagaide.</p>
<p>Sámi luossabivdu lea deaŧalaš sámi servodahkii, ja dat lea deatalaš vai sámi kultuvra seailuduvvo ja ovdánahttojuvvo. Sámediggi ii leat mielas dasa mo otná hálddašeapmi osiid mielde čađaha reguleremiid mearraluossabivddus. Dát rádjemekanismmat luossabivddus leat guhkit áiggi juo garrasit čuohcan sámi beroštumiide ja dagahan ahte deaŧalaš guolástanvuoigatvuođat leat javkaduvvon.</p>
<p>Lunddolaš oassin sámi vuoigatvuođabargguin leat maiddái giella, oahpahus ja kultuvra dássálaga ealáhusáššiiguin áibbas deaŧalaččat Sámediggái. Sámedikkis leat ollu stuorra hástalusat sámegielas ja sámegillii ja sámi kultuvrra ja servodatdiliid oahpahusa ektui. Sámediggái váldi sámi oahpahusáššiin orru dego bilkun dahje paradoksan go vuođđovuoigatvuođat eai leat sajis - namalassii vuoigatvuohta sámegiel oahpahussii ja vuoigatvuohta oahpahussii sámi oahppoplána mielde.</p>
<p>Oahpaheaddjit geain lea gelbbolašvuohta leat eaktun sámegiela ja sámegillii oahpaheapmái. Jos galgá sáhttit fállat oahpahusa sámegillii dađistaga eanet skuvllain, de lea dárbu ollu eanet sámi oahpaheaddjiide go dál leat. Lávdaoahppofálaldaga ovddidemiin mii juo gávdno dál sáhtášii oažžut eambbo sápmelaččaid oahppat oahpaheaddjin. Jos galgá nagodit oažžut sámegiel oahpaheaddjiid juohke sadjái riikkas, de ferte maiddái rekrutteret studeanttaid olles riikkas.</p>
<p>Sámediggi oaidná stuorra hástalusaid oahpahusas olggobealde sámegiela hálddašanguovllu. Váilot ollu oahpaheaddjit geain livččii gelbbolašvuohta. Dát individuálalaš vuoigatvuohta oahpahussii sámegielas eaktuda strategiijaid sihke oahpaheaddjiid oahpu ja oahpahusfálaldagaid organiserema ektui dassážii go leat doarvái oahpaheaddjit.</p>
<p>Sámediggái álbmotválljen orgánan lea guovddáš áššin ahte diggi oažžu iešheanaleabbo saji. Dainna lágiin ferte Sámedikki konstitušuvnnalaš saji čilget lagabui nu ahte ovttasvástádus Sámedikki ja stáhtaeiseválddiid gaskka čilgejuvvo. Sámediggi sámiid álbmotválljen orgánan ferte ovddidit ovttaveardásaš ovttasbarggu Ráđđehusain ja Stuorradikkiin. Sámi demokratiija dákkár ovdáneapmi ovttasbargovugiiguin, lea lunddolaš boađus barggus sámi vuoigatvuođaiguin.</p>
<p>Sámiid historjálaš vuoigatvuođat, geavaheapmi ja riekteáddejumit - ja buot mii muđui lea vuođđun gustovaš riektái, láhkasuodjaleapmái ja hálddášeapmái, galgá biddjot vuođđun riekteovdáneapmái ja hálddašeapmái. Jos galgá sáhttit ollásit ja oadjebasat árvvoštallat sámiid riektedili, de lea dárbu čielggadit sámi boares vieruid ja riekteáddejumiid. Sámediggi vuordá ahte eaiggáduššanvuoigatvuohta ja geavahanvuoigatvuohta digáštallojuvvo vuđolaččat go sámi boares vierut ja riekteáddejumit olles sámi ássanguovllus čielggaduvvojit.</p>
<p>Sámediggi oaivvilda ahte álbmotrievttálaš njuolggadusat maidda Norga lea čadnon ja main lea mearkkašupmi sámiid vuoigatvuođadillái, galget adnojuvvot Norgga riektin, ja dasto ferte sihkkarastit beaktilvuođa našuvnnalaš riektenjuolggadusaide. Sámediggi oaidná ahte dán oktavuođas lea dárbu ođasmahttit sisrievttálaš vuođđu riekteovdáneami ektui eamiálbmotáššiin. Dát mearkkaša dan ahte sámelága ja sámiid riektedili ferte dárkkistit ja ođasmahttit. Sámeláhka lea okta lávki suksessiivvalaš láhkaaddinproseassas, ja dan ferte rievdadit ovdáneami ektui muđui. Seamma prinsihppa ferte gustot maiddai eará lágaide main lea mearkkašupmi sámiid vuoigatvuođaide.</p>
<p>Sámedikki mielas lea maiddái dárbu ahte guovddáš stáhtalaš eiseválddit čilgejit ollu guovddáš beliid mat čuvvot ILO-konvenšuvnna nr 169 ratifiserema Norggas. Čujuhuvvo earret eará čilgekeahtes gažaldagaide mat gusket eanavuoigatvuođaide ja šiehtadallan- ja ráđđádallangeatnegasvuhtii. Sámediggi lea ovdal čujuhan gokko Norgga stáhta ii doala dási daid mearrádusaid ja áigumušaid ektui mat leat konvenšuvnna vuođđun. Lea lunddolaš ahte Sámi vuoigatvuođalávdegotti árvalusa meannudeami oktavuođas vuđolaččat čielggaduvvo mo konvenšuvnna geatnegasvuođat galget ollašuhttot. Dan ferte de bidjat sámeláhkii, ja eará lágaide ja njuolggadusaide.</p>
<p>Sámediggi deattuha dan bargui aktiivvalaččat searvama mas lea mearkkašupmi eamiálbmogiidda riikkaidgaskasaš oktavuođain, erenoamážit orgánaid ektui mat mearridit riikkaidgaskasaš riektedásiid. Sámediggi áigu vuot čujuhit makkár ovddasvástádus ráđđehusas lea čuovvulit dán lágan áššiid, ja ráđđádallat Sámedikkiin áššiin mat gusket eamiálbmogiidda.</p>
<p>Sámedikkis leat stuorra vuordámušat dan bargui mii lea álggahuvvon ON:s eamiálbmotjulggaštusa ektui. Eamiálbmotvuoigatvuođaid sihkkarastin, dohkkeheapmi ja ovddideapmi, maiddái iešmearrideami, lea guovddážis dán barggus. Sámediggi vuordá ahte Norgga stáhta váikkuha eamiálbmotjulggaštusa gárvvisteami. Sámediggi áigu ain vuoruhit bajás barggu eamiálbmotjulggaštusain.</p>
<p>Sámi vuoigatvuođalávdegotti čielggadus lea dán rádjái stuorámuš ášši mii njuolga váikkuha sámi kultuvrra ávnnaslaš vuođu. Lea vuostá álbmotrievttálaš prinsihpaid jos Sámediggi dušše galgá leat dábálaš gulaskuddaninstánsa dán proseassas. Sámediggi oaivvilda ahte lea dárbu ja riekta ahte Sámediggi ja Ráđđehus dakkaviđe ásahit lávga ovttasbarggu, dainna áigumušain ahte ráhkadit láhkaproposišuvnnaid sámi vuoigatvuođaid ja daid hálddašeami birra.</p>
<p>Sámediggi eaktuda ahte Sámi vuoigatvuođalávdegotti bargu jotkojuvvo, nu ahte sámiid vuoigatvuođat maiddái olggobealde Finnmárkku čielggajuvvojit ja sihkkarastojuvvojit. Sámediggi vuordá ahte diggi oažžu guovddáš ja aktiivvalaš saji go mandáhta hábmejuvvo viidáseabbo čielggadusaide, ja maiddái čielggaduslávdegotti čoahkádusa ja lágaid ja láhkaásahusaid ráhkadeami oktavuođas mat gusket sámi vuoigatvuođaide. Sámi boares vierut ja riekteáddejumit galget leat mandáhta oassin, ja galget leat čielggadusas oassin sámi guovlluid ektui Tromssas máttásguvlui.</p>
<p>Norgga sámepolitihkka geatnegahttá vuosttažettiin guovddáš eiseválddiid. Stáhta vuolggaha báikkálaš sámepolitihkalaš doaibmabijuid gielddaid ja fylkagielddaid ektui positiivvalaš váikkuhangaskaomiid bokte, ii ge láhkageatnegahttima ja direktiivvaid bokte. Dál bargojuvvo sámepolitihkalaš perspektiivva ovttastahttimiin dakkár surggiin main gielddain ja fylkagielddain lea ovddasvástádus. Boahtteáiggis lea dárbu geahččalit ortnegiid movt Sámediggi galggašii searvat fylkaplánabargui ja dan ollašuhttimii. Dát bidjá gáibádusaid sámi ja norgalaš eiseválddiide, ahte gielddaid ja fylkagielddaid sámepolitihkalaš ovddasvástádusa ferte čielgaseabbot defineret.</p>
<p>Sámedikkis leat ollu barggut ja hástalusat boahttevaš jagiin. Sámediggái ráđđeaddi orgánan lassánit dađistaga gáibádusat sihke guovddáš ja guovlulaš eiseválddiid beales, ja dat mearkkaša dan ahte sihke doaimmat ja barggut lassánit, ja danne lea ain dárbu nannet hálddahusa vai Sámediggi sáhttá ollašuhttit daid doaimmaid mat dasa leat biddjon ja daid mihttomeriid maid dat lea alccesis bidjan.</p>
<p>Stáhta bealis gáibiduvvo ahte Sámediggi galgá aktiivvalaččat searvat viiddis bargguide nugo riikkaidgaskasaš eamiálbmotbargu, boazodoallu, ealáhuspolitihkka ja guovllupolitihkka, muhto resursadili geažil Sámedikki hálddahusas ii leat Sámedikkis dattetge vejolašvuohta ollašuhttit dáid gáibádusaid ja dasto gozihit daid bargguid mat dikkis juo leat. Sámediggi lea juo ferten vuoruhit vuollelii deaŧalaš áššiid.</p>
<p>Jagis 2000 lea váldodoaibman ovddidit ja buoredit dan barggu mii lea juo jođus ollu surggiin. Ollu initiatiivvat ja proseassat leat jođus mat iešguđet láhkai gusket sámi vuoigatvuođagažaldagaide. Sámediggi áigu ain boahtteáiggis vuoruhit bajás sámi vuoigatvuođaid, ja áigu viidáseabbot barggustis erenoamážit čalmmustit sámi <em type="italic">boares vieruid ja riekteáddejumiid </em>, ja makkár váikkuhusat dain leat sihke individuálalaš ja kollektiivvalaš sámi vuoigatvuođaide ja daid hálddašeapmái. </p>
<p>Sámedikki mielas lea maiddái dárbu bidjat eanet searaid dikki áŋgiruššamiidda mánáid ja nuoraid ektui. Go kulturpolitihkka mánáid ja nuoraid várás hábmejuvvo, de lea deaŧalaš árvvoštallamis vuhtii váldit daid maŋimuš jagiid rievdadusaid. Buot, lagaš birrasa rájes mediaid rádjai leat mielde hábmemin sámi mánáid ja nuoraid árgabeaivvi. Sámedikki bargun šaddá vuolggasajiin sámi kultuvrras ja dan árbevieruin láhčit doaibmabijuid mat duddjojit gielalaš ja kultuvrralaš gullevašvuođa sámi kultuvrii.</p>
<p>01.01.2000 rájes gullaba Sámi oahpahusráđđi, mii dál gohčoduvvo Sámedikki oahpahusossodahkan ja Sámi sierrabibliotehka sámediggevuogádahkii. Sámediggi lea hirbmat duhtavaš dainna.</p>
<p>Mii guoská oahpahussuorgái, de lea Sámedikki deaŧaleamos bargu jagis 2000 ahte nu bures go vejolaš lihkostuvvat dainna bargguin mii guoská ovddeš Sámi oahpahusráđi sirdimii Sámediggái Sámedikki oahpahusossodahkan. Praktihkalaš bargu lea bures jođus. Dás ferte maiddái defineret makkár sadji ja ovddasvástádus iešguđet oasálaččain oahpahussuorggis galgá leat. Sámediggi eaktuda ahte oažžu guovddáš váikkuhanfámu dán barggus.</p>
<p>Sámediggi áigu jagi 2000 loahpageahčen ásahit sámi sierrabibliotehka ovttastahtton oassin, ja man doaimmat viiddiduvvojit ođđa sámediggevisttis. Eaktuduvvo ahte dát ovddiduvvo dainna lágiin ahte mátta- ja julevsámi guovlluide ja eará guovlluide ásahuvvojit ossodagat nugo Sámediggi lea mearridan.</p>
<p type="title">2.  Sámedikki politihkalaš bargu 1999:s</p>
<p>Dán kapihttalis čalmmustit guovddáš áššesurggiid maiguin Sámediggi lea bargan 1999:s. Sámedikki dievasčoahkkima eanetlohku lea dahkan daid mearrádusaid maidda dán jahkedieđáhusas čujuhuvvo. Uhccitlogu evttohusat oidnojit Sámedikki čoahkkingirjjiin. Áššiin maid Sámedikki dievasčoahkkin lea meannudan, čujuhuvvo ovttaskas áššenummirii.</p>
<p type="title">2.1 Vuoigatvuođat</p>
<p type="title">2.1.1 	Sámi vuoigatvuođalávdegotti árvalus NOU 1997:4 Sámi kultuvra luondduvuođus</p>
<p>Sámediggi lea áššis 32/99 meannudan Sámi vuoigatvuođalávdegotti árvalusa. Sámi vuoigatvuođalávdegotti čielggadus lea dán rádjái dat stuorámus ášši mii njuolga váikkuha sámi kultuvrra ávnnalaš vuođu.</p>
<p>Sámediggi áigu čujuhit ahte Sámi vuoigatvuođalávdegotti árvalusas leat golbma guovddáš evttohusa:</p>
<list><p type="listitem"><em type="italic">Finnmárkku eana- ja čáhcevuoigatvuođat </em></p>
</list><p>Sámedikki vuolggasadji hálddašanortnegiid ásaheapmái lea dat ahte sáhttá konstateret ahte sámiin lea eaiggáduššan-, geavahan- ja háldovuoigatvuohta stuorra osiide Finnmárkkus. Danne ii sáhte ásahit rievttalaš ja dohkálaš hálddašanortnegiid attekeahttá sámi orgánaide váikkuhanfámu ja bearráigeahččama. Dan vuođul doarju Sámediggi Finnmárkku eanahálddašeami ásaheami. Dasa lassin oaivvilda Sámediggi ahte galgá ásahuvvot sierra sámi hálddášanorgána - Sámi eanahálddašeapmi - muhtun osiide Finnmárkkus.</p>
<list><p type="listitem"><em type="italic">Ođasmuvvui resurssaid hálddašeapmi </em></p>
</list><p>Sámediggi čujuha ahte sámi kultuvrra vuhtii váldin galgá leat guovddáš oassi ođasmuvvi resurssaid hálddašeamis Finnmárkkus. Danne lea deaŧalaš ahte báikkálaš orgánat ožžot eanet váikkuhanfámu go mii dain dál lea ja hálddašaneiseváldi ferte vuhtii váldit sámi dološ geavahanvuoigatvuođaid ja duohta geavaheami. Sámit galget maiddái oažžut ovddastusa hálddašanorgánain dainna lágiin ahte sámiide álbmogin sihkkarastojuvvo dakkár váikkuhanfápmu maid álbmotriekti gáibida.</p>
<list><p type="listitem"><em type="italic">Gieldinvuoigatvuohta luonddulihkahallamiid oktavuođas </em></p>
</list><p>Sámediggi čujuha ahte evttohuvvon gieldinvuoigatvuođa addin Sámediggái luonddulihkahallamiid oktavuođas guđa jahkái, lea deaŧalaš lávki rivttes guvlui. Evttohus ii gal eisege leat dohkálaš, go sámiide ii addojuvvo makkárge dáhkádus molsašuddi politihkalaš rávnnjiid vejolaš rievdademiid ektui riikapolitihkalaš dásis. Go Stuorradiggi Sámi vuoigatvuođalávdegotti evttohusa mielde galgá sáhttit garvit Sámedikki gieldinmearrádusa, de sáhttá gieldinvuoigatvuohta ollugiid mielas orrut árvvuheapmi. Ortnega ferte dattetge sáhttit váldit atnui oažžun dihte vásihusaid. Danne eaktuda ge Sámediggi ahte dahkkojuvvo lagat šiehtadus sámiid ja stáhta gaskka man bokte oažžut dárbbašlaš sihkkarvuođa vaháguhtti luonddulihkahallamiid vuostá sámi guovlluin.</p>
<p>Go Sámi vuoigatvuođalávdegoddi ieš ii leat iskan sámi geavahusa doarvái vuđolaččat, de evttoha Sámediggi ahte nammaduvvošii sierra <em type="italic">komišuvdna </em>mii galgá mearridit sámi eaiggáduššan- ja háldovuoigatvuođaid viidodaga. Dán komišuvnna galgá Ráđđehus ja Sámediggi ovttasráđiid nammadit. Komišuvdna galgá identifiseret sámi eaiggáduššan-, háldo- ja geavahusguovlluid ILO-konvenšuvnna 14. ja 15. artihkkaliid ektui. </p>
<p>Sámediggi lea mearrádusastis čujuhan ahte álbmotrievtti prinsihpat eamiálbmotvuoigatvuođaid birra leat čielgasat, ja eahpitkeahttá gáibidit ahte stáhtat fertejit dohkkehit ja nannet eamiálbmotvuoigatvuođaid, maid vuođđun leat guoskevaš álbmogiid riektevuogádagat ja vuoigatvuođat. Sámiid ektui Norggas ferte vuođđogažaldagaid mat gusket sámiid vuoigatvuođaide ja eallineavttuide boahtteáiggis, mearridit Sámedikki ja stáhta gaskasaš ságastallamiid ja šiehtadallamiid bokte. Vuođđun dáid šiehtadallamiidda ferte leat dat ahte sámiid vuoigatvuođat sin iežaset eatnamiidda, čáziide ja luondduresurssaide doahttaluvvojit ja dohkkehuvvojit.</p>
<p>Sámediggi oaidná vuođđo olmmošvuoigatvuohtan dan ahte mii ieža iežamet eavttuid vuođul leat mielde ovddasvástideaddji sajis hálddašeamen sámi servodaga.</p>
<p>Sámedikki mielas lea danne dárbu ja riekta ahte Sámediggi ja Ráđđehus ásaheaba lávga ovttasbarggu, vuođđuduvvon ovttaveardásašvuhtii ja goabbat guoimmi gudnejahttimii, ja ráhkadeaba láhkaproposišuvnnaid sámi vuoigatvuođaid ja daid hálddašeami birra. Eaktuduvvo maiddái ahte dalle go Stuorradiggi meannuda dán ášši ahte Sámediggi oažžu guovddáš saji. Ii soabašii álbmotrievttálaš prinsihpaide jos Sámediggi dušše galggašii leat dábálaš gulaskuddanásahus dán proseassas.</p>
<p type="title">2.1.2 	Sámi vuoigatvuođalávdegotti bargu Tromssas, Norlánddas ja lullisámi guovllus</p>
<p>Sámediggi eaktuda ahte Sámi vuoigatvuođalávdegotti bargu galgá jotkojuvvot nu ahte sámiid vuoigatvuođaid maiddái olggobealde Finnmárkku sáhttá čilget ja sihkkarastit. Dán oktavuođas deattuha Sámediggi ahte lea erenoamáš deaŧalaš sihkkarastit máttasápmelaččaid váldoealáhusa - boazodoalu. Máttasámi guovllus lea ollu sámiin lossa dilli, go sii oktilaččat fertejit bealuštit iežaset vuoigatvuođaid duopmostuoluin.</p>
<p type="title">2.1.3  Od. prp. nr. 35 (1998-99) Minerálaresurssaid ohcanlobi lága birra</p>
<p>Sámediggi meannudii ođđa minerálaláhkaárvalusa áššis 26/99.</p>
<p>Sámediggi čujuha ahte norgalaš láhkaaddimis dán čuohtejagis lea leamaš garra beroštupmi sihkkarastit servodatlaš bearráigeahču min deaŧaleamos luondduresurssaid ávkkástallamii. Earret eará lea čázádatregulerenláhka ja lágat oljoohcama ja roggama birra norgalaš sokkelis vuođđuduvvon dan prinsihppii ahte buot resursaávkkástallamiidda adno konsešuvdna. Danne lea ge hui imaš go Ráđđehus evttoha ná liberála lohpegieđahallama minerálaresurssaid ohcamiid, iskamiid ja roggamiid oktavuođas almmá servodatlaš bearráigeahču haga dákkár doaimmaid ásaheami oktavuođas. Ráđđehus ii leat deattuhan oažžut dakkár lága mas livčče eanet dássedettolaš mearrádusat nu ahte váldosisdoallu ođđa minerálaláhkaevttohusas livččii lean servodatlaš stivren.</p>
<p>Proposišuvnna mildosis lea evttohuvvon ahte Sámediggái addojuvvo gaskaboddosaš gieldinvuoigatvuohta doaibmakonsešuvnnaide jos lea sáhka hui stuorra lihkahallamiin ja jos dat garrasit vaháguhttet sámi kultuvrra luondduvuođu. Jos dákkár láhkavuođđu addojuvvo, de galgá dat oidnot njuolga lágas, ja dat ferte guoskat olles sámi ássanguvlui.</p>
<p>Jos galgá ollislaččat ja ovttafáro meannudit daid beliid mat čuhcet riektediliide sámi guovlluin, de lea deatalaš ahte evttohusat minerálalágas bohtet ovdan fárrolagaid Sámi vuoigatvuođalávdegotti árvalusain. Danne lea Sámediggi meannudettiinis NOU 1996:1 Minerálaláhkaárvalusa birra bivdán ahte ođđa minerálaláhkaárvalusa meannudeapmi bissehuvvo dassážii go Stuorradiggi lea meannudan Sámi vuoigatvuođalávdegotti maŋimuš árvalusa. Sámediggi oaivvilda ahte minerálaláhkaárvalus ovddasta hirbmat liberálalaš oainnu mii lea vuođđuduvvon riikkaidgaskasaš bákteindustriija jurdaga ala.</p>
<p type="title">2.2 Ealáhusat</p>
<p type="title">2.2.1 Duodji - kultuvra, fága ja ealáhus</p>
<p>Sámediggi čujuha áššis 25/99 ahte duodji lea guovddáš sámi kulturbealli, fága ja ealáhus mas lea viehka stuorra ovdánanvejolašvuohta jos dasa láhččojuvvojit rámmaeavttut. Sámedikkis ja guovddáš eiseválddiin lea erenoamáš ovddasvástádus láhčit diliid duoji ovdáneapmái ealáhussan. Ráđđehus cealká stuorradiggedieđáhusas nr 41 (1996-97) Norgga sámepolitihka birra ahte duodji lea oažžumin stuorra mearkkašumi ealáhussan ollu beliid vuođul. Sámediggi áigu deattuhit ahte duodji sáhttá leat lotnolasealáhusaid oassi, ja dat lea deaŧalaš oassi boazodoalu nuppástuhttimis, ja ođđa bargosajiid ásaheami oktavuođas. Mii guoská kultuvrralaš oassái, de áigu Sámediggi deattuhit ahte duojis iešalddis lea mearkkašupmi identitehta hábmejeaddjin, muhto das lea maiddái oktavuohta sámegillii ja dan nannemii.</p>
<p>Sámediggi lea oassin duoji ovddideamis kultuvran, fágan ja ealáhussan mearridan ođđa njuolggadusaid duodjeorganisašuvnnaid doarjjaortnega várás, vai dat friija vuođuin sáhttet viidáseabbot doalvut ja ovddidit iežaset mihtilmasvuođa ealáhusaid ja kultuvrra oktavuođas.</p>
<p>Sámediggi oaivvilda ahte galggášii árvvoštallat duodjeovddidanprográmma ásaheami kultuvran, fágan ja ealáhussan, ja bidjat sierra ruđaid prográmmii. Dan oktavuođas fertešii árvvoštallat čuovvovačča:</p>
<list><p type="listitem">sierra ealáhusšiehtadusa duojáriid várás Sámedikki lotnolasealáhusaid ortnegiid vejolašvuođaid ektui</p>
<p type="listitem">duodjeoahpu ja -oahpahusa, dás maiddái árvvoštallat iešguđet lágan ortnegiid organiserema ja ruhtadeami, ja movt juohkit ovddasvástádusa daid gaskka</p>
<p type="listitem">erenoamáš doaibmabijuid vuovdima ja márkanfievrrideami oktavuođas</p>
<p type="listitem">duodjerámmaeavttuid</p>
</list><p>Prográmma lagat detáljjaid fertešedje Sámediggi, guoskevaš departemeanttat ja guovlulaš eiseválddit ja organisašuvnnat, fitnodagat ja institušuvnnat mat čatnasit duodjái lávga ovttasráđiid hábmet.</p>
<p type="title">2.2.2 Dilli guolástusain</p>
<p>Sámedikki ulbmilin lea gozihit sámi álbmoga vuoigatvuođa guolástussii, nu ahte sáhttá suodjalit ja ovddidit sámi giela, kultuvrra ja ealáhusa.</p>
<p>Sámediggi lea máŋgii 1999:s váldán oktavuođa Guolástusdepartementii ja lea geahččalan oččodit ruđaid čađahit sámi riddo- ja vuotnaguovlluid doaibmaplána, muhto Guolástusdepartemeanta ii leat dáhtton doarjut Sámedikki ruđalaččat. Dan sadjái lea Guolástusdepartemeanta dáhtton Sámedikki váldit oktavuođa Norges Fiskarlag:in vai dat iežaset šiehtadallamiid bokte stáhtain sáhttet ovddidit Sámedikki gáibádusaid. Sámediggi imašta sakka Guolástusdepartemeantta oainnu go stáhta han muđui lea váldán badjelasas ovddasvástádusa ovddidit Sámedikki gáibádusaid šiehtadallamiin organisašuvnnaiguin nugo eanadoallo- ja boazodoallošiehtadusa oktavuođas. Sámediggi lea 23.08.1999 beaiváduvvon reivves deattuhan ahte jos Guolástusdepartemeantta mielas lea veadjemeahttun oažžut ruđaid Sámediggái guolástusšiehtadusas, de lea diggi duhtavaš jos dat ruđat addojuvvojit Guolástusdepartemeantta bušeahta bokte šiehtadusa rámmaid olggobealde.</p>
<p>Guolástusdepartemeanta lea earret eará Sámedikki gáibádusa mielde juolludan ruđaid ruoššareappá kártemii ja nállelohkamii. Sámediggi áigu ain joatkit dainna bargguin ahte oččodit stuorát bivdoeriid ruoššareabbábivdui ja ahte eambbo báikki olbmot besset reappáid bivdit.</p>
<p>Sámediggi lea 1999:s bargan árjjalaččat oažžut reguleremiid fatnasiid várás mat earret eará bivdet autoliinnain ja snoranuhtiin. Sámediggi ii ožžon vejolašvuođa searvat bargojovkui mii galgá ráhkadit árvalusa snoranuohti ja autoliinna geavaheami ráddjemii, muhto diggi beasai goittotge lohkat bargoprotokolla ja buktit mearkkašumiid ovdal go dat loahpalaččat meannuduvvui ja sáddejuvvui Guolástusdepartemeanttas.</p>
<p>Sámediggi lea duhtavaš daidda árvalusaide mat bohte guolástusdirektøras ja Finnmárkku fylkamannis Finnmark Fiskarlag 27. - 29.08.1999 jahkečoahkkima oktavuođas Honnesvágis, ahte stáhta beales áiggošedje rievdadit otnáš reguleremiid guolástusas vai dat buorebut go dál heivešedje sidjiide geat ásset riddo- ja vuotnaguovlluin. Sámediggi áigu doallat lagaš oktavuođa eiseválddiiguin nu ahte ovttasráđiid sáhttit geahččalit báikkálaččat heivehuvvon hálddašanortnegiid golmma geahččalanguovllus; Divttasvuonas Norlánddas, Ivggus Tromssas ja Deanuvuonas Finnmárkkus.</p>
<p>Sámediggi lea 1999:s ollu gerddiid čujuhan guovddáš eiseválddiide ahte go njurjot leat ollu, de dat dagahit jahkásaččat beanta roassodili ovttaskas vuotnaguovlluide. Diggi lea Guolástusdepartemeantta ja Guolástusdirektoráhta guovdu evttohan ahte njurjobivddu ferte lasihit ja ahte Sámediggi áigu álggahit prográmma mii atná njurjuid deaŧalaš resursan sámi riddo- ja vuotnaguovlluin. Danne lea Sámedikki mielas buorre go Guolástusdepartemeanta lea várren eanet ruđaid dutkamii ja go riddonjurjo bivdoearri lea lasihuvvon 30 proseanttain 1999 rájes 2000 rádjai.</p>
<p>Sámedikki mihttomearrin lea háhkat eavttuid guolástusa gáhttemii ávnnaslaš vuođđun ássamii ja barggolašvuhtii sámi riddo- ja vuotnaguovlluin, ja váivašuvvá sakka dan geažil go norgalaš-ruoššalaš guolástuskomišuvdna ii leat dohkálaččat vuhtii váldán dutkiid rávvagiid dorskebivdoeriid mearrideami oktavuođas Jiekŋamearas (dievasčoahkkinášši 50/99). Sámedikki ja Guolástusdepartemeantta gaskasaš čoahkkimis 14.12.99 guorahallui dát ášši, ja Sámediggi várrii norgalaš eiseválddiid bidjamis stuorát bivdoeriid dorskái, diksui, sáidái ja šákšii go maid dutkit rávvejit. Guolástusminister lohpiidii Sámediggái ahte bivdoearit bisuhuvvojit ceavzilis rámma siste.</p>
<p>Sámediggi váivašuvvá šákšanáli laskanvejolašvuođa dihte jos jagis 2000 galggaš čađahuvvot albma stuorra šákšabivdu. Sivvan dasa lea go šákšanálli lea nu deatalaš Jiekŋameara ja Finnmárkku rittu ekologiijai, ja ahte guktii ovdal (1986-90 ja 1993-98) leai šákšabivdu áibbas gildojuvvon liiggás bivddu geažil. Sámediggi joatká ain barggus ja bidjá vuođđun ovdagihtii várrugas prinsihpa šákšanáli hálddašeapmái ja bivdui vai ekologiija Jiekŋamearas ja Finnmárkku rittus sáhttá doallat dássedeattus.</p>
<p type="title">2.2.3 NOU 1999:9 Til laks åt alla kan ingen gjera</p>
<p>Sámediggi lea áššis 20/99 meannudan hirbmat deaŧalaš ášši mii guoská luosa laskan- ja ahtanuššanvejolašvuođaide, ja luossabivdovuoigatvuhtii gulaskuddancealkámuša bokte NOU:ii 1999 :9  <em type="italic">Til laks åt alle kan ingen gjera </em> .  </p>
<p>Sámedikki mielas lea buorre go Birasgáhttendepartemeanta vádjolusluossalávdegotti bokte lea vuolggahan proseassaid vádjolusluossanáliid suodjaleapmái Norggas, muhto Sámedikki oaivila mielde lea menddo uhccán deattuhuvvon luosa mearkkašupmi sámi guovlluin. Dán geažil doalaha Sámediggi gáibádusas ahte oažžut sierra čielggadusa luosa mearkkašumi birra sámi ealáhusaide, gillii, kultuvrii ja servodateallimii.</p>
<p>Sámediggi eahpidii meannudettiinis dieđáhusa hui sakka dan go lávdegoddi lea geavahan fitnodatekonomálaš málle mainna lea oainnusin dahkan ja čilgen otnáš luossabivddu servodatekonomálaš mearkkašumi.</p>
<p>Sámediggi deattuha ahte lea deaŧalaš leat ovdagihtii várrugas guolledávddaid leavvama ektui. Erenoamáš deaŧalaš lea hehttet guolledávddaid mat ain lávejit vuolgit guollebiebmanrusttegiin njuommumis vádjolusluosaide jogain. Sámi oainnu mielde livččii roassu jos jogaide sámi guovlluin njomošedje váralaš guolledávddat dahje parasihtat. Erenoamáš deaŧalaččat dán oktavuođas leat Njávdan-, Álttá- ja Deanučázádagat.</p>
<p>Sámediggi ii liiko dasa movt otná hálddašeapmi čađaha osiid mielde bieđggus reguleremiid luossabivddus, almmá oppalaš ja čoahkis mihttomeari haga. Dákkáraš reguleremat luossabivddus leat guhkes áiggi badjel čuohcan hirbmat sakka sámi beroštumiide, ja maid geažil deaŧalaš sámi guolástusvuoigatvuođat leat jávkan. Dasto eahpida Sámediggi otnáš regulerenvuogi, mas geavahuvvo <span type="quote">«bihtás bihtái»</span> reguleren, mii dagaha dan ahte olbmot masset iežaset historjálaš bivdovuoigatvuođaid.</p>
<p>Sámediggi oaivvilda ahte ON-konvenšuvdna biologálaš eatnatgeardáivuođa birra ja «ovdagihtii várrugasvuođa» prinsihppa galget biddjot vuođđun luossahálddašeapmái Norggas. Dasto leat Norggas geatnegasvuođat sámi álbmoga guovdu earret eará eamiálbmotkonvenšuvnna ILO-konvenšuvnna nr. 169 bokte. Boahtteáiggis ferte deattuhit sámiid historjálaš vuoigatvuođaid ja guolleresurssaid suodjaleami vádjolusluossanáliid hálddašeamis sámi guovlluin.</p>
<p>Sámedikki mielas lea sámi historjálaš luossabivdovuoigatvuođain mearkkašupmi Sámi vuoigatvuođalávdegotti árvalusa, Finnmárkku eana- ja čáhcevuoigatvuođaid hálddašeami birra, meannudeapmái. Dán vuođul doarju Sámediggi ahte evttohuvvon doaibmabijut čađahuvvojit, muhto ahte dan viidáseabbo meannudeapmi mii guoská sámi vuoigatvuođaide bivddus ja hálddašeamis ii meannuduvvo ovdal go Sámi vuoigatvuođalávdegotti árvalus lea čielggas ja loahpalaččat meannuduvvon Stuorradikkis.</p>
<p type="title">2.2.4 Boazodoallošiehtadus 1999 - 2000</p>
<p>Sámediggi meannudii áššis 18/99 boazodoallojagi 1999-2000 boazodoallošiehtadusa. Sámedikki mielas lea prinsihpalaččat deaŧalaš deattuhit ahte boazodoallu lea hirbmat deaŧalaš sámi ealáhus, sihke ealáhuslaččat ja sámi servodaga guovddáš kulturguoddin. Boazodoalu vuoigatvuođat ja guohtoneatnamat leat jámma áitojuvvon. Sámediggi lea duhtavaš go ealáhusas lea vejolašvuohta oažžut ekonomálaš veahki gizzodiliid oktavuođas sihkkarastin dihte guohtonrievtti.</p>
<p>Boazodoalu boahtteáigi lea areálaid duohken. Areálaid hálddašeami oktavuođas leat stuorra hástalusat boazodoallolága ja plána- ja huksenlága mearrádusaid ovttastahttimis.</p>
<p>Sámedikkis leat vuordámušat dan bargui mii guoská boazodoallolága geahčadeapmái. Vuordimis divvojuvvojit ollu bealit dáláš lágas ja boazodoalloláhka šaddá aktiivvalaš váikkuhangaskaoapmin mii vuođđuduvvo boazodoalu kultuvrii, vuoigatvuođaide ja boares vieruide. Danne lea ge hirbmat deaŧalaš ahte láhkalávdegoddi oažžu doarvái ekonomálaš návccaid vai sáhttá ollašuhttit barggus.</p>
<p>Sámediggi deattuha Sámi vuoigatvuođalávdegotti árvalusa barggu čuovvuleami Finnmárkku ektui ja viidáseabbo barggu mii guoská eará árbevirolaš sámi guovlluide. Dán oktavuođas lea boazodoalu vuoigatvuođaid sihkkarastin guovddážis. Sámediggi lea gearggus váldit stuorát ovddasvástádusa nu ahte lea mielde váikkuheamen dan ahte boazodoallu oažžu daid rámmaeavttuid maid ealáhus dárbbaša go galgá nannet ja ovddidit iežas saji sámi servodagas.</p>
<p type="title">2.2.5 Eanadoallu sámi guovlluin</p>
<p>Sámediggi čujuha áššis 34/99 ahte eanadoallu lea áibbas guovddážis sámi ealáhussan ja kulturguoddin. Eanadoallu lea deatalaš barggolašvuođa- ja ássanbealli sámi guovlluin. Ealáhusa ovdánanvejolašvuođaid sámi guovlluin ferte árvvoštallat garraseabbot oktasaš guovlulaš ovddidanperspektiivvas. Sámediggi oaidná ahte ovttasbargu riikkarájiid rastá sihke Supmii ja Ruššii buvttášii stuorra vejolašvuođaid Finnmárkku eanadollui. Sihke eanadoallogálvvuid fievrrideapmi olggos riikkas ja buvttaduskapasitehta geavaheapmi muohkádanrusttegis Finnmárkkus sáhtášii nanosmahttit eanadoalu.</p>
<p>Sámediggi áigu ain ovddidit sierra eanadoallopolitihka earret eará daid váikkuhangaskaomiid bokte maid diggi hálddaša. Áiggi mielde áigu Sámediggi leat mielde ásaheamen eanadoallopolitihkalaš biire sámi ássanguovlluid várás. Ovtta dásis eará vuođđoealáhusaiguin sáhttá dáid ealáhusaid buohtalastin eará ealáhusaiguin ja ámmáhiiguin leat mielde bisuheamen bargosajiid ja ná ássama sámi guovlluin. Lea dárbu lávga ovttasbargat eanadoalloeiseválddiiguin jos galgá lihkostuvvat eanadoalu birgehemiin.</p>
<p type="title">2.3 Boraspirehálddašeapmi</p>
<p>Stuorra boraspiriid hálddašeapmi lea šaddan stuorát ja stuorát váttisvuohtan mii čuohcá garrasit boazodollui ja šibitdollui. Sámediggi lea áššiin 18/99, 23/99 ja 34/99 meannudan boraspiregažaldagaid.</p>
<p>Boraspirehálddašeapmi lea dagahan dan ahte boraspiret sámi guovlluin leat garrasit laskan. Dát lea buktán stuorra vahágiid ja váttisvuođaid eanadollui, ja ollugat leat ferten heaitit doaluin. Sámediggi oaivvilda ahte farggamusat ferte álggahit dárbbašlaš doaibmabijuid maiguin uhcuda vahágiid maid boraspiret dagahit amas daid geažil šat eanet doalut gártat heaitit. Rievdan rámmaeavttut eanadoalus lassánan boraspiriid geažil eai leat čuovvuluvvon dohkálaš ekonomálaš resurssaiguin doaibmabiddjoortnegiid ja nuppástusa dáfus. Ealáhus lea mealgadii ieš šaddan váldit ekonomálaš ovddasvástádusa, go lea massán eambbo šibihiid meahcceguohtumiin ja go leat nuppástuhttingolut.</p>
<p>Sámedikki mielas lea boraspireváttisvuohta hirbmat guovddáš ášši boazodoalus. Vahágat boazodoalus lassánan boraspiriid geažil leat erenoamážat eará ealáhusaid ektui. Dat boahtá das go doarjjaortnegat leat vuođđuduvvon biergobuvttadussii, ja dat lea juste nuppeláhkái go eanadoalus. Njuovvangáibádusaid mat leat biddjon doarjaga oažžumii sáhttá leat váttis deavdit jos ollu bohccuid lea massán boraspiriide.</p>
<p>Sámedikki oainnu mielde lea deaŧalaš oččodit buhtadusortnegiid mat leat dohkálaččat, maid bokte sáhttá oažžut buhtadusa duohta vahágiid ovddas ja mat leat heivehuvvon ovttaskas ealáhussii. Danne galggašii buoridit otnáš buhtadusortnegiid, ja ráhkadit eaŋkileabbo njuolggadusaid boraspriid njeaidimii ja eará vaháteastadeaddji doaibmabijuide. Váldováttisvuohta lea dattetge boraspiriid lohku, ja danne ferte garraseabbot reguleret náli dainna áigumušain ahte reguleret náli sámi guovlluin.</p>
<p>Sámediggi oaivvilda maiddái ahte Bernkonvenšuvnna, stuorra meahcceelliid birra, ollašuhttima váikkuhusaid galggašii árvvoštallat daid geatnegasvuođaid ektui mat Norggas leat iežas sámepolitihka mihttomeriiguin ja ILO-konvenšuvnna eamiálbmotvuoigatvuođaid birra ratifiseremiin. Dán barggu vuosttaš lávki berre leat ahte jođáneamos lági mielde mearridit juohke náli ollislaš indiviidalogu mii Bern-konvenšuvnna ektui gáibiduvvo, vai boahtteáiggis leat čielga logut maid ektui meannuda.</p>
<p type="title">2.4 - Sámedikkiid gaskasaš ovttasbargu</p>
<p>Suoma, Norgga ja Ruoŧa sámedikkiin lea ollu ovttasbargu, earret eará dollojuvvojit čoahkkimat presideanttaid gaskka gos áigeguovdilis áššit meannuduvvojit. Ovttasbargu ovddiduvvo jámma.</p>
<p type="title">2.4.1 Sámi parlamentáralaš ráđđi</p>
<p>Sámediggi mearridii áššis 9/99 ásahit Sámi parlamentáralaš ráđi (SPR), mii lea ovttasbargoorgána Suoma, Norgga ja Ruoŧa sámedikkiid gaskka, ja diggi nammadii maiddái lahtuid dán ráđđái.</p>
<p>Sámediggi Suomas lea mearridan ovttasbargošiehtadusa ja nammadan iežas lahtuid SPR:ii, go fas Sámediggi Ruoŧas ii áiggo vuos searvat ovttasbargui eará sámedikkiiguin.</p>
<p>Sámi parlamentáralaš ráđi duogážin lea dat ahte sámedikkiid mielas lea dárbu bargat ovttas riikarájiid rastá áššiin mat gusket sámiide máŋgga riikkas ja sámiide álbmogin. Okta mihttomeriin lea ásahit oktasaš álbmotválljen ovttasbargoorgána vai sáhttá bargat ovttas ja ovttastahttit oktasaš oainnuid áššiin mat gusket sámiid gaskasaš dilálašvuođaide, dasto viidáseabbot davviriikkalaš ja riikkaidgaskasaš áššiide.</p>
<p>Vuordimis vuođđuduvvo Sámi parlamentáralaš ráđđi njukčamánus 2000 Kárášjogas.</p>
<p type="title">2.4.2 Oktasaš sámi giellaovttasbargu</p>
<p>Go galgá láhčit dilálašvuođaid bissovaš giellaovttasbargui álbmotválljen sámedikkiid gaskka, de lea ásahuvvon oktasaš Sámi giellalávdegoddi 1999:s, gč. ášši 22/99 - Oktasaš sámi giellaovttasbargu. Sámi giellalávdegoddi lea sámiid oktasaš alimus mearridanorgána sámegiela gažaldagain. Giellalávdegotti ulbmil lea seailluhit ja ovddidit dan kulturárbbi mii gullá čállon ja hubmon sámegillii ja doaibmat fágalaš áššedovdiorgánan, ovttastahttit ja heivehit oktii sámegiela geavaheapmái ja dikšumii guoskevaš doaimmaid, ja doaibmat riikkasis sámi giellaorgánaid gaskasaš dieđiheaddjin. Dasa lassin lea Sámi giellalávdegotti ulbmilin oažžut sámegiela virggálaš sajádaga ovtta dássái buot njealji riikkas.</p>
<p type="title">2.4.3 EU-Sápmi, rámmaprográmma áigodahkii 2000 - 2006</p>
<p>Interreg II-prográmmat, rájáid rastá ovttasbarggu hárrái loahpahuvvojedje 1999:s. Interreg II 1995-1999 rámmaid siste leat leamaš guokte sámi oasseprográmma. Sámedikkis lea Sámi ealáhusráđi bokte leamaš ovddasvástádus hálddašit stáhtalaš ruđaid mat leat addojuvvon oasseprográmmaide.</p>
<p>Sámedikki mielas lea deaŧalaš čuovvulit EO oktasašinitiatiivvaid ođđa Interreg III-progámma (2000-2006) bokte. Sámedikkit leat geigen oktasaš iešheanalis sámi prográmmaárvalusa. Dán fertešii čuovvulit nu ahte lasihit hálddahuslaš resurssaid ja ná sihkkarastit Sámedikki searvama.</p>
<p type="title">2.5 - Sámedikki bargu riikkaidgaskasaččat</p>
<p>Sámediggi deattuha riikkaidgaskasaš eamiálbmotáššiid bargui aktiivvalaš searvama. Dát bargu gáibida ollu ja eaktuda ulbmállaš searvama daid iešguđet proseassaide mat leat deaŧálaččat eamiálbmotdillái oppalaččat ja sámi álbmogii erenoamážit.</p>
<p type="title">2.5.1 ON:a eamiálbmotjulggaštus</p>
<p>Sámedikki oaivila mielde lea Norga muhtun surggiin bázahallan riikkaidgaskasaš eamiálbmotáššiid barggu ektui. Ná lea geavvan eamiálbmotjulggaštusa bargojovkui ráhkkaneami ja searvama oktavuođas. Sámedikki cuiggodusain fuolakeahttá ii lean Norga bures ráhkkanan čoahkkimii 1998:s, ja Norga leai 1999:s ge funet ráhkkanan vaikko Olgoriikadepartemeanta leai lohpidan čuovvulit. Stáhtas leai maiddái dán jagi šiehtadallamiin oalle vuollegis profiila.</p>
<p>Sámedikki oaivila mielde ii dávis dát ráđđehusa cealkámušaide stuorradiggedieđáhusas nr 48 (1998-99) Sámedikki 1998 doaimma birra, ahte ráđđehusas lea lávga ovttasbargu Sámedikkiin eamiálbmotjulggaštusa barggu ektui, ja ahte: «Sihke dás ja eará oktavuođain lea ovttasbargu Sámedikkiin deatalaš riikkaidgaskasaš eamiálbmotpolitihka hápmemii» (gč. čuo. 4.13 stuorradiggedieđáhusas).</p>
<p type="title">2.5.2 Sámedikki bargu Arktalaš ráđis</p>
<p>Arktalaš ráđi ministeriid čoahkkin 17.-18.09.98 mearridii ahte ásahuvvo prográmma Arktisa ahtanuššamii, mas maiddái leat eamiálbmotprošeavttat. Sámediggi lea bovdejuvvon searvat stivrenjovkui mas lea ovddasvástádus ráhkadit ollislaš strategiija Norgga politihkkii Arktisa ahtanuššama ektui, ja leat mielde ruhtadeamen koordináhtora dán bargui.</p>
<p>Sámediggi lea addán 50 000 kruvnnu prošeavtta koordináhtorvirgái, muhto dikkis ii leat vejolašvuohta searvat stivrenjovkui resursaváilevuođa geažil.</p>
<p type="title">2.5.3 Barentsovttasbargu</p>
<p>Sámediggi lea dorjon Barentsguovllu eamiálbmotbarggu. Eamiálbmogiid guovlulaš bargojoavku ja eamiálbmogiid ovddasteaddjit hálddahuslaš komiteas ja Barentsguovllu guovlluráđis álggahit doaibmabijuid eamiálbmotdili nannema várás Barentsguovllus. Eamiálbmogiid bargojoavku lea mearridan eamiálbmotdoaibmaplána 2000-2003 Barentsguovllu mearridanorgánaide.</p>
<p>Sámediggi lea ovttasráđiid eamiálbmogiid bargojoavkkuin, Barentsčállingottiin, Kárášjoga- ja Guovdageainnu gielddaiguin ja Gieldadepartemeanttain vuolggahan ustitvuođagielddaid ásaheami Lujávrri ja Narjan-Mar gielddaiguin. Dát bargu lea bures boahtán johtui. Sámediggi áigu joatkit dan barggu.</p>
<p type="title">2.6 - Oahpahus</p>
<p type="title">2.6.1 Sámedikki bargu oahpahusáššiid organiserema oktavuođas</p>
<p>Sámi oahpahusráđi čállingoddi ásahuvvo ođđajagimánu 1. b. 2000 Sámedikki váldohálddahusa sierra ossodahkan. Dien beaivvi rájes ii leat šat Sámi oahpahusráđđi Girko-, oahpahus- ja dutkandepartemeantta ráđđeaddi orgána. Go Sámi oahpahusráđđi sirdojuvvui Sámediggái, de lea Girko-, oahpahus- ja dutkandepartemeantta bušeahtas várrejuvvon ruhta Sámedikki geavahussii oahpahusáššiid várás, gč. ášši 44/99.</p>
<p>Lea nammaduvvon hálddahusaid gaskasaš joavku mas leat mielde departemeantta, Sámi oahpahusráđi ja Sámedikki ovddasteaddjit, mii galgá árvvoštallat daid bargguid praktihkalaš sisdoalu mat galget sirdojuvvot Sámediggái ja movt sirdima galggašii čađahit. Dasto árvvoštallojuvvojit maiddái dárbbut ekonomiija ja bargiid ektui mat galggašedje čuovvut doaimmaid sirdima Sámediggái. Dán rádjai lea bargojuvvon praktihkalaš beliiguin nugo bušeahttateknihkalaš ja bargiid áššiiguin. Vel lea dárbu bargat doaimmaid ja ovddasvástádusa juogadeami ektui guoskevaš oasálaččaid gaskka.</p>
<p type="title">2.6.2 Oahpahuslága láhkaásahus</p>
<p>Sámediggi lea buktán gulaskuddancealkámuša oahpahuslága láhkaásahussii. Diggi lea gáibidan meannudettiinis oahpahuslága láhkaásahusaid ahte departemeanta álggaha proseassa doahpaga <span type="quote">«sámi guovlu»</span> viiddideami ektui (gč. oahpahuslága § 6-1 «- sámi guovlu: 1) sámegiela hálddašanguovlu sámelága § 3-1 mielde, 2) eará gielddat dahje gielddaid oasit dan láhkaásahusa mielde maid Gonagas stáhtaráđis lea addán maŋŋá go Sámediggi ja dat gielddat maidda ášši guoská leat buktán cealkámuša.») Gáibádus lea biddjon dan vuođul go oahppiide lea váttis oažžut oahpahusa sámegillii danne go vuoigatvuohta oahpahussii sámegillii leat čadnojuvvon oahpahuslága <span type="quote">«sámi guvlui»</span>. Seamma guoská vejolašvuhtii oažžut oahpahusa Sámi oahppoplána mielde. Dat mearkkaša dan ahte olggobealde sámegiela hálddašanguovllu galget leat unnimusat logi oahppi gielddas geat dáhttot oahpahusa sámegillii. Vuoigatvuohta dán lágan oahpahussii doalahuvvo nu guhkká go vel leat 6 oahppi joavkkus. Departemeanta ii čuovvulan Sámedikki gáibádusa cealkámuša ektui oahpahuslága láhkaasahussii.</p>
<p>Sámegiel oahpahusa vánhensearvi Skániin bivddii 19.04.99 reivves Sámedikki álgit bargat ja oččodit Skániid gieldda sámi guovlun oahpahuslága § 6-1 mielde, ja Sámediggi čálii fas reivve 25.05.99 dán birra Girko-, oahpahus- ja dutkandepartementii. Departemeanta vástida 27.10.99 reivves vánhensearvái ná: «Departemeanta oaidná ahte lea dárbu nanosmahttit sámegiel oahpahusa olggobealde sámi guovllu. 1999-2000 stáhtabušeahtas leat biddjon ruđat sámegiel oahpahusa várás olggobealde sámi guovllu maid Sámi oahpahuskantuvra árvvoštallama mielde juohká. Departemeantta árvvoštallama mielde sáhttá dainna gozihit áigumuša viiddiduvvon sámi guovllu hárrái. Dán vuođul oaidná departemeanta ahte juste dál ii leat áigeguovdil viiddidit sámi guovllu.»</p>
<p type="title">2.6.3 Eará oahpahusáššit</p>
<p>Sámediggi lea Girko-, oahpahus- ja dutkandepartemeantta guovdu máŋgii váldán ovdan gielddaid ekonomiija mii guoská guovtti gillii oahpahussii ja oahpahussii Sámi oahppoplána mielde. Go Sámi oahppoplána váldojuvvui atnui, de lasihii departemeanta ruđaid gielddaide gos oahpahuvvo sámi oahppoplána mielde.</p>
<p>Gielddain gos ásahuvvojit priváhta skuvllat bargá Girko-, oahpahus- ja dutkandepartemeanta ovttas Gielda- ja guovludepartemeanttain dan ektui ahte guhkidit stáhta gaskadilleortnetdoarjaga oahppi nammii amas dietnasa njiedjan nu johtilit buktit negatiivvalaš váikkuhusaid gielddaide gos dakkár skuvllat ásahuvvojit. Sámediggi oaivvilda ahte stáhtalaš doarjaga gielddaide gos priváhta skuvllat ásahuvvojit dan geažil go háliidit garvit sámi oahppoplána, O-97S, ferte doalahit dan dásis mii leai ovdal go priváhta skuvllat ásahuvvojedje.</p>
<p>Sámediggi lea bivdán stáhta sámi joatkkaskuvllaid stivrra nammadanválddi sirdima diggái.</p>
<list><p type="listitem"><em type="bold">Sámi guovttegielalaš suohkaniid dilli </em></p>
</list><p>Sámediggi atná váidalahttin go vel eai leat ráhkaduvvon dohkálaš buhtadusortnegat daidda suohkaniidda gos lea guovttegielalaš oahpahusvuogádat. Dát dagaha ahte dáin suohkaniin leat stuora liigegolut láhkageatnegas fálaldaga geažil, ja diehttelasat leat gártan lassigolut investeremiid geažil mat šaddet dahkkot jus dán fálaldaga galgá sáhttit fállat.</p>
<p>Vaikko dát lea nuppát háve čujuhuvvon guovddáš eiseválddiide, de lea ollu suohkaniin ekonomiija sakka hedjonan dan vealggi geažil maid stáhta lea dagahan.</p>
<p>Dasa lassin leat máŋga suohkana viidát areála dáfus ja doppe lea bieđgguid ássan mii erenoamážit divruda dán doaimma - ja dát lea dilli man oppalaš sisaboahtodoarjjavuogádat ii nagot doarvái bures gokčat.</p>
<p>Sámediggi vuordá ahte guovddáš eiseválddit dál váldet ovddasvástádusa ja fuolahit ahte sámi ja dáru giela ja kultuvrra ovttadássásašvuohta ii noađut suohkaniid gáržžes ekonomiijadili, ja ahte stáhta buhtada dáid gielddaide ollásit daid goluid mat bohtet guovttegielalašvuođa geažil.</p>
<p type="title">2.7 - Sámi dutkan</p>
<p>Sámediggi lea barggus sámi dutkama eavttuid ektui oaidnán ahte lea dárbu čielgaseabbot áŋgiruššat ollu surggiin. Ollu iešguđet initiatiivvat leat ovddiduvvon ovttasráđiid Norgga dutkanráđiin, earret eará dárbu čilget geas lea ovddasvástádus ruhtadit sámi dutkama, ja dárbu nannet dutkiid rekrutterema.</p>
<p>Sámediggi oaivvilda ahte lea dárbu sámi dutkanpolitihkkii ja dutkanpolitihkalaš stivrenorgánaide mat sáhttet gozihit sámi servodaga dárbbu oažžut váikkuhanfámu sámi dutkamii. Diggi oaidná ahte lea čielga dárbu institušuvdnan dahkat sámi dutkama stivrema ja ovddasvástádusa bidjat ovtta orgánii. Danne lea ge Sámedikki vuođđo ja guhkes áiggi mihttomearrin ahte ásahuvvošii davviriikkalaš sámi dutkanráđđi masa gullá olles sámi ássanguovlu. Dalle šaddá Ruoŧa, Suoma ja Norgga sámedikkiid oktasaš bajit dási ovddasvástádussan hápmet ollislaš sámi dutkanpolitihka. Muđui čujuhuvvo čuoggái 2.11.2 dán dieđáhusas sámi dearvvasvuođa dutkama birra.</p>
<p>Sámediggi áigu deattuhit ahte sámi dutkanráđi ásaheapmi ii galgga luvvet dálá dutkanvuogádaga eret dan ovddasvástádusas mii das lea sámi dutkamis. Lea buorre go Norgga dutkanráđđi jagis 2000 áigu ovddidit sámi dutkama doaibmaplána, mii galgá bidjat njuolggadusaid dutkanráđi áŋgiruššamiidda sámi dutkamiin boahttevaš jagiin.</p>
<p>Sámediggi áigu dán oktavuođas deattuhit ahte lea dárbu ahte sámi beroštumit ja gelbbolašvuohta leat dohkálaččat ovddastuvvon dutkanráđi orgánain. Lea maiddái dárbu hukset gelbbolašvuođa sámi dutkamis, ja ásahusat fertejit ieža aktiivvalaččat váldit ovddasvástádusa rekrutteremis suorgái, omd. várret/merket ruđaid stipeandiáhtavirggiide ja dieđavirggiide.</p>
<p type="title">2.8 - Sámedikki guovlupolitihkalaš bargu</p>
<p>Sámediggi mearridii áššis 46/99 ahte dikki guovlupolitihkalaš doaibma galgá nanosmahttot earret eará dan bokte ahte Ráđđehusa Nord-Norgeutvalg (RNNU) ja Utviklingsforumet for Indre-Finnmark( Sis-Finnmárkku ovddidanforum) bargu vuoruhuvvojit bajás. RNNU:a jođiha stáhtaminister ja dasto das leat mielde ollu stáhtaráđit, riikaoasi fylkasátnejođiheaddjit ja Sámedikki presideanta. Ovddidanforuma jođiha Finnmárkku fylkasátnejođiheaddji ja das leat lassin mielde Sámedikki presideanta ja Guovdageainnu, Kárášjoga, Porsáŋggu ja Deanu sátnejođiheaddjit.</p>
<p>RNNU lea doallan guokte čoahkkima 1999:s main fáddán leat leamaš:</p>
<list><p type="listitem">Eanadoallu, guovddážis ođđa stuorradiggedieđáhusa ovddideapmi eanadoalu birra</p>
<p type="listitem">Guolásteapmi, guovddážis fanasođasmahttimiid ja hámmanhuksemiid doarjjaortnegat (gč. čuo. 2.2.2)</p>
<p type="listitem">Transporta ja gelbbolašvuođaguoddi infrastruktuvra, man guovddážis lea Nasjonal Transportplan mii guoská olles sektuvrii čatnasettiin geaidno-, ruovdemáđii-, girdi- ja mearrajohtaluskommunikašuvdnii. Diehtojuohkin- ja kommunikašuvdnateknologiija (DKT) oktavuođas lea allaleaktoneahta fysálaš láhčin davvin vuoruhuvvon. Sámi guovlluin, ja erenoamážit Finnmárkkus lea veadjemeahttun oažžut dohkálaš fálaldagaid jos jurddaša gánnáhtahttivuođa. Stáhta ferte váldit ovddasvástádusa digitála buohkaidvuoigatvuođas.</p>
</list><p>Sámedikki bargun lávdegottis lea leamaš sámi perspektiivva goziheapmi dain áššiin mat meannuduvvojit. Sámediggi ja fylkagielddat leat bidjan guovddážii ahte nanosmahttit guovlupolitihkalaš doaibmaprogramma nu ahte riikka politihka prosedyrat ja rutiinnat buorebut heivehuvvojit guovlulaš dási mihttomeriide. Dasto gávdnojit áššit maid oktavuođas fylkagielddain ja Sámedikkis sáhttet leat sierralágan beroštumit.</p>
<p>Utviklingsforumet for Indre Finnmark lea doallan njeallje čoahkkima. Áššit maid birra lea digáštallojuvvon leat; foruma sadji ja strategiijat, njuovahatstruktuvra Finnmárkkus, bohccobierggu importa, dearvvasvuođa- ja sosiálaáššit, gielddaid gaskasaš ovttasbargu Sis-Finnmárkkus, Suodjalusa sadji Porsáŋggus, Regionalt utviklingsforum for Indre Finnmark, gelbbolašvuođa- ja ealáhusovddideapmi, ja diehtojuohkinteknologiija ja infrastruktuvra.</p>
<p>Sámediggi lea maiddái mearridan ohcat iežas lahttun lávdegoddái man namma lea Landsdelsutvalget for Nord-Norge og Nord-Trøndelag.</p>
<p type="title">2.9 - Dákteriggeávdnasiid geavaheapmi ja hálddašeapmi Anatomalaš instituhtas</p>
<p>Kollegiija Oslo universitehtas nammadii 1997:s lávdegotti árvvoštallat Anatomalaš instituhta dákteriggeávdnasiid geavaheami ja hálddášeami njuolggadusaid. Cuoŋománus 1998 ovddidii lávdegoddi árvalusas ja evttohii njuolggadusaid dákteriggeávdnasiid geavaheapmái ja hálddašeapmái. Sámediggi attii áššis 11/99 gulaskuddancealkámuša lávdegotti árvalussii.</p>
<p>Sámediggi doarjjui ovttajienalaš árvalusa mii guoská evttohuvvon dákteriggeávdnasiid geavahan- ja hálddašannjuolggadusaide. Oslo universitehta akademalaš kollegiija mearridii njuolggadusaid ja buvttii deaŧalaš ja čielga čilgehusa dasa manne Sámedikkis galgá leat guovddáš ráđđenvuoigatvuohta čoahkádusa sámi oassái. Sámediggi áigu deattuhit man deaŧalaš lea ahte Sámedikkis sámi álbmoga ovddasteaddji orgánan Norggas lea loahpalaš váldi mearridit iežas máttuid bázahusaid. Sámedikki oainnu mielde ferte Anatomalaš instituhta dákteriggečoahkádusa sámi oasi geahčadit ja sirret. Sámediggi lea deattuhan man deaŧalaš dás bargat Sámedikki rávvagiid mielde.</p>
<p type="title">2.10 - Sámi kulturviesuid ollislaš plána - ođđasis prioriteren</p>
<p>Sámediggi mearridii 1996:s áššis 23/96 ollislaš plána sámi kulturviesuid várás. Sámediggi ii ožžon nu buori doarjaga guovddáš eiseválddiin dán plánaárvalussii. Mihttomeari lassin, ahte dáláš institušuvnnaide galgá sihkkarastojuvvot doaibmaruhta ovdal go ođđa prošeavttat álggahuvvot, hilggui Ráđđehus ja Stuorradiggi maiddái Sámedikki doaibmajuogadan-, ja doaibma- ja investerenruhtadanmálliid, gč. Sd. dieđáhusa nr 41 (1996-97) Norgga sámepolitihkka, kap. 12.6, ja Árv. nr 145 (1997-98). Dán geažil fertii Sámediggi ođđasis guorahallat 1996:s dahkkon mearrádusa ja mearridit ođđa vuoruheami.</p>
<p>Sámediggi rievdadii áššis 21/99 mearrádusa mii leai dahkkon áššis 23/96 sámi kulturviesuid kategoriserema ektui. Beaivváš Sámi Teáhteris, Sámi Vuorká-Dávviriin oktan dáiddaossodagain ja Sámi sierrabibliotehkas lea našuvnnalaš stahtus. Eará institušuvnnat eai leat kategoriserejuvvon. Daid ektui mearrida sisdoallu ja dárbu ruhtadeami vuoruheami, sihke doaimma ja investeremiid oktavuođas.</p>
<p>Sámediggái lea deatalaš ahte ásahuvvojit sajit kultur- ja giellabarggu váste oassin sámi giela ja kultuvrra nanosmahttimis. Stáhta geatnegasvuohta ferte leat maiddái ruhtadit daid prošeavttaid mat vuođđuduvvojit sámi giela ja kultuvrra suodjaleami ja ovddideami áigumuššii. Muhto maiddái fylkagielddain ja gielddain lea ovddasvástádus sihke investeremiid ja doaimma oktavuođas.</p>
<p>Váldoprinsihppa Sámedikki mearrádusas lea ahte vuoruhuvvon čuovvovaš guđa sámi kulturinstitušuvdnii galgá otnáš doaimma vuolggasajiin, sihkkarastojuvvot dohkálaš doaibmaruhta ovdal go ođđa investeremat dahkkojuvvojit; Saemien Sijte, Várjjat Sámi Musea, Ája sámi guovddáš, Sijti Jarnge, Sámi Dáiddaguovddáš ja Várdobáiki. Investeremiid oktavuođas lea Sámediggi vuoruhan guokte sámi kulturásahusa huksema; Ája sámi guovddáža Gáivuonas ja dan maŋŋá Várdobáikki Mátta-Tromssas ja Ofuohtas.</p>
<p>Sámediggi ii dáhto ahte ođđa initiatiivvaid galgá leat veadjemeahttun čađahit dikki vuoruhemiid geažil, ja mearridii danne ahte Sámediggi rávve dađistaga daid prošeavttaid maidda lea <em type="italic">sihkkaraston doaibmaruhta ja muđui leat realistalaččat ja sáhttá realiseret </em>, earret eará dikki jahkásaš stáhtabušeahta árvalusaid bokte. Uhccit prošeavttaid investeremiid galgá sáhttit čađahit eará ruhtadanortnegiid bokte. </p>
<p>Sámediggi lea mearrádusaidis bokte, áššiin 40/96 ja 20/98 erenoamážit vuoruhan bajás Nuortasámi musearusttega Njávdámis sámi duhátjahkesadjin ja Sámi Vuorká-Dávviriid dáiddaossodat, oktan Savio-museáin. Dát guokte prošeavtta dollojuvvojit danne olggobealde vuoruhanlisttu ja geahččaluvvojit ollašuhttot nu johtilit go vejolaš.</p>
<p type="title">2.11 - Dearvvasvuođa- ja sosiálaáššit</p>
<p type="title">2.11.1 Dearvvasvuođa- ja sosiálabálvalusaid plána čuovvuleapmi sámi álbmoga várás</p>
<p>1999:s juogaduvvui váile 3,7 miljon kruvnnu prošeaktaruhta NOU 1995:6 dearvvasvuođa- ja sosiálabálvalusaid plána sámi álbmoga várás Norggas čuovvuleapmái. Eanaš ruđat manne dearvvasvuođa- ja sosiálabargiid máŋggakultuvrralaš gelbbolašvuođa nannemii. Sámediggi doalai skábmamánus ovttasráđiid Sámi allaskuvllain čuovvulanseminára prošeavttaid várás mat ledje ožžon ruđaid.</p>
<p>Máilmmi dearvvasvuođaorganisašuvdna (WHO) ja Máilmmi birasprográmma (UNEP) álggaheaigga 1999:s ovttasbarggu ahte kártet birrasa ja dearvvasvuođa váttisvuođaid Árktalaš guovllus. Galgá ráhkaduvvot prográmma mas deattuhuvvo eamiálbmogiid dearvvasvuohta ja biras Arktisas, ja Sámediggi lea buktán signánalaid ahte dán barggu ferte álggahit sámi guovlluin. Ráđđehus lea dadjan ahte Sámediggi gessojuvvo aktiivvalaččat mielde dán bargui.</p>
<p>1999:s leai Máilmmi dearvvasvuođaorganisašuvnnas (WHO ) Geneves vuosttas ráđđádallan eamiálbmogiiguin, masa Sámediggi searvvai Norgga delegašuvnnas. Sámediggi áigu čuovvulit dán barggu.</p>
<p>Ruđaid juogadeami oktavuođas NOU 1995:6 dearvvasvuođa- ja sosiálabálvalusaid plána sámi álbmoga várás Norggas čuovvuleamis prioriterii Sámediggi áššis 43/99 vihtta áŋgiruššansuorggi jahkái 2000. Áŋgiruššansurggiin lea Sámediggi deattuhan čielggadus-, prošeakta- ja metodaovddidanbarggu, ja ná ovddidan sámi dimenšuvnna dan fágalaš barggus maid dearvvasvuođa- ja sosiálasuorgi fállá sámi geavaheaddjiide.</p>
<p>Sámedikkis lea leamaš konstruktiivvalaš ovttasbargu Sosiála- ja dearvvasvuođadepartemeanttain dearvvasvuođa- ja sosiálaplána čuovvuleami oktavuođas. Muđui lea Sosiála- ja dearvvasvuođadepartemeanta ráhkadan doaibmaplána NOU 1995:6 čuovvuleapmái, mii lea sáddejuvvon gulaskuddamii ja maid Sámediggi 2000:s galgá meannudit.</p>
<p>Sámediggi vuordá ahte dábálaš dutkanruđat vuoruhuvvojit dutkamii mii goziha sámi perspektiivva dearvvasvuođa- ja sosiálabálvalusaid ovddideamis heivehuvvon sámi geavaheaddjiide.</p>
<p type="title">2.11.2 Gulaskuddancealkámušat</p>
<p>Sámediggi lea áššis R 68/99 buktán gulaskuddancealkámuša sámi dearvvsvuođa dutkama birra, mii lea ovdaprošeakta man áigumuššan lea ráhkadit sierra dutkanovttadaga sámi dearvvasvuođa birra. Dearvvasvuođa dutkama ja sámi dearvvasvuođa diliid birra oahpahusa bajit dási ulbmilin lea buoridit dearvvasvuođa- ja sosiálabálvalusaid kvalitehta sámi álbmoga várás, ja ná dahkat dáža ja sámi álbmoga dearvvasvuođa- ja sosiálasuorggi bálvalusaid ovttaárvosažžan. Sámi servodagas lea stuorra dárbu dutkat iešguđet fágasurggiid. Sosiála- ja dearvvasvuođadepartemeantta doaibmaplána NOU 1995:6 čuovvuleamis galggašii Sámi dearvvasvuođa- ja sosiála diliid dutkan leat váldoáŋgiruššansuorgin.</p>
<p>Sámediggi lea positiivvalaš go vuođđuduvvo sierra dutkanovttadat sámi dearvvasvuođa dutkama várás Tromssa universitehtas. Sámedikkis leat vuordámušat ahte sámi dearvvasvuođa dutkanossodat ásahuvvo jagi 2000 mielde ja biddjojuvvo Kárášjohkii hálddahuslaš oktavuođain Tromssa universitehtii.</p>
<p>Sámediggi lea 08.09.99 beaiváduvvon reivves buktán gulaskuddancealkámuša NOU 1999:13 nissonolbmuid dearvvasvuođa birra Norggas. Lea stuorra dárbu systematiseret dieđuid, ja čielggadit ja dutkat sámi nissonolbmuid dearvvasvuođa dili. Jos barggu sámi nissonolbmuid dearvvasvuođa dili čielggademiin ja dutkamiin galgá oažžut johtui, de ferte dasa várret ruđaid. Sámediggi bivdá oažžut johtui sámi nissonolbmuid dearvvasvuođa dili čielggadan- ja dutkanbarggu.</p>
<p type="title">2.12 Dásseárvodoaibmaplána sámi nissoniid diliin guovddážis</p>
<p>Sámediggi mearridii áššis 24/99 dásseárvodoaibmaplána sámi nissoniid diliin guovddážis. Dásseárvu ja nissonpolitihkalaš áššit leat guovddáš hástalussan sámi servodahkii, danne lea ge deaŧalaš ahte Sámediggi čuovvu ovdáneami dán suorggis, ja geavaha dárbbašlaš resurssaid dán bargui. Go dásseárvu ja nissonpolitihkalaš áššit leat hirbmat viidá ja fátmastit ollu sektuvrraid, de lea dárbu oaidnit maid galgá vuoruhit lagamus jagiin, ja maid berrešii geahččat eambbo guhkes áiggi perspektiivvas.</p>
<p>Doaibmaplána lea juogaduvvon viđa oassái. Vuosttas oasis leat plána duogáš, plánaproseassa ja oktavuohta eará plánaide. Nuppi oasis válddahuvvo dásseárvu sektuvrraid gaskasaš politihkkasuorgin, Sámi nissonprošeakta ja čilgehus ovttasbargiid birra olggobealde Sámedikki. Goalmmát oasis leat váldomihttomearit ja hástalusat, njealját oasis fas Sámedikki dásseárvobarggu áŋgiruššansuorggit, mihttomearit ja doaibmabijut áigodahkii 1999 - 2001. Maŋimuš oasis leat ekonomálaš ja hálddahuslaš váikkuhusat.</p>
<p>Sámediggi lea ásahan bissovaš virggi doaibmaplána barggu čuovvuleami várás.</p>
<p type="title">2.13 - Duopmostuolut vuosttas instánsan</p>
<p>Sámediggi lea áššis 48/99 buktán gulaskuddancealkámuša NOU 1999:22 Duopmostuoluid birra vuosttas instánsan.</p>
<p>Sámediggi lea movtta go Strukturlávdegoddi lea árvvoštallan ođđa duopmostuolu dárbbu Sis-Finnmárkui dan vuođul ahte gozihit sámi beroštumiid dán guovllus, ja doarju danne lávdegotti evttohusa ahte Sis-Finnmárkui ásahuvvo duopmostuollu, earret eará oppalaš sámegiela geavahanvuoigatvuođa mearrádusaid vuođul, sihke almmolaš hálddašeamis ja riektedoaimmahagas. Duopmostuollu galgá biddjot giellahálddašanguvlui Sis-Finnmárkkus. Sámediggi áigu maŋŋá guorahallat gosa dat ođđa duopmostuollu eanadieđalaččat galgá biddjot.</p>
<p>Sámediggi doarju maiddái lávdegotti oainnu ahte Norlándda ja Tromssa meahccekomišuvdna heaittihuvvo, ja ahte dat barggut mat das leat, biddjojuvvojit dábálaš duopmostuoluide.</p>
<p type="title">2.14 - Duopmostuolut servodagas</p>
<p>Sámediggi lea áššis 47/99 buktán gulaskuddancealkámuša NOU 1999:19 Duopmostuoluid birra servodagas. Sámediggi lea positiivvalaš go duopmostuollokomišuvdna barggustis lea deattuhan sámi perspektiivva ja buktán čielga signálaid dán ektui.</p>
<p>Sámediggi doarju maiddái Duopmostuollokomišuvnna eanetlogu árvalusa mii guoská friijaseabbo duopmostuollohálddahussii sierra stivrrain. Dát evttohus deattuha duopmostuoluid sorjankeahtes dili, mii lea maiddái deaŧalaš dasa ahte sámi servodagas lea luohttámuš duopmostuoluide. Sámediggi bivdá beassat nammadit guokte lahtu duopmostuollohálddahusa stivrii. Dát ovddastus lea deaŧalaš vai sámi servodagas lea luohttámuš duopmostuoluide.</p>
<p>Sámedikki mielas lea buorre go Sis-Finnmárkui ásahuvvo sierra duopmostuollu, muhto dattetge ohcala konkrehta doaibmabijuid guovlluid várás mat báhcet olggobeallái Sis-Finnmárkku duopmostuolu vejolaš doaibmaguovllu. Sámediggi oaivvilda ahte berre čielggadit galgá go Sis-Finnmárkku vejolaš sierra duopmostuolu doaibmaguovlu guoskat stuorát osiide sámi ássanguovllus, ja jos galgá de movt.</p>
<p type="title">2.15 - Mánáid- ja nuoraidáššit</p>
<p>Sámedikki mánáid- ja nuoraidprošeaktabargu lea gasku čađahandási. Lea ráhkaduvvon prošeaktačilgehus mas temahtalaš áŋgiruššansuorgin leat evttohuvvon čuovvovaččat: Sámedikki integrerenpolitihkka, kultuvra ja ealáhusat. Lassin leat válljejuvvon muhtun eanadieđalaš guovllut prošeavtta sierra doaibmabidjoguovlun. Guovllut mat leat válljejuvvon leat gielddat Mátta-Várjjat, Loabát, Røros ja Oslo. Definerejuvvon áŋgiruššansurggiid čuovvulanbarggu oktavuođas leat earret eará 1999:s dollojuvvon čoahkkimat guvttiin gielddain dan njealji namuhuvvon gielddas.</p>
<p>Sámediggi áigu čađahit erenoamáš doaibmabijuid mánáid ja nuoraid ektui, ja lea danne vuoruhan doaibmabijuid mánáid ja nuoraid várás meannudettiinis 1999 bušeahta. Vuoruheapmi lea čuovvuluvvon Sámedikki iešguđet doarjjaortnegiid bokte nu ahte doaibmabijut mat dorjot dikki mánáid- ja nuoraidprošeavtta ulbmila, leat vuoruhuvvon.</p>
<p type="title">2.16 - Čázádathuksen</p>
<p>Č <em type="italic">ázádathuksen Norlánddas </em></p>
<p>Sámediggi oaivvilda ahte buot váikkuhusat birrasii ja servodahkii galget kártejuvvot ovdal go, addojuvvo lohpi čázádathuksemiidda gielddain Báidár, Ruovatvuotna, Skerrestátte ja Oarjeli-Báidár nu ahte sihkkarasto ahte huksemis eai leat dakkár váikkuhusat servodahkii ja birrasii maid ii sáhte šat maŋŋá divvut. Dát lea deatalaš sámi servodaga ektui oppalaččat, ja sámi kulturmuittuid ja sámi ealáhusaid ektui erenoamážit. Sámediggi oaivvilda ahte lea dárbu ráhkadit ođđa váikkuhančielggadusa mii dávista plána- ja huksenlága ođđa njuolggadusaide.</p>
<p><em type="italic">Lødøljasirdin </em></p>
<p>Sámediggi oaivvilda ahte lea hirbmat váidalahtti go mearrádus Lødøljasirdima hárrái kategoriijas II kategoriijai I dahkkojuvvui almmá guldalkeahttá deatalaš sámi beroštumiid. Sámediggi ávžžuha boahtteáiggis viežžat maiddái Sámedikki oainnu áššiin mat gusket sámiide, ja vuordá ahte Sámediggi biddjojuvvo bissovaš gulaskuddaninstánsan sirdimiidda kategoriijas II (ii sáhte konsešuvdnameannudit) kategoriijai I (guoská prošeavttaide maid sáhttá konsešuvdnameannudit) ollislaš čázádatplánas.</p>
<p>Sámediggi deattuha ahte sámi ealáhusat, kultuvra ja servdodatdilit galget árvvoštallojuvvojit buot áššiin main lea sáhka lihkahallamiid birra sámi servodagas. Gáhtten- ja huksenáššiin galgá árvvoštallamis erenoamážit deattuhit makkár váikkuhusat vejolaš huksendoaibmabijuin leat sámi servodahkii ollislaččat.</p>
<p>Lødøljahuksemis leat stuorra negatiivvalaš váikkuhusat boazodollui ja dalle maiddái guovllu sámi kultuvrii. Sámediggi gáibida viiddiduvvon váikkuhusčielggadusa sámi servodatberoštumiid várás. Dát guoská earret eará sosiokultuvrralaš, dearvvasvuođa ja ealáhuslaš čielggadusaide mat bidjet buot luonddulihkahallamiid ja guohtonguovlluid massima muđui, ollislaš oktavuhtii.</p>
<p type="title">2.17 Eará</p>
<p type="title">2.17.1 Njávdáma nuortalaš gili ráfáiduhttima árvalus</p>
<p>Sámediggi doarju evttohusa ahte ráfáiduhttit Njávdáma nuortalaš gili, Mátta-Várjjat gielddas kulturbirasin kulturmuitolága § 20 mielde. Evttohus lea hirbmat bures vuođustuvvon sihke fágalaččat, kulturpolitihkalaččat ja etihkalaččat. Evttohuvvon ráfáiduhttinnjuolggadusat orrot bures árvvoštallojuvvon, ja dat leat čielgasat ja dárkilat, ja dat bidjet buori ja diehttelas vuođu dasa movt guovlu boahtteáiggis galgá geavahuvvot ja hálddašuvvot.</p>
<p>Dasa lassin go nuortalaš gili ráfáiduhttin goziha historjálaš, kultuvrralaš, oskkolaš ja eanadatlaš árvvuid guovllus, de lea deaŧalaš oaidnit ahte ráfáiduhttimis lea čielga oktavuohta nuortasámi kulturgáhttemii ja -gaskkusteapmái.</p>
<p>Nuortalaččaid erenoamáš historjá stáhtarievttálaš, oskkoldatlaš, gielalaš ja kultuvrralaš beliid vuođul gáibida ahte lea erenoamáš dárbu stáhta áŋgiruššamiidda nuorta sámi kulturgáhttendoaimmaid oktavuođas. Ovddasvástideaddji eiseváldiin ferte leat dáhttu nu guhkás go oppa lea ge vejolaš bargat dan ala ahte suodjalit, nannet ja ovddidit nuorta sámi kultuvrra. Ferte geahččat nu ahte Njávdáma nuortalaš gili ráfáiduhttin lea okta dain ollu deatalaš beliin dán barggus, ja dan ferte čatnat Njávdáma nuortalaš musea ollašuhttimii. Sámedikki mielas lea dárbu čuovvulit ráfáiduhttinárvalusa ja ovddidit árvalusa Gonagassii stáhtaráđis nu johtilit go lea vejolaš.</p>
<p type="title">2.17.2 Nuortalaš museá</p>
<p>Sámediggi mearridii 1998:s nuortalaš musea/kulturguovddáža sámi duhátjahkesadjin. Go galggai boahtit johtui sámi duhátjahkečalmmusteami bargguin, de ásahuvvui nuortalaš museá Njávdámis gaskaboddosaččat suoidnemánu 12. b. 1999 rájes jagi lohppii. Nuortalaš museá lea Sámiid Vuorká-Dávviriid ossodat, ja lea 1999:s ruhtaduvvon Sámedikki, Mátta-Várjjat gieldda ja Gielda- ja guovludepartemeantta doarjagiiguin. Jos prošeavtta galgá sáhttit ollašuhttit, de lea dárbu oažžut konkrehta juolludusa dasa stáhtabušeahtas.</p>
<p>Sámediggi čujuha bušeahttaproposišuvnnaide 1999 ja 2000 main oidno ahte Ráđđehus galgá čielggadit ja hápmet plánaid sámi duhátjahkesaji várás boahtte jagi stáhtabušeahtas. Diggi čujuha maiddái Bearaš-, kultur- ja hálddahuskomiteá árvalussii nr 246 ja Bušeahttaárvalussii S nr 2 - 1999 - 2000 main eaktuduvvo ahte ásahuvvo sámi duhátjahkesadji. Huksen álggahuvvo 2001:s ja dat galgá gárvvistuvvot ovdal jagi 2005.</p>
<p type="title">2.17.3 Interregprošeakta Norgesfararleden ja Harvasstua Árborddi gielddas</p>
<p>Sámedikki mielas lea dát hirbmat deaŧalaš ášši guovllu sámi beroštumiide. Harvasdalen lea sihke Norgga ja Ruoŧa beale boazosámiid guovddáš guovlu.</p>
<p>Sámediggi lea deattuhan ahte visttiin leat bealit main lea árvu kulturmuitun. Harvasstua lávejit guovllu boazosámit Norgga ja Ruoŧa bealde geavahit, ja dat lea deaŧalaš kulturhistorjálaš oktavuođas. Kulturmuittuid gáhttema vuhtii váldima vuođul lea Sámediggi bivdán ahte Harvastua ii vuvdo ovdal go Riikaantikvárii lea mannan diehtu vuovdima birra, ii ge ovdal go dat leat árvvoštallan vistti gáhttenárvvu.</p>
<p>Mearrádusas Harvasstua boahtteáiggi ektui lea danne stuorra mearkkašupmi sihke boazosámi, historjalaš ja kulturmuitofágalaš oainnu vuođul. Sámediggi áigu deattuhit ahte mearrádusas Harvasstua boahtteáiggi ektui galgá leat dakkár čoavddus mii lea dohkálaš guovllu máttasámi boazodollui Norgga ja Ruoŧa bealde amas máttasámi kultuvra ja ealáhus gártat gillát. Sámediggi Sámi kulturmuitoráđi bokte galgá leat mielde árvvoštallamin movt Harvasstua Árbordi gielddas galgá geavahuvvot boahtteáiggis.</p>
<p type="title">2.17.4 Hálkavári ja Inggášguolbana báhčinšillju</p>
<p>Sámedikki mielas lea deaŧalaš ahte Suodjalusa ja boazodoalu gaskka lea šiehtadus Hálkavári/Inggášguolbana báhčinšillju geavaheamis. Hálkavári/Inggášguolbana báhčinšillju lea deaŧalaš guovlu boazodollui, ja boazodoallu lea guovddáš sámi ealáhus ja deaŧalaš sámi kulturguoddi mii suodjaluvvo sihke našuvnnalaš ja riikkaidgaskasaš njuolggadusaid bokte.</p>
<p>Okta guovddáš rievttálaš eaktu mii lea biddjon vuođđun stáhta sámepolitihkkii, lea ávnnaslaš kulturvuođu gáhtten. Dán duohtan dahkamis lea hirbmat deaŧalaš gozihit dan ahte boazodoallu ja dan guovllut eai jámma masse eatnamiid eará beroštumiide.</p>
<p>Álgogeahčen 1980-logu dahkkui šiehtadus Suodjalusa ja guoskevaš boazodoalliid gaskka. Šiehtadus heittiii guostomis 1996:s, ja dan rájes ii leat leamaš makkárge šiehtadus oasálaččaid gaskka. Boazodoallu lea gártan hirbmat váttis dillái erenoamážit danne go ii leat šat makkárge šiehtadus Suodjalusain. Dát mielddisbuktá dan ahte boazodoalus ii šat leat váikkuhanvejolašvuohta dan dillái mii lea guovllus.</p>
<p>Nubbi eará bealli lea dat ahte Suodjalusas dađi mielde go Sámediggi diehtá ii šat leat makkárge šiehtadus guvlui. Dat nogai 1996:s, oktanaga šiehtadusain boazodoalliid ja Suodjalusa gaskka.</p>
<p>Danne lea Sámediggi ovddidan ášši suodjalusministerii, vai šiehtadallamiid šiehtadusa ektui sáhttá joatkit Suodjalusa ja boazodoalu gaskka.</p>
<p type="title">2.17.5 Meavkke ja Alitčohka báhčinšiljuid ovttastahttin</p>
<p>Meavkke ja Alitčohka báhčinšiljuid ovttastahttin lea hirbmat garra áitta sámi kultuvrra vuostá. Danne lea ge Sámediggi 1990 rájes buktán máŋga cealkámuša Meavkke ja Alitčohka báhčinšiljuid plánaid ovttastahttima oktavuođas. Ollu gerddiid lea diggi čujuhan ahte lea deaŧalaš ráhkadit dakkár váikkuhusiskančielggadusa mii lea fágalaččat doallevaš dan ektui mii guoská sámi kultuvrra váikkuhusaide guovllus oppalaččat, ja erenoamážit boazodollui ja sámi kulturmuittuide. Sámediggeráđđi lea fas meannudan dán ášši áššis R 107/99.</p>
<p>Okta huksema eaktu Stuorradikki 08.04.97 mearrádusas báhčinšiljuid oktii laktima hárrái leai dat ahte boazodoallu galggai sáhttit ceavzit guovllus. Dan galggai dat doaibmaplána boazodoalu várás mii čuovui mielddusin St. prp. nr. 85 (1995-96) Meavkke ja Alitčohka báhčin- ja hárjehallanšiljuid laktima ja viiddideami birra Sis-Tromssas, dáhkidit. Stuorradikki meannudeamis deattuhuvvui maiddái ahte doaibmaplána galggai dáhkidit dan ahte laktin ii leat vuostálaga sámi vuoigatvuođaiguin, ii ge ILO-konvenšuvnna nr. 169 eamiálbmotvuoigatvuođaid birra, mearrádusaiguin.</p>
<p>Maŋimuš áiggis lea duođaštuvvon ahte doaibmaplána maid Suodjalus lea ráhkadan ii dáhkit guovllu boazodollui ceavzilis boahtteáiggi. Dasto čuoččuhuvvo sakkarat ahte boazodoallu fágalaččat ii guđege dásis leat leamaš mielde doaibmaplána ráhkadeamis, ja ahte das danne lea váilevaš fágalaš vuođđu. Doaimmaid vuođđun leat váilevaš ja boasttu dieđut guovllu boazodoalu birra. Eanadoallodepartemeantta iežas boazodoallosekšuvdna ge ii gul leat searvan bargui.</p>
<p>Váilevaš boazodoallofágalaš árvvoštallamiid geažil áššis, ja váilevaš doaibmaplána geažil, lea báhčinguovlluid oktiičatnan stuorra vearredahkun guovllu boazodoallosámiid ektui, ja sámi vuoigatvuođaid ektui oppalaččat. Ii ášši soaba oktii ILO-konvenšuvnna nr. 169 njuolggadusaiguin ge.</p>
<p>Sámediggi gáibida ahte Eanadoallodepartemeantta doaibmaplána dohkkeheapmi galgá máhcahuvvot ja boazodoallofágalaš bealit galget árvvoštallojuvvot ođđasis. Diggi gáibida maiddái ahte eatnamat eai galgga bákkus lotnojuvvot guovllu boazodoalliin ja ahte Suodjalussii ii addojuvvo ovdagihtiilohpi ovdal go ášši lea rievttálaččat guorahallojuvvon.</p>
<p type="title">3. Sámedikki fágapolitihkalaš ja hálddahuslaš doaimmat</p>
<p type="title">3.1 Doarjagiid juogadeapmi</p>
<p>Sámediggi lea ollu jagiid dađistaga váldán badjelasas ođđa hálddašandoaimmaid. Dát doaimmat leat sirdojuvvon earáin, nu ahte dat eai leat ođđa doaibmabijut. Dasto lea dát proseassa buktán Sámediggái dađistaga stuorát ovddasvástádusa.</p>
<p>1999:s lea Sámediggi hálddašan čuovvovaš doarjjaortnegiid:</p>
<p><em type="bold">Doarjjaortnet </em></p>
<p><em type="bold">Doarjjaorgána </em></p>
<p><em type="bold">Submi 1999 </em><em type="bold">1000 kruvnnuin </em></p>
<p>Sámi ovddidanfoanda</p>
<p>Sámi ealáhusráđđi</p>
<p>24 097</p>
<p>Sámi duodjedoarjja</p>
<p>Sámi ealáhusráđđi</p>
<p>3 600</p>
<p>Sámi kulturfoanda</p>
<p>Sámi kulturráđđi</p>
<p>9 125</p>
<p>Sámi girjelágádusdoarjja</p>
<p>Sámi kulturráđđi</p>
<p>1 500</p>
<p>Doarjja sámi kulturviesuide</p>
<p>Sámi kulturráđđi</p>
<p>2 843</p>
<p>Doarjja sámi kulturorganisašuvnnaide</p>
<p>Sámi kulturráđđi</p>
<p>1 333</p>
<p>Gielddaid ja f.gield. guovtteg. doarjja</p>
<p>Sámi giellaráđđi</p>
<p>16 650</p>
<p>Sámi nuoraid oahppostipeanda</p>
<p>Sámi giellaráđđi</p>
<p>850</p>
<p>Giellaprošeavttat giellaplánaid ektui</p>
<p>Sámi giellaráđđi</p>
<p>2 956</p>
<p>Doarjja sámi kulturmuittuide</p>
<p>Sámi kulturmuitoráđđi</p>
<p>600</p>
<p>Doarjja sámi váldoorganisašuvnnaide</p>
<p>Sámediggeráđđi</p>
<p>2 600</p>
<p>Doarjja Sámedikki politihkalaš joavkkuide</p>
<p>Sámediggeráđđi</p>
<p>1 300</p>
<p>Sámediggeráđi geavahusas</p>
<p>Sámediggeráđđi</p>
<p>147</p>
<p>Dearvvasvuođa- ja sosiálaplána čuovvuleapmi</p>
<p>Sámediggeráđđi</p>
<p>4 400</p>
<p><em type="bold">Submi </em></p>
<p><em type="bold">72 001 </em></p>
<p>Iešguđet ortnegat hálddašuvvojit Sámedikki mearridan njuolggadusaid mielde.Ođđa ekonomiijanjuolggadusa mielde mii bođii fápmui 01.01.99 galgá ekonomiija hálddašeamis bidjat stuorát deattu mihttomeriid ja bohtosiid stivremii. Sámediggi lea 1999:s joavdan muhtun muddui dáinna bargguin, muhto dáinna proseassain gal eat eisege leat geargan.</p>
<p>Dan maid vel ferte dahkat lea aktiviseret dáid dieđuid eanet ollislaš vuogádagas olggobeale dihtorgálduid geavaheami ektui. Dan dásis go Sámediggi dál lea, de lea biddjon buorre vuođđu dasa ahte sáhttá oaidnit movt váikkuhangaskaoamit duođas geavahuvvojit. Go ovttastahttojuvvon statistihkka ja mihttologut váilot sámi servodatovddideamis, de lea dat hástalus maid ferte čoavdit, vai mihtto- ja boađusstivremis šattašii fágalaččat dohkálaš dássi.</p>
<p>Sámediggi searvá prošektii maid Sámi Instituhtta jođiha ja man ulbmilin lea ásahit sámi servodatdieđalaš diehtovuođu. Dán prošeavttas leat mielde Statistisk sentralbyrå, Norsk samfunnsvitenskapelig datatjeneste, Tromssa universitehta ja Sámi allaskuvla. Dát bargu lea hirbmat deaŧalaš ja bidjá jáhku mielde vuođu eanet aktiivvalaš sámi servodatplánemii.</p>
<p type="title">3.2 	Sámedikki vuollásaš ráđiid hálddašan- ja fágapolitihkalaš doaimmat</p>
<p type="title">3.2.1 Sámi kulturmuitobargu</p>
<p>Sámi kulturmuitoráđđi lea fágaráđđi sámediggevuogádagas. Sámediggi stivre politihkalaččat kulturmuitoráđi ja lea dan bargoaddi. Birasgáhttendepartemeanttas Riikaantikvára bokte lea bajit dási fágaovddasvástádus kulturmuitoráđis. Birasgáhttendepartemeanta lea delegeren válddi Sámi kulturmuitoráđđái ja geatnegahttán dan hálddašit sámi kulturmuittuid geassemánu 9. b. 1978 nr 50 kulturmuitolága mielde. Sámi kulturmuitoráđđi goziha maiddái kulturmuitoberoštumiid plána- ja huksenáššiin geassemánu 14. b. 1985 nr 77 plána- ja huksenlága mielde.</p>
<p>Sámi kulturmuitoráđi bargun lea leat mielde váikkuheamen ahte biraslaš kulturárbi gáhttejuvvo, duođaštuvvo ja bajásdollo buoremus vuogi mielde. Sámi kulturmuitoráđđi mii galgá gozihit sámi kulturmuitoberoštumiid plána- ja huksenáššiin plána- ja huksenlága mielde, buktá gulaskuddancealkámušaid stáhtalaš gáhttenplánaide, fylkaplánaide, gieldalaš areálaplánaide, regulerenplánaide, čoahkkebáikeplánaide ja ovttaskas váikkuhusčielggadusohcamiidda. Sámi kulturmuitoráđđi galgá maiddai oaivadit gielddaid plánaáššiin, ja das lea váldit buktit vuostecealkámuša gielddaid areálaplánaide, regulerenplánaide ja čoahkkebáikeplánaide.</p>
<p><em type="italic">Sámi kulturmuitoráđi doaibma </em></p>
<p>Sámi kulturmuitoráđis lea ovddasvástádus juolludit ja máksit jahkásaš doarjjaruđaid sámi kulturmuitoprošeavttaide. Doarjja addojuvvo doaibmabijuide maid bokte gozihuvvo bajit dási kulturmuitofágalaš beroštupmi dan barggus mii guoská sámi kulturmuittuide ja kulturbirrasii, ja sámi huksengáhttemii.</p>
<p>Sámi kulturmuitoráđđi ásahii 1999:s dainna doarjagiin maid oaččui Birasgáhttendepartemeanttas sámi guovddáža <em type="italic">Báikkálaš Agenda 21 </em>bargui. Sámedikki ulbmil Báikkálaš Agenda 21 bargguin lea ságastallama bokte sámi báikegottiiguin, organisašuvnnaiguin ja eiseváldiiguin, ja čoahkis stivrema bokte Sámedikkis váikkuhit doaimmaid ja doaibmabijuid ávkkálaš ovdáneami guvlui sihke kultuvrralaččat, biraslaččat ja ekonomálaččat sámi geavahus- ja ássanguovlluin. </p>
<p>Sámi kulturmuitoráđđi galgá koordineret Sámedikki barggu nuortalaš museáin. Bargu lea lagabui čilgejuvvon čuoggás 2.17.2.</p>
<p>Sámi kulturmuitoráđis lea maiddái 1999:s leamaš muhtun ráji riikkaidgaskasaš bargu nugo norgalaš-ruoššalaš kulturmuitoovttasbargu, Interreg registrerenprošeakta lullisámi guovllus, UNESCO - máilmmi kulturmuittuidrádjankonvenšuvnna Norgga komitea.</p>
<p>Sámi kulturmuitoráđđi lea 1999:s meannudan seamma ollu áššiid go 1998:s. Geahčadanáššit ledje seamma dásis go 1998:s.</p>
<p><em type="italic">Hástalusat boahtteáiggis </em></p>
<p>Sámi kulturmuitoráđis leat ollu stuorra barggut ja hástalusat jagiin ovddosguvlui. Ain lea stuorra dárbu nannet Sámi kulturmuitoráđi hálddahusa vai dat sáhttá ollašuhttit daid bargguid mat dasa leat biddjon ja daid mihttomeriid maid dat lea alccesis bidjan. Váldohástalus Sámi kulturmuitoráđis jagis 2000 lea ovddidit ja buoridit barggu dain surggiin gos juo lea bargu jođus.</p>
<p type="title">3.2.2 Bargu sámi kulturáššiiguin</p>
<p>Sámi kulturráđđi lea fágaráđđi sámediggevuogádagas, ja dat doaimmaha hálddašandoaimmaid Sámedikki ovddas. Sámi kulturrráđđi lea maiddái Sámedikki fágapolitihkalaš orgána sámediggevuogádagas. Dasto gullá Sámi kulturráđđái diehtojuohkindoaibma iešguđet sámi joavkkuid ja eanadieđalaš guovlluid ektui, ja das lea maiddái diehtojuohkinstrategiija eará almmolaš instánssaid ektui.</p>
<p>Sámi kulturráđis lea viiddis ovttasbargu eará almmolaš orgánaiguin, ja oktavuohta gielddaiguin, fylkagielddaiguin ja sámi organisašuvnnaiguin adnojuvvo deaŧalažžan.</p>
<p><em type="italic">Fágapolitihkalaš bargu </em></p>
<p>Sámiráđđi nammadii čakčat 1997 bargojoavkku mii galggai geahčadit livččii go vejolaš láhčit oktasaš kulturdoaibmabijuid olles Sámis, ja movt daid doaibmabijuid ruhtadit. Sámi kulturráđis leai okta ovddasteaddji dán bargojoavkkus. Bargojoavku ovddidii iežas barggu čakčat 1999. Sámi kulturráđđi oaivvilda ahte bargojoavkku plánaárvalus lea lunddolaš čuovvuleapmi ja daid bargguid dievasmahttin mat leat jođus sámi áššiid ovttasbarggu formaliserema ektui davviriikkalaš dásis. Lea dárbu buorebut bargat ovttas sámi áššiid ektui davviriikkalaš dásis, ja Ruošša maid váldit mielde dán ovttasbargui. Boahtteáiggis lea Sámi parlamentáralaš ráđđi lunddolaš ásahus sámi kulturáššiid ovttastahttimis davviriikkalaš dásis, ja dát ásahus boahtteáiggis galggašii organiseret ja ruhtadit oktasaš sámi kulturfoandda ja dan hálddašeami.</p>
<p><em type="italic">Sámi kulturráđi doaibma </em></p>
<p>Vuođđojurdda <em type="italic">Sámi kulturfoandda </em>ásaheami oktavuođas leai sámi dáidaga ja kultuvrra ovdánanvejolašvuođaid sihkkarastin ja ovddideapmi iežas eavttuid mielde. Sámi kulturráđđi áigu daid rámmaid siste maid kulturfoanda disponere gáhttet ja bajásdoallat sámi kultureallima hámiid. </p>
<p>Sámi kulturfoandda bokte geahččaluvvojit kulturfálaldagat láhččojuvvot sierra dárbbuid ja sáváldagaid mielde. Doaimmat leat lassánan ja ođđa čuolmmat leat čuožžilan, ja ekonomálaš rámmat fal dattetge eai leat lassánan vástesaččat.</p>
<p>Ohcamiid lohku lassána. 1999:s ledje ohcamat fondii oktiibuot sullii 17,8 miljon kruvnnu ovddas. Jagi 1998 ektui vástida dát birrasii 2,8 miljon kruvdnosaš lassáneami. Foandda doaibmaguovlu lea olles riika. Vaikko juolludus kulturfondii lasihuvvui 1999:s, de dat ii leat eisege doarvái dárbbu ektui. Dat boahtá das go lea guhkes áiggi juo leamaš stuorra ollašuvakeahtes dárbu. Dárbu čájeha ahte Sámi kulturfoandda ferte ain nanosmahttit boahttevaš jagiin. Juohkelágan kulturdoaimmaide lea dárbu lasihit doarjaga.</p>
<p>Sámi girjelágádusdoarjaga ulbmilin lea sihkkarastit sámegiel girjjiid jeavddalaš buvttadeami, ja dasto sihkkarastit beaktilis márkanfievrrideami ja juogadeami. Bajit dási rámmaeavttut addojuvvojit doarjjaortnega njuolggadusaid bokte, ja Sámedikki jahkásaš bušeahttamearrádusaid ja jahkedieđáhusa bokte.</p>
<p>Sámedikki 1999 bušeahtas kapihttalis 0540, poasttas 52.4 juolluduvvui 1 333 000,- kruvnnu sámi kulturorganisašuvnnaide. Dát juolludus lea mannan sámi kulturorganisašuvnnaide, sámi valáštallanlihttui ja organisašuvnnaide mat eai gula sámi váldoorganisašuvnnaid doarjjaortnegii.</p>
<p>Rámmaeavttut sámi kulturviesuid/ásahusaid doarjagii mearriduvvojit Sámedikki jahkásaš bušeahttamearrádusain ja jahkedieđáhusain. Doalahan dihte juobe juo veaháš ge doaimmas Sámi kulturviesuid/institušuvnnaid lea leamaš dárbu dasa geavahit sámi kulturfoandda ruđaid. Sámediggi oaidná dán heahtečoavddusin jahkái 1999.</p>
<p>Sámi mánáid bajásšaddaneavttuid doarjjaortnega ulbmilin lea ovddidit sámi mánáid bajásšaddaneavttuid doaibmabijuid bokte mat nanosmahttet ja suodjalit sámi giela ja kultuvrra. Dát ruđat leat maiddái deaŧalaš váikkuhangaskaoamit Sámedikki mánáid- ja nuoraidprošeavttas.</p>
<p><em type="italic">Hástalusat boahtteáiggis </em></p>
<p>Sámi kulturráđđi registrere ahte váilot sámegiel girjjit nuoraide, erenoamážit girjjit maid nuorat čállet nuoraide, ja oaivvilda danne ahte lea deaŧalaš bidjat dasa deattu. Dán oktavuođas ásahuvvo stipeandaortnet, ja kulturráđđi áigu vuoruhit mánáid- ja nuoraidgirjjálašvuođa almmustuhttima.</p>
<p>Ekonomálaš rámmat sámi kulturásahusaid várás eai leat dohkálaččat. Sámediggái lea hástalussan bargat dan ala ahte doaibmaruđat sámi kulturviesuide/kulturásahusaide bajiduvvojit dárbbu ektui.</p>
<p type="title">3.2.3 Bargu sámegielain</p>
<p>Sámi giellaráđđi lea fágaráđđi sámediggevuogádagas, ja das lea ovddasvástádus ovddidit ja suodjalit sámegiela Norggas. Sámi giellaráđđi lea ásahuvvon Sámelága § 3-12 vuođul ja dan barggut oidnojit sámelága giellanjuolggadusain. Sámi giellaráđi bargun lea gáhttet sámi čállingiela ja hállangiela kulturárbbi, nannet ja suodjalit sámegiela, ovddidit sámegiel tearpmaid, mearridit movt sámegiel sánit ja dajaldagat galget čállot davviriikkalaš sámi riektačállinrámmaid siste, oaivadit ja juohkit dieđuid sámi giellaáššiin, fievrridit registerii dohkálaš jorgaleaddjiid ja dulkkaid, ja ovddidit našuvnnalaš ja davviriikkalaš ovttasbarggu sámi giellaáššiin ja searvat dasa.</p>
<p><em type="italic">Giellabargu julev- ja máttasámi guovlluin </em></p>
<p>Sámedikkis lea mihttomearrin ahte sámi giellabargu galgá nanosmahttot ja ovddiduvvot buot giellaguovlluin. Dát gáibida stuorra resurssaid. Sámi giellaráđi hálddahusas váilu gelbbolašvuohta mátta- ja julevsámegielas. Danne das leat heajos eavttut dáid gielaid ovddideami ektui. Maiddái olggobealde davvisámegiela guovllu lea stuorra dárbu oažžut ruđaid sámegiela ovddideapmái.</p>
<p><em type="italic">Sámi nuoraid oahppostipeanda </em></p>
<p>Sámi giellaráđis lea 1997 rájes leamaš ovddasvástádus juohkit sámi nuoraid oahppostipeandda joatkkaskuvlla oahppiide. Oahppiid lohku geat leat ohcan stipeandda lea lassánan (sullii 60 oahppiin), ja dan geažil lea stipeandda submi oahppi nammii uhccon. Stipeandaohcamat bohtet miehtá riikka. Jos stipeanddas galggaš leat dat beaktu mii vurdojuvvo ulbmila ektui, de berre rámma bajidit.</p>
<p><em type="italic">Sámegiela kárten </em></p>
<p>Sámi giellaráđđi lea 1999:s álggahan giellageavahankártenprošeavtta. Prošeakta bistá guokte jagi. Kártejuvvon dieđut galget geavahuvvot duođaštit makkár dilis sámegiella lea Norggas. Prošeavttas lea sierra stivrenjoavku, ja galgá loahpahuvvot jagis 2001.</p>
<p><em type="italic">Doarjja guovttegielalašvuhtii </em></p>
<p>Sámediggi lea addán Sámi giellaráđđái ovddasvástádusa juohkit stáhtalaš ruđaid sámi dulkabálvalussii ja guovttegielalašvuhtii. Ohccit (§ 7.4) leat ollu, ja 1999:s juolluduvvui ruhta dušše okta nealját oassái prošeaktaohcamiin. Danne ferte prošeaktaruđaid oasi bajidit, go dain prošeaktaohcamiin maidda ii juolluduvvon ruhta, orru deaŧalaš mearkkašupmi sámegiela ovddideapmái.</p>
<p><em type="italic">Tearbmabargu </em></p>
<p>Sámi sátnebáŋku lea dihtorvuođđu gosa sámi tearpmat oktilaččat registrerejuvvojit, ja das lea stuorra mearkkašupmi sámegiela ealáskuhttimii. Sámi giellaráđđi galgá maiddái dohkkehit tearpmaid ja dárkkistit oahppogirjjiid giela. Sámegielas lea oanehis árbevierru mii guoská giela geavaheapmái almmolaččat, ja viehka oanehis čállinárbevierru. Dát mearkkaša dan ahte maiddái gelbbolašvuođa ferte ovddidit giela oppalaš ovddidemiin bálddalagaid jos galgá juksat daid mihttomeriid mat leat biddjon giela ovddideami várás.</p>
<p><em type="italic">Hástalusat boahtteáiggis </em></p>
<p>Sámi giellaráđđi lea dán rádjai eanaš bargan sámegiela ovddidemiin sámegiela hálddašanguovllus. Jagis 2000 šaddá Sámi giellaráđis leat hástalussan láhčit dilálašvuođaid maiddái nu ahte julev- ja máttasápmelaččat ge ožžot vejolašvuođa ovddidit ja geavahit giela. Otne ii leat Sámi giellaráđis gelbbolašvuohta julev- iige máttasámegielas, ja danne ii leat ráđis vejolašvuohta fágalaččat veahkehit sin geat jerret veahki.</p>
<p type="title">3.2.4 Bargu sámi ealáhusáššiiguin</p>
<p>Sámi ealáhusráđđi lea ealáhusáššiid fágaráđđi sámediggevuogádagas. Sámi ealáhusráđđi doaimmaha hálddašandoaimmaid Sámedikki ovddas, ja dat doaibmá maiddái fágapolitihkalaš ráđđin erenoamážit áššiin mat gusket ealáhus- ja barggolašvuođaáššiide.</p>
<p>Sámi ealáhusráđis lea maiddái viiddis ovttasbargu eará almmolaš ruhtadanásahusaiguin, ja dat gáibida resurssaid ovttastahttimii ja láhčimii. Ráđđi lea maiddái nannoseabbot go ovdal leamaš mielde ovttasbarggus prográmmaid ja prošeavttaid ektui maid ferte ruhtademiin ja fágalaččat čuovvulit. 1999:s ledje sullii seamma ollu áššit go 1998:s ge. Ráđđeáššit leat leamaš uhccit jagi 1998 ektui. Dát boahtá das go hálddahusa fápmudusrádji ohcamiid mearrideapmái lea bajiduvvon.</p>
<p><em type="italic">Ealáhusovddideapmi ja prográmmabargu </em></p>
<p>Sámi ealáhusráđđi oaivvilda ahte lea deaŧalaš searvat iešguđet ovttasbargoforaide ja dan bokte ovddidit iežas politihka ja strategiijaid dain servodatsurggiin gokko sámi perspektiivva ferte gozihit. Dasto addá dat maiddái vejolašvuođaid buorebut ovttastahttit váikkuhangaskaomiid geavaheami plánaid, prográmmaid ja doaibmabijuid čuovvuleapmái ja ollašuhttimii. Sámi ealáhusráđđi lea 1999:s leamaš aktiivvalaččat mielde váikkuhangaskaomiid geavaheami ovttastahttimis ovttasbargojoavkkuide searvama bokte sihke našuvnnalaččat ja guovlulaččat. Dás sáhttit namuhit Ráđđehusa Davvi-Norgga lávdegotti, Interreg-prográmma, Sis-Finnmárkku nuppástuhttinbarggu ja Oarjevuona ovddidanbarggu.</p>
<p><em type="italic">Sámi ovddidanfoanda </em></p>
<p>Sámi ovddidanfoandda ulbmilin lea ovddidit doaibmabijuid main lea erenoamáš kultuvrralaš, sosiálalaš ja ekonomálaš mearkkašupmi sámi álbmogii ja sámi ássanguvlui.</p>
<p>Foandda eanadieđálaš doaibmaguvlui gullet 20 gieldda Finnmárkkus, Tromssas ja Norlánddas, ja dasa gullá maiddái sámi álbmot Sáččá ja Leaŋgaviikka gielddain ja máttasámeguovllus.</p>
<p><em type="italic">Lotnolasealáhusat </em></p>
<p>Lotnolasealáhusaid doarjjaortnega ulbmilin lea sihkkarastit barggolašvuođa ja dienasvuođu sidjiide geat barget lotnolasealáhusain. Sii geat barget buohtalagaid duoji, meahcceealáhusa, guolástusa, eanadoalu dahje boazodoalu ektui sáhttet ohcat doarjaga dán lágan lotnolasoktavuođaide.</p>
<p><em type="italic">Duodji </em></p>
<p>Sámi ealáhusráđđi hálddaša organisašuvdnadoarjjaruđaid, ja foandaruđaid produseantaulbmiliidda. Ulbmilin lea ovddidit duoji ealáhussan. Dasa lassin leat muhtun kulturbealit mat nanosmuvvet ealáhusovddideami bokte.</p>
<p>Sámedikki mearrádusa áššis 25/99  <em type="italic">Duodji - kultuvra,fága ja ealáhus </em> vuođul livččii áigumuš ásahit ovddidanprográmma duoji várás. Sámi ealáhusráđis lea ovddasvástádus prográmma čuovvuleamis ja johtuibidjamis.  </p>
<p>Prográmma ferte leat konkrehta ja heivehuvvon doaibmabijuide vai dat sáhttá doaibmat operatiivvalaš stivrengaskaoapmin Sámi ealáhusráđi doarjjaortnegiid hálddašeamis. Bargu ferte gal boahtit johtui čavčča 2000 mielde.</p>
<p>Dasto lea Sámi ealáhusráđis leamaš ovddasvástádus stáhtalaš ruđaid hálddašeamis mat leat addon Interreg II-prográmmaid bokte, ovttasbargu riikarájiid rastá mii loahpahuvvui 1999:s.</p>
<p><em type="italic">Agderraporta </em></p>
<p>Raporttas <span type="quote">«Ka kan æ få pæng ti?»</span>, maid Agderforskning lea ráhkadan čujuhuvvo ahte Sámi ealáhusráđđái livččii ávki jos ealáhusaid dilli sámi guovlluin analyserejuvvošii vuđolaččat. Analysas galggašii guorahallat ealáhusaid heivehanvugiid nu ahte sáhtášii oažžut buoret áddejumi váikkuhangaskaomiid váikkuhusas. Sámi ealáhusráđis lea ovddasvástádus čuovvulit raportta konklušuvnnaid, ja áigu čađahit pilotdutkama mas áigu čohkket návccaid muhtun válljejuvvon gielddaid ealáhusaide.</p>
<p><em type="italic">Hástalusat boahtteáiggis </em></p>
<p>Sámi ealáhusráđđi galgá bidjat johtui Sámedikki mearridan plánaid daid váikkuhangaskaomiid bokte maid ealáhusráđđi hálddaša. Jagis 2000 šaddá okta hástalusain leat dat ahte bargat viidáseabbot vugiid ráhkademiin váikkuhangaskaomiid mihtideami várás ja dan bokte oažžut áddejumi movt váikkuhangaskaoamit doibmet mihttomeriid ektui.</p>
<p type="title">4. Ekonomalaš ja hálddahuslaš hástalusat</p>
<p type="title">4.1 Álggahus</p>
<p>Sámediggi lea 1999:s ožžon bušeahtas nu gohčoduvvon poasta 50-juolludussan. Dát mearkkaša dan ahte Sámediggi hálddaša ruđaidis rámmastis nugo ieš vuoruha. Sámediggi ferte ieš áiggis áigái árvvoštallat makkár ortnegat ja váikkuhangaskaoamit galget ovddiduvvot, nanosmahttot dahje uhceduvvot. Dasto lea ráđđehus rievdadan vuogis movt meannuda sámi áššiid stáhtabušeahta oktavuođas. Ráđđehusa bušeahttakonfereanssain meannuduvvojit sámi doaibmabijut ja juolludusat oktanaga, ja bidjet danne buori vuođu ollisleabbo sámepolitihkkii. Vásihusat rámmabušeahtain vuosttas jagi maŋŋá leat buorit.</p>
<p>Ođas jagi 2000 ektui lea dat ahte Ráđđehus juolluda ruđaid maiddái Sámedikki rámmii fágadepartemeanttaid bušeahttakapihttaliid bokte. Juolludus lea mielde oččodeamen ovttaskas fágadepartemeantta váldit ovddasvástádusa seammás go dat addojuvvo rámmajuolludussan Sámediggái. Dát vuohki lea gelddolaš, ja Sámediggi áigu dađistaga divaštallat bušeahttabarggu ja bargat ovttas Ráđđehusain ja Stuorradikkiin sihke vuogi ja sisdoalu ektui.</p>
<p>Sámediggi lea gáibidan sámi áššiid bargui ásahuvvot šiehtadallamiid. Bušeahttabargu ja bargu ođđa dárbbuiguin leat bealit mat viehka álkidit sáhttet leat šiehtadallama oassin, gos duohta šiehtadallamiiguin čájehit ruhtadárbbuid, juogadit ovddasvástádusa ja jagis jahkái soabadit bušeahttarámmaid ektui. Dákkár vuogádat buoridivččii gulahallama ja ovttasbarggu hástalusaid ektui mat sámepolitihkas leat.</p>
<p>Ollislaš rámma maid Sámediggi hálde 2000:s, gos Gielda- ja guovludepartemeanta, Girko-, oahpahus- ja dutkandepartemeanta, Kulturdepartemeanta ja Birasgáhttendepartemeanta leat iešguđet kapihttaliiguin ja poasttaiguin leamaš mielde Sámedikki rámma ráhkadeamen, oidno čuovvovaččas:</p>
<p type="title">4.2 Resursadárbu 2001:s</p>
<p>Dás vuolábealde lea tabealla mas oidnojit 2001 evttohuvvon doaibmabijut ja de dasto leat vuođustuvvon ovttaskas evttohusat. Sámediggi lea evttohusastis bidjan vuođđun ahte iešguđet departemeanttat hálddašit ruđaid sámi ulbmiliidda. Dálá doaibmabijut leat evttohuvvon jotkojuvvot, ja ođđa dárbbut 2001 ektui ovddiduvvojit ovttaskas fágadepartementii vuoruhuvvon doaibmabijuiguin.</p>
<p><em type="bold">Gielda- ja guovludepartemeanta </em></p>
<p type="title">6 virggi vuollásaš ráđiide + Sámi giellalávdegoddi</p>
<p>Sámedikki hálddahusa oasis lea dilli dađistaga čavgan. Ođđa doaimmat ja lassánan beroštupmi Sámedikki bargui lea dagahan dan ahte ášše- ja dokumeanttahivvodat lea sturron. Go buohtastahttá omd. departemeanttaiguin, de lea ášše- ja áššebábermearri viehka stuoris nugo čuovvovaš govvosat čájehit:</p>
<p type="title">Áššebáhpiriid lohku áigodagas 1994-1999</p>
<p>Áigodagas 1994 - 1999 lea áššebáhpiriid lohku Sámediggevuogádagas lassánan sakka. Dát čájeha ahte lea viehka stuorra beroštupmi Sámedikki bargui, ja mii lea viehka stuorra hástalus vuogádaga sturrodaga ektui. Vástesaš lohku Eanadoallodepartemeanttas 1998:s leai sullii 20.000 áššebáhpira.</p>
<p><em type="bold">Áššebáhpirat bargi nammii 1998:s </em></p>
<p><em type="bold">Áššit bargi nammii 1998:s </em></p>
<p><em type="bold">KRD </em>- Gielda- ja guovlu<em type="bold">SHD- </em>Sosiála- ja dearvvasvuođa<em type="bold">LD </em>- Eanadoallodepartemeanta <em type="bold">SD </em>- S ámediggi - Sametinget  departemeanta departemeanta </p>
<p><em type="italic">(1999 :s lea áššebáhpiriid lohku 399 ja áššiid lohku fas 80 bargi nammii) </em></p>
<p>Go oktavuođa váldimat ja áššit lassánit nugo otne, de lea dárbu garrasit nannet hálddahusapparáhta. Jagi 2000 áigut nanosmahttit váldohálddahusa, ja jagi 2001 áigut deattuhit vuollásaš ráđiid hálddahusaid.</p>
<p>Dohkálaš doaibmajuolludusa sihkkarastin Sámediggái ja vuollásaš ráđiide lea jagi 2001 rájes vuoruhuvvon bajimužžii dálá rámmaid siste, mas mielde luvvejuvvon investerenruđat.</p>
<p>Vuollásaš ráđiide dárbbašuvvojit unnimusat 6 virggi.</p>
<p type="title">Sámi ovddidanfoanda</p>
<p>Sámedikki 2000 bušeahta gieđahallama oktavuođas fertii Sámediggi sihkkarastit daid sámi kulturviesuid doaimma mat leat juo ásahuvvon. Sámi kulturráđđi lea jahkásaččat ferten addit heahtedoarjaga kulturviesuid doaimmaide. Dát lea leamaš mielde heađušteamen kulturfoandda friija ruđaid geavaheami.</p>
<p type="title">Sámi mánát ja nuorat</p>
<p>Sámi kulturráđđi hálde 2000:s 2,5 miljon kruvnnu kulturfoandda rámmas sámi mánáid ja nuoraid bargui.</p>
<p>Sámediggi háliidii juo 2000:s nannet dán áŋgiruššama 2 miljon kruvdnosaš lasáhusa bokte, muhto lea váidalahtti go ii lean ruhta lasihit poastta eambbo go beali das. </p>
<p type="title">Sámi kulturviesut, doaibmadoarjja</p>
<p>Dálá sámi kulturásahusain lea ollu jagiid leamaš hui váttis dilli. Čujuhusain Sámedikki vuoruhemiide áššis 21/99 Sámi kulturviesuid ollislaš plána — ođđa vuoruheapmi, áššái 47/98 Stáhtabušeahtta 2000, ja Sámedikki 2000 bušeahttajuogadeapmái, dáhttu Sámediggi ođđasis deattuhit man deaŧalaš lea dálá kulturásahusaide sihkkarastit dohkálaš doaibmaruhtadeami. Sámediggi fertii 2000 bušeahtas váldit ruđaid sámi ovddidanfoanddas kulturviesuide. Eanaš oktavuođain eai jovssa sámi kulturviesut dábálaš doaibmadoarjjaortnegiid doarjagiid. Seammás lea dain guovlluin gos sápmelaččat orrot hui guhkálagaid, hui stuorra dárbu dán lágan ásahusaide. Jos dálá 6 kulturvissui maidda ortnet guoská, galgá sihkkarastit govttolaš doaimma, de ferte Sámediggi váldit stuorát ovddasvástádusa investerema dáfus. Dás lea sáhka ásahusain Ája, Várjjat Sámi Museá ja Sámi Dáiddaguovddáš.</p>
<p type="title">Doarjja sámi giellaguovddážiidda</p>
<p>Vásihusat leat čájehan ahte dain guovlluin gosa leat ásahan giellaguovddážiid, doppe lea giellaovddidanbargu lihkostuvvan bures. Dákkár báikkálaš guovddážiid galggašii ásahit dain guovlluin gos giella ii leat nanus. Dasto dáhtošeimmet sátnebáŋkku ásaheami mátta- ja julevsámegillii.</p>
<p type="title">Sámedikki báikkálaš kantuvra Oslos</p>
<p>Osloi ferte ásahuvvot báikkálaš kantuvra, Sámedikki ovddastan-/diehtojuohkin- ja doarjjadoaimmaid fuolaheapmái.</p>
<p type="title">Sámedikki čielggadusat ja plánat</p>
<p>Sámedikkis leat juohke jagi iešguđet politihkkasurggiin prošeavttat maidda galggašedje plánat ráhkaduvvot. Dávjá leat dát plánat ruhtaduvvon olggobeali ruđaiguin. Ruhtadárbu dáidda plánaide/čielggadusaide lassána dađistaga, ja gáibida dárbbašmeahttun ollu návccaid ja lea menddo sahtedohko go galgá leat olggobeali ruđaid duohken. Lea deaŧalaš ja riekta atnit vuođđun ahte Sámediggi ieš gokčá dákkár dárbbuid iežas rámmaid siskkobealde.</p>
<p type="title">Sámegiella ja ođđaáiggi teknologiija</p>
<p>Sámediggi háliida sihkkarastit ahte sámegiella sáhttá doaibmat ja duohtavuođas gávdno ja lea fidnemis maiddái čovdosiin ja fálaldagain mat leat čadnon ođđaáiggi teknologiija mediaide. Dan oktavuođas lea sávaldat ásahit ortnega mii sihkkarasttášii dákkár prošeavttaid ruhtadeami.</p>
<p type="title">Sámi kulturfoanda</p>
<p>Sihkkarastin dihte dohkálaš ovdáneami Sámi kulturfoanddas evttohuvvo ahte foandda juolludus bajiduvvo.</p>
<p>Sámediggi háliida ahte Sámi kulturráđđi Sámi kulturfoandda bokte galgá sáhttit nannet sámi filbma- ja videobarggu. Leat máŋga sámi aktøra dán fidnosuorggis dál mat iešguđet oktavuođain leat dadjan ahte dálá ortnegat eai govčča dáid dárbbuid.</p>
<p>Lasáhus galgá maiddái gokčat dan dárbbu mii lea čuožžilan go Sámi kulturráđđi maŋimuš jagiid lea sámi ásahusain ožžon máŋga jearaldaga ja doarjjaohcama vuođđočájálmasaid lágideapmái.</p>
<p type="title">Vuoigatvuohta oahppat sámegiela</p>
<p>Vásihusat leat čájehan ahte sámelága §§ 3-7 ja 3-8 leat mearrádusat maid ii sáhte duohtandahkat nu guhká go sierra ruhta ii juolluduvvo dása. Danne evttoha ge Sámediggi ahte ásahuvvo stipeandaortnet olbmuid várás geat háliidit oahppat sámegiela.</p>
<p type="title">Gába nissonbláđđi</p>
<p>Gába lea sámi nissonbláđđi mii čállojuvvo davvisámegillii ja dárogillii ja almmustuvvá njeallji gearddi jagis. Gába dárbbaša bissovaš stáhtalaš ruhtadeami.</p>
<p type="title">Sámi giellakampanja</p>
<p>2001:s lea 10 jagi dassážii go sámelága giellanjuolggadusat mearriduvvojedje. Sámediggi háliida čalmmustit dán sierra giellakampanjain mii galggašii ovddidit sámegiela geavaheami. Sámegielain birge šattašii gielalaš birasgáhttenkampanjan man áigumuššan lea oažžut nu ollugiid go vejolaš, sihke almmolaš ásahusaid, sámi organisašuvnnaid ja priváhta olbmuid geavahit sámegiela. </p>
<p type="title">Doarjja sámi girjelágádusaide</p>
<p>Doarjja sámi girjelágádusaide galggašii lasihuvvot. Sámediggi áigu dan oktavuođas maid vuolggahit barggu mii galgá dahkat Sámi oahpponeavvoguovddáža ja sámi lágádusaid gaskasaš rollajuogadeami čielgaseabbun oahpponeavvuid buvttadeami oktavuođas. </p>
<p type="title">4 virggi Sámedikki váldohálddahussii</p>
<p>Sámedikki beroštupmi stuorra surggiin nugo riikkaidgaskasaš eamiálbmotbarggus, boazodoalus, ealáhuspolitihkas ja regiovdnapolitihkas, lea guhká dagahan ahte váldohálddahusas lea resursadilli issorasat čavgan. 2001 jagis lea dárbu nannet váldohálddahusa.</p>
<p type="title">Girko- oahpahus- ja dutkandepartemeanta</p>
<p type="title">Sámi oahpponeavvut</p>
<p>Evttohuvvo juolluduslasáhus gaskaboddosaš lohpádusa ektui jahkái 2000. Dát dahkkojuvvo 2001-2005 strategalaš plánaeavttuhusa mielde.</p>
<p>Dál váilot ollu oahpponeavvut mat leat dohkkehuvvon ođđa sámi oahppoplána mielde. Danne livččii deaŧalaš buoridit oahpponeavvobuvttadeami rámmaeavttuid.</p>
<p type="title">Doaibmagolut  — Sámedikki oahpahusossodat</p>
<p>Earenoamášpedagogalaš oahpponeavvobarggu áŋgiruššama oktavuođas lea dárbu nannet oahpahusossodaga 2 virggiin nugo lea evttohuvvon stuorradiggedieđáhusas nr. 23.</p>
<p type="title">Sámi earenoamášpedagogalaš doaibmabijut</p>
<p>Maŋŋá go Davvi-Norgga prográmma heaittihuvvui 01.01.2000 sirdojuvvojit muhtun doaibmabijut Sámediggái. Ruđat galget geavahuvvot sámi guovddáža ásaheapmái, Sámedikki oahpahusossodaga nannemii ja earenoamášpedagogalaš gelbbolašvuođanannemii (vrd. stuorradiggeprp. nr. 1 lasánus nr. 6)</p>
<p type="title">Earenoamášpedagogalaš oahpponeavvut</p>
<p>Bajimuš ovddasvástádus earenoamášpedagogalaš oahpponeavvuin lea Nasjonalt læremiddelsenter (NLS). Sámediggi bidjá eaktun ahte sirdojuvvojit ruđat NLS:as sámi earenoamášpedagogalaš oahpponeavvuid ovddideapmái ja buvttadeapmái .</p>
<p type="title">Earenoamáš doaibmagolut</p>
<p>Poasta galgá geavahuvvot goluide mat leat čadnojuvvon Sámedikki iežas oahpponeavvobuvttadeapmái. 2000 ektui ii evttohuvvo lasáhus.</p>
<p type="title">Gelbbolašvuođaovddideapmi vuođđoskuvllas</p>
<p>Sámediggi bidjá eaktun ahte biddjojuvvojit ruđat kap. 228 iešguđetlágan ovddidanprošeavttaid joatkimii, ea.ea. sámegiela lohkama kártenávdnasiidda, sámegiela ođđasis ealáskahttimii (Interregprošeakta — Norgga oassi), KIM ja gelbbolašvuođanannemii. Dasto fertejit biddjojuvvot ruđat iešguđetlágan smávva prošeavttaide mat sáhttet leat mielde ovddideamen sámi skuvlla.</p>
<p type="title">Gelbbolašvuođaovddideapmi sámi joatkkaoahpahusas</p>
<p>Sámediggi eaktuda ahte juolludus kapihttala 238 bokte jotkojuvvo, mii siskkilda ea.ea.:</p>
<list><p type="listitem">ođđa oahppoplánaid ovddideapmi, dálá oahppoplánaid revideren ja oahppi- ja oahpahalliárvvoštallama ovddideapmi</p>
<p type="listitem">eiseválddiidinitieren FoU-bargu ja dutkan</p>
<p type="listitem">oahpaheddjiid ja fitnodagaid oahpahusovddasvástideddjiid lassioahpahus</p>
<p type="listitem">jođiheaddjiovddideapmi</p>
<p type="listitem">fálaldatstruktuvrra ovddideapmi</p>
<p type="listitem">biras ja ovddideapmi</p>
</list><p>Sámedikki áigumuššan lea geahčadit sámi joatkkaoahpahusa fálaldatstruktuvrra, oahppoplánaid vejolaš revideren, evttohit ođđa oahppoplánaid, omd. duodji GK ja heivehit GK media- ja kommunukašuvdnafága sámi joatkkaoahpahussii</p>
<p>Diehtojuohkin- ja kommunikašuvdnateknologiija (DKT) oahpahusas:</p>
<list><p type="listitem">joatkit ja nannet sámi joatkkaoahpahusa DKT-oahpu</p>
<p type="listitem">addit buoret DKT-oahppofálaldaga sámi joatkkaoahpahusa oahpaheddjiide lassioahpahussan ja gelbbolašvuođaovddideapmin</p>
</list><p>Lassioahppu ja jođiheaddjiovddideapmi:</p>
<list><p type="listitem">ovttas fylkkagielddaiguin ja eará sámi ásahusaiguin nannet sámi joatkkaoahpahusa oahpaheddjiid ja skuvlajođiheddjiid gelbbolašvuođa</p>
<p type="listitem">lassioahpahus mii guoská sámi fágaide galgá nannejuvvot</p>
<p type="listitem">sámi joatkkaskuvllaid ráđđeaddibálvalusa ferte ođđasis organiseret ja nannet</p>
</list><p type="title">Sámi dutkan</p>
<p>Sámediggi lea go lea geahčadan sámi dutkama eavttuid, oaidnán ahte lea dárbu čielgaseabbo áŋgiruššamii máŋgga suorggis. Ovttasbarggu bokte Norgga dutkanráđiin leat ovddiduvvon iešguđetlágan initiatiivvat, ea.ea. dat ahte lea dárbu čielggadit geas lea ovddasvástádus ruhtadit sámi dutkama, ja dasto ahte lea dárbu movttiidahttit sámi dutkiid rekruterema. Lea ea.ea. evttohuvvon sierra sámi dutkanráđi vejolaš ásaheapmi iežas ruhtademiin.</p>
<p type="title">Mánáid- ja bearašdepartemeanta — bargu sámi mánáidgárddiiguin</p>
<p>Mánáid- ja bearašdepartemeanta lea 1995 rájes juohkán ruđaid sámi oahpponeavvuid ovddideapmái mánáidgárddiide. Dan sivas go váilot ollu sámi oahpponeavvut mat heivešedje mánáidgárddiide, lea dárbu lasihit juolludusa. Dasto lea mánáidgárddiin ja gielddain stuorra dárbu oaivadeapmái ja čuovvuleapmái rámmaplána heiveheami oktavuođas báikkálaš diliide. </p>
<p type="title">Kulturdepartemeanta</p>
<p type="title">Sámi sierrabibliotehka</p>
<p>Sierrabibliotehka mii doaibmá bures olles sámis, lea guovddáš beallin Sámedikki barggus giella- ja kulturáŋgiruššama nannemis buot sápmelaččaide.</p>
<p>Sámediggi lea lohkan dárbun gávdnat čovdosa julev- ja máttasámi giellaguvlui ja sámi sierrabibliotehka ovddasvástádussii dáin guovlluin. Viidáseabbu barggus ferte áŋgiruššat dáid guovlluid ektui. Danne evttohuvvo ahte sierrabibliotehka rámma bajiduvvo.</p>
<p type="title">Duhátjahkebáiki — Nuortalaš museárusttet Njávdámis</p>
<p>Sámediggi lea mearridan Nuortalaš museárusttega Njávdámis sámi duhátjahkebáikin. Nuortalaš museárusttega ásaheapmi lea kultursuodjalandoaibma maid sihke sámi ja nášuvnnalaš oktavuođas ferte atnit hui deaŧalažžan.</p>
<p>Nuortalaš joavku lea unni, ja sin earenoamáš historjjá stáhtarievttálaš, oskkolaš, gielalaš ja kultuvrralaš oktavuođas dahká dárbbašlažžan ahte stáhta berošta kultursuodjalanbargguin.</p>
<p>Huksengolut Nuortalaš museárusttegii Njávdámis mearkkaša dan ahte Sámediggi ferte bajidit bušeahta jos galgá sáhttit ollašuhttit rusttega ásaheami.</p>
<p type="title">Ája sámi guovddáš, Gáivuotna</p>
<p>Ája sámi guovddáš lea bajás vuoruhuvvon doaibmabidju sihke gieldda- ja fylkkaplánas, ja Sámediggi lea <span type="quote">«Sámi kulturviesuid ollislaš plána»</span> meannudeami oktavuođas vuoruhan Ája sámi guovddáža bajimužžii kulturviesuin mat galget ásahuvvot.</p>
<p>Áigumuššan lea Ája sámi guovddáža duohtandahkat nu johtilit go lea vejolaš lasihuvvon juolludusaid bokte. Statsbygg lea geahčadan prošeavtta, ja lea Sámedikki juolludusárvalus lea vuođđuduvvon dasa.</p>
<p type="title">Doarjja sámi áviissaide</p>
<p>Sámi áviissat leat ollu jagiid bargan dan ala ahte oažžut jođihandoarjaga mainna sáhttet doaibmat dan rollas mii dain lea giellaovddideaddjin ja ođasgaskkusteaddjin sámi servodagas. Sámi áviissain ii leat vejolaš oažžut stuorra vuovdin- ja almmuhandietnasiid danne go lohkkilogu ii sáhte buohtastahttit dáža áviissain.</p>
<p>Sámediggi deattuha ahte lea dárbu lasihit juolludusaid sámi áviissaide, nu ahte mihttomearrin ovdal jagi 2005 lea ahte oažžut duppalgeardde eanet stáhtadoarjaga. Mihttomearrin galgá leat ahte seamma áigodagas ásahuvvo vuolitkantuvra mas lea oktavuohta oktii juo ásahuvvon áviisii, julev- ja máttasámiguovllus.</p>
<p>Sámedikki mihttomearrin lea ahte unnimusat okta sámi áviissain galgá ilbmat beaivválaččat.</p>
<p type="title">Beaivváš Sámi Teáhter</p>
<p>Departemeanta lea evttohan 10,047 milj. kr. juolludusa Beaivváš Sámi Teáhterii 2000:s. Dát lea sakka unnit go maid teáhter lei ieš bušeteren. Vai teáhtera plánaid ja doaibmabijuid sáhttá ollašuhttit, de lea dárbu bajidit juolludusa.</p>
<p type="title">Sámiid Vuorká-Dávvirat</p>
<p>Departemeanta lea evttohan 2,788 miljon kruvdnosaš juolludusa Sámiid Vuorká-Dávviriidda (SVD) 2000:s.</p>
<p>Sámediggi lea 1999:s eŋgašeren SVD nuortalaš museá ásaheami bargui Njávdámis. Guokte prošeaktamielbargi leat engašerejuvvon dán bargui, ja dáid virggiid ruhtadedje Sámi kulturráđđi ja Sámi ealáhusráđđi. Vurdojuvvo ahte prošeavttain jotkojuvvo 2001:s, ja Sámediggi dáhtošii ahte prošeakta ruhtaduvvo SVD:a dábálaš doaibmajuolludeami bokte.</p>
<p>Čađahan dihte dáidaga ja kulturhistorjjá sámi našonalmuseá ásaheami, de ferte viiddidit Sámiid Vuorká-Dávviriid visttiid nu ahte dasa čáhká maiddái sámi dáiddamuseá. Dán ulbmilii ferte várre ruđaid. Álgovuorus ohcat 1,5 miljon kruvdnosaš plánenjuolludusa.</p>
<p>Bajábeali namuhuvvoma vuođul ja SVD:a dárbbuid vuođul nannet dálá bušeahta, evttoha Sámediggi ahte rámma bajiduvvo. </p>
<p type="title">Várdobáiki — Mátta-Tromssa/Ofuohta sámi kulturviessu</p>
<p>Sámediggi lea vuoruhan Várdobáikki nubbin kulturviessoáŋgiruššamiinnis.</p>
<p>Várdobáikki plánenjoavku lea ohcan juolludusa vuosttas huksendássái. Dát lea desentraliserejuvvon málle vuosttas huksendássi man mielde Várdobáiki galgá huksejuvvot. Sámediggi evttoha lasáhusa bušehttii vai sáhttá duohtan dahkat Lulli-Tromssa/Ofuohta kulturviesu.</p>
<p type="title">Sosiála- ja dearvvasvuođadepartemeanta</p>
<p type="title">Sámi dearvvasvuođadutkan</p>
<p>1999:s álggahuvvui čielggadanbargu sámi dearvvasvuođadutkama birra masa Sosiála- ja dearvvasvuođadepartemeanta juolludii ruđa. Sámediggi lea addán gulaskuddančealkámuša čielggadussii mii gárvvistuvvui 1999 geassemánus. Sámediggi oaidná ahte doaibmabidju ii leat prioriterejuvvon 2000 stáhtabušeahttaeavttuhusas.</p>
<p>Sámediggi oaivvilda ahte NOU 1995:6 sáhttá maiddái čuovvulit nu ahte bidjat ruđaid lassin dan 5 miljon kruvdnui maid Sámediggi juogada. Ruđaid dutkama lasiheapmái dearvvasvuođa- ja sosiála beliid birra sámi guovlluin ferte viežžat olggobealde dán juolludeami.</p>
<p type="title">Dearvvasvuođa- ja sosiálabálvalusaid plána sámi álbmogii</p>
<p>2000-jagi stáhtabušeahttaeavttuhusas sámi dearvvasvuođa- ja sosiálaáššiid birra lea evttohuvvon 5 milj. kr. dán ulbmilii. Dát lea seamma ollu go 1999:s. Dát leat prošeaktaruđat maid Sámediggi juolluda NOU 1995:6 Dearvvasvuođa- ja sosiálabálvalusaid plána sámi álbmogii čuovvuleapmái. Báikkálaččat ja guovlulaččat leat álggahuvvon prošeavttat NOU 1995:6 čuovvuleapmái, muhto prošeavttaid ii leat leamaš vejolaš lasihit go ii leat leamaš doarvái ruhta. Rámmat dán suorggis eai leat álggage bajiduvvon vaikko vel dearvvasvuođa- ja sosiálaplána čađaheapmi lea dáhpáhuvvan 1995 rájes.</p>
<p>Danne go lea nu stuorra dárbu bidjat searaid sámi dearvvasvuođa- ja sosiálabálvalusaide, lea 2001:s dárbu bajidit dán poastta rámma <em type="bold">. </em></p>
<p><em type="bold">Jahkedieđáhusa mielddus: Sámedikki organiseren </em></p>
<p><em type="bold">Politihkalaš organiseren </em></p>
<list><p type="listitem">Sámedikki dievasčoahkkin</p>
<p type="listitem">Sámedikki čoahkkinjođihangoddi</p>
<p type="listitem">Sámediggeráđđi</p>
</list><p>Iešguđet orgánaid doaimmat:</p>
<p>Sámedikki dievasčoahkkin</p>
<p>Sámedikki dievasčoahkkin lea Sámedikki bajimuš orgána. Dievasčoahkkin sáhttá ieš mearridit doaimmaidis daid rámmaid mielde mat leat mearriduvvon geassemánu 12. b. 1987 lágas nr 56 Sámedikki ja eará sámi riektediliid birra. Sámedikki dievasčoahkkin mearrida dikki čoahkkinortnega ja vuođđonjuolggadusaid, ja regulere vuollásaš fágaráđiid doaimmaid. Sámediggi meannudii iežas organiserema áššis 35/98 Sámedikki organiseren, ja mearridii vuođđonjuolggadusaid ja čoahkkinortnega mat regulerejit dán.</p>
<p>Sámedikki čoahkkinjođihangoddi</p>
<p>Sámedikki čoahkkinjođihangotti válljema ja doaimma regulerejit Sámedikki vuođđonjuolggadusaid § 2-2 ja Sámedikki čoahkkinortnega §§ 16 ja 17. Čoahkkinjođihangoddi galgá earret eará gohččut Sámedikki dievasčoahkkimiidda ja jođihit daid, nammadit Sámedikki oasseváldiid parlamentaralaš čoahkkimiidda ja konfereanssaide ja mearridit pearbmišuvdnaohcamiid.</p>
<p>Sámediggeráđđi</p>
<p>Sámediggeráđis leat presideanta, várrepresideanta ja golbma ráđđelahttu. Ráđis lea ovddasvástádus jođihit Sámedikki doaimma. Ráđđi lea válljejuvvon eanetlohkoválggaid bokte Sámedikki bissovaš áirasiid gaskkas. Hálddahuslaš doaimmain mat gullet Sámediggeráđđái leat ruđaid juogadeapmi sámi organisašuvnnaide ja doarjaga juogadeapmi Sámedikki joavkočálliide, ja dasto <span type="quote">«Eará doarjja»</span>.</p>
<p><em type="bold">Sámedikki vuollásaš ráđit </em></p>
<p>Sámedikki vuollásaš ráđit gullet stáhtabušeahta kapihttalii 0540. Dáid ortnegiid beaivválaš hálddašeami várás mearridii Sámediggi ásahit vuollásaš ráđiid sierra hálddahusaiguin gozihit dáid doaimmaid. Sámediggi mearrida juohke ráđi doaibmabušeahta ja bargguid.</p>
<p>Ráđđestruktuvra</p>
<p>Sámediggi lea ásahan čuovvovaš hálddašanorgánaid:</p>
<list><p type="listitem">Sámi ealáhsuráđđi</p>
<p type="listitem">Sámi kulturráđđi</p>
<p type="listitem">Sámi giellaráđđi</p>
<p type="listitem">Sámi kulturmuitoráđđi</p>
</list><p>Iešguđet ráđiide addojuvvojit hálddašandoaimmat ja dat doibmet dasto maiddái fágapolitihkalaš ráđđeaddi orgánan.</p>
<p>Ráđiid hálddahusat ja lokaliseren</p>
<p>Buot ráđiin lea sierra hálddahus. Ráđiid hálddahusat leat čuovvovaš báikkiin:</p>
<list><p type="listitem">Sámi ealáhusráđđi Kárá  š  jogas seamma visttis go váldohálddahus</p>
<p type="listitem">Sámi kulturráđđi Divttasvuonas</p>
<p type="listitem">Sámi giellaráđđi Guovdageainnus</p>
<p type="listitem">Sámi kulturmuitoráđđi váldohálddahus Unjárggas</p>
</list><p>Sámi kulturmuitoráđis lea sierra guovlludoaimmahus. Snoasái lea ásahuvvon kantuvra mas lea hálddašanovddasvástádus máttásámi guvlui. Tromssa guovllukantuvrras lea ovddasvástádus Tromssa fylkkas, Divttasvuona kantuvrras lea ovddasvástádus Norlándda fylkkas. Unjárgga kantuvrras lea fas ovddasvástádus Finnmárkku fylkkas. Sámi kulturmuitoráđis lea áigumuššan sirdit Tromssa guovllukantuvrra Ája sámi guovddážii Gáivuonas ovdal jagi 2004.</p>
<p>Ráđiid hálddahuslaš barggut:</p>
<p><em type="italic">Sámi ealáhusráđđi: </em></p>
<list><p type="listitem">Sámi ovddidanfoanda</p>
<p type="listitem">Doarjja lotnolasealáhusaide</p>
<p type="listitem">Duodjedoarjja</p>
</list><p><em type="italic">Sámi kulturráđđi: </em></p>
<list><p type="listitem">Sámi kulturfoanda</p>
<p type="listitem">Sámi kulturguovddášdoarjja</p>
<p type="listitem">Sámi kulturorganisašuvnnaid doarjja</p>
<p type="listitem">Sámi mánáid bajásšaddaneavttuid doarjja</p>
<p type="listitem">Sámi girjelágádusdoarjja</p>
</list><p><em type="italic">Sámi giellaráđđi: </em></p>
<list><p type="listitem">Sámi dulkonbálvalus ja guovttegielalašvuohta (doarjja gielddaide ja fylkagielddaide)</p>
<p type="listitem">Sámi nuoraid oahppostipeanda</p>
</list><p><em type="italic">Sámi kulturmuitoráđđi: </em></p>
<list><p type="listitem">Sámi kulturmuittuid hálddašeapmi</p>
</list><p>Vuollasaš ráđiid hálddahusmearrádusaid váidalusásahus lea Sámediggeráđđi, earret Sámi kulturmuitoráđi, man mearrádusaid váidalusásahus lea Riikaantikvára.</p>
<p>Ášši meannudeapmi loahpahuvvui njukčamánu 2. b. dii. 10.30.</p>
<p type="title">Ášši 8/00	Sámedikki bargoortnet</p>
<p>Ášši meannudeapmi álggahuvvui njukčamánu 1. b. dii. 15.00</p>
<p type="title">I.	Áššebáhpirat</p>
<list><p type="listitem">Sámedikki 25.09.98 mearridan dikki bargoortnet</p>
<p type="listitem">Juovlamánu 13. b. 1999 beaiváduvvon notáhta Sámediggeráđis</p>
<p type="listitem">Referáhta čoahkkinjođihangotti čoahkkimis Tromssas 14.12.1999</p>
</list><p type="title">II.	Ovddiduvvon eavttuhusat</p>
<p type="title">Sámedikki čoahkkinjođihangoddi ovddida čuovvuvaš árvalusa Sámediggái:</p>
<p>Sámediggi mearrida čuovvovaš rievdadusaid Sámedikki bargoortnegis:</p>
<p type="title">Sámi parlamentáralaš ráđđi</p>
<p><em type="italic">Vuođđonjuolggadusain </em></p>
<p>Ođđa bajilčála 2. kapihttalis:</p>
<p><em type="italic">Kapihttal 2 Čoahkkinjođihangotti, lávdegottiid, sámediggeráđi ja Sámi parlamentáralaš ráđi áirasiid válljen </em></p>
<p>Ođđa paragráf 2-6:</p>
<p><em type="italic">§ 2-6 Áirasat Sámi parlamentáralaš ráđđái </em></p>
<p><em type="italic">Áirasiid válljen Sámi parlamentáralaš ráđđái dáhpáhuvvá gorrelohkoválggain vuosttas dievasčoahkkimis maŋŋá sámediggeválgga. Sámediggeráđi miellahtut leat joavkkuid gorrelohkosaš ovddasteami oassin. </em></p>
<p><em type="italic">Sámi parlamentáralaš ráđi doaibmanáigi čuovvu Sámedikki válgaáigodaga. Dakkár vejolaš dilis go Sámediggeráđđi guođđá doaimmas ja ođđa sámediggeráđđi válljejuvvo, de šaddá ođđa válljen Sámi parlamentáralaš ráđđái. </em></p>
<p type="title">Sámediggeráđi ja dievasčoahkkima gaskavuohta</p>
<p><em type="italic">Čoahkkinortnegis: </em></p>
<p>§ 20 goalmmát lađas rievdaduvvo dánin:</p>
<p><em type="italic">Sámediggeráđđi ovddida árvalusaid áššiin dievasčoahkkimii § 24 njuolggadusaid mielde. </em></p>
<p>Ođđa njealját lađas 20. paragráfas:</p>
<p><em type="italic">Dievasčoahkkima vuosttas beaivvi ovddida Sámediggeráđđi sierra áššin dieđáhusa ráđi doaimmaid birra dievasčoahkkimiid gaskka. Lea vejolaš buktit mearkkašumiid Sámediggeráđi dieđáhussii doaimmas birra. </em></p>
<p>Ođđa viđát lađas 20. paragráfas:</p>
<p><em type="italic">Sámediggeráđđi sáhttá ovddidit čilgehusaid dievasčoahkkimii ovdáneami birra iešguđet áššesurggiin. Čilgehusat ovddiduvvojit dievasčoahkkima vuosttas beaivvi, ja biddjojuvvojit divaštallamii maŋŋelis dievasčoahkkimis. Eavttuhusat mat ovddiduvvojit čilgehusaid oktavuođas, meannuduvvojit § 6 mielde. </em></p>
<p>6. paragráfa maŋimuš lađas rievdaduvvo dánin:</p>
<p><em type="italic">Áššelistui ja áššiide mat meannuduvvojit ovdalisčuožžu § 4 d ja § 20 njealját lađđasa mielde, eai guoskka dán paragráfa mearrádusat. </em></p>
<p type="title">Mearkkašumit dikki ášševálmmasteamis</p>
<p><em type="italic">Čoahkkinortnegis: </em></p>
<p>§ 6 nuppi lađđasa vuosttas ja nuppi cealkka rievdaduvvo dánin:</p>
<p><em type="italic">Go lea eavttuhus mii lea hábmejuvvon árvalusa vuođul mii galgá dievasčoahkkimii, de dat mearriduvvo oktanaga árvalusain go eavttuheaddji lea ovddidan dan. Eavttuhus galgá leat ovddalgihtii dieđihuvvon ja buktojuvvon čoahkkinjođihangoddái Sámedikki hálddahusa bokte maŋimustá dii. 16.00 beaivvi ovdal go galgá meannuduvvot Sámedikkis. . </em></p>
<p>§ 17 c) rievdaduvvo dánin:</p>
<p><em type="italic">Ovddidit árvalusa Sámedikki dievasčoahkkimii áššiin mat gusket Sámedikki čoahkkinortnegii, vrd. § 24. </em></p>
<p>§ 17 d) rievdaduvvo dánin:</p>
<p><em type="italic">Dahkat dárbbašlaš mearrádusaid Sámedikki ášševálmmastemiid oktavuođas, vrd. § 24. </em></p>
<p>§ 23 maŋimuš lađas rievdaduvvo dánin:</p>
<p><em type="italic">Lávdegoddi galgá ovddidit árvalusa Sámedikki dievasčoahkkimii áššiin maid meannuda, vrd. § 24. </em></p>
<p>§ 24 maŋimuš lađas sihkkojuvvo.</p>
<p type="title">Jienasteamit virgáibidjamiid oktavuođas</p>
<p><em type="italic">Čoahkkinortnegis: </em></p>
<p>Lasáhus § 15 nuppi lađđasii:</p>
<p><em type="italic">Son gii oažžu eanetgo beali buot jienastuvvon jienastagain, lea biddjojuvvon virgái. </em></p>
<p>§ 15 maŋimuš lađđasa maŋimuš cealkka rievdaduvvo dánin:</p>
<p><em type="italic">Jos virgáibidjan ii leat velge mearriduvvon danne go eambbosiin leat ovtta mađe jienastagat, de mearrida virgáibidjama čoahkkinjođiheaddji jienastat . </em></p>
<p type="title">Čoahkkinortnega gustovašguohta</p>
<p><em type="italic">Čoahkkinortnegis </em></p>
<p>Ođđa paragráf 30:</p>
<p><em type="italic">§ 30 Čoahkkinortnega rievdadeapmi </em></p>
<p><em type="italic">Sámediggi sáhttá mearridit rievdadusaid čoahkkinortnegis. </em></p>
<p type="title">Mearkkašupmi 1 áirasis Josef Vedhugnes, Bargiidbellodaga sámediggejoavku:</p>
<p>Sámedikki 23.02.99 čoahkkinortnegii, paragráfa 24 maŋimuš teakstaoassái. Dákko áigu Bargiidbellodaga sámediggejoavku ovddidit evttohusa man vuođul ain galgá leat vejolaš ovddidit mearkkašumiid árvalusaide mat ovddiduvvojit Sámediggái gieđahallamii, danne go dat addá vejolašvuođa buktit politihkalaš signálaid ovdal go áššit gieđahallojuvvojit Sámedikkis. Joavkkuid mearkkašumit addet deaŧalaš stivrensignála, ja dát vejolašvuohta ferte ain doalahuvvot. Dan vuođul ovddida Bargiidbellodaga sámediggejoavku čuovvovaš rievdadusevttohusa 23.02.99 čoahkkinortnega 24. paragráfii:</p>
<p><em type="italic"><span type="quote">«Lea vejolašvuohta ovddidit mearkkašumiid juohke áidna áššái maid Sámediggi meannuda, ja mearkkašumit galget čuovvut ášši»</span>. </em></p>
<p type="title">Eavttuhus 1, áirasis Josef Vedhugnes, Bargiidbellodaga sámediggejoavkku:</p>
<p>§ 17 Čoahkkinjođihangotti barggut</p>
<p>Ođđa čuokkis: Nammadit áirasiid stivrraide, ráđiide ja lávdegottiide</p>
<p>§ 24 Áššemeannudeapmi</p>
<p>Dálá maŋimuš čuokkis sihkkojuvvo ja sadjái biddjojuvvo:</p>
<p>Lea vejolašvuohta ovddidit mearkkašumiid juohke áidna áššái maid Sámediggi meannuda, ja seamma áigemeriid siste go eavttuhusaid buktit (gč. § 6). Mearkkašumit galget čuovvut ášši.</p>
<p><em type="bold">Eavttuhus 2 </em>, <em type="bold">áirasis Johan Mikkel Sara, Sámedikki čoahkkinjođihangoddi, lassiárvalus čoahkkinjođihangotti árvalussii: </em></p>
<p><em type="italic">Ođđa maŋemus cealkka § 24 1. teakstaoassái </em>: </p>
<p>Čoahkkinjođihangoddi sáhttá biehttalit bidjamis áššiid dievasčoahkkima ovdii jus Sámediggeráđđi ii doala ovddabealde namuhuvvon áigemeriid.</p>
<p><em type="bold">Eavttuhus 3, áirasis </em><em type="bold">Roger Pedersen, Sámi válgalihtu: </em></p>
<p>Sámi válgalihttu ovddida čuovvovaš evttohusa:</p>
<p>§ 24 čoahkkinortnegis, lassičuokkis maŋŋá vuosttas lađđasa:</p>
<p>Jos áigemearit eai leat dollojuvvon, de ii galgga čoahkkinjođihangoddi ovddidit áššiid dievasčoahkkimii meannudeapmái.</p>
<p><em type="bold">Eavttuhus 4 </em><em type="bold">NSR:a sámediggejoavku </em></p>
<p type="title">Mearkkašumiid birra dikki ášševálmmasteamis</p>
<p>Čoahkkinortnega § 24. Bisuhuvvo ollásit.</p>
<p>Dat dagaha ahte maiddái § 23 bisuhuvvo ollásit.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<p>Árvalus 4 gessojuvvui ruovttoluotta.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 1, § 17 hilgojuvvui 18 jiena vuostá.</p>
<p type="listitem">Eavttuhus 2 ja 3 biddjuiga vuostálaga. Mearrádus 3 hilgojuvvui 3 jiena vuostá.</p>
<p type="listitem">Eavttuhus 1, § 24 maŋimuš oassi, mearriduvvui ovttajienalaččat.</p>
<p type="listitem">Čoahkkinjođihangotti árvalus ođđa 5. lađas § 20, mearriduvvui 3 jiena vuostá</p>
<p type="listitem">Čoahkkinjođihangotti árvalus, earret mearriduvvon árvalusat mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Johan Mikkel Sara</p>
<p>2.</p>
<p>Josef Vedhugnes</p>
<p>3.</p>
<p>Roger Pedersen</p>
<p>4.</p>
<p>Birger Nymo</p>
<p>5.</p>
<p>Egil Olli</p>
<p>6.</p>
<p>Steinar Pedersen</p>
<p>John Henrik Eira</p>
<p>Berit Ranveig Nilssen</p>
<p>Steinar Pedersen</p>
<p>7.</p>
<p>Sven-Roald Nystø</p>
<p>Willy Ørnebakk</p>
<p>8.</p>
<p>Josef Vedhugnes</p>
<p>9.</p>
<p>Roger Pedersen</p>
<p>Egil Olli</p>
<p>Roger Pedersen</p>
<p>10.</p>
<p>Birger Nymo</p>
<p>11.</p>
<p>Johan Mikkel Sara</p>
<p>Roger Pedersen (čoahkkinortnegii)</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggi mearrida čuovvovaš rievdadusaid Sámedikki bargoortnegis:</p>
<p type="title">Sámi parlamentáralaš ráđđi</p>
<p><em type="italic">Vuođđonjuolggadusain </em></p>
<p>Ođđa bajilčála 2. kapihttalis:</p>
<p><em type="italic">Kapihttal 2 Čoahkkinjođihangotti, lávdegottiid, sámediggeráđi ja Sámi parlamentáralaš ráđi áirasiid válljen </em></p>
<p>Ođđa paragráf 2-6:</p>
<p><em type="italic">§ 2-6 Áirasat Sámi parlamentáralaš ráđđái </em></p>
<p><em type="italic">Áirasiid válljen Sámi parlamentáralaš ráđđái dáhpáhuvvá gorrelohkoválggain vuosttas dievasčoahkkimis maŋŋá sámediggeválgga. Sámediggeráđi miellahtut leat joavkkuid gorrelohkosaš ovddasteami oassin. </em></p>
<p><em type="italic">Sámi parlamentáralaš ráđi doaibmanáigi čuovvu Sámedikki válgaáigodaga. Dakkár vejolaš dilis go Sámediggeráđđi guođđá doaimmas ja ođđa sámediggeráđđi válljejuvvo, de šaddá ođđa válljen Sámi parlamentáralaš ráđđái. </em></p>
<p type="title">Sámediggeráđi ja dievasčoahkkima gaskavuohta</p>
<p><em type="italic">Čoahkkinortnegis: </em></p>
<p>§ 20 goalmmát lađas rievdaduvvo dánin:</p>
<p><em type="italic">Sámediggeráđđi ovddida árvalusaid áššiin dievasčoahkkimii § 24 njuolggadusaid mielde. </em></p>
<p>Ođđa njealját lađas 20. paragráfas:</p>
<p><em type="italic">Dievasčoahkkima vuosttas beaivvi ovddida Sámediggeráđđi sierra áššin dieđáhusa ráđi doaimmaid birra dievasčoahkkimiid gaskka. Lea vejolaš buktit mearkkašumiid Sámediggeráđi dieđáhussii doaimmas birra. </em></p>
<p>Ođđa viđát lađas 20. paragráfas:</p>
<p><em type="italic">Sámediggeráđđi sáhttá ovddidit čilgehusaid dievasčoahkkimii ovdáneami birra iešguđet áššesurggiin. Čilgehusat ovddiduvvojit dievasčoahkkima vuosttas beaivvi, ja biddjojuvvojit divaštallamii maŋŋelis dievasčoahkkimis. Eavttuhusat mat ovddiduvvojit čilgehusaid oktavuođas, meannuduvvojit § 6 mielde. </em></p>
<p>6. paragráfa maŋimuš lađas rievdaduvvo dánin:</p>
<p><em type="italic">Áššelistui ja áššiide mat meannuduvvojit ovdalisčuožžu § 4 d ja § 20 njealját lađđasa mielde, eai guoskka dán paragráfa mearrádusat. </em></p>
<p type="title">Mearkkašumit dikki ášševálmmasteamis</p>
<p><em type="italic">Čoahkkinortnegis: </em></p>
<p>§ 6 nuppi lađđasa vuosttas ja nuppi cealkka rievdaduvvo dánin:</p>
<p><em type="italic">Go lea eavttuhus mii lea hábmejuvvon árvalusa vuođul mii galgá dievasčoahkkimii, de dat mearriduvvo oktanaga árvalusain go eavttuheaddji lea ovddidan dan. Eavttuhus galgá leat ovddalgihtii dieđihuvvon ja buktojuvvon čoahkkinjođihangoddái Sámedikki hálddahusa bokte maŋimustá dii. 16.00 beaivvi ovdal go galgá meannuduvvot Sámedikkis. . </em></p>
<p>§ 17 c) rievdaduvvo dánin:</p>
<p><em type="italic">Ovddidit árvalusa Sámedikki dievasčoahkkimii áššiin mat gusket Sámedikki čoahkkinortnegii, vrd. § 24. </em></p>
<p>§ 17 d) rievdaduvvo dánin:</p>
<p><em type="italic">Dahkat dárbbašlaš mearrádusaid Sámedikki ášševálmmastemiid oktavuođas, vrd. § 24. </em></p>
<p>§ 23 maŋimuš lađas rievdaduvvo dánin:</p>
<p><em type="italic">Lávdegoddi galgá ovddidit árvalusa Sámedikki dievasčoahkkimii áššiin maid meannuda, vrd. § 24. </em></p>
<p>Dáláš maŋimuš lađas § 24 sihkkojuvvo ja sadjái biddjo:</p>
<p>Lea vejolašvuohta ovddidit mearkkašumiid juohke áidna áššái maid Sámediggi meannuda, ja seamma áigemeriid siste go eavttuhusaid buktit (gč. § 6). Mearkkašumit galget čuovvut ášši.</p>
<p><em type="bold">Áššebáhpiriid sádden </em></p>
<p>Ođđa maŋemus cealkka § 24, vuosttas teakstaoassái:</p>
<p>Čoahkkinjođihangoddi sáhttá biehttalit bidjamis áššiid dievasčoahkkima ovdii jus Sámediggeráđđi ii doala ovddabealde namuhuvvon áigemeriid.</p>
<p type="title">Jienasteamit virgáibidjamiid oktavuođas</p>
<p><em type="italic">Čoahkkinortnegis: </em></p>
<p>Lasáhus § 15 nuppi lađđasii:</p>
<p><em type="italic">Son gii oažžu eanet go beali buot jienastuvvon jienastagain, lea biddjojuvvon virgái. </em></p>
<p>§ 15 maŋimuš lađđasa maŋimuš cealkka rievdaduvvo dánin:</p>
<p><em type="italic">Jos virgáibidjan ii leat velge mearriduvvon danne go eambbosiin leat ovtta mađe jienastagat, de mearrida virgáibidjama čoahkkinjođiheaddji jienastat . </em></p>
<p type="title">Čoahkkinortnega gustovašguohta</p>
<p><em type="italic">Čoahkkinortnegis </em></p>
<p>Ođđa paragráf 30:</p>
<p><em type="italic">§ 30 Čoahkkinortnega rievdadeapmi </em></p>
<p><em type="italic">Sámediggi sáhttá mearridit rievdadusaid čoahkkinortnegis. </em></p>
<p>Ášši meannudeapmi loahpahuvvui njukčamánu 1. b. dii. 16.20</p>
<p type="title">Ášši 9/00	Sámelága ja Sámedikki válganjuolggadusaid revideren</p>
<p>Ášši meannudeapmi álggahuvvui njukčamánu 1. b. dii. 16.40</p>
<p type="title">I.	Áššebáhpirat</p>
<list><p type="listitem">NOU 1984:18 Sámi vuoigatvuođa dili birra kap. 11 (erenoamážit siiddut 516-546)</p>
<p type="listitem">Válgaortnelávdegotti árvalus</p>
<p type="listitem">Čoahkkingirjji oassi áššis 31/95</p>
<p type="listitem">Fápmuduslávdegotti árvalus</p>
<p type="listitem">Válganjuolggadusat</p>
<p type="listitem">Válganjuolggaduslávdegotti árvalus</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p><em type="bold">Válgáorgánat </em></p>
<p>Sámediggi árvala ahte ásahuvvo orgána mii gohčoduvvo <span type="quote">«Sámedikki válgalávdegoddin»</span>.</p>
<p>Válgalávdegotti bargun šaddá earret eará dohkkehit registrerejuvvon sámepolitihkalaš ovttadagaid válganjuolggadusaid § 17 mielde Go registrerenohcamat sáhttet boahtit goas beare válgaáigodagas, de berre lávdegoddi válljejuvvot olles áigodaga várás ja čoahkkanit dárbbu mielde. Válgalávdegottis galggašedje leat 5 lahttu ja sis várrelahtut, ja sis galggašii leat buorre máhtolašvuohta válgga birra.</p>
<p>Sámediggi evttoha maiddái ahte dat doaimmat mat kreatsasámeválgastivrrain leat biddjojuvvojit Sámedikki válgalávdegoddái. Dát barggut leat dakkárat maid lea buoret bidjat dán lávdegoddái. Ovdamunni dainna lea dat go doaimmat maid kreatsasámeválgastivrrat otne barget šaddet eanet oktiičadnojuvvot, seamma geavahus ovddiduvvo, ja listaevttoheaddjiin lea dalle dušše okta orgána man ektui bargat.</p>
<p>Sámedikki hálddahus sáhttá doaibmat dán válgalávdegotti čállingoddin ja dat sierra ruđat mat leat geavahuvvon kreatsasámeválgastivrraide biddjojuvvojit hálddahusa geavahussii mii viežžá lassiveahki válgajagi.</p>
<p>Sámediggi ii evttot makkárge rievdadusaid njuolggadusaide mat gusket sámeválgastivrraide. Boahtte válgii ferte Sámediggi dattetge ovttasráđiid Gieldadepartemeanttain čilget gielddaide makkár doaimmat gullet sámeválgastivrraide vai gielddat duođaleabbot barget iežaset bargguid go maid ovddit válggain leat dahkan.</p>
<p><em type="bold">Áirras- ja kreatsajuohku </em>Sámediggi lea ovttaoaivilis ahte áirras- ja kreatsajuoguin ferte bargat ain viidáseabbot. Ollu jienasteaddjiid mielas ii leat otnáš vuogádat rievttalaš ja das sáhttet leat váikkuhusat Sámedikki dohkkejupmái - ii dušše representativitehtii. Maŋŋá go leat leamaš 3 sámediggeválgga, de lea mis vuođđu doarvái geahčadit tendeanssaid ja dan vuođul árvvoštallat ja evttohit rievdadusaid otnáš válgakreatsajuhkui/áirrasjuhkui. Danne lea Sámedikkis dat oaidnu ahte lávdegoddi berre joatkit barggus ahte gávdnat rievttalaš ja buriid málliid mat sáhttet leat ávkkálaččat boahtteáiggis. </p>
<p>Dan bokte sáhttá maiddái oktii čatnat daid rievdadusaid maid Stuorradikki válgaláhkalávdegoddi evttoha. Rievdadusaid válgakreatsaid ja áirrasjuogu ektui sáhttá dalle bidjat guoskat válgii mii dollojuvvo 2005:s.</p>
<p>Dattetge lea lávdegoddi ovttaoaivilis ahte muhtun rievdadusaid mat gusket áirrasjuhkui seađašii bidjat gustot juo 2001 válggas, go válgakreatsain leat nu stuorra erohusat dan ektui man ollugat leat čálihuvvon jienastuslohkui. Njulgen dihtii dán bonjuvuođa evttoha Sámediggi ahte sámelága § 2-4 rievdaduvvo ja dasa lasihuvvo:</p>
<p><em type="italic">Dasto válljejuvvo okta áirras guovtti dakkár válgakreatsas gos leat eanemus olbmot sámi jienastuslogus maŋŋá go sámi jienastuslohkui čáliheapmi lea loahpahuvvon ovdal válgga. </em></p>
<p><em type="bold">Evttohanvuoigatvuohta - listtuid evttoheaddjit </em></p>
<p>Lávdegoddi čujuha ahte válganjuolggadusain lea rahppon vejolašvuohta ahte organisašuvdna, politihkalaš bellodat dahje eará ovttadat sáhttá ohcat Sámedikkis beassat registrerehit iežas dihto namain sámediggeválgii. Váldostivrra lahtut fertejit leat čállán vuollái ohcama. Dasto galgá ovttas registrerenohcamiin biddjojuvvot ovdan Sámediggái julggaštus maid unnimusat 200 olbmo leat ieža vuolláičállán, ja geain lea jienastanvuoigatvuohta sámediggeválggas, ahte áigot registrerehit ovttadaga.</p>
<p>Dainna ortnegiin bálddalagaid lea maiddái otnáš vejolašvuohta bidjat listtuid uhccit vuolláičálaloguin doalahuvvon. Go dál lea rahppojuvvon vejolašvuohta registrerehit sámepolitihkalaš ovttadagaid, de berre báikkálaš listtuid vuolláičállosiid logu bajidit 15:s 30:ái.</p>
<p>Sámediggi evttoha ge danne ahte sámelága § 2-7, nuppi lađđasii lasihuvvo čuovvovaš:</p>
<p><em type="italic">Evttohanvuoigatvuohta válgakreatsain lea buohkain geat leat čálihuvvon válgakreatsa sámi jienastuslohkui. Válgalistoevttohusa galget leat vuolláičállán uhccimusat 30 sápmelačča geain lea evttohanvuoigatvuohta. </em></p>
<p><em type="bold">Rievttalaš juohkáseapmi sohkabeliid ektui </em></p>
<p>Lávdegoddi evttoha ahte njuolggadusat rievdaduvvojit nu ahte listtuin mat dohkkehuvvojit galgá juohku sohkabeliid ektui leat 60/40 proseantta, ja ahte lassiáirasiid ferte oažžut dat sohkabealli mas leat uhccimus áirasat Sámedikkis.</p>
<p>Danne evttoha Sámediggi ahte válganjuolggadusaide § 20 lasihuvvo čuovvovaš:</p>
<p><em type="italic">f) Goabbáge sohkabealli galgá oažžut unnimusat 40 proseantta evttohasaid listui. </em></p>
<p>Dasto evttohuvvo ahte sámelága § 2-4 biddjo čuovvovaš lasáhus:</p>
<p><em type="italic">Dat sohkabealli mas lea vuolláibáza áirasiid ektui maŋŋá válgga Sámedikkis galgá oažžut dán guokte áirrassaji. </em></p>
<p>Ráđđelahttu Isak Mathis O. Hætta evttoha čuovvovaš lasáhusa sámelága § 2-4:</p>
<p><em type="italic">Dat sohkabealli mas lea vuolláibáza áirasiid ektui maŋŋá válgga dan válgakreatsas galgá oažžut dán guokte áirrassaji. </em></p>
<p type="title">Mearkkašupmi 1, áirasis Nils Henrik Måsø, Guovddášbellodaga sámediggejoavku:</p>
<p>Guovddášbellodaga sámediggejoavkkus leat čuovvovaš mearkkašumit Sámediggeráđi evttohussii:</p>
<p><em type="bold">Áirras- ja biirejuohku: </em></p>
<p>Guovddášbellodaga sámediggejoavku ii doarjjo Sámediggeráđi árvalusa go evttoha addit lassimandáhta dan guovtti biirii maid jienastuslohkui leat eanemus olbmot čálihuvvon maŋŋá go jienastuslohkui čáliheapmi lea loahpahuvvon ovdal válgga.</p>
<p>Guovddášbellodaga sámediggejoavku háliida baicce dakkár ortnega mas leat 39 biiremandáhta nugo dál, ja sáhtášii jurddašit dáidda lassin guokte dahje njeallje dássenmandáhta. Dássenmandáhtaid galggašii juogadit seamma málle mielde go dál dahket stuorradiggeválggas. Dát guokte dahje njeallje dássenmandáhta boađášedje lassin dálá 39 mandáhtii, ja dalle šattašedje oktiibuot 41 dahje 43 mandáhta. Dássenmandáhtaid ožžot dušše registrerejuvvon politihkalaš ovttadagat mat riikkadásis olahit eambbo go 4 % doarjaga.</p>
<p>Sámediggeráđđi orru árvalusastis atnimin ássiid logu hui guovddážin. Guovddášbellodaga sámediggejoavku ádde gal dakkár oainnu mii ii dáhtošii menddo stuorra erohusaid ássiid loguin geat leat iešguđet áirasiid jienastan. Ollugiid mielas ii oroše riekta jos guovlu mas leat vissis meare sápmelaččat ožžot seamma ollu áirasiid Sámediggái go eará guovlu mas leat ovcci dahje logi geardde eambbo sápmelaččat.</p>
<p>Nuppi bealis sáhttá dadjat ahte dás ii leat <span type="quote">«millimehtervánhurskkisvuohta»</span> vejolaš. Praktihkalaš beroštumit válgabiiriid juohkimis dagahit ahte daid ássiid logut, geat leat iešguđet áirasiid jienastan, eai leat áibbas ovttaláganat.</p>
<p>Dasto eat álo dáhtošege ahte buot áirasiid leat ovtta mađe sápmelaččat jienastan. Stuorradiggeválggaid oktavuođas leat buohkat dohkkehan ahte daid guovlluid áirasat gos olbmot orrot bieđgguid ja mat leat boaittobealde, eai dárbbaš seamma ollu jienaid go áirasat geat orrot riikka guovddáš báikkiin, nugohčoduvvon guovllulasáhus. Guovllulasáhus lea muhtun muddui oaivvilduvvon buhtadussan ieš eanadieđalaš gaskka ovddas boaittobealguovlluid ja guovddáža gaskka, mii lea mielde dahkamin váttisin guovlluide ovddidit beroštumiideaset guovddáš eiseválddiide. Lasáhus sáhttá maid muhtun muddui buhtadit boaittobealguovlluid ássiid smávva logu, mii muđui ii attáše dáidda guovlluide nu galle áirasa guovddáš guovlluid ja guovlluid ektui gos orrot eambbo olbmot.</p>
<p>Kárášjohka ja Guovdageaidnu adnojuvvojit dávjá guovddáš sámi guovlun ja leat sámi oainnu mielde guovddážat. Dáppe leat sápmelaččat eanetlogus, ja sámegielas ja sámi kultuvrras lea nana sadji báikegottis. Eanaš doarjjaortnegat sápmelaččaid várás, leat kanaliserejuvvon dán guovddáš guvlui. Dán guovtti gieldda ektui adnojuvvojit eará sámi ássanguovllut dál máŋgga dáfus boaittobealguovlun, sihke eanadieđalaččat ja kultuvrralaččat. Dát dilli sáhtášii máksit ahte sámi ássanguovllut olggobealde Kárášjoga ja Guovdageainnu fertejit oažžut vissis meare lassiáirasiid Sámediggái.</p>
<p>Dálá sámi jienastuslogu ektui mávssášii Sámediggeráđi árvalus ahte Kárášjoga ja Guovdageainnu válgabiiret oččošedje njeallje áirasa goabbáge Sámediggái. Dán sáhttá áddet danin ahte lea oidimin Kárášjoga ja Guovdageainnu. Otná dan beaivvi ii leat oktage eará gielda dán riikkas mii lágain ovdagihtii lea dáhkiduvvon oažžut golbma fásta sámediggeáirasa. Buot eará sámi gielddat fertejit juogadit áirasiiddiset eará gielddaiguin. Earenoamážit mearrasápmelaččat čuoččuhit ahte Kárášjoga ja Guovdageainnu gielddat leat dál juo oidojuvvon, maid earret eará iešguđet sámi nášuvnnalaš ja fylkkagielddalaš sámi ásahusaid ásaheamit čájehit. Sámediggeráđi árvalus addá dákkár oidnui nannoseabbo vuođu, ja Guovddášbellodaga sámediggejoavku ballá ahte dat dagaha ain eambbo polariserema, mii fas vahágahtášii Sámedikki legitimitehta sihke mearrasámi ja máttasámi guovlluin.</p>
<p><em type="bold">Vánhurskkis sohkabealjuohku </em></p>
<p>Sámediggeráđđi evttoha rievdadit njuolggadusaid nu ahte listtuin mat dohkkehuvvojit, galgá leat 60/40 % juogadeapmi goappáge sohkabeallái, ja ahte lassimandáhtat galget addojuvvot dan sohkabeallái mas leat unnimus áirasat Sámedikkis.</p>
<p>Guovddášbellodaga sámediggejoavkku mielas maid galggašii leat eambbo vánhurskkis sohkabealjuogadeapmi go dál lea. Sáhttá dattetge leat váttis lágain mearridit ahte listtuin galgá leat 60/40 % juogadeami goappáge sohkabeallái. Dat sáhttá nappo mearkkašit ahte leat gáržžideamen dálá demokratiija.</p>
<p>Eambbo vánhurskkis sohkabealjuogadeapmi ferte dáhpáhuvvat earaláhkái go maid Sámediggeráđđi lea árvalan, earret eará dássenáirasiid várremiin dan sohkabeallái mii lea ožžon unnimus áirasiid Sámediggái. Dasto soaittášeimmet vel háliidit ávžžuhit nominašuvdnačoahkkimiid, muhto ii fal láhkagohččumiin, vuhtiiváldit sávaldaga 60/40 % juogadeami hárrái goappáge sohkabeallái.</p>
<p type="title">Mearkkašupmi 2; áirasis Roger Pedersen, Sámi válgalihtu:</p>
<p>Sámi válgalihttu šálloša go dát ášši ovddiduvvo dievasčoahkkimii almmá vuđolaš geahčadeami haga. Nu go ášši lea ovddiduvvon, de das vuhtto ahte Sámediggeráđis lea leamaš hoahppu. Sámelága rievdadeapmi gáibida ahte eambbo ásahusat, earret eará sámi organisašuvnnat, livčče galgan oažžut ášši gulaskuddamii. Go juo lávdegoddi lea bargan beannot jagi, de livččii geargan sáddet lávdegotti barggu bohtosiid gulaskuddamii daidda geaidda ášši guoská.</p>
<p>Danne oaivvilda Sámi válgalihttu ahte ášši galggašii guorahallat ollu viidábut ja vuđoleabbot, ja áigu dáhttut válljet ođđa lávdegotti mii árvvoštallá buot beliid sámelágas. Min mielas galggašii dát ođđa lávdegoddi loahpahit barggus nu buori áiggis ahte dain geaidda ášši guoská lea áigi buktit cealkámuša lávdegotti bargui.</p>
<p>Sámi válgalihtu mielas ii leat vuođđu dadjat nu go árvalusas daddjojuvvo, ahte jos Kárášjoga ja Guovdageainnu gielddat eai oaččo eambbo áirasiid, de Sámedikki legitimitehta hedjona. Vaikke vel Kárášjogas ja Guovdageainnus leat matematihkalaččat menddo unnán áirasat, de dat leat liikká áidna ovttaskas gielddat mat sáddejit iežaset áirasiid Sámediggái, almmá gilvaleami haga eará gielddaiguin. Sámediggi galggašii leat ain nannoseabbo dán guovtti gielddas danne leat sierra válgabiiren. Dat mii baicce sáhtášii hedjonahttit Sámedikki legitimitehta, lea jos diggi adnojuvvošii regiovnnalaš orgánan iige orgánan mii ovddasta oppa sámi álbmoga.</p>
<p>Go Sámediggeráđđi dadjá ahte ollugat atnet dálá vuogádaga vánhurskkismeahttumin, de ráđđi ii daja geat dan atnet danin. Dát lea soaittáhaga čuoččuhus masa eai leat makkárge ákkat. Servodaga iešguđet joavkkut áddejit vánhurskkisvuođa iešguđetláhkái, nu maid iešguđet sámi joavkkut.</p>
<p>Vánhurskkis sohkabealjuogadeami ii dáidde sáhttit lágain mearridit. Dat guoskkaha áibbas guovddáš cealkin- ja organiserenfriijavuođa prinsihpaid. Otná servodagas galgá olmmoš beassat cealkit ja organiseret iežas nu go dáhttu, eará láhkarámmaid siskkobealde.</p>
<p>Friija válggat dagahit ahte olbmos duohtavuođas lea vuoigatvuohta cegget justa dakkár listtu maid dáhttu. Dakkár rievdadus maid Sámediggeráđđi dál árvala, rihkušii áibbas čielgasit dán prinsihpa, mii lea áibbas guovddážis demokratiijas.</p>
<p>Sohkabealkvoteren bellodatdásis dagahivččii earret eará ahte ii sáhtášii cegget sierra nissoniid- dahje albmáidlisttuid. Demokráhtalaš njuolggadusaid mielde sáhttá olmmoš organiseret iežas nu go dáhttu. Sohkabealkvoterema prinsihpat leat dieđusge deaŧalaččat hálddašeamis, hálddahusain ja almmolaš lávdegottiin. Buot Sámedikki bellodagat galget dieđusge bargat dan ala ahte nominašuvnnain doaimmahuvvo sohkabealkvoteren, muhto jos dán mearridivččii lágain, de dat rihkušii friija organiserenvuoigatvuođa. Dákkár rievdadusa ii dáiddášii Stuorradiggi ge mearridit.</p>
<p>Sámi válgalihttu oaivvilda ahte Sámediggi dál galggašii bargagoahtit oažžut johtui albma diehtojuohkinkampanja man áigumuššan lea oččodit olbmuid čálihit iežaset jienastuslohkui, ja čađahit dakkár jienastuslohkui čáliheami mii lei ovdal vuosttas sámediggeválgga.</p>
<p type="title">Mearkkašupmi 3; áirasis Magnhild Mathisen, Bargiidbellodaga sámediggejoavku:</p>
<p>Sámediggeráđi árvalus:</p>
<p><em type="italic">Válgaorgánat: </em></p>
<p>Bargiidbellodaga sámediggejoavku doarju árvalusa.</p>
<p><em type="italic">Áirras- ja biirejuohku: </em></p>
<p>Bargiidbellodaga joavku doarju dan ahte mandáhtajuogadeami ja juogadeami biiriide ferte viidáseabbot geahčadit. Dálá vuogádaga atnet olbmot vánhurskkismeahttumin. Lea deaŧalaš gozihit Sámedikki legitimitehta.</p>
<p>Njulgen dihte muhtun boasttuvuođaid, árvvoštallá Bargiidbellodaga sámediggejoavku oččodit rievdadusaid mandáhtajuogadeamis ovdal 2001 válgga.</p>
<p>Dássenmandáhtat fertejit addojuvvot riikkaviidosaš, registrerejuvvon sámepolitihkalaš ovttadagaide biiriin, main lea unnimusat 4 % doarjja.</p>
<p><em type="italic">Evttohanvuoigatvuohta — listtuid eavttuheaddjit: </em></p>
<p>Bargiidbellodaga sámediggejoavku doarju árvalusa.</p>
<p><em type="italic">Vánhurskkis sohkabealjuogadeapmi: </em></p>
<p>Bargiidbellodaga sámediggejoavku doarju árvalusa.</p>
<p>Ja doarju lassiárvalusa mas evttohuvvo ahte mandáhta galgá juogaduvvot dan sohkabeallái mii lea ožžon unnimus áirasiid Sámediggái maŋŋá go válga lea mearriduvvon.</p>
<p type="title">Mearkkašupmi 4; áirasis Steinar Pedersen, Bargiidbellodaga sámediggejoavku:</p>
<p>Bargiidbellodaga sámediggejoavku lea digáštallan náittosbeallalačča vuoigatvuođa lea mielde sámi jienastuslogus. Joavkku mielas dát lea áigeguovdilis ášši masa ferte gávdnat čovdosa lágas.</p>
<p>Oaidnit ahte ášši ii leat čielggaduvvon, ja dan goit ferte dahkat.</p>
<p>Danne dáhttu joavku Sámedikki válgaláhkalávdegotti čielggadit náittosbeallalačča vuoigatvuođa leat mielde sámi jienastuslogus, ja čielggadeami vuođul ovddidit konkrehta evttohusa.</p>
<p><em type="italic">Sámi jienastuslohkui čáliheami subjektiivvalaš eavttu guorahallan </em></p>
<p>Bargiidbellodaga sámediggejoavku lea vásihan ahte leat ollu olbmot geat deavddášedje sámi jienastuslohkui čáliheami objektiivvalaš eavttu, muhto liikká eai čálit iežaset danne go eai dieđe maid subjektiivvalaš eaktu máksá — ahte galgá atnit iežas sápmelažžan.</p>
<p>Danne lea joavkku mielas dárbu guorahallat sudjektiivvalaš eavttu dárkileabbot. Dan oktavuođas galggašii árvvoštallat galggašii go eaktu sihkkojuvvot ollásit, dahje rievdaduvvot nu ahte dovdduide guoski rádji šattašii vuollegeabbun.</p>
<p type="title">Eavttuhus 1, áirasis Eva Josefsen, NSR sámediggejoavku:</p>
<p>Ášši maŋiduvvo.</p>
<p>Sámediggi guorahallá oppalaččat válganjuolggadusaid dainna áigumušain ahte oažžut vejolaš rievdadusaid 2005 válgii.</p>
<p type="title">Eavttuhus 2, áirasis Nils Henrik Måsø, Guovddášbellodaga sámediggejoavku:</p>
<p>A) Válgaorgánat: Nugo ráđi árvalus</p>
<p>B) Áirras- ja biirejuohku</p>
<p><em type="bold">Evttohus: </em></p>
<p>Maŋimuš kapihttal, mandáhtajuogadeapmi ja juogadeapmi biriide, rievdaduvvo dánin:</p>
<p>Dattetge doarju Sámediggi dan ahte ferte veahá rievdadit mandáhtajuogadeami ovdal 2001 válgga. Juogadeapmi dáhpáhuvvá ná: 39 biiremandáhta dálá ortnega mielde ja njeallje dássenmandáhta lassin. Dássenmandáhtat juogaduvvojit Stuorradikki málle mielde, ja juogaduvvojit dušše registrerejuvvon politihkalaš ovttadagaide mat riikkadásis ožžot eambbo go 4 % doarjaga.</p>
<p><em type="bold">C) Evttohanvuoigatvuohta — listtuid eavttuheaddjit: </em>Nu go ráđi árvalus </p>
<p><em type="bold">D) Vánhurskkis sohkabealjuogadeapmi </em></p>
<p><em type="bold">Evttohus: </em></p>
<p>Kapihttal rievdaduvvo dánin:</p>
<list><p type="listitem">Sámediggi ávžžuha bellodagaid ja eará joavkkuid mat ceggejit listtuid sámediggeválgii fuolahit ahte listtuin lea 60/40 % juogadeapmi goappáge sohkabeallái. Dákkár eavttu sáhttet omd. ovttaskas joavkkut dahje ovttaskas bellodagat bidjat iežaset njuolggadusaide.</p>
<p type="listitem">Dássenmandáhtat juogaduvvojit dan sohkabeallái mii lea ožžon unnimus áirasiid Sámediggái.</p>
</list><p type="title">Eavttuhus 3, áirasis Magnhild Mathisen Bargiidbellodaga sámediggejoavku:</p>
<p>Ahte Sámelága § 2-4 rievdaduvvo ná:</p>
<p><span type="quote">«Juogadeapmi dahkko ná: 39 mandáhta dálá ortnega mielde + 4 dássenmandáhta lassin»</span></p>
<p>Dássenmandáhtat juhkkojuvvojit ná: Dássenmandáhtat addojit duššefal registrerejuvvon samepolitihkalaš ovttadagaide mat ožžot eanet go 4% doarjaga riikadásis, dássenmandáhtat juogaduvvojit Stuoradiggemodealla mielde.</p>
<p><em type="bold">Vánhurskkis sohkabealjuogadeapmi; rievdadusevttohus:lasáhus: </em></p>
<p>Dasa lassin evttohuvvo Sámeláhkii čuovvovaš lasáhus:</p>
<p>Buot dán 4 mandáhta oažžu dat sohkabealli mii lea unnitlogus Sámedikkis maŋŋil go válggat leat čađahuvvon, jus nuppi sohkabealis leat unnit go 40% ovddastus.</p>
<p>Subjektiivvalaš eaktu čálihit iežas sámi jienastuslohkui rievdaduvvo ná:</p>
<p><span type="quote">«... ja geat dovdet gullevašvuođa sápmelašvuhtii.»</span></p>
<p type="title">Eavttuhus 4, áirasis Ove Johnsen, Sámi válgalihttu:</p>
<list><p type="listitem">Sámediggeráđi evttohus hilgojuvvo ollásit.</p>
</list><list><p type="listitem">Sámediggi vállje bellodagaid gaskasaš lávdegotti mas leat iešguđetlágán bellodagat mii galgá evttohit rievdadusaid Sámeláhkii 2005 válgga rádjái. Lávdegoddi galgá buktit evttohusa Sámediggái. Maŋŋil go lea gieđahallon dievasčoahkkimis galgá evttohus rievdadit Sámelága sáddejuvvot unnimusat Sámi orgánisašuvnnaide gulaskuddamii ovdal loahpalaš gieđahallama dievasčoahkkimis.</p>
</list><p type="title">Eavttuhus 5, áirasis John Henrik Eira, NSR sámediggejoavku:</p>
<p>Biire- ja áirrasjuohku</p>
<list><p type="listitem">Sámediggi dáhttu bisuhit dálá biirejuohkima — 13 válgabiire.</p>
<p type="listitem">Sámediggi dáhttu maid ahte juohke biire galgá oažžut ovtta vuođđomandáhta, beroškeahttá válgabiire jienastatlogus.</p>
<p type="listitem">Loahppa 26 mandáhta juogaduvvojit gorrelogu mielde ovttaskas biiriid dohkkehuvvon jienastatloguid vuođul, vrd. 1991 borgemánu 22. b. čielggadeami sámelága ja Sámedikki válganjuolggadusaid reviderema birra. Erenoamážit čujuhit siidui 38, movt das lea 26 loahppa mandáhta evttohuvvon juogaduvvot.</p>
</list><p type="title">III.	Jienasteapmi</p>
<p>39 áirasis ledje 38 čoahkis.</p>
<p>Eavttuhus 3, nubbi oassi gitta <span type="quote">«subjektiivvalaš..»</span> rádjai gessojuvvui ruovttoluotta.</p>
<p>Sámediggeráđi árvalusas válganjuolggadusaid § 20 ektui gessojuvvui ruovttoluotta.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 4 hilgojuvvui 32 jienain.</p>
<p type="listitem">Eavttuhus 1 hilgojuvvui 24 jienain.</p>
<p type="listitem">Eavttuhus 5, hilgojuvvui 36 jienain</p>
<p type="listitem">Eavttuhus 2 (B) ja eavttuhus 3 (1. čuo.) hilgojuvvui 21 jienain</p>
<p type="listitem">Ráđi eanetlogu árvalus biddjojuvvui ráđi uhccitlogu árvalusa vuostá. Ráđi uhccitlohkoárvalus hilgojuvvui 36 jienain.</p>
<p type="listitem">Eavttuhus 2, (D 1. čuo.) mearriduvvui ovttajienalaččat.</p>
<p type="listitem">Eavttuhus 2, (D 2. čuo.) hilgojuvvui 21 jienain.</p>
<p type="listitem">Eavttuhus 3 (maŋimuš oassi) mearriduvvui 21 jienain.</p>
<p type="listitem">Sámediggeráđi árvalus ja mearriduvvon rievdadusat mearriduvvui 37 jienain.</p>
</list><p type="title">IV.	Beavdegirjelasáhus</p>
<p><em type="italic">Randi A. Skum, NSR, Nils O. Nilsen, NSR, Magne A. S. Huuva, NSR, Laila Gunilla Wilks, NSR, </em><em type="italic">Roger Pedersen, Sámi válgalihttu, Ove Johnsen, Sámi válgalihttu, Geir Liland, Sámi válgalihttu, Per Solli, Bargiidbellodat, Eva Josefsen, NSR, </em> <em type="italic">Willy Ørnebakk </em><em type="italic">, Bargiidbellodat </em> <em type="italic">, Margreta P. Kristiansen </em><em type="italic">, Bargiidbellodat </em> <em type="italic">, Marie Therese Nordsletta Aslaksen </em><em type="italic">, Bargiidbellodat </em> <em type="italic">, Birger Nymo, NSR ovddidit čuovvovaš beavdegirjelasáhusa: </em></p>
<p>Čujuhit maŋidanárvalusa meannudeapmái ja jienasteapmái áššis 9/00 - Sámelága ja sámediggeválganjuolggadusaid ođasmahttin. Go mii eat ožžon eanetlogu maŋidit ášši, de bággehallat dan dillái ahte fertet jienastit konkrehta rievdadusárvalusa masa dál gal juste eat sáhte mearridit oainnu. Mii oaivvildit ahte prinsihpalaš bealit áššis eai leat dohkálaččat čuvgejuvvon.</p>
<p>Dán oktavuođas lea erenoamáš deaŧalaš deattuhit ahte rievdadusárvalus hui sakka guoská Sámedikki dohkkejupmái min válgakreatsain.</p>
<p>Go ášši ii leat leamaš gulaskuddamis, de eanaš oassi min jienasteaddjiin ii leat beassan searvat dán deatalaš bargui válganjuolggadusaid rievdadusa oktavuođas.</p>
<p>Mii leat Sámedikki áirasat geat leat olggobealde sámegiela hálddašanguovllu, ja dovdat ovddasvástádusa iežamet jienasteaddjiide. Dáinna lágiin dáhttut mii sihkkarastit ahte sin demokráhtalaš vuoigatvuohta guldaluvvo dohkálaš vugiin.</p>
<p><em type="bold">John Henrik Eira ovddidii čuovvovaš beavdegirjelasáhusa: </em></p>
<p>Biire- ja áirrasjuohku</p>
<list><p type="listitem">Sámediggi dáhttu bisuhit dálá biirejuohkima — 13 válgabiire.</p>
<p type="listitem">Sámediggi dáhttu maid ahte juohke biire galgá oažžut ovtta vuođđomandáhta, beroškeahttá válgabiire jienastatlogus.</p>
<p type="listitem">Loahppa 26 mandáhta juogaduvvojit gorrelogu mielde ovttaskas biiriid dohkkehuvvon jienastatloguid vuođul, vrd. 1991 borgemánu 22. b. čielggadeami sámelága ja Sámedikki válganjuolggadusaid reviderema birra. Erenoamážit čujuhit siidui 38, movt das lea 26 loahppa mandáhta evttohuvvon juogaduvvot.</p>
</list><p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Ragnhild L. Nystad, áššejođ.</p>
<p>2.</p>
<p>Magnhild Mathisen</p>
<p>3.</p>
<p>Roger Pedersen</p>
<p>Egil Olli</p>
<p>Sven-Roald Nystø</p>
<p>Roger Pedersen</p>
<p>Eva Josefsen (čoahkkinortnegii)</p>
<p>4.</p>
<p>Nils Henrik Måsø</p>
<p>Ragnhild Nystad</p>
<p>Egil Olli</p>
<p>Nils Henrik Måsø</p>
<p>5.</p>
<p>Eva Josefsen</p>
<p>Magnhild Mathisen</p>
<p>Eva Josefsen</p>
<p>Egil Olli (čoahkkinortnegii)</p>
<p>Egil Olli (čoahkkinortnegii)</p>
<p>6.</p>
<p>Isak M. O. Hætta</p>
<p>7.</p>
<p>John Henrik Eira</p>
<p>Per Solli</p>
<p>John Henrik Eira</p>
<p>8.</p>
<p>Steinar Pedersen</p>
<p>Berit Ranveig Nilssen</p>
<p>Steinar Pedersen</p>
<p>9.</p>
<p>Olaf Eliassen</p>
<p>10.</p>
<p>Ove Johnsen</p>
<p>11.</p>
<p>Per Solli</p>
<p>12.</p>
<p>Ragnhild Nystad</p>
<p>Olaf Eliassen</p>
<p>Ragnhild Nystad</p>
<p>13.</p>
<p>Klemet Erland Hætta</p>
<p>Egil Olli</p>
<p>Klemet Erland Hætta</p>
<p>14.</p>
<p>Margreta Påve Kristiansen</p>
<p>15.</p>
<p>Sven-Roald Nystø</p>
<p>16.</p>
<p>Magnhild Mathisen</p>
<p>17.</p>
<p>Ragnhild Nystad</p>
<p>Randi A Skum (čoahkkinortnegii)</p>
<p>Birger Nymo (čoahkkinortnegii)</p>
<p>John Henrik Eira (čoahkkinortnegii)</p>
<p>John Henrik Eira (čoahkkinortnegii)</p>
<p type="title">VI.	Sámedikki mearrádus maŋŋá jienasteami lea ná:</p>
<p><em type="bold">Válgáorgánat </em></p>
<p>Sámediggi árvala ahte ásahuvvo orgána mii gohčoduvvo <span type="quote">«Sámedikki válgalávdegoddin»</span>.</p>
<p>Válgalávdegotti bargun šaddá earret eará dohkkehit registrerejuvvon sámepolitihkalaš ovttadagaid válganjuolggadusaid § 17 mielde. Go registrerenohcamat sáhttet boahtit goas beare válgaáigodagas, de berre lávdegoddi válljejuvvot olles áigodaga várás ja čoahkkanit dárbbu mielde. Válgalávdegottis galggašedje leat 5 lahtu ja sis várrelahtut, ja sis galggašii leat buorre máhtolašvuohta válgga birra.</p>
<p>Sámediggi evttoha maiddái ahte dat doaimmat mat kreatsasámeválgastivrrain leat biddjojuvvojit Sámedikki válgalávdegoddái. Dát barggut leat dakkárat maid lea buoret bidjat dán lávdegoddái. Ovdamunni dainna lea dat go doaimmat maid kreatsasámeválgastivrrat otne barget šaddet eanet oktiičadnojuvvot, seamma geavahus ovddiduvvo, ja listaevttoheaddjiin lea dalle dušše okta orgána man ektui bargat.</p>
<p>Sámedikki hálddahus sáhttá doaibmat dán válgalávdegotti čállingoddin ja dat sierra ruđat mat leat geavahuvvon kreatsasámeválgastivrraide biddjojuvvojit hálddahusa geavahussii mii viežžá lassiveahki válgajagi.</p>
<p>Sámediggi ii evttot makkárge rievdadusaid njuolggadusaide mat gusket sámeválgastivrraide. Boahtte válgii ferte Sámediggi dattetge ovttasráđiid Gieldadepartemeanttain čilget gielddaide makkár doaimmat gullet sámeválgastivrraide vai gielddat duođaleabbot barget iežaset bargguid go maid ovddit válggain leat dahkan.</p>
<p><em type="bold">Áirras- ja kreatsajuohku </em>Sámediggi lea ovttaoaivilis ahte áirras- ja kreatsajuoguin ferte bargat ain viidáseabbot. Ollu jienasteaddjiid mielas ii leat otnáš vuogádat rievttalaš ja das sáhttet leat váikkuhusat Sámedikki dohkkejupmái - ii dušše representativitehtii. Maŋŋá go leat leamaš 3 sámediggeválgga, de lea mis vuođđu doarvái geahčadit tendeanssaid ja dan vuođul árvvoštallat ja evttohit rievdadusaid otnáš válgakreatsajuhkui/áirrasjuhkui. Danne lea Sámedikkis dat oaidnu ahte lávdegoddi berre joatkit barggus ahte gávdnat rievttalaš ja buriid málliid mat sáhttet leat ávkkálaččat boahtteáiggis. </p>
<p>Dan bokte sáhttá maiddái oktii čatnat daid rievdadusaid maid Stuorradikki válgaláhkalávdegoddi evttoha. Rievdadusaid válgakreatsaid ja áirrasjuogu ektui sáhttá dalle bidjat guoskat válgii mii dollojuvvo 2005:s.</p>
<p>Dattetge lea lávdegoddi ovttaoaivilis ahte muhtun rievdadusaid mat gusket áirrasjuhkui seađašii bidjat gustot juo 2001 válggas, go válgakreatsain leat nu stuorra erohusat dan ektui man ollugat leat čálihuvvon jienastuslohkui. Njulgen dihtii dán bonjuvuođa evttoha Sámediggi ahte sámelága § 2-4 rievdaduvvo ja dasa lasihuvvo:</p>
<p><em type="italic">Dasto válljejuvvo okta áirras guovtti dakkár válgakreatsas gos leat eanemus olbmot sámi jienastuslogus maŋŋá go sámi jienastuslohkui čáliheapmi lea loahpahuvvon ovdal válgga. </em></p>
<p><em type="bold">Evttohanvuoigatvuohta - listtuid evttoheaddjit </em></p>
<p>Lávdegoddi čujuha ahte válganjuolggadusain lea rahppon vejolašvuohta ahte organisašuvdna, politihkalaš bellodat dahje eará ovttadat sáhttá ohcat Sámedikkis beassat registrerehit iežas dihto namain sámediggeválgii. Váldostivrra lahtut fertejit leat čállán vuollái ohcama. Dasto galgá ovttas registrerenohcamiin biddjojuvvot ovdan Sámediggái julggaštus maid unnimusat 200 olbmo leat ieža vuolláičállán, ja geain lea jienastanvuoigatvuohta sámediggeválggas, ahte áigot registrerehit ovttadaga.</p>
<p>Dainna ortnegiin bálddalagaid lea maiddái otnáš vejolašvuohta bidjat listtuid uhccit vuolláičálaloguin doalahuvvon. Go dál lea rahppojuvvon vejolašvuohta registrerehit sámepolitihkalaš ovttadagaid, de berre báikkálaš listtuid vuolláičállosiid logu bajidit 15:s 30:ái.</p>
<p>Sámediggi evttoha ge danne ahte sámelága § 2-7, nuppi lađđasii lasihuvvo čuovvovaš:</p>
<p><em type="italic">Evttohanvuoigatvuohta válgakreatsain lea buohkain geat leat čálihuvvon válgakreatsa sámi jienastuslohkui. Válgalistoevttohusa galget leat vuolláičállán uhccimusat 30 sápmelačča geain lea evttohanvuoigatvuohta. </em></p>
<p><em type="bold">Rievttalaš juohkáseapmi sohkabeliid ektui </em></p>
<p>Lávdegoddi evttoha ahte njuolggadusat rievdaduvvojit nu ahte listtuin mat dohkkehuvvojit galgá juohku sohkabeliid ektui leat 60/40 proseantta, ja ahte lassiáirasiid ferte oažžut dat sohkabealli mas leat uhccimus áirasat Sámedikkis.</p>
<p>Sámediggi ávžžuha bellodagaid ja eará joavkkuid mat ceggejit listtuid sámediggeválgii fuolahit ahte listtuin lea 60/40 % juogadeapmi goappáge sohkabeallái. Dákkár eavttu sáhttet omd. ovttaskas joavkkut dahje ovttaskas bellodagat bidjat iežaset njuolggadusaide.</p>
<p>Dasto evttohuvvo ahte sámelága § 2-4 biddjo čuovvovaš lasáhus:</p>
<p><em type="italic">Dat sohkabealli mas lea vuolláibáza áirasiid ektui maŋŋá válgga Sámedikkis galgá oažžut dán guokte áirrassaji. </em></p>
<p><em type="bold">Sámi jienastuslohku </em></p>
<p>Subjektiivvalaš eaktu čálihit iežas sámi jienastuslohkui rievdaduvvo ná:</p>
<p><span type="quote">«... ja geat dovdet gullevašvuođa sápmelašvuhtii.»</span></p>
<p>Ášši meannudeapmi loahpahuvvui njukčámánu 2. b. dii. 9.55</p>
<p type="title">Ášši 10/00	Ráđđehusa dearvvasvuođa- ja sosiálabálvalusaid doaibmaplána sámi álbmogii Norggas - gulaskuddan</p>
<p>Ášši meannudeapmi álggahuvvui njukčamánu 2. b. dii. 10.45.</p>
<p type="title">I.	Áššebáhpirat</p>
<list><p type="listitem">Mangfold og likeverd, ráđđehusa dearvvasvuođa- ja sosiálabálvalusaid doaibmaplána sámi álbmoga várás Norggas. Sosiála- ja dearvvasvuođadepartemeantta gulaskuddanárvalus, skábmamánnu 1999</p>
<p type="listitem">Gulaskuddancealkámušat</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p>Sámediggi oaivvilda ahte doaibmaplána doaibmabidjoevttohusat eai leat nu viidá ja daid galggašii sáhttit duohtan dahkat biddjojuvvon áigerámmaid siste. Danne galggašii departemeanta bidjat konkrehta áigerámmaid dasa. Dasto fertešii Ráđđehus várret sierra ruđaid plána čađaheapmái. Sámediggi hálddaša dikki ruđaid mat leat NOU 1995:6 Dearvvasvuođa- ja sosiálabálvalusaid plána birra sámi álbmoga várás Norggas, friija daid vuoruhemiid vuođul maid diggi bidjá áiggis áigái. Danne ii sáhte Sosiála- ja dearvvasvuođadepartemeanta hálddašit das ruđaid iežas initiatiivvaide.</p>
<p>Sámediggi registrere ahte daid áŋgiruššamiid gaskka mat leat deattuhuvvon ráđđehusa doaibmaplánas ja dain áŋgiruššansurggiin mat Sámedikkis leat prošeavtta juolludemiide, leat erohusat. Doaibmaplánas deattuhuvvojit dearvvasvuođa- ja sosiálabálvalusaid doaimmaid olggut rámmat, danne go plánas váldoáššis lea sáhka gelbbolašvuođa huksema birra sámegielas ja kultuvrralaš áddejumis. Doaibmaplána deaŧalaš áŋgiruššansuorgin leat maiddái diehtojuohkin ja dulkabálvalus. Sámediggi lea prošeaktabargguin vuoruhan dakkár sisdoalu ja metodihka mii lea vuođđuduvvon sámi árvvuide. Goappašat bealit gusket deaŧalaš osiide sámi dearvvasvuođa- ja sosiálabálvalusaid ovddideamis, ja dievasmahttiba goabbat guoimmiska.</p>
<p><em type="bold">Sámedikki sadji </em></p>
<p>Sámedikki sadji sámi dearvvasvuođa- ja sosiálaáššiid organiseremis ja váldi daid ektui galggašii čilgejuvvot buorebut go mii doaibmaplánas boahtá ovdan. Lea deaŧalaš čilget makkár sadji Sámedikkis lea iešguđet doaibmabijuid čađaheamis ja erenoamážit eará guoskevaš instánssaid ektui doaibmabijuid johtuibidjama oktavuođas. Eahperealistalaš vuordámušaid Sámedikki bargui sáhttá garvit go iešguđet oasálaččaid sadji čilgejuvvo.</p>
<p>Ovddasvástádus sámi dimenšuvnnas dearvvasvuođa- ja sosiálabálvalusain lea máŋgga dásis, maiddái fylkagielddain ja gielddain lea ovddasvástádus doaibmabijuid johtui bidjamis sámi álbmoga várás. Sámediggi lea bidjan merkii ahte go ovttaskas fylkagielddat fertejit seastit bušeahtas, de seastindoaimmat čađahuvvojit daid doaibmabijuid ektui mat leat sámi álbmoga várás. Dát dagaha dorvvuhisvuođa sámi servodagas. Sámit galggašedje sáhttit luohttit dasa ahte maiddái sii, nugo earát ge, galget oažžut gieldalaš ja fylkagieldalaš orgánain/institušuvnnain individualaččat heivehuvvon dearvvasvuođa- ja sosiálabálvalusaid. Lea váidalahtti go Sámediggi ii sáhte seaguhit iežas fylkkaid ja gielddaid plánaproseassaide. Sámediggi ferte baicce sáhttit buktit árvalusaidis ovttaskas gildii ja fylkagildii našuvnnalaš čanastagaid bokte maid departemeanta addá. Helseregion Nord ja Sámedikki gaskasaš ovttasbargu sáhttá maiddái leat ulbmállaš danne go dearvvasvuođaregiovdnii gullet máŋga fylkagieldda.</p>
<p><em type="bold">Riikaviidosaš bálvalusat </em></p>
<p>Riikaviidosaš diehtojuohkinbálvalus oppalaččat ja máŋggalágan birasáitagiid ektui, dulkabálvalusat ja dáláš sámi gelbbolašvuođa oktii čatnan dearvvasvuođa- ja sosiálasuorggis leat doaibmabijut maid lea dárbu čađahit jođáneamos lági mielde. Galggašii álggahuvvot prošeaktabargu dan ektui movt doaibmabijuid sáhtášii johtui bidjat, ja seammás galggašii maiddái árvvoštallat ahte sáhtášii go muhtun doaibmabijuid ovttastahttit buorebut. Sámediggi sáhttá leat mielde ollašuhttimin dán lágan riikaviidosaš doaibmabijuid. Doaimmat prošeaktajuolludemiid barggu lassin ja prošeavttaid čuovvuleapmi gáibidit olmmošnávccaid eanet go mat Sámedikkis dál leat.</p>
<p>Sámediggi deattuha ahte lea deaŧalaš geavahit sámegiela gulahallangaskaoapmin divššáriid ja sámegiel buohcciid gaskka. Doaibmaplánas čujuhuvvo ahte dát regulerejuvvo individuálalaš vuoigatvuohtan lágas buohcciid vuoigatvuođa birra man bokte gozihuvvo buohcci sihkkarvuohta oažžut rivttes divššu ja ovddasmorraša. Dát lea maiddái kulturpolitihkalaš vuoigatvuohta sámelágas, mii mearkkaša ahte dihto eanadieđalaš guovlluin ja dihto institušuvnnain galgá sámegiella geavahuvvot aktiivvalaš gulahallangaskaoapmin sámegiel buohcciid ektui. Jos sámegiel fálaldat ii láhččojuvvo, de sáhttet das šaddat dearvvasvuođarievttálaš váikkuhusat buohccái/institušuvdnii. Buohcciid gielalaš cakkit sáhttet buktit doaibmabidjodárbbuid maiguin sihkkarastit riekta čielggadusa, rivttes diagnosa ja buori ovddasmorraša. Vuoigatvuohta oažžut dárbbašlaš veahki mielddisbuktá dan ahte buohcci galgá gulahallat divššáriiguin, ja vai bálvalusaid addit sáhttet ráhkadit rivttes diagnosa ja addit divššu dárbbu vuođul. Danne lea deaŧalaš ahte bálvaleaddjit láhčet sámegiel fálaldagaid nu ahte váldojuvvo doarvái vuhtii ovttaskas buohcci individuálaš dárbu. Dasto ferte doaibmabijuid sámi giela ja kultuvrralaš gelbbolašvuođa nannemii dearvvasvuođa- ja sosiálasuorggis vuoruhit sihke oahpahus- ja dikšunásahusaid ektui.</p>
<p><em type="bold">Fálaldagat sierra gelbbolašvuođa ektui </em></p>
<p>Sámediggi oaivvilda ahte fálaldagat mat gáibidit sierra gelbbolašvuođa galget váldoáššis huksejuvvot ja ovddiduvvot sámegiela hálddašanguovllus, ja vejolaččat eará guovlluin gos sámi kultuvra ja giella lunddolaččat gullet birrasii. Dát guoská maiddái institušuvdnafálaldagaide veajuiduhttima oktavuođas mat leat namuhuvvon doaibmaplánas. Dán oktavuođas lea deaŧalaš čujuhit stuorradiggedieđáhussii nr 50 (1998-99) Utjamningsmeldinga, mas boahtá ovdan ahte veajuiduhttin sámi guovlluin lea erenoamáš váttis. Okta sivain sáhttá leat dat go veajuiduhttinfálaldat ii gávdno sámegielalaš ja -kultuvrralaš birrasis, ii ge danne leat heivehuvvon sámi dárbbuide. Sámediggi oaivvilda ahte lea dárbu hukset nana sámi dearvvasvuođafágalaš birrasa dutkangelbbolašvuođain nugo doaibmaplánas evttohuvvo. Dikšunásahusaid main lea sierra gelbbolašvuohta ja našuvnnalaš stáhtus ferte láhčit nu ahte dat sáhttet fállat oaivadusbálvalusa eará dikšunásahusaide sámi ássanguovlluin. Dalle go gelbbolašvuohta lea bures huksejuvvon sáhttá leat áigeguovdil árvvoštallat uhccit ovttadagaid ásaheami eará sámi guovlluide. Ovdamunnin go gelbbolašvuođa guovddážat huksejuvvojit, maiddái institušuvdnafálaldagat, leat:</p>
<list><p type="listitem">Sámi/sámegiel buohcci dearvvasmuvvanvejolašvuođa buorrána go oažžu divššu oahpes birrasis, gos sámi giella ja kultuvra leat integrerejuvvon.</p>
<p type="listitem">Gelbbolašvuođa huksemis čájehit vásihusat ahte dál lea stuorát vejolašvuohta oažžut virggiide fágaolbmuid geain lea gelbbolašvuohta sámegielas ja kulturáddejumis.</p>
<p type="listitem">Lea deaŧalaš ahte buot bálvalussurggiin ovdamearkka dihte gárihuhttimis/psykiatriijas, veajuiduhttimis, mánáidsuodjalusas jna. lea gelbbolašvuohta sámi gielas ja kultuvrras mii sáhttá leat ávkin vuosttas linjábálvalusaid fágaolbmuide.</p>
</list><p>Namuhuvvon sivaid geažil sáhttá bálvalus addit buori fálaldaga sámi geavaheaddjiide olles sámi guovllus beroškeahttá riikarájiin. Jos ná galgá sáhttit doaibmat, de lea dárbu ahte Sosiála- ja dearvvasvuođadepartemeanta bidjá čanastagaid ahte fálaldaga galgá ná hukset.</p>
<p>Doaibmaplána evttohus ahte hukset sámi dearvvasvuođa- ja sosiáladutkanovttadaga lea doaibmabidju mii orru leat árvvoštallojuvvon ovddabealde namuhuvvon čuoggáid vuođul, mainna Sámediggi lea erenoamáš duhtavaš.</p>
<p>Sámediggi áigu deattuhit ahte sámi dearvvasvuođa- ja sosiálabálvalusaid gelbbolašvuođa guovddážiid huksen ii galgga hehttet fágagelbbolašvuođa čohkkemis lulli- ja julevsámi guovlluide. Sámedikki mielas lea deaŧalaš ahte gelbbolašvuođas lea sámi iešvuohta, daid girjás kulturhámiid ektui mat leat sámi servodagas. Huksema strategiija lea suorggi fágagelbbolašvuođa čohkken ovtta guvlui buoridan dihte sámi fágaovdáneami eavttuid ja dan maŋŋá biđget gelbbolašvuođa eará guovlluide, áinnas máŋgga gelbbolašvuođa ovttadahkii. Dasto ferte láhčit nu ahte sámi perspektiivva sáhttá ovddidit olles sámi guovllu gielddaid ja fylkagielddaid dearvvasvuođa- ja sosiálafálaldagain.</p>
<p>Ollu gulaskuddancealkámušain boahtá ovdan ahte fylkagielddat ja gielddat eai oro nu viššalit ovddideamen sámi perspektiivva dearvvasvuođa- ja sosiálafálaldagain. Muhtumat leat juobe árvalan dan ge ahte Sámediggi galgá váldit badjelasas fylkagieldalaš institušuvnnaid hálddašeami/doaimma go dat han galgá gozihit sámi geavaheaddjiid dárbbu amase sidjiide čuohcat fylkagielddaid vejolaš seastindoaimmat. Nubbi eará lea dat go eaiggádiin/ fylkagielddain váilu máhtolašvuohta sámi kultuvrras mii sáhttá dagahit dan ahte sámi fágagelbbolašvuohta ii adnojuvvo árvvus, ja fálaldagaid láhčima deaŧalašvuohta sámi álbmoga várás badjegehččojuvvo. Sámediggi oaidná ahte livččii dárbu rievdadit daid sámi ásahusaid stivrenstruktuvra main lea erenoamáš gelbbolašvuohta, gozihan dihte daid sierra dikšunásahusaid mat leat ásahuvvon daid geavaheaddjiid dárbbuid várás geain lea sámi duogáš, ja bálvalusaid sámi dimenšuvnna ovdánahttimii. Danne evttohuvvo ahte árvvoštallojuvvo sierra stivrraid nammadeapmi sámi institušuvnnaide, áinnas lávdegottiin bajit dásis mii goziha koordinerema ja ollislaš perspektiivva. Evttohuvvo ahte ovttaskas stivrii galgá Sámediggi nammadit eanetlogu. Sámi institušuvnnat/gelbbolašvuođaguovddážat biddjojuvvojit njuolga stáhtalaš doaimma vuollái. Dalle dáin institušuvnnain lea našuvnnalaš doaibma ja sáhttet gokčat sámi geavaheaddjiid dárbbuid sorjankeahttá gielda- ja fylkarájiin.</p>
<p>Dan vuođul mii bajábealde lea namuhuvvon galgá maiddái leat nu ahte dain institušuvnnain ja ovttadagain mat galget bidjat eavttuid sámi dearvvasvuođa- ja sosiálaáššiide, galgá leat stiviraovddastus mas váldoáššis leat Sámedikki ovddasteaddjit.</p>
<p>Jos Sámedikkis galgá sáhttit politihkalaččat čuovvulit sámi perspektiivva integrerema ja ovddideami gieldalaš, fylkagieldalaš dearvvasvuođa- ja sosiálafálaldagain, ja sámi našuvnnalaš gelbbolašvuođa guovddážiin, de ferte dat oažžut eanet bargiid Sámedikki hálddahussii.</p>
<p><em type="bold">Doaibmabijut gárihuhttima ektui ja eastadandoaibmabijut oppalaččat </em></p>
<p>Dan geažil go váttisvuođat sámi guovlluin lassánit, gč. maiddái stuorradiggedieđáhusa nr 50 (1998-99) Utjamningsmeldinga, mas statistihkalaš iskkadeamit čájehit ahte eallineavttut sámi guovlluin leat arvat heajut go muđui Davvi-Norggas, de ferte Sámedikki mielas deattuhit erenoamaš doaibmabijuid maidda lea dárbu bidjat eanet deattu doaibmaplánas.</p>
<p>Vaikko gárihuhttinváttisvuohta ii leat ge čilgejuvvon Utjamningsmelding a  statistihkalaš ávdnasiin, sámi álbmoga eallineavttuid birra, de sáhttá stuorra bargguhisvuohta leat sivvan dasa go gárrenávdnasiid geavaheapmi lassána. Gárrenávdnasiid geavaheapmi ja psyhkálaš váttut buohtalaga orrot lassáneamen sámi servodagas, ja dikšunapparáhtas ii leat dohkálaš gelbbolašvuohta bargat daiguin váttisvuođaiguin. Gárihuhttinovddasmorraša huksen 2. ja 3. linjádásis lea hábmejuvvon doaibmabidjun doaibmaplánas. Davvi-Norgga fylkagielddat ja Nordlandsklinikken/Finnmárkku klinihkka ovttasbarget ja plánejit ollislaš institušuvdnafálaldaga gárrenávdnasiid geavaheaddjiid várás. Finnmárkku klinihka fágabargiin lea juo muhtun muddui gelbbolašvuohta sámi gielas ja máŋggakultuvrralašvuođas. Sámi perspektiiva ja máhtolašvuohta sámi gielas ferte heivehuvvot Finnmárkku klinihka fágalaš bargui, nu ahte fálaldat buorebut heivehuvvo sámi diliide. Lea maiddái lunddolaš ahte Finnmárkku klinihkka ovttasráđiid Kárášjoga Mánáid- ja Nuoraid psykiatrálaš poliklinihkain ja Sis-Finnmárkku bearašsuodjalan kantuvrrain Kárášjogas ja rávisolbmuid psykiatriain Leavnjas háhket gelbbolašvuođa dakkár gárihuhttinváttisvuođaid ektui main lea oktavuohta psyhkalaš váttuide.</p>
<p>Iešsoardinváttisvuohta lea stuoris muhtun sámi birrasiin. Sámediggi oaivvilda ahte dan galggašii geahččalit čielggadit lagabuidda. Iešsoardinváttisvuohta vaháguhttá sakka olles sámi servodaga. Dasto lea deaŧalaš hukset doaresfágalaš birrasa/fierpmádaga mii sáhttá ráhkadit buriid málliid iešsoardineastadan doaibmabijuid várás.</p>
<p>Bajábealde namuhuvvon váttisvuođaid vuođul oaivvilda Sámediggi ahte doaibmaplánas ferte bidjat deattu eastadandoaibmabijuide mat erenoamážit leat oaivvilduvvon mánáid ja nuoraid dearvvasvuođa- ja sosiáladili nanosmahttimii. Nugo eará evttohuvvon doaibmabijuin, de ferte kulturperspektiivva heivehit, ii dušše fágabargiid máŋggakultuvrralaš áddejumi ja gelbbolašvuođa ektui sámegielas. Ferte váldit vuolggasaji sámi árvvuin go doaibmabijuid sisdoallu hábmejuvvo, ovdamearkka dihtii sáhtášedje iešguđet lágan sohkabuolvvaid gaskasaš doaibmabijut doaibmat positiivvalaš váikkuhangaskaoapmin mii earret eará nanosmahtášii gárihuhttinváttisvuođaid eastadeami. Sámi mánát/nuorat ja boarrásat dárbbašit deaivvadansajiid gos lunddolaš vugiin sáhttet bajásdoallat ja ovddidit buriid fierpmádatoktavuođaid.</p>
<p><em type="bold">Loahppa mearkkašumit </em></p>
<p>Sámediggi oaidná ahte doaibmaplánas eai leat duođi eanet konkrehta strategiijaárvalusat go NOU:s Dearvvasvuođa- ja sosiálabálvalusaid plána sámi álbmoga várás Norggas mii guoská strategiijaevttohussii movt gozihit ja ovddidit sámi perspektiivva bálvalusain. Dattetge orru dego Sosiála- ja dearvvasvuođadepartemeanttas livččii šaddan buoret ovttasbargu eará ovddasvástideaddji departemeanttaiguin plánabarggus. Galggašii dattetge árvvoštallat movt Mánáid- ja bearašdepartemeanta ja Girko-, oahpahus- ja dutkandepartemeanta sáhtášedje váikkuhit prošeaktabargui/dutkamii sámi perspektiivva ovddideami ektui mánáidsuodjalusas ja oahpahusas, go Sámediggi prošeaktaruhtaohcamiid bokte registrere ahte dasa lea stuorra dárbu.</p>
<p type="title">Mearkkašupmi 1, áirasis Roger Pedersen, Sámi válgalihttu:</p>
<p>Sámi válgalihtu mielas lea buorre go ráđđehus dán doaibmaplánas nanne ahte sámi álbmogis galgá leat seamma dearvvasvuođa- ja sosiálabálvalusfálaldat go eará álbmogis. Mii áddet dan nu ahte ovttaárvosašvuohta ja seamma dearvvasvuođa- ja sosiálabálvalusfálaldagat galget gustot beroškeahttá geavaheddjiid gielas ja kultuvrralaš duogážis.</p>
<p>Daddjojuvvo ahte doaibmaplána ulbmilin lea váikkuhit dan ahte sihkkarastit sámi álbmogii kvalitehta deaivvadettiin bálvalusapparáhta. Dat bidjá stuorra gáibádusaid dearvvasvuođa- ja sosiálabargiide geat galget addit bálvalusaid sámi álbmogii, sihke gielddain, fylkkagielddain ja oahppoásahusain.</p>
<p>Sámi válgalihttu dáhttu deattuhit guovddáš eiseválddiid dárbbu ásahit stipeandaortnegiid rekruteren dihte eambbo sápmelaččaid dearvvasvuođa- ja sosiálafágaoahpuide, nugo čuožžu doaibmaplánas.</p>
<p>Oahppoeriid ásaheami dáfus sámi studeanttaide allaskuvllain ja universitehtain, de ávžžuhit garrasit prioriteret maiddái sápmelaččaid geat eai hála sámegiela studeanttaid sisaváldimis ja eriid juogadeamis, vai siige besset lohkat sápmelaš ohcciid earis. Sámi válgalihtu mielas lea dát earenoamáš deaŧalaš danne go leat hui ollu sápmelaš nuorat geat historjjálaš sivaid geažil eai hála sámegiela. Sis lea liikká sámi kulturáddejumi gelbbolašvuohta, mas ferte leat hui nana árvu go ohcá saji. Ii leat riekta go sápmelaččat geat eai hála sámegiela vealahuvvojit sisaváldimis, danne go lea hui stuorra dárbu dearvvasvuođa- ja sosiálabargiide geain lea kulturgelbbolašvuohta. Dat guoská earenoamážit gielddaide olggobealde Sis-Finnmárkku.</p>
<p type="title">Eavttuhus 1, áirasis Nils Henrik Måsø, Guovddášbellodaga sámediggejoavku:</p>
<p>Čuovvovaš lasáhus lasihuvvo ráđi evttohussii:</p>
<p><em type="bold">Sámi buohccidivššárlávdaoahppu </em></p>
<p>Finnmárkku Allaskuvlla Dearvvašvuođaossodat lea dán rádjái váldán sisa guokte joavkku sámegielat buohccidivššárlávdaohppui Guovdageainnus. Okta joavku lea geargan oahpuin ja ođđa joavku álggii 1999 čavčča. Sámediggi doarju Ráđđehusa mihttomeari joatkit buohccidivššárlávdaoahpuin. Mihttomearri ferte leat ahte lokaliseret oahpahusa dárbbu ja ohcciidlogu mielde. Dát attášii njuovžilet ja nannoset organiserema ja buoret vejolašvuođaid váldit oahpu ruovttubáikkis. Dákkár organiseren dagaha maiddái ahte sámegielat ohcciide livččii álkit beassat váldit oahpu.</p>
<p><em type="bold">Gulloguovddáš </em></p>
<p>Finnmárku lea áidna fylka gos ii leat sierra gulloguovddáš. Riikkas ii ge gávdno gulloguovddáš sámegielagiid várás. Danne oaivvilda Sámediggi ahte livččii lunddolaš ásahit dákkár fálaldaga Kárášjoga Spesialista Doavtterguovddážii.</p>
<p type="title">Eavttuhus 2, áirasis Roger Pedersen, Sámi válgalihtu:</p>
<list><p type="listitem">Oahppoeriid ásaheami oktavuođas sámi studeanttaide allaskuvllain ja universitehtain, eai galgga prioriterejuvvot dušše sámegielalaš sápmelaččat sisaváldimis ja oahppoeriid juogadeamis. Maiddái sápmelaš ohcciin geat eai hála sámegiela galgá leat seamma vejolašvuohta dáid eriid dáfus.</p>
<p type="listitem">Ferte ásahit stipeandaortnegiid rekruteren dihte eambbo sápmelaččaid dearvvasvuođa- ja sosiálafágaoahpuide. Dát ortnegat galget leat buot sápmelaččaid várás, beroškeahttá sámegiela máhtus.</p>
</list><p type="title">Eavttuhus 3, áirasis Leif Elsvatn, Bargiidbellodaga sámediggejoavku:</p>
<p>Evttohus: Lasáhus 4. teakstaoassái s. 1:</p>
<p>Gielddalaš, fylkkagielddalaš, <em type="bold">regiovnnalaš </em>orgánain/institušuvnnain </p>
<p type="title">Eavttuhus 4, áirasis Birger Nymo, NSR sámediggejoavku:</p>
<p>Dulkonbálvalusčuoggái lasihuvvo ođđa čuokkis 6.</p>
<p><span type="quote">«Dán oktavuođas berre Osloi ásahuvvot sámi dulkonbálvalus mii fuolaha sámi álbmoga dulkonbálvalusdárbbu.»</span></p>
<p type="title">III.	Jienasteapmi</p>
<p>39 áirasis ledje 37 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 3, ovttajienalaččat mearriduvvon.</p>
<p type="listitem">Eavttuhus 4, ovttajienalaččat mearriduvvon.</p>
<p type="listitem">Eavttuhus 1, vuosttas oassi mearriduvvui 3 jiena vuostá.</p>
<p type="listitem">Eavttuhus 1, nubbi oassi mearriduvvui ovttajienalaččat.</p>
<p type="listitem">Eavttuhus 2, mearriduvvui ovttajienalaččat</p>
<p type="listitem">Sámediggeráđi árvalus earret mearriduvvon rievdadusat mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Ragnhild L. Nystad</p>
<p>2.</p>
<p>Geir Liland</p>
<p>3.</p>
<p>Nils Henrik Måsø</p>
<p>Ragnhild Nystad</p>
<p>John Henrik Eira</p>
<p>Nils Henrik Måsø</p>
<p>4.</p>
<p>Leif Elsvatn</p>
<p>5.</p>
<p>Jarle Jonassen</p>
<p>6.</p>
<p>Birger Nymo</p>
<p>7.</p>
<p>Leif Elsvatn</p>
<p>8.</p>
<p>Ragnhild Nystad, áššejođiheaddji</p>
<p>Per A. Bæhr (čoahkkinortnegii)</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggi oaivvilda ahte doaibmaplána doaibmabidjoevttohusat eai leat nu viidá ja daid galggašii sáhttit duohtan dahkat biddjojuvvon áigerámmaid siste. Danne galggašii departemeanta bidjat konkrehta áigerámmaid dasa. Dasto fertešii Ráđđehus várret sierra ruđaid plána čađaheapmái. Sámediggi hálddaša dikki ruđaid mat leat NOU 1995:6 Dearvvasvuođa- ja sosiálabálvalusaid plána birra sámi álbmoga várás Norggas, friija daid vuoruhemiid vuođul maid diggi bidjá áiggis áigái. Danne ii sáhte Sosiála- ja dearvvasvuođadepartemeanta hálddašit das ruđaid iežas initiatiivvaide.</p>
<p>Sámediggi registrere ahte daid áŋgiruššamiid gaskka mat leat deattuhuvvon ráđđehusa doaibmaplánas ja dain áŋgiruššansurggiin mat Sámedikkis leat prošeavtta juolludemiide, leat erohusat. Doaibmaplánas deattuhuvvojit dearvvasvuođa- ja sosiálabálvalusaid doaimmaid olggut rámmat, danne go plánas váldoáššis lea sáhka gelbbolašvuođa huksema birra sámegielas ja kultuvrralaš áddejumis. Doaibmaplána deaŧalaš áŋgiruššansuorgin leat maiddái diehtojuohkin ja dulkabálvalus. Sámediggi lea prošeaktabargguin vuoruhan dakkár sisdoalu ja metodihka mii lea vuođđuduvvon sámi árvvuide. Goappašat bealit gusket deaŧalaš osiide sámi dearvvasvuođa- ja sosiálabálvalusaid ovddideamis, ja dievasmahttiba goabbat guoimmiska.</p>
<p><em type="bold">Sámedikki sadji </em></p>
<p>Sámedikki sadji sámi dearvvasvuođa- ja sosiálaáššiid organiseremis ja váldi daid ektui galggašii čilgejuvvot buorebut go mii doaibmaplánas boahtá ovdan. Lea deaŧalaš čilget makkár sadji Sámedikkis lea iešguđet doaibmabijuid čađaheamis ja erenoamážit eará guoskevaš instánssaid ektui doaibmabijuid johtuibidjama oktavuođas. Eahperealistalaš vuordámušaid Sámedikki bargui sáhttá garvit go iešguđet oasálaččaid sadji čilgejuvvo.</p>
<p>Ovddasvástádus sámi dimenšuvnnas dearvvasvuođa- ja sosiálabálvalusain lea máŋgga dásis, maiddái fylkagielddain ja gielddain lea ovddasvástádus doaibmabijuid johtui bidjamis sámi álbmoga várás. Sámediggi lea bidjan merkii ahte go ovttaskas fylkagielddat fertejit seastit bušeahtas, de seastindoaimmat čađahuvvojit daid doaibmabijuid ektui mat leat sámi álbmoga várás. Dát dagaha dorvvuhisvuođa sámi servodagas. Sámit galggašedje sáhttit luohttit dasa ahte maiddái sii, nugo earát ge, galget oažžut gieldalaš, fylkagieldalaš ja regiovnnalaš orgánain/institušuvnnain individualaččat heivehuvvon dearvvasvuođa- ja sosiálabálvalusaid.</p>
<p>Lea váidalahtti go Sámediggi ii sáhte seaguhit iežas fylkkaid ja gielddaid plánaproseassaide. Sámediggi ferte baicce sáhttit buktit árvalusaidis ovttaskas gildii ja fylkagildii našuvnnalaš čanastagaid bokte maid departemeanta addá. Helseregion Nord ja Sámedikki gaskasaš ovttasbargu sáhttá maiddái leat ulbmállaš danne go dearvvasvuođaregiovdnii gullet máŋga fylkagieldda.</p>
<p><em type="bold">Riikaviidosaš bálvalusat </em></p>
<p>Riikaviidosaš diehtojuohkinbálvalus oppalaččat ja máŋggalágan birasáitagiid ektui, dulkabálvalusat ja dáláš sámi gelbbolašvuođa oktii čatnan dearvvasvuođa- ja sosiálasuorggis leat doaibmabijut maid lea dárbu čađahit jođáneamos lági mielde. Galggašii álggahuvvot prošeaktabargu dan ektui movt doaibmabijuid sáhtášii johtui bidjat, ja seammás galggašii maiddái árvvoštallat ahte sáhtášii go muhtun doaibmabijuid ovttastahttit buorebut. Sámediggi sáhttá leat mielde ollašuhttimin dán lágan riikaviidosaš doaibmabijuid. Doaimmat prošeaktajuolludemiid barggu lassin ja prošeavttaid čuovvuleapmi gáibidit olmmošnávccaid eanet go mat Sámedikkis dál leat.</p>
<p>Sámediggi deattuha ahte lea deaŧalaš geavahit sámegiela gulahallangaskaoapmin divššáriid ja sámegiel buohcciid gaskka. Dán oktavuođas berre Osloi ásahuvvot sámi dulkonbálvalus mii fuolaha sámi álbmoga dulkonbálvalusdárbbu. Doaibmaplánas čujuhuvvo ahte dát regulerejuvvo individuálalaš vuoigatvuohtan lágas buohcciid vuoigatvuođa birra man bokte gozihuvvo buohcci sihkkarvuohta oažžut rivttes divššu ja ovddasmorraša. Dát lea maiddái kulturpolitihkalaš vuoigatvuohta sámelágas, mii mearkkaša ahte dihto eanadieđalaš guovlluin ja dihto institušuvnnain galgá sámegiella geavahuvvot aktiivvalaš gulahallangaskaoapmin sámegiel buohcciid ektui. Jos sámegiel fálaldat ii láhččojuvvo, de sáhttet das šaddat dearvvasvuođarievttálaš váikkuhusat buohccái/institušuvdnii. Buohcciid gielalaš cakkit sáhttet buktit doaibmabidjodárbbuid maiguin sihkkarastit riekta čielggadusa, rivttes diagnosa ja buori ovddasmorraša. Vuoigatvuohta oažžut dárbbašlaš veahki mielddisbuktá dan ahte buohcci galgá gulahallat divššáriiguin, ja vai bálvalusaid addit sáhttet ráhkadit rivttes diagnosa ja addit divššu dárbbu vuođul. Danne lea deaŧalaš ahte bálvaleaddjit láhčet sámegiel fálaldagaid nu ahte váldojuvvo doarvái vuhtii ovttaskas buohcci individuálaš dárbu. Dasto ferte doaibmabijuid sámi giela ja kultuvrralaš gelbbolašvuođa nannemii dearvvasvuođa- ja sosiálasuorggis vuoruhit sihke oahpahus- ja dikšunásahusaid ektui.</p>
<p><em type="bold">Fálaldagat sierra gelbbolašvuođa ektui </em></p>
<p>Sámediggi oaivvilda ahte fálaldagat mat gáibidit sierra gelbbolašvuođa galget váldoáššis huksejuvvot ja ovddiduvvot sámegiela hálddašanguovllus, ja vejolaččat eará guovlluin gos sámi kultuvra ja giella lunddolaččat gullet birrasii. Dát guoská maiddái institušuvdnafálaldagaide veajuiduhttima oktavuođas mat leat namuhuvvon doaibmaplánas. Dán oktavuođas lea deaŧalaš čujuhit stuorradiggedieđáhussii nr 50 (1998-99) Utjamningsmeldinga, mas boahtá ovdan ahte veajuiduhttin sámi guovlluin lea erenoamáš váttis. Okta sivain sáhttá leat dat go veajuiduhttinfálaldat ii gávdno sámegielalaš ja -kultuvrralaš birrasis, ii ge danne leat heivehuvvon sámi dárbbuide. Sámediggi oaivvilda ahte lea dárbu hukset nana sámi dearvvasvuođafágalaš birrasa dutkangelbbolašvuođain nugo doaibmaplánas evttohuvvo. Dikšunásahusaid main lea sierra gelbbolašvuohta ja našuvnnalaš stáhtus ferte láhčit nu ahte dat sáhttet fállat oaivadusbálvalusa eará dikšunásahusaide sámi ássanguovlluin. Dalle go gelbbolašvuohta lea bures huksejuvvon sáhttá leat áigeguovdil árvvoštallat uhccit ovttadagaid ásaheami eará sámi guovlluide. Ovdamunnin go gelbbolašvuođa guovddážat huksejuvvojit, maiddái institušuvdnafálaldagat, leat:</p>
<list><p type="listitem">Sámi/sámegiel buohcci dearvvasmuvvanvejolašvuođa buorrána go oažžu divššu oahpes birrasis, gos sámi giella ja kultuvra leat integrerejuvvon.</p>
<p type="listitem">Gelbbolašvuođa huksemis čájehit vásihusat ahte dál lea stuorát vejolašvuohta oažžut virggiide fágaolbmuid geain lea gelbbolašvuohta sámegielas ja kulturáddejumis.</p>
<p type="listitem">Lea deaŧalaš ahte buot bálvalussurggiin ovdamearkka dihte gárihuhttimis/psykiatriijas, veajuiduhttimis, mánáidsuodjalusas jna. lea gelbbolašvuohta sámi gielas ja kultuvrras mii sáhttá leat ávkin vuosttas linjábálvalusaid fágaolbmuide.</p>
</list><p>Namuhuvvon sivaid geažil sáhttá bálvalus addit buori fálaldaga sámi geavaheaddjiide olles sámi guovllus beroškeahttá riikarájiin. Jos ná galgá sáhttit doaibmat, de lea dárbu ahte Sosiála- ja dearvvasvuođadepartemeanta bidjá čanastagaid ahte fálaldaga galgá ná hukset.</p>
<p>Doaibmaplána evttohus ahte hukset sámi dearvvasvuođa- ja sosiáladutkanovttadaga lea doaibmabidju mii orru leat árvvoštallojuvvon ovddabealde namuhuvvon čuoggáid vuođul, mainna Sámediggi lea erenoamáš duhtavaš.</p>
<p>Finnmárku lea áidna fylka gos ii leat sierra gulloguovddáš. Riikkas ii ge gávdno gulloguovddáš sámegielagiid várás. Danne oaivvilda Sámediggi ahte livččii lunddolaš ásahit dákkár fálaldaga Kárášjoga Spesialista Doavtterguovddážii.</p>
<p>Sámediggi áigu deattuhit ahte sámi dearvvasvuođa- ja sosiálabálvalusaid gelbbolašvuođa guovddážiid huksen ii galgga hehttet fágagelbbolašvuođa čohkkemis lulli- ja julevsámi guovlluide. Sámedikki mielas lea deaŧalaš ahte gelbbolašvuođas lea sámi iešvuohta, daid girjás kulturhámiid ektui mat leat sámi servodagas. Huksema strategiija lea suorggi fágagelbbolašvuođa čohkken ovtta guvlui buoridan dihte sámi fágaovdáneami eavttuid ja dan maŋŋá biđget gelbbolašvuođa eará guovlluide, áinnas máŋgga gelbbolašvuođa ovttadahkii. Dasto ferte láhčit nu ahte sámi perspektiivva sáhttá ovddidit olles sámi guovllu gielddaid ja fylkagielddaid dearvvasvuođa- ja sosiálafálaldagain.</p>
<p>Ollu gulaskuddancealkámušain boahtá ovdan ahte fylkagielddat ja gielddat eai oro nu viššalit ovddideamen sámi perspektiivva dearvvasvuođa- ja sosiálafálaldagain. Muhtumat leat juobe árvalan dan ge ahte Sámediggi galgá váldit badjelasas fylkagieldalaš institušuvnnaid hálddašeami/doaimma go dat han galgá gozihit sámi geavaheaddjiid dárbbu amase sidjiide čuohcat fylkagielddaid vejolaš seastindoaimmat. Nubbi eará lea dat go eaiggádiin/ fylkagielddain váilu máhtolašvuohta sámi kultuvrras mii sáhttá dagahit dan ahte sámi fágagelbbolašvuohta ii adnojuvvo árvvus, ja fálaldagaid láhčima deaŧalašvuohta sámi álbmoga várás badjegehččojuvvo. Sámediggi oaidná ahte livččii dárbu rievdadit daid sámi ásahusaid stivrenstruktuvra main lea erenoamáš gelbbolašvuohta, gozihan dihte daid sierra dikšunásahusaid mat leat ásahuvvon daid geavaheaddjiid dárbbuid várás geain lea sámi duogáš, ja bálvalusaid sámi dimenšuvnna ovdánahttimii. Danne evttohuvvo ahte árvvoštallojuvvo sierra stivrraid nammadeapmi sámi institušuvnnaide, áinnas lávdegottiin bajit dásis mii goziha koordinerema ja ollislaš perspektiivva. Evttohuvvo ahte ovttaskas stivrii galgá Sámediggi nammadit eanetlogu. Sámi institušuvnnat/gelbbolašvuođaguovddážat biddjojuvvojit njuolga stáhtalaš doaimma vuollái. Dalle dáin institušuvnnain lea našuvnnalaš doaibma ja sáhttet gokčat sámi geavaheaddjiid dárbbuid sorjankeahttá gielda- ja fylkarájiin.</p>
<p>Dan vuođul mii bajábealde lea namuhuvvon galgá maiddái leat nu ahte dain institušuvnnain ja ovttadagain mat galget bidjat eavttuid sámi dearvvasvuođa- ja sosiálaáššiide, galgá leat stiviraovddastus mas váldoáššis leat Sámedikki ovddasteaddjit.</p>
<p>Jos Sámedikkis galgá sáhttit politihkalaččat čuovvulit sámi perspektiivva integrerema ja ovddideami gieldalaš, fylkagieldalaš dearvvasvuođa- ja sosiálafálaldagain, ja sámi našuvnnalaš gelbbolašvuođa guovddážiin, de ferte dat oažžut eanet bargiid Sámedikki hálddahussii.</p>
<p><em type="bold">Rekrutteren </em></p>
<p>Oahppoeriid ásaheami oktavuođas sámi studeanttaide allaskuvllain ja universitehtain, eai galgga prioriterejuvvot dušše sámegielalaš sápmelaččat sisaváldimis ja oahppoeriid juogadeamis. Maiddái sápmelaš ohcciin geat eai hála sámegiela galgá leat seamma vejolašvuohta dáid eriid dáfus.</p>
<p>Ferte ásahit stipeandaortnegiid rekruteren dihte eambbo sápmelaččaid dearvvasvuođa- ja sosiálafágaoahpuide. Dát ortnegat galget leat buot sápmelaččaid várás, beroškeahttá sámegiela máhtus.</p>
<p>Finnmárkku Allaskuvlla Dearvvašvuođaossodat lea dán rádjái váldán sisa guokte joavkku sámegielat buohccidivššárlávdaohppui Guovdageainnus. Okta joavku lea geargan oahpuin ja ođđa joavku álggii 1999 čavčča. Sámediggi doarju Ráđđehusa mihttomeari joatkit buohccidivššárlávdaoahpuin. Mihttomearri ferte leat ahte lokaliseret oahpahusa dárbbu ja ohcciidlogu mielde. Dát attášii njuovžilet ja nannoset organiserema ja buoret vejolašvuođaid váldit oahpu ruovttubáikkis. Dákkár organiseren dagaha maiddái ahte sámegielat ohcciide livččii álkit beassat váldit oahpu.</p>
<p><em type="bold">Doaibmabijut gárihuhttima ektui ja eastadandoaibmabijut oppalaččat </em></p>
<p>Dan geažil go váttisvuođat sámi guovlluin lassánit, gč. maiddái stuorradiggedieđáhusa nr 50 (1998-99) Utjamningsmeldinga, mas statistihkalaš iskkadeamit čájehit ahte eallineavttut sámi guovlluin leat arvat heajut go muđui Davvi-Norggas, de ferte Sámedikki mielas deattuhit erenoamaš doaibmabijuid maidda lea dárbu bidjat eanet deattu doaibmaplánas.</p>
<p>Vaikko gárihuhttinváttisvuohta ii leat ge čilgejuvvon Utjamningsmelding a  statistihkalaš ávdnasiin, sámi álbmoga eallineavttuid birra, de sáhttá stuorra bargguhisvuohta leat sivvan dasa go gárrenávdnasiid geavaheapmi lassána. Gárrenávdnasiid geavaheapmi ja psyhkálaš váttut buohtalaga orrot lassáneamen sámi servodagas, ja dikšunapparáhtas ii leat dohkálaš gelbbolašvuohta bargat daiguin váttisvuođaiguin. Gárihuhttinovddasmorraša huksen 2. ja 3. linjádásis lea hábmejuvvon doaibmabidjun doaibmaplánas. Davvi-Norgga fylkagielddat ja Nordlandsklinikken/Finnmárkku klinihkka ovttasbarget ja plánejit ollislaš institušuvdnafálaldaga gárrenávdnasiid geavaheaddjiid várás. Finnmárkku klinihka fágabargiin lea juo muhtun muddui gelbbolašvuohta sámi gielas ja máŋggakultuvrralašvuođas. Sámi perspektiiva ja máhtolašvuohta sámi gielas ferte heivehuvvot Finnmárkku klinihka fágalaš bargui, nu ahte fálaldat buorebut heivehuvvo sámi diliide. Lea maiddái lunddolaš ahte Finnmárkku klinihkka ovttasráđiid Kárášjoga Mánáid- ja Nuoraid psykiatrálaš poliklinihkain ja Sis-Finnmárkku bearašsuodjalan kantuvrrain Kárášjogas ja rávisolbmuid psykiatriain Leavnjas háhket gelbbolašvuođa dakkár gárihuhttinváttisvuođaid ektui main lea oktavuohta psyhkalaš váttuide.</p>
<p>Iešsoardinváttisvuohta lea stuoris muhtun sámi birrasiin. Sámediggi oaivvilda ahte dan galggašii geahččalit čielggadit lagabuidda. Iešsoardinváttisvuohta vaháguhttá sakka olles sámi servodaga. Dasto lea deaŧalaš hukset doaresfágalaš birrasa/fierpmádaga mii sáhttá ráhkadit buriid málliid iešsoardineastadan doaibmabijuid várás.</p>
<p>Bajábealde namuhuvvon váttisvuođaid vuođul oaivvilda Sámediggi ahte doaibmaplánas ferte bidjat deattu eastadandoaibmabijuide mat erenoamážit leat oaivvilduvvon mánáid ja nuoraid dearvvasvuođa- ja sosiáladili nanosmahttimii. Nugo eará evttohuvvon doaibmabijuin, de ferte kulturperspektiivva heivehit, ii dušše fágabargiid máŋggakultuvrralaš áddejumi ja gelbbolašvuođa ektui sámegielas. Ferte váldit vuolggasaji sámi árvvuin go doaibmabijuid sisdoallu hábmejuvvo, ovdamearkka dihtii sáhtášedje iešguđet lágan sohkabuolvvaid gaskasaš doaibmabijut doaibmat positiivvalaš váikkuhangaskaoapmin mii earret eará nanosmahtášii gárihuhttinváttisvuođaid eastadeami. Sámi mánát/nuorat ja boarrásat dárbbašit deaivvadansajiid gos lunddolaš vugiin sáhttet bajásdoallat ja ovddidit buriid fierpmádatoktavuođaid.</p>
<p><em type="bold">Loahppa mearkkašumit </em></p>
<p>Sámediggi oaidná ahte doaibmaplánas eai leat duođi eanet konkrehta strategiijaárvalusat go NOU:s Dearvvasvuođa- ja sosiálabálvalusaid plána sámi álbmoga várás Norggas mii guoská strategiijaevttohussii movt gozihit ja ovddidit sámi perspektiivva bálvalusain. Dattetge orru dego Sosiála- ja dearvvasvuođadepartemeanttas livččii šaddan buoret ovttasbargu eará ovddasvástideaddji departemeanttaiguin plánabarggus.</p>
<p>Galggašii dattetge árvvoštallat movt Mánáid- ja bearašdepartemeanta ja Girko-, oahpahus- ja dutkandepartemeanta sáhtášedje váikkuhit prošeaktabargui/dutkamii sámi perspektiivva ovddideami ektui mánáidsuodjalusas ja oahpahusas, go Sámediggi prošeaktaruhtaohcamiid bokte registrere ahte dasa lea stuorra dárbu.</p>
<p>Ášši meannudeapmi loahpahuvvui njukčamánu 2. b. dii. 12.00.</p>
<p type="title">Ášši 11/00	Stuorradiggedieđáhus nr 22 (1999-2000) arkiivvaid, bibliotehkaid ja museáid birra</p>
<p>Ášši meannudeapmi álggahuvvui njukčamánu 2. b. dii. 15.00.</p>
<p type="title">I.	Áššebáhpirat</p>
<list><p type="listitem">Sd.dieđ. nr. 22 (1999-2000) bibliotehkaid, museáid ja arkiivvaid birra (ovdal sáddejuvvon)</p>
<p type="listitem">Sámi kulturmuitoráđi 07.01.2000 reive oktan mildosiiguin Sámi Instituhtii</p>
<p type="listitem">13.12.1999 reive Kulturdepartementii</p>
<p type="listitem">16.11.1999 reived mildosiiguin Kulturdepartementii</p>
<p type="listitem">Ášši 55/96 NOU 1996:7 museáid birra</p>
<p type="listitem">25.06.99 reive mildosiiguin Kulturdepartementii: ášši 21/99 Sámi kulturviesuid ollislaš plána — ođđa vuoruheapmi</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<list><p type="listitem">Vuođđun Stuorradiggedieđáhussii nr. 22 (1999-2000) arkiivvaid, bibliotehkaid ja museáid birra lea UNESCO ovdáneami kulturpolitihkalaš doaibmaplána áigumuš. Sámediggi doarju Ráđđehusa áigumuša ja dan áddejumi mii Ráđđehusas lea arkiivvaid, bibliotehkaid ja museáid sadjái ja mearkkašupmái servodaga ovdáneamis.</p>
<p type="listitem">Sámediggi atná dieđáhusa váilevažžan danne go sámi perspektiivvat ja Ráđđehusa sámepolitihkalaš áigumušat eai oidno čielgasit. Dát lea dagahan ahte dillečilgehus, boahtteáiggi rámmaeavttuiguin ja váikkuhangaskaomiiguin, nu deaŧalaš kulturpolitihkalaš suorggis go dát lea sámi kultursuodjaleapmái ja -ovddideapmái, lea váilevaš.</p>
<p type="listitem">Stuorradiggedieđáhus ii daja ollus maidege sámi arkiivvaid, bibliotehkaid ja museáid bargguid ja hástalusaid birra eará go <span type="quote">«máŋggakultuvrralaš»</span> bajilčállaga vuolde. Sámediggi dáhttu deattuhit ahte eai sápmelaččat eale eambbo máŋggakultuvrralaš servodagas go eará olbmot Norggas dahket. Vaikke vel Sápmelaččat eamiálbmogin maiddái leat čearddalaš minoritehtan Norggas, de dat ii mávsse ahte sápmelaččat definerejit iežaset dušše erohusaiguin majoritehtakultuvrra ektui. Lea deaŧalaš hástalussan oainnusin dahkat máŋggakultuvrralaš Norgga, muhto dan ii galggaše duvdilit dušše eamiálbmoga dahje minoritehtaid iežaset ala, danne go dušše kultuvrra sihkkarastin ja ovddideapmi lea juo sidjiide hirbmat stuorra hástalussan. Jos dagašii eamiálbmogii ja minoritehtaide vejolažžan sihkkarastit ja ovddidit kultuvrraset, de livččii dattetge maid mielde bisuheamen Norgga máŋggakultuvrralaš servodahkan. Sámediggi dáhttu Stuorradikki doarjut dákkár oainnu.</p>
<p type="listitem">Stuorradiggedieđáhusa váilevaš vuođđo áddejupmi das makkár dilis eamiálbmogat leat, lea dagahan ahte eai das leat áigumušat čoavdit sámi museáid earenoamáš lossa servodatbargguid. Sámi museát galget kommuniseret sámi kultuvrra sihke siskkáldasat sámi servodagas ja olggos stuorraservodahkii. Dákkár barggut leat hui lossadat danne go sámi kultuvra lea leamaš garrasit vealahuvvon ja ollu sápmelaččaid sámi iešáddejupmi lea definerejuvvon heittohin. Sámi kultuvra han lea leamaš unnimus seamma guhká ja lea unnimus seamma girjái go Norgga majoritehtakultuvra. Sámi museáid hástalussan lea danne gozihit ja oppalaččat váikkuhit áššiid mat gusket fáttáide nugo riddokultuvra, ekologiija ja birasgáhtten, barggu bokte seailluhuvvon máhttu ja gaskkustanbargu jna. Dušše dát galggašii dagahit nannoseabbu áŋgiruššama sámi museáid ektui go eará museásuorggi ektui. Sámediggi dáhttu Stuorradikki čielgasit dadjat ahte sámi museádoaimma ovddideapmi ferte oažžut nana fuomášumi boahttevaš jagiid.</p>
<p type="listitem">Sámi museát eai leat ollislaččat čilgejuvvon ja árvvoštallojuvvon stuorradiggedieđáhusas. Danne lea váttis árvvoštallat váikkuhangaskaomiid sámi museáide. Orrot stáhta museááŋgiruššamis, nugo oidno stuorradiggedieđáhusas, vuhttomin soaittáhaga dagut ja ahte dihto viggamušat leat dan váikkuhan. Dát lea earenoamážit sámi museáide dagahan heajos váikkuhusaid danne go eai leat nu bures nagodan ovddidit áššiideaset stáhta eiseválddiide. Sámediggi atná sámi museáid rašis dili struktuvrralaš bonjuvuohtan maid galggašii leat lunddolaš ja dárbbašlaš njulget sámi museádoaimma dađistaga buoret ja ollislaš nannemiin. Sámediggi dáhttu Stuorradikki doarjut dákkár áigumuša.</p>
<p type="listitem">Stuorradiggedieđáhus ii čájet man dohkketmeahttun dilis sámi dávvirvuorkkát leat. Sámi museát eai leat boarrásat, ja danne eai leat sámi museáid dávvirvuorkkát nu stuorrát. Sámi dávviriid mat gávdnojit eará museáin lea váttis fidnet, ja dat eai leat čohkkejuvvon sámi museálaš prinsihpaid vuođul. Danne lea sámi dávviriid čohkken earenoamáš stuorra hástalussan sámi museáide boahtteáiggis, ja nu lea maid sámi dávviriid dohkálaš gieđahallan konserverema, giela, nomenklatuvrra, registrerema ja dihtorprográmmaid dáfus. Sámediggi dáhttu Stuorradikki doarjut dakkár áigumuša mii attášii earenoamáš fuomášumi dáid bargguide sámi museádoaimmas.</p>
<p type="listitem">Stuorradiggedieđáhus ii guoskkat sámi dávvirvuorkkáid boahttevaš eaiggáduššan- ja hálddašanovddasvástádusa prinsihpalaš beliid. Dát ávdnasat leat sámi kulturárbbi oassin, ja danne ii daga ovtta geas boahtteáiggis lea eaiggáduššan- ja hálddašanovddasvástádus dáin ávdnasiin. Sámediggi dáhttu Stuorradikki dadjat ahte lea dárbu čilget dili vai boahtteáiggis livččii čielggas.</p>
<p type="listitem">Sámediggi doarju Ráđđehusa áigumuša buorebut čohkket, oktii heivehit ja oktii organiseret museásuorggi. Maiddái sámi museásuorgái livččii oktasaš organiseren- ja stivrenstruktuvra stuorra ávkin. Sámedikki mielas lea hui buorre go Ráđđehus stuorradiggedieđáhusas dovddaha ahte sámi museáid organiseren galgá dáhpáhuvvat dakkár ortnegiin mas Sámedikkis lea ollislaš hálddašanovddasvástádus. Sámediggi atná deaŧalažžan ahte dáhpáhuvašii čorgadis ja jođánis proseassa museásuorggi geavatlaš láhčima dáfus ja válddi sirdima oktavuođas Sámediggái. Dattetge lea Sámediggái deaŧalaš deattuhit ahte eará aktørat go guovddáš eiseválddit ja Sámediggi eai galgga defineret makkár surggiin Sámedikkis boahtteáiggis galgá leat váldi. Sámediggi lea juo álggahan čielggadanbarggu oktasaš boahttevaš organiseren- ja stivrenstruktuvrra birra buot sámi museáide. Dát bargu dáhpáhuvvá lagas oktavuođain guoskevaš museáiguin ja Sámi museáservviin. Sámediggi dáhttu Stuorradikki doarjut dakkár oainnu mii lohká dárbbašlažžan Sámediggái sirdit stivrenválddi olles museásuorggis, ja dáhttu Ráđđehusa dán čuovvulit jođánit.</p>
<p type="listitem">Sámediggi atná deaŧalažžan ahte Sámi sierrabibliotehka oččošii vejolašvuođaid ovdánit sámi girjjálašvuođa gelbbolašvuođaguovddážin ja diehtojuohkinguovddážin sámi diliid birra. Sámediggi atná maid lunddolažžan ahte Sámi arkiiva sirdojuvvo Sámedikki hálddašeapmái. Seasttášii ollu oktiiheivehemiin jos Sámediggi oččošii seammalágan hálddašanovddasvástádusa Sámi arkiivvas go Sámi sierrabibliotehkas. Sámediggi dáhttu Stuorradikki dadjat ahte lea dárbu sirdit Sámi arkiivva Sámedikki hálddašeapmái.</p>
<p type="listitem">Sámediggi lea duhtavaš go Ráđđehus stuorradiggedieđáhusas lohká ahte nuortalaš museárusttet Njávdámis galgá dahkkojuvvot Sámi duhátjahkebáikin ovdal 2005 loahpa.</p>
<p type="listitem">Sámediggi lea nášuvnnalaš álbmotválljen orgánan mearridan nuortalaš museárusttega Njávdámis sámi nášuvnnalaš duhátjahkebáikin. Stuorradiggi lea mearridan ahte lea dárbu duohtandahkat sámi nášuvnnalaš duhátjahkebáikki. Danne ii sáhte sámi duhátjahkebáikki árvvoštallat seammaláhkai go fylkkaid duhátjahkebáikkiid, nugo stuorradiggedieđáhus dahká. Sámediggi dáhttu danne Stuorradikki čilget dán dili mearkkašumiinnis dieđáhussii.</p>
<p type="listitem">Stuorradiggedieđáhusa oppalaš čilgehusas boahtte logijagiid vejolaš kulturvisteprošeavttain, lea sihke sámi dáiddaossodat (sámi dáiddamuseá) Sámi Vuorká-Dávviriin Kárášjogas ja Ája Sámi Guovddáš Gáivuonas mielde. Sámediggi dáhttu Stuorradikki váldit mielde čilgehussii maiddái Mátta-Tromssa/OfuohtaVárdobáikki Sámi Guovddáža.</p>
<p type="listitem">Stuorradiggedieđáhusa čilgehusas stáhta ekonomalaš váikkuhangaskaomiid birra kulturvisttiide lea boasttuvuohta maid Sámediggi dáhttu Stuorradikki njulget mearkkašumiinnis. 9.3 čuoggás s. 127 čuožžu ahte <span type="quote">«Go Sámi kulturráđđi ásahuvvui 1993:s, de sirdojuvvojedje Sámi kulturráđđái Norgga kulturfoandda várrejumit sámi kulturvisttiide»</span>. Dat ii leat riekta. Sámediggi ii leat Sámi kulturráđi bokte ožžon várrejumiid sámi kulturvisttiide, iige leat leamaš sierra <span type="quote">«sámi»</span> várrejupmi dán ulbmilii. Sámediggi evttohii gal áššis 23/96 Sámi kulturviesuid ollislaš plána, sámi kulturguovddášfoandda ásaheami sierra várrejumiin Norgga kulturráđis oanehis áiggi čoavddusin. Muhto guovddáš eiseválddit hilgo dán evttohusa, gč. st.dieđ. nr. 41 (1996-97) ja árvalus S nr. 145 (1997-98). Investeremat sámi kulturvisttiide/guovddážiidda leat danne gilvalan Norgga kulturráđi, Kulturdepartemeantta ja eará ruhtadanorgánaid eará Norgga prošeavttaiguin. Sámediggi dáhttu Stuoradikki fuolahit ahte dákkár bissovaš ruhta sámi kulturviesuide sirdojuvvošii Sámediggái.</p>
<p type="listitem">Sámediggi dáhttu deattuhit sámi kulturvisttiid/guovddážiid guovddáš saji sámi servodagas, ii dušše dáidda- ja kulturgaskkusteaddjin, muhto deaŧalaš identitehta- ja kulturovddideaddjin. Sámediggi dáhttu Stuorradikki váikkuhit dan ahte válljejuvvon sámi kulturviessoprošeavttat prioriterejuvvojit dál go sámi servodat lea huksemin iežas infrastruktuvrra.</p>
<p type="listitem">Sámi arkiivvas, bibliotehkas ja museás šaddá boahtteáiggis hui guovddáš sadji sámi kultur- ja servodathábmemis, sihke arenan ja aktøran sámi servodagain. Sámi servodagain leat unnán sámi ásahusat main lea ja sáhttá leat dakkár sadji. Sámi arkiivvas, bibliotehkas ja museás šaddá danne earenoamáš stuorra mearkkašupmi sámi servodagain. Lea guovddážis ja áibbaš dárbbašlaš ahte Sámedikkis lea bajimuš ovddasvástádus ollislaš sámi duođaštan- ja gaskkustansuorggis go lea sáhka arkiivvas, bibliotehkas ja museás. Sámediggi doaivu ahte Stuorradiggi lážášii sápmelaččaide eamiálbmogin dakkár kulturpolitihka man vuođđun leat Norgga sámepolitihka prinsihpat. Sámediggi dáhttu maid Stuorradikki arkiiva-, bibliotehka- ja museásuorggis addit Sámediggái ovdánanvejolašvuođaid ollislaš stivrenstruktuvrrain ja dađistaga eanet resurssaiguin nannen dihte sámi kultursuodjaleami ja servodatovddideami.</p>
</list><p type="title">Eavttuhus 1, áirasis Per Solli Bargiidbellodaga sámediggejoavkku:</p>
<p>Lasáhus 8. čuoggái:</p>
<p>Go regiovnnalaš museát sirdojuvvojit Sámediggái dahje go sámi museát ásahuvvojit, de galget čuovvut bissovaš ruđat stáhtabušeahtas.</p>
<p>Rievdadus 6. čuoggás:</p>
<p><em type="italic">Nomenklatuvra </em>sáni sadjái biddjojuvvo sátni <em type="italic">terminologiija </em>. </p>
<p>Lasáhus 11. čuoggái:</p>
<p><em type="italic">Sámediggi deattuha </em>ahte ii sáhte sámi sámi duhátjahkebáikki. . . . . </p>
<p>Rievdadus 13. čuoggá maŋimuš cealkagis:</p>
<p>Sámediggi <em type="italic">eaktuda ahte Stuorradiggi várre Sámediggái bissovaš ruđaid sámi kulturviesuid várás. </em></p>
<p>Lasáhus 14. čuoggái:</p>
<p>Sámediggi dáhttu Stuorradikki váikkuhit dan ahte válljejuvvon sámi kulturviessoprošeavttat prioriterejuvvojit dál go sámi servodat lea huksemin iežas infrastruktuvrra, oahpu ja ealáhusaid.</p>
<p type="title">III.	Jienasteapmi</p>
<p>39 áirasis ledje 37 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 1 mearriduvvui ovttajienalaččat.</p>
<p type="listitem">Sámediggeráđi árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Isak M. O. Hætta, áššejođiheaddji</p>
<p>2.</p>
<p>Per Solli</p>
<p>3.</p>
<p>Geir Tommy Pedersen</p>
<p>4.</p>
<p>Nils O. Nilsen</p>
<p>Kjell Arne Mathisen</p>
<p>5.</p>
<p>Geir Tommy Pedersen</p>
<p>6.</p>
<p>Olav Dikkanen</p>
<p>7.</p>
<p>Isak M. O. Hætta, áššejođiheaddji</p>
<p type="title">VI.	Sámedikki mearrádus maŋŋá jienasteami lea ná:</p>
<list><p type="listitem">Vuođđun Stuorradiggedieđáhussii nr. 22 (1999-2000) arkiivvaid, bibliotehkaid ja museáid birra lea UNESCO ovdáneami kulturpolitihkalaš doaibmaplána áigumuš. Sámediggi doarju Ráđđehusa áigumuša ja dan áddejumi mii Ráđđehusas lea arkiivvaid, bibliotehkaid ja museáid sadjái ja mearkkašupmái servodaga ovdáneamis.</p>
<p type="listitem">Sámediggi atná dieđáhusa váilevažžan danne go sámi perspektiivvat ja Ráđđehusa sámepolitihkalaš áigumušat eai oidno čielgasit. Dát lea dagahan ahte dillečilgehus, boahtteáiggi rámmaeavttuiguin ja váikkuhangaskaomiiguin, nu deaŧalaš kulturpolitihkalaš suorggis go dát lea sámi kultursuodjaleapmái ja -ovddideapmái, lea váilevaš.</p>
<p type="listitem">Stuorradiggedieđáhus ii daja ollus maidege sámi arkiivvaid, bibliotehkaid ja museáid bargguid ja hástalusaid birra eará go <span type="quote">«máŋggakultuvrralaš»</span> bajilčállaga vuolde. Sámediggi dáhttu deattuhit ahte eai sápmelaččat eale eambbo máŋggakultuvrralaš servodagas go eará olbmot Norggas dahket. Vaikke vel Sápmelaččat eamiálbmogin maiddái leat čearddalaš minoritehtan Norggas, de dat ii mávsse ahte sápmelaččat definerejit iežaset dušše erousaiguin majoritehtakultuvrra ektui. Lea deaŧalaš hástalussan oainnusin dahkat máŋggakultuvrralaš Norgga, muhto dan ii galggaše duvdilit dušše eamiálbmoga dahje minoritehtaid iežaset ala, danne go dušše kultuvrra sihkkarastin ja ovddideapmi lea juo sidjiide hirbmat stuorra hástalussan. Jos dagašii eamiálbmogii ja minoritehtaide vejolažžan sihkkarastit ja ovddidit kultuvrraset, de livččii dattetge maid mielde bisuheamen Norgga máŋggakultuvrralaš servodahkan. Sámediggi dáhttu Stuorradikki doarjut dákkár oainnu.</p>
<p type="listitem">Stuorradiggedieđáhusa váilevaš vuođđo áddejupmi das makkár dilis eamiálbmogat leat, lea dagahan ahte eai das leat áigumušat čoavdit sámi museáid earenoamáš lossa servodatbargguid. Sámi museát galget kommuniseret sámi kultuvrra sihke siskkáldasat sámi servodagas ja olggos stuorraservodahkii. Dákkár barggut leat hui lossadat danne go sámi kultuvra lea leamaš garrasit vealahuvvon ja ollu sápmelaččaid sámi iešáddejupmi lea definerejuvvon heittohin. Sámi kultuvra han lea leamaš unnimus seamma guhká ja lea unnimus seamma girjái go Norgga majoritehtakultuvra. Sámi museáid hástalussan lea danne gozihit ja oppalaččat váikkuhit áššiid mat gusket fáttáide nugo riddokultuvra, ekologiija ja birasgáhtten, barggu bokte seailluhuvvon máhttu ja gaskkustanbargu jna. Dušše dát galggašii dagahit nannoseabbu áŋgiruššama sámi museáid ektui go eará museásuorggi ektui. Sámediggi dáhttu Stuorradikki čielgasit dadjat ahte sámi museádoaimma ovddideapmi ferte oažžut nana fuomášumi boahttevaš jagiid.</p>
<p type="listitem">Sámi museát eai leat ollislaččat čilgejuvvon ja árvvoštallojuvvon stuorradiggedieđáhusas. Danne lea váttis árvvoštallat váikkuhangaskaomiid sámi museáide. Orrot stáhta museááŋgiruššamis, nugo oidno stuorradiggedieđáhusas, vuhttomin soaittáhaga dagut ja ahte dihto viggamušat leat dan váikkuhan. Dát lea earenoamážit sámi museáide dagahan heajos váikkuhusaid danne go eai leat nu bures nagodan ovddidit áššiideaset stáhta eiseválddiide. Sámediggi atná sámi museáid rašis dili struktuvrralaš bonjuvuohtan maid galggašii leat lunddolaš ja dárbbašlaš njulget sámi museádoaimma dađistaga buoret ja ollislaš nannemiin. Sámediggi dáhttu Stuorradikki doarjut dákkár áigumuša.</p>
<p type="listitem">Stuorradiggedieđáhus ii čájet man dohkketmeahttun dilis sámi dávvirvuorkkát leat. Sámi museát eai leat boarrásat, ja danne eai leat sámi museáid dávvirvuorkkát nu stuorrát. Sámi dávviriid mat gávdnojit eará museáin lea váttis fidnet, ja dat eai leat čohkkejuvvon sámi museálaš prinsihpaid vuođul. Danne lea sámi dávviriid čohkken earenoamáš stuorra hástalussan sámi museáide boahtteáiggis, ja nu lea maid sámi dávviriid dohkálaš gieđahallan konserverema, giela, terminologiija, registrerema ja dihtorprográmmaid dáfus. Sámediggi dáhttu Stuorradikki doarjut dakkár áigumuša mii attášii earenoamáš fuomášumi dáid bargguide sámi museádoaimmas.</p>
<p type="listitem">Stuorradiggedieđáhus ii guoskkat sámi dávvirvuorkkáid boahttevaš eaiggáduššan- ja hálddašanovddasvástádusa prinsihpalaš beliid. Dát ávdnasat leat sámi kulturárbbi oassin, ja danne ii daga ovtta geas boahtteáiggis lea eaiggáduššan- ja hálddašanovddasvástádus dáin ávdnasiin. Sámediggi dáhttu Stuorradikki dadjat ahte lea dárbu čilget dili vai boahtteáiggis livččii čielggas.</p>
<p type="listitem">Sámediggi doarju Ráđđehusa áigumuša buorebut čohkket, oktii heivehit ja oktii organiseret museásuorggi. Maiddái sámi museásuorgái livččii oktasaš organiseren- ja stivrenstruktuvra stuorra ávkin. Sámedikki mielas lea hui buorre go Ráđđehus stuorradiggedieđáhusas dovddaha ahte sámi museáid organiseren galgá dáhpáhuvvat dakkár ortnegiin mas Sámedikkis lea ollislaš hálddašanovddasvástádus. Sámediggi atná deaŧalažžan ahte dáhpáhuvašii čorgadis ja jođánis proseassa museásuorggi geavatlaš láhčima dáfus ja válddi sirdima oktavuođas Sámediggái. Dattetge lea Sámediggái deaŧalaš deattuhit ahte eará aktørat go guovddáš eiseválddit ja Sámediggi eai galgga defineret makkár surggiin Sámedikkis boahtteáiggis galgá leat váldi. Sámediggi lea juo álggahan čielggadanbarggu oktasaš boahttevaš organiseren- ja stivrenstruktuvrra birra buot sámi museáide. Dát bargu dáhpáhuvvá lagas oktavuođain guoskevaš museáiguin ja Sámi museáservviin. Sámediggi dáhttu Stuorradikki doarjut dakkár oainnu mii lohká dárbbašlažžan Sámediggái sirdit stivrenválddi olles museásuorggis, ja dáhttu Ráđđehusa dán čuovvulit jođánit. Go regiovnnalaš museát sirdojuvvojit Sámediggái dahje go sámi museát ásahuvvojit, de galget čuovvut bissovaš ruđat stáhtabušeahtas.</p>
<p type="listitem">Sámediggi atná deaŧalažžan ahte Sámi sierrabibliotehka oččošii vejolašvuođaid ovdánit sámi girjjálašvuođa gelbbolašvuođaguovddážin ja diehtojuohkinguovddážin sámi diliid birra. Sámediggi atná maid lunddolažžan ahte Sámi arkiiva sirdojuvvo Sámedikki hálddašeapmái. Seasttášii ollu oktiiheivehemiin jos Sámediggi oččošii seammalágan hálddašanovddasvástádusa Sámi arkiivvas go Sámi sierrabibliotehkas. Sámediggi dáhttu Stuorradikki dadjat ahte lea dárbu sirdit Sámi arkiivva Sámedikki hálddašeapmái.</p>
<p type="listitem">Sámediggi lea duhtavaš go Ráđđehus stuorradiggedieđáhusas lohká ahte nuortalaš museárusttet Njávdámis galgá dahkkojuvvot Sámi duhátjahkebáikin ovdal 2005 loahpa.</p>
<p type="listitem">Sámediggi lea nášuvnnalaš álbmotválljen orgánan mearridan nuortalaš museárusttega Njávdámis sámi nášuvnnalaš duhátjahkebáikin. Stuorradiggi lea mearridan ahte lea dárbu duohtandahkat sámi nášuvnnalaš duhátjahkebáikki. Deattuhuvvo ahte sámi duhátjahkebáikki árvvoštallat seammaláhkai go fylkkaid duhátjahkebáikkiid, nugo stuorradiggedieđáhus dahká. Sámediggi dáhttu danne Stuorradikki čilget dán dili mearkkašumiinnis dieđáhussii.</p>
<p type="listitem">Stuorradiggedieđáhusa oppalaš čilgehusas boahtte logijagiid vejolaš kulturvisteprošeavttain, lea sihke sámi dáiddaossodat (sámi dáiddamuseá) Sámi Vuorká-Dávviriin Kárášjogas ja Ája Sámi Guovddáš Gáivuonas mielde. Sámediggi dáhttu Stuorradikki váldit mielde čilgehussii maiddái Mátta-Tromssa/OfuohtaVárdobáikki Sámi Guovddáža.</p>
<p type="listitem">Stuorradiggedieđáhusa čilgehusas stáhta ekonomalaš váikkuhangaskaomiid birra kulturvisttiide lea boasttuvuohta maid Sámediggi dáhttu Stuorradikki njulget mearkkašumiinnis. 9.3 čuoggás s. 127 čuožžu ahte <span type="quote">«Go Sámi kulturráđđi ásahuvvui 1993:s, de sirdojuvvojedje Sámi kulturráđđái Norgga kulturfoandda várrejumit sámi kulturvisttiide»</span>. Dat ii leat riekta. Sámediggi ii leat Sámi kulturráđi bokte ožžon várrejumiid sámi kulturvisttiide, iige leat leamaš sierra <span type="quote">«sámi»</span> várrejupmi dán ulbmilii. Sámediggi evttohii gal áššis 23/96 Sámi kulturviesuid ollislaš plána, sámi kulturguovddášfoandda ásaheami sierra várrejumiin Norgga kulturráđis oanehis áiggi čoavddusin. Muhto guovddáš eiseválddit hilgo dán evttohusa, gč. st.dieđ. nr. 41 (1996-97) ja árvalus S nr. 145 (1997-98). Investeremat sámi kulturvisttiide/guovddážiidda leat danne gilvalan Norgga kulturráđi, Kulturdepartemeantta ja eará ruhtadanorgánaid eará Norgga prošeavttaiguin. Sámediggi eaktuda ahte Stuorradiggi várre Sámediggái bissovaš ruđaid sámi kulturviesuid várás.</p>
<p type="listitem">Sámediggi dáhttu deattuhit sámi kulturvisttiid/guovddážiid guovddáš saji sámi servodagas, ii dušše dáidda- ja kulturgaskkusteaddjin, muhto deaŧalaš identitehta- ja kulturovddideaddjin. Sámediggi dáhttu Stuorradikki váikkuhit dan ahte válljejuvvon sámi kulturviessoprošeavttat prioriterejuvvojit dál go sámi servodat lea huksemin iežas infrastruktuvrra, oahpahusa ja ealáhusaid.</p>
<p type="listitem">Sámi arkiivvas, bibliotehkas ja museás šaddá boahtteáiggis hui guovddáš sadji sámi kultur- ja servodathábmemis, sihke arenan ja aktøran sámi servodagain. Sámi servodagain leat unnán sámi ásahusat main lea ja sáhttá leat dakkár sadji. Sámi arkiivvas, bibliotehkas ja museás šaddá danne earenoamáš stuorra mearkkašupmi sámi servodagain. Lea guovddážis ja áibbaš dárbbašlaš ahte Sámedikkis lea bajimuš ovddasvástádus ollislaš sámi duođaštan- ja gaskkustansuorggis go lea sáhka arkiivvas, bibliotehkas ja museás. Sámediggi doaivu ahte Stuorradiggi lážášii sápmelaččaide eamiálbmogin dakkár kulturpolitihka man vuođđun leat Norgga sámepolitihka prinsihpat. Sámediggi dáhttu maid Stuorradikki arkiiva-, bibliotehka- ja museásuorggis addit Sámediggái ovdánanvejolašvuođaid ollislaš stivrenstruktuvrrain ja dađistaga eanet resurssaiguin nannen dihte sámi kultursuodjaleami ja servodatovddideami.</p>
</list><p>Ášši meannudeapmi loahpahuvvui njukčamánu 2. b. dii. 16.00</p>
<p type="title">Ášši 12/00	Stuorradiggedieđáhus nr 22 (1999-2000) olmmošvuoigatvuođa doaibmaplána</p>
<p>Ášši meannudeapmi álggahuvvui njukčamánu 2. b. dii. 16.00</p>
<p type="title">I.	Áššebáhpirat</p>
<list><p type="listitem">Sd.dieđ. nr. 21 (1999-2000) olmmošvuoigatvuođaid doaibmaplána</p>
<p type="listitem">Sámedikki 26.10.99 notáhta Olgoriikkadepartementii</p>
<p type="listitem">Mátta-Várjjat gieldda 20.12.99 reive sámediggepresidentii</p>
<p type="listitem">Sámi Instituhta 17.01.2000 reive Sámediggái</p>
<p type="listitem">kopiija Nils Jørgen Nystø, Barentsregiovnna eamiálbmogiid bargojoavkku miellahttu, 12.01.2000 reivves Olgoriikkadepartementii</p>
<p type="listitem">Sámedikki 12.09.99 reive</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p>Sámediggi lea mielas doaibmaplána sisdollui ja doaimmaide mat evttohuvvojit. Sámediggi lea maid oaidnán ja atnán buorrin go dieđáhus dovddasta vearrivuođa mii lea dáhpáhuvvan sápmelaččaid guovdu garra dáruiduhttinpolitihka geažil, seammás go maid dovddasta ahte lea dárbu sierra doaibmabijuide mat galggašedje buhttet dán vearrivuođa.</p>
<p>Danne lea buorre go Ráđđehus nášuvnnalaš dásis dáhttu searaid bidjat olmmošvuoigatvuođaáššiide. Ain dáhpáhuvvá struktuvrralaš dáruiduhttin sápmelaččaid guovdu, ja lea hui deaŧalaš dálá mánáide ja nuoraide sihkkarastit oadjebas identitehtavuođu, vai sámi kultuvra ja sámi servodat ain sáhttet ovdánit. Áššit mat gusket sámi oahppoplánii, oahpahussii sámegillii, mánáidgárdefálaaldagaide ja eará fálaldagaid láhčimii, leat buohkat mielde goziheamen guovddáš olmmošvuoigatvuođaid ja geatnegasvuođaid mat Norggas leat sápmelaččaid guovdu.</p>
<p>Sámedikki mielas lea dárbu oppalaččat deattuhit ahte sápmelaččaid iešmearridanvuoigatvuohta lea buot olmmošvuoigatvuođabargguid ja sámepolitihkalaš áššiid vuođđun ja guovddáš beallin. Iešmearrideapmi lea áibbas guovddáš bealli ja lea buot sámi áššiid barggu vuođđun. Sámediggi lea deattuhan ahte eamiálbmogiid iešmearridanvuoigatvuohta guoská buot surggiide, maiddái eanavuoigatvuođaide. Dát nannejuvvo ain eanet riikkaidgaskasaš proseassain. Dás čujuhit earret eará ON:a eamiálbmotjulggaštusbargui ja gažaldagaide maid ON:a olmmošvuoigatvuođakomiteá lea divvon maiddái Norgii, eamiálbmogiid iešmearridanvuoigatvuođa birra 1. artihkkala vuođul ON-konvenšuvnnas siviila ja politihkalaš vuoigatvuođaid birra. Sámedikki oainnu mielde ii leat riekta <em type="italic">iešmearrideami </em>doahpagis ovddidit sierra áddejumi mii guoská dušše eamiálbmogiidda. Álbmogiid iešmearridanvuoigatvuohta guoská buot álbmogiidda, maiddái eamiálbmogiidda. </p>
<p>Sámedikki áŋgiruššan olmmošvuoigatvuođabarggus lea dikki ásaheami rájes 1989:s lassánan, ja dat lea maid leamaš dikki áigumuššan. Dát barggut, earret eará Sámedikki saji ektui ovddidanovttasbarggus, gáibida resurssaid maid Sámediggi dál ii hálddaš. Váilevaš resurssat dagahit váttisvuođaid Sámedikki barggu mihttomeriid ektui ja sámi servodaga ja eará ovttasbargoaktøraid vuordámušaid ektui, sihke nášuvnnalaččat ja riikkaidgaskasaččat. Sámedikki áŋgiruššan ja goziheapmi iešguđet áššesurggiid ja servodatsurggiid bargguin lea danne stuorát resurssaid duohken.</p>
<p>Sámedikki mearkkašumit dieđáhusa sisdollui nášuvnnalaš dási olmmošvuoigatvuođaid birra:</p>
<p>1. Eana- ja čáhcevuoigatvuođat ja daid hálddašeapmi leat servodaga ovdáneami deaŧaleamos vuođđun. Eamiálbmotkultuvrii, nugo sámi kultuvra lea, lea kultuvrra ávnnaslaš vuođđu ja kultuvrra ovddideapmi, dan duohken ahte sápmelaččat ieža hálddašit luondduresurssaid.</p>
<p>2. Sámediggi atná sierra gelbbolašvuođaguovddáža ásaheami eamiálbmotvuoigatvuođaid várás deaŧalažžan, ja rávve dan ásahit Guovdageidnui. Okta Sámedikki váldoprinsihpain lea ahte sápmelaččain lea alddiineaset buoremus máhttu eamiálbmotáššiin, sihke nášuvnnalaččat ja riikkaidgaskasaččat. Guovdageaidnu lea maid isitgieldan guovtti ásahussii main lea dutkan guovddážis, namalassii Sámi Instituhtta ja Sámi allaskuvla. Goappašiid ásahusain lea sihke regiovnnalaš, nášuvnnalaš, ja riikkaidgaskasaš máhttu ja fierpmádat mii dárbbašuvvo go galgá veahkehit guovddáža barggustis.</p>
<p>3. Sámediggi lea mielas dieđáhusa doaibmabidjoevttohusaide. Dattetge lea dárbu stuorát searaide surggiin nugo dearvvasvuohta, mánát, nissonat, riektesihkkarvuohta, diehtojuohkin, jna, gozihan dihte geatnegasvuođaid mat Norggas leat sihke nášuvnnalaččat ja riikkaidgaskasaččat. Dát guoská maid dieđáhusa konkrehta evttohusaide, omd. ahte olmmošvuoigatvuođa neahttasajiin ja interneahttadieđuin mánáide ja nuoraide gozihuvvo eamiálbmotperspektiiva.</p>
<p>4. Sámediggi dáhtošii eamiálbmotperspektiivva ja nášuvnnalaš minoritehtaid maid gozihuvvot go ođđa láhka čearddalaš vealaheami vuostá ráhkaduvvo.</p>
<p>5. Ráđđehus evttoha dieđáhusas ahte juohke goalmmát jagi galgá leat čalmmusteapmi gos ráddjejuvvon olmmošvuoigatvuođafáddá lea guovddážin, vuosttas geardde 2002:s. Sámediggi evttoha čatnat 2005 čalmmusteami eamiálbmotáššiide eamiálbmotlogijagi čuovusin, mii loahpahuvvo 2004:s.</p>
<p>6. Sámediggi evttoha maid ahte galggašii ásahuvvot sierra áittardanortnet olmmošvuoigatvuođaide, mii sáhttá organiserejuvvot juogo áittardeaddjiortnegin dahje nášuvnnalaš olmmošvuoigatvuođakommišuvdnan. Sivvan dása lea go Sámedikki mielas lea čielga dárbu iešheanalis ja ođđaáigásaš olmmošvuoigatvuođaortnegii. Lea čájehuvvon ahte earenoamážit duopmostuoluin váilu dárbbašlaš máhttu riikkaidgaskasaš olmmošvuoigatvuođadiliid birra go duomuin maid celket eai doarvái bures vuhtiiváldde riikkaidgaskasaš konvenšuvnnaid maid Norga lea dohkkehan. Dát attášii maid Norgii vejolašvuođa earáide leat ofelažžan olmmošvuoigatvuođaáššiin. Ortnet ii livčče dušše sápmelaččaide deaŧalaš, muhto maiddái eará servodatjoavkkuide geat dárbbašit bissovaš ja iešheanalis jiena mii goziha olmmošvuoigatvuođaid. Leat ásahuvvon sullasaš ortnegat eará stáhtain, earret eará Indias ja Australias. Dain ortnegiin sii leat ožžon buriid vásihusaid, earenoamážit go áššiid árvvoštallá eamiálbmotoainnuin.</p>
<p>7. Sámediggi lea hui ilus go dieđáhus deattuha diehtojuohkima, oahpahusa ja oahpu olmmošvuoigatvuođaid birra. Daddjojuvvo ahte suorggi ulbmilin lea maid joksat olbmuid dieđuiguin olmmošvuoigatvuođaid birra, ja duddjot beroštumi ja gohccevašvuođa dábálaš olbmuid gaskka olmmošvuoigatvuođaide. Dieđáhus lohká sápmelaččaid guovdu dáhpáhuvvan garra ja guhkesáiggi dáruiduhttinpolitihkka, mii lea garrasit čuohcan sámi gillii ja kultuvrii. Earret eará lea dáruiduhttinpolitihkka dagahan ahte ollu sápmelaččat ožžo váilevaš oahpahusa ja heajut dearvvasvuođa- ja riektebálvalusaid go majoritehtaálbmot.</p>
<p>Eanaš sápmelaččat leat dál gohccevaččat váilevaš skuvlafálaldaga ja váilevaš oahpahusa ektui. Sámediggi dáhttu earenoamážit deattuhit sápmelaččaid mat leat organiseren iežaset ja ohcan buhtadusa Billighetserstatningsutvalgas oahpahusa ovddas maid leat massán nuppi máilmmesoađi geažil. Sis-Finnmárkku Riekteveahkkekántuvra muitala ahte Billighetserstatningsutvalg lea biehttalan buot ohcamiid dainna ákkain ahte dáruiduhttinpolitihka sáhttá bealuštit dalá oainnu vuođul (vrd. 12.09.99 reivve Sámediggái). Biehttaleamit leat váidaluvvon Stuorradiggái. Sámediggi dáhttu čujuhit ahte áššis ii leat sáhka dušše ekonomalaš buhtadusas manahuvvon oahpahusa ovddas. Dás lea maid sáhka olmmošvuoigatvuođas maid eamiálbmot lea massán, stáhta morálalaš ja politihkalaš geatnegasvuođas fasttášit dan mo lea sápmelaččaid vealahan, ja geavahit vejolašvuođa soabadeami, árvvusatnima ja ovttaárvosašvuođa vuođul ásahit ođđa vuođu sápmelaččaid ja Norgga stáhta gaskka.</p>
<p>Dán vuođul dáhttu Sámediggi Stuorradikki dahkat vejolažžan njulget dan vearrivuođa mii lea dahkkojuvvon. Dás lea ovddemuš sáhka dain vuođđoprinsihpaid ovddidemiin mat leat olmmošárvvu doahttaleami vuođđun sihke nášuvnnalaččat ja globálalaččat. Sámediggi áinnas searvvašii dasa.</p>
<p>Sámedikki mearkkašumit dieđáhusa sisdollui riikkaidgaskasaš dási olmmošvuoigatvuođaid birra:</p>
<p>1. Sámediggi dáhtošii eambbo váikkuhanválddi eamiálbmotveahkkebarggu oktavuođas. Sámedikkis lea dat oaidnu ahte eamiálbmotbeali goziheami vuođđun galgá leat ahte oktavuohta dáhpáhuvvá eamiálbmogiid gaskka. Eahpitkeahttá lea Sámediggi dat orgána mas lea buoremus máhttu ja gelbbolašvuohta eamiálbmogiid birra, maiddái máilmmi eará guovlluid eamiálbmogiid birra, ja danne livččii dat orgána mii buoremusat sáhtášii gozihit ja oažžut dohkkejumi dán bargui, ja dasto velá nannet Norgga oppalaš eamiálbmotpolitihka ovttastahttima. Dieđáhusas deattuhuvvo ahte Sámedikki máhttu ja gelbbolašvuohta eamiálbmotáššiin galgá eambbo geavahuvvot ávkin. Sámedikki mielas lea dat buorre, muhto diggi dáhttu dattetge deattuhit ahte Sámedikki saji riikkaidgaskasaš barggus ferte nannet, vai áigumušat šattašedje duohtavuohtan.</p>
<p>2. Sámediggi lea mielas evttohusaide maid Ráđđehus ovddida dieđáhusas riikkaidgaskasaš barggu birra mii dál dáhpáhuvvá Barentsovttasbarggus, Davvirikkalaš sámekonvenšuvnna barggus, ON-julggaštusbarggus eamiálbmotvuoigatvuođaid birra ja bissovaš foruma ásaheami barggus eamiálbmogiid várás.</p>
<p>Barentsovttasbarggus lea ráhkaduvvon doaibmaplána Barentsregiovnna eamiálbmogiidda. Čađaheapmi gáibida ruhtadeami máŋgga gáldus. Danne dáhttu Sámediggi Stuoradikki fuolahit ahte biddjojuvvojit ruđat Davviriikkaid ráđi lagasguovlluprográmmii Barentsregiovnna eamiálbmotprográmma várás.</p>
<p>ON-julggaštusa dáfus eamiálbmogiid vuoigatvuođaid birra, ii leat ovttasbargu ovddasvástideaddji eiseválddiiguin leamaš nu buorre go Sámediggi livččii háliidan. Dattetge lea proseassa jođus mii galgá buoridit ovttasbarggu, ja dan atná Sámediggi lávkin rivttes guvlui.</p>
<p>Bissovaš foruma ásaheami oktavuođas eamiálbmogiidda ON:s, dáhtošii Sámediggi ahte forumas galggašedje leat sihke eamiálbmogiid ja nášuvnnalaš stáhtaid ovddasteaddjit ja ahte sin ovddasteapmi galggašii leat ovttaárvosaš. Sámedikki mielas galggašii forum maid ásahuvvot nu bajás go vejolaš ON-vuogádagas ON:a ekonomalaš ja sosiálalaš ráđi, ECOSOC, vuolde, ja lokaliserejuvvo ON:a váldobáikái New York:as. S ámedikki mielas livččii buorre jos Norga válddášii badjelasas foruma bargojoavkku jođihanovddasvástádusa.</p>
<p type="title">Mearkkašupmi 1, áirasis Steinar Pedersen, Bargiidbellodaga sámediggejoavku:</p>
<p>Min joavku doarju eanaš oasi Sámediggeráđi árvalusas, muhto dáhttu deattuhit ahte soaittášii dárbu veahá čielgaseabbot formuleret dajaldaga gos čuožžu ahte iešmearridanvuoigatvuohta guoská buot surggiide. Dákkár cealkámušaid lea bahá boasttut áddet jos nu dáhttu.</p>
<p>Seamma guoská maid cealkámuššii 1. čuoggás s. 5 man sáhttá áddet danin ahte leat dušše sápmelaččat geat galget hálddašit sámi guovlluid luondduriggodagaid. Maiddái dákko soaittášii dárbu leat veahá dárkileabbu eará álbmotválljen orgánaid ektui maiguin Sámediggi ferte gulahallat, ja sámi guovlluid eará álbmoga ektui.</p>
<p>Min joavku áigu lassáhussan ráđi árvalussii ovddidit muhtun evttohusaid. Mii dáhtošeimmet eiseválddiid čielggadit dáhttot go eambbo deattuhit konvenšuvnnaid mat prioriterejit boraspiriid go konvenšuvnnaid mat galget sihkkarastit sámi kultuvrra ja ealáhusaid.</p>
<p type="title">Eavttuhus 1, áirasis Nils Henrik Måsø, Guovddášbellodaga sámediggejoavku:</p>
<p>Lasáhus ráđi eavttuhussii:</p>
<p>Sámi álbmoga duohta almmuhanfriddjavuođa ja differensierejuvvon mediafálaldaga nannen ferte váldot mielde konkrehta ja geatnegahtti áŋgiruššansuorgin olmmošvuoigatvuođaid našuvnnalaš doaibmaplánai.</p>
<p>Stáhta ferte vuoruhit sámi pressedoarjaga lasiheami vai dálá sámi aviissat sáhttet duohtandahkat beaivválaš almmuheami ja vuollásaš kántuvrraid ásaheami julev- ja lullisámi guovlluin.</p>
<p type="title">Eavttuhus 2, áirasis Steinar Pedersen, Bargiidbellodaga sámediggejoavku:</p>
<p>Lasáhus ráđi eavttuhussii:</p>
<list><p type="listitem">Ferte čielggaduvvot dáhttot go eiseválddit eambbo deattuhit riikkaidgaskasaš konvenšuvnnaid mat prioriterejit boraspiriid, ja nu billistit olbmuid birgeneavttuid, go olmmošvuoigatvuođakonvenšuvnnaid mat galget sihkkarastit sámi kultuvrra ja ealáhusaid.</p>
<p type="listitem">Davviriikkalaš sámekonvenšuvdnabargu prioriterejuvvo. Das ferte leat unnimusat dat árvu mii riikkaidgaskasaš álbmotriekte- ja eamiálbmotmearrádusain lea, ja dat galgá maiddái vuođđuduvvot 1751 Lappekodisilla prinsihpaide, mii duohtavuođas lei vuosttas davviriikkalaš sámekonvenšuvdna.</p>
<p type="listitem">Sámedikki váivvidit dat sápmelašvuosttildeaddji lihkadusat maid leat vuohttán ja dat stuorra diehtemeahttunvuohta sámi diliid birra mii lea boahtán albmosii Sámi vuoigatvuođalávdegotti árvalusa oktavuođas. Sámedikki oainnu mielde livččii dán dili sáhttán buoridit almmolaš dieđuiguin ahte sápmelaččain ja dážain lea guhkes oktavuohta Norggas. Dákkár diehtojuohkima galggašii prioriteret, ja Sámediggi dáhttu eiseválddiid bidjat eanet searaid dán bargui ja jođáneabbot go dieđáhusas lea áigumuššan.</p>
<p type="listitem">Sámediggi lea oaidnán ahte ILO-konvenšuvdna nr. 169 ii leat ovttaiduvvon Norgga lágaid oassin. Dat lea okta dain deaŧaleamos olmmošvuoigatvuođaneavuin mii eamiálbmogiid bealušta. Danne galggašii álggahuvvot bargu mii dan ovttaiduhttá Norgga lágaide. Buot deaŧaleamus váikkuhussan das livččii várra ahte Norga nannešii sajis máilmmi njunošbealušteaddjin eamiálbmot- ja olmmošvuoigatvuođa áššiin.</p>
</list><p><em type="bold">Eavttuhus 3, áirasis Per Solli, Bargiidbellodaga sámediggejoavku: </em></p>
<p>Rievdadus ráđi árvalusas, 2. čuoggá 1. cealkagis s. 2:</p>
<p>Sámediggi atná sierra gelbbolašvuođaguovddáža ásaheami eamiálbmotvuoigatvuođaid várás deaŧalažžan, ja rávve dan ásahit Tromsii.</p>
<p type="title">Eavttuhus 5, áirasis Klemet Erland Hætta, NSR sámediggejoavku:</p>
<p>Lasáhus 3. Siidui, <span type="quote">«Sámedikki mearkkašumit dieđáhussii olmmošvuoigatvuođaid birra gaskariikkalaš dásis»</span>, ođđa goalmmát čuokkis:</p>
<p><em type="bold">Dilli Tibehtas </em></p>
<p>Sámediggi áigu go meannuda Stuorradiggedieđáhusa nr. 21 (1999-2000) Olmmošvuoigatvuođaid doaibmaplána, maiddái čujuhit Tibehta duođalaš politihkalaš dillái mii ii leat rievdan. Tibet lea dál okkuperejuvvon riika, ja ain oažžut dieđuid ahte olmmošvuoigatvuođaid rihkkun geardduhuvvo Tibehta álbmoga vuostá ja ahte kultuvrralaš ja religiovnnalaš friijavuohta eanet ja eanet gáržžiduvvo.</p>
<p>Sámediggi diehtá ahte ON 56. sešuvnna Olmmošvuoigatvuođakommišuvnnas ovddiduvvo resolušuvdnaevttohus mii váldá ovdan Kiinná olmmošvuoigatvuođa dili. Dán resolušuvdnaevttohusas váivahuvvo maiddái Tibehta dili hárrái.</p>
<p>Stuorradiggedieđáhusas nr. 21 (1999-2000) Olmmošvuoigatvuođaplánas deattuha ráđđehus ahte olmmošvuoigatvuođadigáštallan Kiinnáin galgá nannejuvvot. Earret eará cealká ráđđehus ahte <span type="quote">«Tibetgažaldat ovddiduvvo kiinnálaš eiseváldiide dain oktavuođain go dat orru lunddolaš. Norgga bealis ávžžuhuvvojit kiinnálaš eiseválddit ságastallagoahtit Dalai Lamain, ja deattuhuvvo maiddái ahte lea deaŧalaš doahttalit tibehtalaččaid vejolašvuođa ovddidit iežaset religiovnna ja kultuvrra.»</span></p>
<p>Danne ávžžuha Sámediggi Norgga hui duođas váldit iežas sániid ja doarjut resolušuvdnaevttohusa Kiinná olmmošvuoigatvuođa dili hárrái. Sámediggi dáhttu maiddái ahte Norga dahká dan maid sáhttá oidnosii buktit Tibehta dili resolušuvdnaevttohusas. Dasto dáhttu Sámediggi ahte Norgga eiseváldit, dál go Norga lea ON olmmošvuoigatvuođakomišuvnna lahttun, ovddidit Tibehta dili njálmmálaš sátnevuoruin komišuvnna jahkásaš sešuvnnain.</p>
<p type="title">III.	Jienasteapmi</p>
<p>39 áirasis ledje 37 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 3 hilgojuvvui 29 jienain.</p>
<p type="listitem">Eavttuhus 1 mearriduvvui ovttajienalaččat.</p>
<p type="listitem">Eavttuhus 2 mearriduvvui ovttajienalaččat.</p>
<p type="listitem">Eavttuhus 5 mearriduvvui ovttajienalaččat.</p>
<p type="listitem">S ámediggeráđi árvalus earret mearriduvvon rievdadusat, ovttajienalaččat mearriduvvon.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Berit Ranveig Nilssen, áššejođ.</p>
<p>2.</p>
<p>Nils Henrik Måsø</p>
<p>3.</p>
<p>Steinar Pedersen</p>
<p>Olaf Eliassen</p>
<p>John Henrik Eira</p>
<p>Steinar Pedersen</p>
<p>4.</p>
<p>Eva Josefsen</p>
<p>Nils Henrik Måsø</p>
<p>5.</p>
<p>Johan Mikkel Sara</p>
<p>6.</p>
<p>Per Solli</p>
<p>Johan Mikkel Sara</p>
<p>7.</p>
<p>Ragnhild Nystad</p>
<p>8.</p>
<p>Randi A Skum</p>
<p>9.</p>
<p>Klemet Erland Hætta</p>
<p>10.</p>
<p>Eva Josefsen</p>
<p>11.</p>
<p>Roger Pedersen</p>
<p>12.</p>
<p>Isak M. O. Hætta</p>
<p>Per Solli</p>
<p>Isak M. O. Hætta</p>
<p>13.</p>
<p>Berit Ranveig Nilssen, áššejođ.</p>
<p>Egil Olli (čoahkkinortn.)</p>
<p>Sven-Roald Nystø (čoahkkinortn.)</p>
<p>Johan Mikkel Sara (čoahkkinortn.)</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggi lea mielas doaibmaplána sisdollui ja doaimmaide mat evttohuvvojit. Sámediggi lea maid oaidnán ja atnán buorrin go dieđáhus dovddasta vearrivuođa mii lea dáhpáhuvvan sápmelaččaid guovdu garra dáruiduhttinpolitihka geažil, seammás go maid dovddasta ahte lea dárbu sierra doaibmabijuide mat galggašedje buhttet dán vearrivuođa.</p>
<p>Danne lea buorre go Ráđđehus nášuvnnalaš dásis dáhttu searaid bidjat olmmošvuoigatvuođaáššiide. Ain dáhpáhuvvá struktuvrralaš dáruiduhttin sápmelaččaid guovdu, ja lea hui deaŧalaš dálá mánáide ja nuoraide sihkkarastit oadjebas identitehtavuođu, vai sámi kultuvra ja sámi servodat ain sáhttet ovdánit. Áššit mat gusket sámi oahppoplánii, oahpahussii sámegillii, mánáidgárdefálaaldagaide ja eará fálaldagaid láhčimii, leat buohkat mielde goziheamen guovddáš olmmošvuoigatvuođaid ja geatnegasvuođaid mat Norggas leat sápmelaččaid guovdu.</p>
<p>Sámedikki mielas lea dárbu oppalaččat deattuhit ahte sápmelaččaid iešmearridanvuoigatvuohta lea buot olmmošvuoigatvuođabargguid ja sámepolitihkalaš áššiid vuođđun ja guovddáš beallin. Iešmearrideapmi lea áibbas guovddáš bealli ja lea buot sámi áššiid barggu vuođđun. Sámediggi lea deattuhan ahte eamiálbmogiid iešmearridanvuoigatvuohta guoská buot surggiide, maiddái eanavuoigatvuođaide. Dát nannejuvvo ain eanet riikkaidgaskasaš proseassain. Dás čujuhit earret eará ON:a eamiálbmotjulggaštusbargui ja gažaldagaide maid ON:a olmmošvuoigatvuođakomiteá lea divvon maiddái Norgii, eamiálbmogiid iešmearridanvuoigatvuođa birra 1. artihkkala vuođul ON-konvenšuvnnas siviila ja politihkalaš vuoigatvuođaid birra. Sámedikki oainnu mielde ii leat riekta <em type="italic">iešmearrideami </em>doahpagis ovddidit sierra áddejumi mii guoská dušše eamiálbmogiidda. Álbmogiid iešmearridanvuoigatvuohta guoská buot álbmogiidda, maiddái eamiálbmogiidda. </p>
<p>Sámedikki áŋgiruššan olmmošvuoigatvuođabarggus lea dikki ásaheami rájes 1989:s lassánan, ja dat lea maid leamaš dikki áigumuššan. Dát barggut, earret eará Sámedikki saji ektui ovddidanovttasbarggus, gáibida resurssaid maid Sámediggi dál ii hálddaš. Váilevaš resurssat dagahit váttisvuođaid Sámedikki barggu mihttomeriid ektui ja sámi servodaga ja eará ovttasbargoaktøraid vuordámušaid ektui, sihke nášuvnnalaččat ja riikkaidgaskasaččat. Sámedikki áŋgiruššan ja goziheapmi iešguđet áššesurggiid ja servodatsurggiid bargguin lea danne stuorát resurssaid duohken.</p>
<p>Sámedikki mearkkašumit dieđáhusa sisdollui nášuvnnalaš dási olmmošvuoigatvuođaid birra:</p>
<list><p type="listitem">Eana- ja čáhcevuoigatvuođat ja daid hálddašeapmi leat servodaga ovdáneami deaŧaleamos vuođđun. Eamiálbmotkultuvrii, nugo sámi kultuvra lea, lea kultuvrra ávnnaslaš vuođđu ja kultuvrra ovddideapmi, dan duohken ahte sápmelaččat ieža hálddašit luondduresurssaid.</p>
<p type="listitem">Sámediggi atná sierra gelbbolašvuođaguovddáža ásaheami eamiálbmotvuoigatvuođaid várás deaŧalažžan, ja rávve dan ásahit Guovdageidnui. Okta Sámedikki váldoprinsihpain lea ahte sápmelaččain lea alddiineaset buoremus máhttu eamiálbmotáššiin, sihke nášuvnnalaččat ja riikkaidgaskasaččat. Guovdageaidnu lea maid isitgieldan guovtti ásahussii main lea dutkan guovddážis, namalassii Sámi Instituhtta ja Sámi allaskuvla. Goappašiid ásahusain lea sihke regiovnnalaš, nášuvnnalaš, ja riikkaidgaskasaš máhttu ja fierpmádat mii dárbbašuvvo go galgá veahkehit guovddáža barggustis.</p>
<p type="listitem">Sámediggi lea mielas dieđáhusa doaibmabidjoevttohusaide. Dattetge lea dárbu stuorát searaide surggiin nugo dearvvasvuohta, mánát, nissonat, riektesihkkarvuohta, diehtojuohkin, jna, gozihan dihte geatnegasvuođaid mat Norggas leat sihke nášuvnnalaččat ja riikkaidgaskasaččat. Dát guoská maid dieđáhusa konkrehta evttohusaide, omd. ahte olmmošvuoigatvuođa neahttasajiin ja interneahttadieđuin mánáide ja nuoraide gozihuvvo eamiálbmotperspektiiva. Sámedikki váivvidit dat sápmelašvuosttildeaddji lihkadusat maid leat vuohttán ja dat stuorra diehtemeahttunvuohta sámi diliid birra mii lea boahtán albmosii Sámi vuoigatvuođalávdegotti árvalusa oktavuođas. Sámedikki oainnu mielde livččii dán dili sáhttán buoridit almmolaš dieđuiguin ahte sápmelaččain ja dážain lea guhkes oktavuohta Norggas. Dákkár diehtojuohkima galggašii prioriteret, ja Sámediggi dáhttu eiseválddiid bidjat eanet searaid dán bargui ja jođáneabbot go dieđáhusas lea áigumuššan.</p>
<p type="listitem">Ferte čielggaduvvot dáhttot go eiseválddit eambbo deattuhit riikkaidgaskasaš konvenšuvnnaid mat prioriterejit boraspiriid, ja nu billistit olbmuid birgeneavttuid, go olmmošvuoigatvuođakonvenšuvnnaid mat galget sihkkarastit sámi kultuvrra ja ealáhusaid.</p>
<p type="listitem">Sámediggi lea oaidnán ahte ILO-konvenšuvdna nr. 169 ii leat ovttaiduvvon Norgga lágaid oassin. Dat lea okta dain deaŧaleamos olmmošvuoigatvuođaneavuin mii eamiálbmogiid bealušta. Danne galggašii álggahuvvot bargu mii dan ovttaiduhttá Norgga lágaide. Buot deaŧaleamus váikkuhussan das livččii várra ahte Norga nannešii sajis máilmmi njunošbealušteaddjin eamiálbmot- ja olmmošvuoigatvuođa áššiin. Sámediggi dáhtošii eamiálbmotperspektiivva ja nášuvnnalaš minoritehtaid maid gozihuvvot go ođđa láhka čearddalaš vealaheami vuostá ráhkaduvvo.</p>
<p type="listitem">Ráđđehus evttoha dieđáhusas ahte juohke goalmmát jagi galgá leat čalmmusteapmi gos ráddjejuvvon olmmošvuoigatvuođafáddá lea guovddážin, vuosttas geardde 2002:s. Sámediggi evttoha čatnat 2005 čalmmusteami eamiálbmotáššiide eamiálbmotlogijagi čuovusin, mii loahpahuvvo 2004:s.</p>
<p type="listitem">Sámediggi evttoha maid ahte galggašii ásahuvvot sierra áittardanortnet olmmošvuoigatvuođaide, mii sáhttá organiserejuvvot juogo áittardeaddjiortnegin dahje nášuvnnalaš olmmošvuoigatvuođakommišuvdnan. Sivvan dása lea go Sámedikki mielas lea čielga dárbu iešheanalis ja ođđaáigásaš olmmošvuoigatvuođaortnegii. Lea čájehuvvon ahte earenoamážit duopmostuoluin váilu dárbbašlaš máhttu riikkaidgaskasaš olmmošvuoigatvuođadiliid birra go duomuin maid celket eai doarvái bures vuhtiiváldde riikkaidgaskasaš konvenšuvnnaid maid Norga lea dohkkehan. Dát attášii maid Norgii vejolašvuođa earáide leat ofelažžan olmmošvuoigatvuođaáššiin. Ortnet ii livčče dušše sápmelaččaide deaŧalaš, muhto maiddái eará servodatjoavkkuide geat dárbbašit bissovaš ja iešheanalis jiena mii goziha olmmošvuoigatvuođaid. Leat ásahuvvon sullasaš ortnegat eará stáhtain, earret eará Indias ja Australias. Dain ortnegiin sii leat ožžon buriid vásihusaid, earenoamážit go áššiid árvvoštallá eamiálbmotoainnuin.</p>
<p type="listitem">Sámediggi lea hui ilus go dieđáhus deattuha diehtojuohkima, oahpahusa ja oahpu olmmošvuoigatvuođaid birra. Daddjojuvvo ahte suorggi ulbmilin lea maid joksat olbmuid dieđuiguin olmmošvuoigatvuođaid birra, ja duddjot beroštumi ja gohccevašvuođa dábálaš olbmuid gaskka olmmošvuoigatvuođaide. Dieđáhus lohká sápmelaččaid guovdu dáhpáhuvvan garra ja guhkesáiggi dáruiduhttinpolitihkka, mii lea garrasit čuohcan sámi gillii ja kultuvrii. Earret eará lea dáruiduhttinpolitihkka dagahan ahte ollu sápmelaččat ožžo váilevaš oahpahusa ja heajut dearvvasvuođa- ja riektebálvalusaid go majoritehtaálbmot. Sámi álbmoga duohta almmuhanfriddjavuođa ja differensierejuvvon mediafálaldaga nannen ferte váldot mielde konkrehta ja geatnegahtti áŋgiruššansuorgin olmmošvuoigatvuođaid našuvnnalaš doaibmaplánai. Stáhta ferte vuoruhit sámi pressadoarjaga lasiheami vai dálá sámi aviissat sáhttet duohtandahkat beaivválaš almmuheami ja vuollásaš kántuvrraid ásaheami julev- ja lullisámi guovlluin.</p>
</list><p>Eanaš sápmelaččat leat dál gohccevaččat váilevaš skuvlafálaldaga ja váilevaš oahpahusa ektui. Sámediggi dáhttu earenoamážit deattuhit sápmelaččaid mat leat organiseren iežaset ja ohcan buhtadusa Billighetserstatningsutvalgas oahpahusa ovddas maid leat massán nuppi máilmmesoađi geažil. Sis-Finnmárkku Riekteveahkkekántuvra muitala ahte Billighetserstatningsutvalg lea biehttalan buot ohcamiid dainna ákkain ahte dáruiduhttinpolitihka sáhttá bealuštit dalá oainnu vuođul (vrd. 12.09.99 reivve Sámediggái). Biehttaleamit leat váidaluvvon Stuorradiggái. Sámediggi dáhttu čujuhit ahte áššis ii leat sáhka dušše ekonomalaš buhtadusas manahuvvon oahpahusa ovddas. Dás lea maid sáhka olmmošvuoigatvuođas maid eamiálbmot lea massán, stáhta morálalaš ja politihkalaš geatnegasvuođas fasttášit dan mo lea sápmelaččaid vealahan, ja geavahit vejolašvuođa soabadeami, árvvusatnima ja ovttaárvosašvuođa vuođul ásahit ođđa vuođu sápmelaččaid ja Norgga stáhta gaskka. Dán vuođul dáhttu Sámediggi Stuorradikki dahkat vejolažžan njulget dan vearrivuođa mii lea dahkkojuvvon. Dás lea ovddemuš sáhka dain vuođđoprinsihpaid ovddidemiin mat leat olmmošárvvu doahttaleami vuođđun sihke nášuvnnalaččat ja globálalaččat. Sámediggi áinnas searvvašii dasa.</p>
<p>Sámedikki mearkkašumit dieđáhusa sisdollui <em type="bold">riikkaidgaskasaš dási olmmošvuoigatvuođaid </em>birra: </p>
<list><p type="listitem">Sámediggi dáhtošii eambbo váikkuhanválddi eamiálbmotveahkkebarggu oktavuođas. Sámedikkis lea dat oaidnu ahte eamiálbmotbeali goziheami vuođđun galgá leat ahte oktavuohta dáhpáhuvvá eamiálbmogiid gaskka. Eahpitkeahttá lea Sámediggi dat orgána mas lea buoremus máhttu ja gelbbolašvuohta eamiálbmogiid birra, maiddái máilmmi eará guovlluid eamiálbmogiid birra, ja danne livččii dat orgána mii buoremusat sáhtášii gozihit ja oažžut dohkkejumi dán bargui, ja dasto velá nannet Norgga oppalaš eamiálbmotpolitihka ovttastahttima. Dieđáhusas deattuhuvvo ahte Sámedikki máhttu ja gelbbolašvuohta eamiálbmotáššiin galgá eambbo geavahuvvot ávkin. Sámedikki mielas lea dat buorre, muhto diggi dáhttu dattetge deattuhit ahte Sámedikki saji riikkaidgaskasaš barggus ferte nannet, vai áigumušat šattašedje duohtavuohtan.</p>
<p type="listitem">Sámediggi lea mielas evttohusaide maid Ráđđehus ovddida dieđáhusas riikkaidgaskasaš barggu birra mii dál dáhpáhuvvá Barentsovttasbarggus, Davvirikkalaš sámekonvenšuvnna barggus, ON-julggaštusbarggus eamiálbmotvuoigatvuođaid birra ja bissovaš foruma ásaheami barggus eamiálbmogiid várás. Davviriikkalaš sámekonvenšuvdnabargu prioriterejuvvo. Das ferte leat unnimusat dat árvu mii riikkaidgaskasaš álbmotriekte- ja eamiálbmotmearrádusain lea, ja dat galgá maiddái vuođđuduvvot 1751 Lappekodisilla prinsihpaide, mii duohtavuođas lei vuosttas davviriikkalaš sámekonvenšuvdna. Barentsovttasbarggus lea ráhkaduvvon doaibmaplána Barentsregiovnna eamiálbmogiidda. Čađaheapmi gáibida ruhtadeami máŋgga gáldus. Danne dáhttu Sámediggi Stuoradikki fuolahit ahte biddjojuvvojit ruđat Davviriikkaid ráđi lagasguovlluprográmmii Barentsregiovnna eamiálbmotprográmma várás. ON-julggaštusa dáfus eamiálbmogiid vuoigatvuođaid birra, ii leat ovttasbargu ovddasvástideaddji eiseválddiiguin leamaš nu buorre go Sámediggi livččii háliidan. Dattetge lea proseassa jođus mii galgá buoridit ovttasbarggu, ja dan atná Sámediggi lávkin rivttes guvlui. Bissovaš foruma ásaheami oktavuođas eamiálbmogiidda ON:s, dáhtošii Sámediggi ahte forumas galggašedje leat sihke eamiálbmogiid ja nášuvnnalaš stáhtaid ovddasteaddjit ja ahte sin ovddasteapmi galggašii leat ovttaárvosaš. Sámedikki mielas galggašii forum maid ásahuvvot nu bajás go vejolaš ON-vuogádagas ON:a ekonomalaš ja sosiálalaš ráđi, ECOSOC, vuolde, ja lokaliserejuvvo ON:a váldobáikái New York:as. S ámedikki mielas livččii buorre jos Norga válddášii badjelasas foruma bargojoavkku jođihanovddasvástádusa.</p>
<p type="listitem"><em type="bold">Dilli Tibehtas. </em> Sámediggi áigu go meannuda Stuorradiggedieđáhusa nr. 21 (1999-2000) Olmmošvuoigatvuođaid doaibmaplána, maiddái čujuhit Tibehta duođalaš politihkalaš dillái mii ii leat rievdan. Tibet lea dál okkuperejuvvon riika, ja ain oažžut dieđuid ahte olmmošvuoigatvuođaid rihkkun geardduhuvvo Tibehta álbmoga vuostá ja ahte kultuvrralaš ja religiovnnalaš friijavuohta eanet ja eanet gáržžiduvvo. Sámediggi diehtá ahte ON 56. sešuvnna Olmmošvuoigatvuođakommišuvnnas ovddiduvvo resolušuvdnaevttohus mii váldá ovdan Kiinná olmmošvuoigatvuođa dili. Dán resolušuvdnaevttohusas váivahuvvo maiddái Tibehta dili hárrái. Stuorradiggedieđáhusas nr. 21 (1999-2000) Olmmošvuoigatvuođaplánas deattuha ráđđehus ahte olmmošvuoigatvuođadigáštallan Kiinnáin galgá nannejuvvot. Earret eará cealká ráđđehus ahte <span type="quote">«Tibetgažaldat ovddiduvvo kiinnálaš eiseváldiide dain oktavuođain go dat orru lunddolaš. Norgga bealis ávžžuhuvvojit kiinnálaš eiseválddit ságastallagoahtit Dalai Lamain, ja deattuhuvvo maiddái ahte lea deaŧalaš doahttalit tibehtalaččaid vejolašvuođa ovddidit iežaset religiovnna ja kultuvrra.»</span> Danne ávžžuha Sámediggi Norgga hui duođas váldit iežas sániid ja doarjut resolušuvdnaevttohusa Kiinná olmmošvuoigatvuođa dili hárrái. Sámediggi dáhttu maiddái ahte Norga dahká dan maid sáhttá oidnosii buktit Tibehta dili resolušuvdnaevttohusas. Dasto dáhttu Sámediggi ahte Norgga eiseváldit, dál go Norga lea ON olmmošvuoigatvuođakomišuvnna lahttun, ovddidit Tibehta dili njálmmálaš sátnevuoruin komišuvnna jahkásaš sešuvnnain.  </p>
</list><p>Ášši meannudeapmi loahpahuvvui njukčamánu 3. b. dii. 09.20</p>
<p type="title">Ášši 13/00	Buhtadusat Sámedikki áirasiidda</p>
<p>Ášši meannudeapmi álggahuvvui njukčamánu 3. b. dii. 10.55</p>
<p type="title">I.	Áššebáhpirat</p>
<list><p type="listitem">Lávdegotti 21.01.2000 árvalus, mii galggai geahččat Sámedikki áirasiid buhtadusaid</p>
<p type="listitem">Sámedikki áirasiid ja vuollásaš ráđiid lahtuid buhtadusmáksinnjuolggadusat - Mearriduvvon Sámedikkis skábmamánu 26. b. 1998, biddjon fápmui 01.01.1999</p>
<p type="listitem">Stuorradikki buhtadusnjuolggadusat</p>
<p type="listitem">20.01.2000 beaiváduvvon reive Bargo- ja Hálddahusdepartementii guoská Sámedikki politihkkáriid ja luohttámušolbmuid dáhkádusortnegiidda</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p>Sámediggi mearrida čuovvovaš rievdadusa Sámedikki áirasiid buhtadusaid máksinnjuolggadusain:</p>
<p type="title">Ođđa čuokkis Sámedikki áirasiid bissovaš buhtadusa birra</p>
<p type="title">2.1.1	Bissovaš mánnosaš buhtadus</p>
<p><em type="italic">Sámedikki áirasat, earret ollesáiggi politihkkárat, ožžot bissovaš mánnosaš buhtadussan kr. 2000,-. </em></p>
<p>Eará njuolggadusat bisuhuvvojit nugo leat dál.</p>
<p>Sámediggi bidjá eaktun ahte eahpečielggasvuođat áirasiid ja politihkalaš luohttámušolbmuid penšonvuoigatvuođaid ja dáhkádusortnegiid oktavuođas, čielggaduvvojit ovdal 2000 vuosttas jahkebeali loahpa.</p>
<p>Ođđa njuolggadusat doaibmagohtet 01.03.2000.</p>
<p type="title">Eavttuhus 1, áirasis Willy Ørnebakk, Bargiidbellodaga sámediggejoavku:</p>
<list><p type="listitem">Ášši maŋiduvvo.</p>
<p type="listitem">Ovddiduvvo ođđa ollislaš árvalus mas olle buhtaduslávdegotti evttohus boahtá ovdan fárrolaga.</p>
</list><p type="title">III.	Jienasteapmi</p>
<p>39 áirasis ledje 32 čoahkis.</p>
<p>Eavttuhus 1 gessojuvvui ruovttoluotta.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Sámediggeráđi árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Berit Ranveig Nilssen, áššejođih.</p>
<p>2.</p>
<p>Willy Ørnebakk</p>
<p>3.</p>
<p>Jarle Jonassen</p>
<p>Willy Ørnebakk</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggi mearrida čuovvovaš rievdadusa Sámedikki áirasiid buhtadusaid máksinnjuolggadusain:</p>
<p type="title">Ođđa čuokkis Sámedikki áirasiid bissovaš buhtadusa birra</p>
<p type="title">2.1.1	Bissovaš mánnosaš buhtadus</p>
<p><em type="italic">Sámedikki áirasat, earret ollesáiggi politihkkárat, ožžot bissovaš mánnosaš buhtadussan kr. 2000,-. </em></p>
<p>Eará njuolggadusat bisuhuvvojit nugo leat dál.</p>
<p>Sámediggi bidjá eaktun ahte eahpečielggasvuođat áirasiid ja politihkalaš luohttámušolbmuid penšonvuoigatvuođaid ja dáhkádusortnegiid oktavuođas, čielggaduvvojit ovdal 2000 vuosttas jahkebeali loahpa.</p>
<p>Ođđa njuolggadusat doaibmagohtet 01.03.2000.</p>
<p>Ášši meannudeapmi loahpahuvvui njukčamánu 3. b. dii. 11.00</p>
<p type="title">Ášši 14/00	Stuorradiggedieđáhus nr 50 (1998-99) sisaboađu ja eallineavttuid juoganeami birra Norggas</p>
<p>Ášši meannudeapmi álggahuvvui njukčamánu 3. b. dii. 11.00</p>
<p type="title">I.	Áššebáhpirat</p>
<list><p type="listitem">Sd.dieđ. nr. 50 (1998-99) sisaboađu ja eallineavttuid juogadeami birra Norggas</p>
<p type="listitem">Sámi ovddidanfoandda njuolggadusat § 3 — Doaibmaguovlu</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p>Stuorradiggedieđáhusas nr. 50 (1998-99) sisaboađu ja eallineavttuid juogadeami birra Norggas, leat máŋga čuolmma mat gusket sápmelaččaide ja sin sadjái sihke iešguđet gielddaid ássin ja sierra čearddalaš joavkun — riikka sierra álbmogin/eamiálbmogin. Lea deaŧalaš árvvoštallat dáid beliid go sisaboađu ja eallineavttuid juogadeami guorahallá. Dan oktavuođas čujuha Sámediggi dasa go Stuorradikki gielddakomiteá árvalusas S nr. 73 (1995-96) dáhtui Ráđđehusa ovddidit stuorradiggedieđáhusa sámi dearvvasvuođa- ja sosiálaáššiid birra.</p>
<p>Ráđđehus lea bajimuš mihttomearis gos daddjo ahte buohkaide galgá sihkkarastit oadjebas eallineavttuid ja dohkálaš ávnnaslaš eallindási beroškeahttá ássanbáikkis, sohkabealis ja sosiálalaš dahje čearddalaš duogážis, vuođđun atnán dakkár mihttomearri man mielde galggašedje leat unnán erohusat olbmuid sisaboađus ja eallineavttuin. Dasto galget dilálašvuođat láhččojuvvot nu ahte buohkat galget beassat geavahit gálggaideaset ja bargonávccaideaset buoremus lági mielde. Eaktun lea ahte dakkár sajiide mat leat buriid eallineavttuid vuođđun, ii galgga ovttage biehttalit beassamis (oahppovuogádat, bargomárkan, viessomárkan) sohkabeali, čearddalaš duogáža, ássanbáikki jdd. geažil (gč. čuo. 8.3 s. 197-198). Sámediggi doarju dan.</p>
<p>Sámedikki mielas lea buorre go regiovnnalaš ovdáneami ja eallineavttuid juogadeami iskkademiin leat sámi guovlluid eallineavttut maid čalmmustuvvon (gč. čuo. 6.10 s. 167-169). Statistihkalaš dieđut mat dása leat geavahuvvon vuođđun gusket sisabohtui, ekonomalaš sosiálaveahkkái ja doarjagii oktováhnemiidda, oahppodássái, bargguhisvuhtii, buhcciidpenšuvdnii ja barguimáhcahan-/veajuiduhttinruđaide (gč. bovssa 6.2 s. 167). Dán vuođul konkluderejuvvo ahte Sámi guovlluin:</p>
<list><p type="listitem">eallineavttuid indikahtor viehka muddui čuovvu Davvi-Norgga minstara, muhto lea máŋgga suorggis čielgasit heajut go gaskamearálaččat riikkaoasis</p>
<p type="listitem">lea Tromssas/Norlánddas heajut dilli go Finnmárkkus, sihke ollislaččat ja go veardida iežaset regiovnna ektui</p>
</list><p>Vaikke vel sámi guovlluid eallineavttuid analyseren orru ge heittot ja unnán konkrehta, Sámediggi dáhttu deattuhit man deaŧalaččat dákkár iskkadeamit leat. Ii leat doarvái doaivut ahte earenoamáš dilit mat gusket sápmelaččaide fuomášuvvojit ja doarvái bures gozihuvvojit árvvoštaladettiin gielddaid ja fylkkaid eallineavttuid.</p>
<p>Earenoamážit dain guovlluin gos sápmelaččat leat unnitlogus eai gallii dahkkojuvvo iskkadeamit earenoamážit sámi beroštumiid ektui, dahje vejolaš erohusat daddjojuvvojit leat vuolgán eará sivain. Čadnan čearddalašvuhtii — sámi dillái — sáhttá sihke eaktudáhtolaččat ja diehtemeahttunvuođas menddo uhccán kommuniserejuvvot čuolmma oassin.</p>
<p>Danne dáhttu Sámediggi Stuorradikki fuolahit ahte dilálašvuođat láhččojuvvojit vai sáhttá čohkkegoahtit dieđuid sámi servodatdiliid birra. Lea dárbu dieđuide eanaš servodatsurggiin. Dás lea sáhka vuođđo- ja álgodieđuin sámi álbmoga birra main lea sosiálalaš ja ekonomalaš demografiija ja diehtu. Sámi Instituhtta lea álggahan prošeavtta mii galgá hukset servodatdieđalaš diehtovuođu mas galgá fidnet dieđuid, statistihka ja analysaprográmmaid sámi servodatdiliid birra. Prošeakta čađahuvvo lagas ovttasbargguin Statistisk sentralbyrå ja Norsk samfunnsvitenskapelig datatjeneste nammasaš ásahusaiguin, Sámedikkiin ja sámi dutkanbirrasiiguin. Diehtovuođđu galgá doaibmat diehtojuohkin- ja veahkkeorgánan maiddái badjel riikkarájiid. Earenoamáš sámi statistihkalaš dieđuin lea guovddáš mearkkašupmi boahtteáiggi sámi giela, kultuvrra ja servodaga ovddideamis.</p>
<p>Dearvvasvuođa- ja sosiálabálvalusaid plánen- ja doaimmahanbarggut leat lága bokte biddjojuvvon ea.ea. gielddaide ja fylkkagielddaide. Sámediggi oaidná ahte Ráđđehus bidjá eaktun ahte báikkálaš demokratiija ja báikkálaš máhttu iešalddis huksejit deaŧalaš árvvuid mat leat mielde sihkkarastimin ahte báikkálaš dearvvasvuođa- ja sosiálabálvalusat maiddái dagahit ahte dearvvasvuođa- ja sosiáladilit dán servodagas dássejuvvojit. Danne áigu Ráđđehus prioriteret báikkálaš ja regiovnnalaš hálddašandássái stuorra friijavuođa ieža ovddidit bálvalusaid dakko gokko ovttaskas geavaheaddjit leat lagamusat váikkuhit fálaldagaid (gč. čuo. 8.3 s. 199). Sámediggi garrasit eahpida ahte namuhuvvon eaktu ii gávdno ja sáhttá geavahuvvot vuođđun sámi beroštumiid oktavuođas juohkesajis sámi guovlluin. Lea vuosttažettiin Sis-Finnmárkkus ja muhtun eará gielddain gos dákkár eaktu gávdno, ja gos prinsihpalaš positiivvalaš miellaguottut sámi áššiin leat ovttaiduvvan gieldda politihkkan. Vel dáid ge guovlluin sáhttet sámi dearvvasvuođa- ja sosiálabálvalusat áitojuvvot fylkkagielddaid ja gielddaid heajos ekonomiija geažil heaittihuvvot. Danne fertejit boahtteáiggis maid ovddiduvvot ja čađahuvvot earenoamáš doaibmabijut stáhta olis go lea sáhka dearvvasvuođa- ja sosiálabálvalusain sámi álbmogii.</p>
<p>Dieđáhusas čujuhuvvo heajos diliide sisaboađu, sosiálaveahki ja oadjoruđaid, oahpu ja barggu oktavuođas sámi guovlluin Davvi-Norggas. Vuođđun dása leat sihke historjjálaš eavttut ja dat go dálá dearvvasvuođa- ja sosiálafálaldagat eai leat heivehuvvon sámi diliide. Danne lea ge ráhkaduvvon sámi dearvvasvuođa- ja sosiálabálvalusaid doaibmaplánaevttohus (gč. sd.died. nr. 21 (1999-2000) čuo. 4.6.2 s. 47-50). Sámedikki mielas ii leat dat doarvái. Mihttomeari ektui mii lea oadjebas eallineavttut ja vejolašvuohta beassat arenaide mat duddjojit buriid eallineavttuid bargomárkanis, oahppovuogádagas, viessomárkanis jna, beroškeahttá čearddalaš duogážis, lea dat mii dieđáhusas daddjojuvvo sámi surggiid birra hui heittot. Vaikke vel čujuhuvvo muhtun erohusaide sámi guovlluin, de ferte Sámedikki mielas boahtteáiggi áŋgiruššama vuođđun leat doaibmabijut oppa sámi guvlui, maiddái máttasámi.</p>
<p>Danne dáhttu Sámediggi Stuorradikki leat mielde fuolaheamen ahte ráhkaduvvošii viidát prográmma sámi guovlluid eallineavttuid ovddideapmái. Prográmma ferte oažžut doarvái buori eanadieđalaš differensierema vai sámi guovlluid regiovnnalaš erohusat sáhttet adnojuvvot vuođđun. Dasto lea deaŧalaš ahte ortnegiid strategiijat ja doaibmabijut heivehuvvojit sámi norpmaide ja árvvuide.</p>
<p type="title">III.	Jienasteapmi</p>
<p>39 áirasis ledje 30 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">S ámediggeráđi árvalus mearriduvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø, áššejođiheaddji</p>
<p>2.</p>
<p>Egil Olli</p>
<p>3.</p>
<p>Olaf Eliassen</p>
<p>4.</p>
<p>Laila Gunilla Wilks</p>
<p>5.</p>
<p>Willy Ørnebakk</p>
<p>6.</p>
<p>Sven-Roald Nystø, áššejođiheaddji</p>
<p type="title">VI.	Sámedikki mearrádus maŋŋá jienasteami lea ná:</p>
<p>Stuorradiggedieđáhusas nr. 50 (1998-99) sisaboađu ja eallineavttuid juogadeami birra Norggas, leat máŋga čuolmma mat gusket sápmelaččaide ja sin sadjái sihke iešguđet gielddaid ássin ja sierra čearddalaš joavkun — riikka sierra álbmogin/eamiálbmogin. Lea deaŧalaš árvvoštallat dáid beliid go sisaboađu ja eallineavttuid juogadeami guorahallá. Dan oktavuođas čujuha Sámediggi dasa go Stuorradikki gielddakomiteá árvalusas S nr. 73 (1995-96) dáhtui Ráđđehusa ovddidit stuorradiggedieđáhusa sámi dearvvasvuođa- ja sosiálaáššiid birra.</p>
<p>Ráđđehus lea bajimuš mihttomearis gos daddjo ahte buohkaide galgá sihkkarastit oadjebas eallineavttuid ja dohkálaš ávnnaslaš eallindási beroškeahttá ássanbáikkis, sohkabealis ja sosiálalaš dahje čearddalaš duogážis, vuođđun atnán dakkár mihttomearri man mielde galggašedje leat unnán erohusat olbmuid sisaboađus ja eallineavttuin. Dasto galget dilálašvuođat láhččojuvvot nu ahte buohkat galget beassat geavahit gálggaideaset ja bargonávccaideaset buoremus lági mielde. Eaktun lea ahte dakkár sajiide mat leat buriid eallineavttuid vuođđun, ii galgga ovttage biehttalit beassamis (oahppovuogádat, bargomárkan, viessomárkan) sohkabeali, čearddalaš duogáža, ássanbáikki jdd. geažil (gč. čuo. 8.3 s. 197-198). Sámediggi doarju dan.</p>
<p>Sámedikki mielas lea buorre go regiovnnalaš ovdáneami ja eallineavttuid juogadeami iskkademiin leat sámi guovlluid eallineavttut maid čalmmustuvvon (gč. čuo. 6.10 s. 167-169). Statistihkalaš dieđut mat dása leat geavahuvvon vuođđun gusket sisabohtui, ekonomalaš sosiálaveahkkái ja doarjagii oktováhnemiidda, oahppodássái, bargguhisvuhtii, buhcciidpenšuvdnii ja barguimáhcahan-/veajuiduhttinruđaide (gč. bovssa 6.2 s. 167). Dán vuođul konkluderejuvvo ahte Sámi guovlluin:</p>
<list><p type="listitem">eallineavttuid indikahtor viehka muddui čuovvu Davvi-Norgga minstara, muhto lea máŋgga suorggis čielgasit heajut go gaskamearálaččat riikkaoasis</p>
<p type="listitem">lea Tromssas/Norlánddas heajut dilli go Finnmárkkus, sihke ollislaččat ja go veardida iežaset regiovnna ektui</p>
</list><p>Vaikke vel sámi guovlluid eallineavttuid analyseren orru ge heittot ja unnán konkrehta, Sámediggi dáhttu deattuhit man deaŧalaččat dákkár iskkadeamit leat. Ii leat doarvái doaivut ahte earenoamáš dilit mat gusket sápmelaččaide fuomášuvvojit ja doarvái bures gozihuvvojit árvvoštaladettiin gielddaid ja fylkkaid eallineavttuid.</p>
<p>Earenoamážit dain guovlluin gos sápmelaččat leat unnitlogus eai gallii dahkkojuvvo iskkadeamit earenoamážit sámi beroštumiid ektui, dahje vejolaš erohusat daddjojuvvojit leat vuolgán eará sivain. Čadnan čearddalašvuhtii — sámi dillái — sáhttá sihke eaktudáhtolaččat ja diehtemeahttunvuođas menddo uhccán kommuniserejuvvot čuolmma oassin.</p>
<p>Danne dáhttu Sámediggi Stuorradikki fuolahit ahte dilálašvuođat láhččojuvvojit vai sáhttá čohkkegoahtit dieđuid sámi servodatdiliid birra. Lea dárbu dieđuide eanaš servodatsurggiin. Dás lea sáhka vuođđo- ja álgodieđuin sámi álbmoga birra main lea sosiálalaš ja ekonomalaš demografiija ja diehtu. Sámi Instituhtta lea álggahan prošeavtta mii galgá hukset servodatdieđalaš diehtovuođu mas galgá fidnet dieđuid, statistihka ja analysaprográmmaid sámi servodatdiliid birra. Prošeakta čađahuvvo lagas ovttasbargguin Statistisk sentralbyrå ja Norsk samfunnsvitenskapelig datatjeneste nammasaš ásahusaiguin, Sámedikkiin ja sámi dutkanbirrasiiguin. Diehtovuođđu galgá doaibmat diehtojuohkin- ja veahkkeorgánan maiddái badjel riikkarájiid. Earenoamáš sámi statistihkalaš dieđuin lea guovddáš mearkkašupmi boahtteáiggi sámi giela, kultuvrra ja servodaga ovddideamis.</p>
<p>Dearvvasvuođa- ja sosiálabálvalusaid plánen- ja doaimmahanbarggut leat lága bokte biddjojuvvon ea.ea. gielddaide ja fylkkagielddaide. Sámediggi oaidná ahte Ráđđehus bidjá eaktun ahte báikkálaš demokratiija ja báikkálaš máhttu iešalddis huksejit deaŧalaš árvvuid mat leat mielde sihkkarastimin ahte báikkálaš dearvvasvuođa- ja sosiálabálvalusat maiddái dagahit ahte dearvvasvuođa- ja sosiáladilit dán servodagas dássejuvvojit. Danne áigu Ráđđehus prioriteret báikkálaš ja regiovnnalaš hálddašandássái stuorra friijavuođa ieža ovddidit bálvalusaid dakko gokko ovttaskas geavaheaddjit leat lagamusat váikkuhit fálaldagaid (gč. čuo. 8.3 s. 199). Sámediggi garrasit eahpida ahte namuhuvvon eaktu ii gávdno ja sáhttá geavahuvvot vuođđun sámi beroštumiid oktavuođas juohkesajis sámi guovlluin. Lea vuosttažettiin Sis-Finnmárkkus ja muhtun eará gielddain gos dákkár eaktu gávdno, ja gos prinsihpalaš positiivvalaš miellaguottut sámi áššiin leat ovttaiduvvan gieldda politihkkan. Vel dáid ge guovlluin sáhttet sámi dearvvasvuođa- ja sosiálabálvalusat áitojuvvot fylkkagielddaid ja gielddaid heajos ekonomiija geažil heaittihuvvot. Danne fertejit boahtteáiggis maid ovddiduvvot ja čađahuvvot earenoamáš doaibmabijut stáhta olis go lea sáhka dearvvasvuođa- ja sosiálabálvalusain sámi álbmogii.</p>
<p>Dieđáhusas čujuhuvvo heajos diliide sisaboađu, sosiálaveahki ja oadjoruđaid, oahpu ja barggu oktavuođas sámi guovlluin Davvi-Norggas. Vuođđun dása leat sihke historjjálaš eavttut ja dat go dálá dearvvasvuođa- ja sosiálafálaldagat eai leat heivehuvvon sámi diliide. Danne lea ge ráhkaduvvon sámi dearvvasvuođa- ja sosiálabálvalusaid doaibmaplánaevttohus (gč. sd.died. nr. 21 (1999-2000) čuo. 4.6.2 s. 47-50). Sámedikki mielas ii leat dat doarvái. Mihttomeari ektui mii lea oadjebas eallineavttut ja vejolašvuohta beassat arenaide mat duddjojit buriid eallineavttuid bargomárkanis, oahppovuogádagas, viessomárkanis jna, beroškeahttá čearddalaš duogážis, lea dat mii dieđáhusas daddjojuvvo sámi surggiid birra hui heittot. Vaikke vel čujuhuvvo muhtun erohusaide sámi guovlluin, de ferte Sámedikki mielas boahtteáiggi áŋgiruššama vuođđun leat doaibmabijut oppa sámi guvlui, maiddái máttasámi.</p>
<p>Danne dáhttu Sámediggi Stuorradikki leat mielde fuolaheamen ahte ráhkaduvvošii viidát prográmma sámi guovlluid eallineavttuid ovddideapmái. Prográmma ferte oažžut doarvái buori eanadieđalaš differensierema vai sámi guovlluid regiovnnalaš erohusat sáhttet adnojuvvot vuođđun. Dasto lea deaŧalaš ahte ortnegiid strategiijat ja doaibmabijut heivehuvvojit sámi norpmaide ja árvvuide.</p>
<p>Ášši meannudeapmi loahpahuvvui njukčamánu 3. b. dii. 11.35</p>
<p type="title">Ášši 15/00	Čakča- ja skábmamánu 2000 dievasčoahkkimiid ovttastahttin</p>
<p>Ášši meannudeapmi álggahuvvui njukčamánu 3. b. dii. 11.35</p>
<p type="title">I.	Áššebáhpirat</p>
<list><p type="listitem">Ovdla mearriduvvon čoahkkinplána</p>
</list><p type="title">II.	Ovddiduvvon eavttuhusat</p>
<p type="title">Čoahkkinjođihangotti árvalus Sámediggái:</p>
<p>Čoahkkinjođihangoddi oažžu fápmudusa mearridit ovttastahttojuvvon dievasčoahkkima áiggi 2000 čavčča, goas maiddái sámediggevisti rahppojuvvo.</p>
<p type="title">III.	Jienasteapmi</p>
<p>39 áirasis ledje 31 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Čoahkkinjođihangotti árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Randi Solli Pedersen</p>
<p>John Henrik Eira</p>
<p>Randi Solli Pedersen</p>
<p type="title">VI.	Sámedikki mearrádus maŋŋá jienasteami lea ná:</p>
<p>Čoahkkinjođihangoddi oažžu fápmudusa mearridit ovttastahttojuvvon dievasčoahkkima áiggi 2000 čavčča, goas maiddái sámediggevisti rahppojuvvo.</p>
<p>Ášši meannudeapmi loahpahuvvui njukčamánu 3. b. dii. 11.40.</p>
<p>Vuolláičállit leat lohkan čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu mo Sámediggi mearridii.</p>
<p>Kárášjohka 03.03.2000</p>
<p>Čoahkkinjođihangoddi</p>
<p>Johan Mikkel Sara Randi Solli Pedersen</p>
<p>Einar Lifjell Eva Josefsen</p>
<p>Vuolláičállit: ....................../.....................</p>
<p>Čoahkkingirjji čállit: Synnøve Solbakk/Elli Kirsti Nystad Čoahkkingirjjis leat oktiibuot 193 siiddu</p>
</body></document>
