<document xml:lang="sme" id="no_id"><header><title/><genre code="admin"/><author><unknown/></author><wordcount>86068</wordcount><conversion_status type="standard"/><availability><license type="standard"/></availability><multilingual/><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision: 154948 $; </version></header><body><p>Sámedikki dievasčoahkkin   Čoahkkingirji  03/16</p>
<p>Áigi  : 28.09.2016   -   30.09.2016   Báiki  : Kárášjogas</p>
<p xml:lang="smj">Sajis</p>
<p>Bellodat</p>
<p>Johan Vasara</p>
<p xml:lang="deu">AP/BB</p>
<p>John Kappfjell</p>
<p xml:lang="deu">AP/BB</p>
<p>Jørn Are Gaski</p>
<p xml:lang="deu">AP/BB</p>
<p xml:lang="nno">Knut Store</p>
<p xml:lang="deu">AP/BB</p>
<p>Mariann Wollmann Magga</p>
<p xml:lang="deu">AP/BB</p>
<p xml:lang="nob">Marit Kirsten Anti Gaup</p>
<p xml:lang="deu">AP/BB</p>
<p xml:lang="est">Per Mathis Oskal</p>
<p xml:lang="deu">AP/BB</p>
<p xml:lang="nob">Ronny Wilhelmsen</p>
<p xml:lang="deu">AP/BB</p>
<p xml:lang="nob">Vibeke Larsen</p>
<p xml:lang="deu">AP/BB</p>
<p xml:lang="nob">Hartvik Hansen</p>
<p>Árja</p>
<p xml:lang="nno">Inger Eline Eriksen</p>
<p>Árja</p>
<p>Laila Susanne Vars</p>
<p>Árja</p>
<p xml:lang="smj">Isak Mathis O. Hætta</p>
<p xml:lang="deu">FBL</p>
<p xml:lang="nob">Per Andersen Bæhr</p>
<p xml:lang="isl">FL</p>
<p xml:lang="nob">Arthur Tørfoss</p>
<p xml:lang="nno">Frp</p>
<p>Permišuvdna 28.09.16 dii.12.00 rájes gitta 30.09.16 rádjai</p>
<p xml:lang="nob">Ellen K. Saba</p>
<p xml:lang="nob">Lars Filip Paulsen</p>
<p xml:lang="nob">Kjellrun Wilhelmsen</p>
<p xml:lang="smj">NORD</p>
<p xml:lang="nob">Toril Bakken Kåven</p>
<p xml:lang="smj">NORD</p>
<p xml:lang="vep">Permišuvdna 30.09.16</p>
<p xml:lang="nno">Anita Persdatter Ravna</p>
<p>NSR</p>
<p xml:lang="nno">Inger Elin Kristina Utsi</p>
<p>NSR</p>
<p>Laila Nystad</p>
<p>NSR</p>
<p xml:lang="nob">Mathis Nilsen Eira</p>
<p>NSR</p>
<p xml:lang="sma">Nora Marie Bransfjell</p>
<p>NSR</p>
<p>Piera Heaika Muotka</p>
<p>NSR</p>
<p>Sandra Márjá West</p>
<p>NSR</p>
<p xml:lang="nob">Tor Gunnar Nystad</p>
<p>NSR</p>
<p>Beaska Niillas</p>
<p>NSR/SáB</p>
<p xml:lang="nob">Christina Henriksen</p>
<p>NSR/SáB</p>
<p xml:lang="nob">Marie Therese Nordsletta Aslaksen</p>
<p xml:lang="nob">SS</p>
<p xml:lang="sma">Jovna Zakarias Dunfjell</p>
<p>ÅaSG</p>
<p xml:lang="smj">Várreláhttut</p>
<p>Bellodat</p>
<p xml:lang="smn">Torbjørg Haldis Leirbakken</p>
<p>Árja</p>
<p xml:lang="nno">Bengt Rune Strifeldt</p>
<p xml:lang="nno">Frp</p>
<p>Arthur Tørfoss sadjásaš</p>
<p xml:lang="nno">Geir Are Winther</p>
<p xml:lang="nno">Frp</p>
<p xml:lang="nob">Jens Petter Kåven</p>
<p xml:lang="smj">NORD</p>
<p xml:lang="nob">Jan David Anti</p>
<p>NSR</p>
<p xml:lang="nob">Johan Arne Hansen</p>
<p>NSR</p>
<p xml:lang="nob">Olof Anders Kuhmunen</p>
<p>NSR</p>
<p xml:lang="sma">Eva Maria Fjellheim</p>
<p>ÅaSG</p>
<p>Permišuvnnat</p>
<p>Bellodat</p>
<p>Sadjásaš  :</p>
<p xml:lang="vep">Lisa-Katrine Mo</p>
<p xml:lang="deu">AP/BB</p>
<p>Ii oktage sadjásaš</p>
<p xml:lang="nno">Lars Oddmund Sandvik</p>
<p>Árja</p>
<p xml:lang="smn">Torbjørg Haldis Leirbakken</p>
<p xml:lang="nob">Aud Helen Marthinsen</p>
<p xml:lang="nno">Frp</p>
<p xml:lang="nno">Geir Are Winther</p>
<p xml:lang="nno">Kjetil Romsdal</p>
<p xml:lang="smj">NORD</p>
<p xml:lang="nob">Jens Petter Kåven</p>
<p>Kirsti Guvsám</p>
<p>NSR</p>
<p xml:lang="nob">Jan David Anti</p>
<p xml:lang="sma">Nanna Agnete Thomassen</p>
<p>NSR</p>
<p xml:lang="nob">Olof Anders Kuhmunen</p>
<p xml:lang="nob">Viktor Inge Paulsen</p>
<p>NSR</p>
<p xml:lang="nob">Johan Arne Hansen</p>
<p xml:lang="sma">Ellinor Marita Jåma</p>
<p>ÅaSG</p>
<p xml:lang="sma">Eva Maria Fjellheim</p>
<p xml:lang="est">Saksliste</p>
<p xml:lang="vep">025/16</p>
<p>Vuođđudeapmi</p>
<p xml:lang="vep">026/16</p>
<p>Sámediggeráđi doaibmadieđáhus</p>
<p xml:lang="vep">027/16</p>
<p>Ođđa áššiid dieđiheapmi</p>
<p xml:lang="vep">028/16</p>
<p>Gažaldagat Sámediggeráđđái</p>
<p xml:lang="vep">029/16</p>
<p>Soahpamuševttohus Norgga ja Suoma gaskka Deanučázádaga guollebivddu birra</p>
<p xml:lang="vep">030/16</p>
<p>Sámi arkiiva – nationála ovddasvástádus sámi arkiivabálvalusain</p>
<p xml:lang="vep">031/16</p>
<p>Sámediggedieđáhus boazodoalu birra</p>
<p xml:lang="vep">032/16</p>
<p>Nu guhká go mis leat eatnamat - Sámediggedieđahus areala ja birrasa birra</p>
<p xml:lang="vep">033/16</p>
<p>Sámi mánáid rivttiid ja dárbbuid áimmahuššan mánáidsuodjalusa kvalitehta ja struktuvrrarievdadeamis</p>
<p xml:lang="vep">034/16</p>
<p>Mánáidkonvenšuvdna ja sámi mánáid vuoigatvuođat</p>
<p xml:lang="vep">035/16</p>
<p>Sámedikki 2018 bušeahttadárbu</p>
<p xml:lang="vep">036/16</p>
<p>Sámi doarjja Standing Rock Sioux Tribeii</p>
<p xml:lang="krl">Ášši  025/16</p>
<p>Sámedikki dievasčoahkkin</p>
<p>Vuođđudeapmi</p>
<p>Ášše  nr.</p>
<p xml:lang="vep">16/3859</p>
<p>Dievasčoahkkinjođihangotti árvalus  :   02.09.16  beaiváduvvon gohččun, áššelistu ja árvaluvvon sárdnunáigi dohkkehuvvo.   Áirasat geat hupmet sámegiela sárdnestuolus ožžot 1/3 eambbo sárdnunáiggi.</p>
<p>Sámedikki dievasčoahkkin  -  025/16</p>
<p>Ášši meannudeapmi álggahuvvui  28.09.16  dii.  09.  00.   Jienasteapmi   39 áirasis ledje  3  8   čoahkis.  Jienasteapmi dahkkojuvvui čuovvovaš vuogi mielde:</p>
<list><p type="listitem">Dievasčoahkkinjođihangotti árvalus mearriduvvui ovttajienalaččat.</p>
</list><p>Beavdegirjelasáhusat  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Jørn Are Gaski, dievasčoahkkinjođiheaddji</p>
<p>DC  - Mearr  ádus  :</p>
<p>02.09.16 beaiv  áduvvon gohččun, áššelistu   ja árvaluvvon sárdnunáigi dohkkehuvvui  .  Áirasat geat hupmet sámegiela sárdnestuolus ožžot 1/3 eambbo sárdnunáiggi.</p>
<p>Ášši meannudeapmi loahpahuvvui  28  .0  9  .16 dii.  0  9.  10  .</p>
<p xml:lang="krl">Ášši  026/16</p>
<p>Sámedikki dievasčoahkkin</p>
<p>Sámediggeráđi doaibmadieđáhus</p>
<p>Ášše  nr.</p>
<p xml:lang="vep">16/3725</p>
<p>Mielddus/Vedlegg</p>
<p>Áššeovddidus</p>
<p>Sámediggeráđi árvalus Sámediggái:</p>
<p>Sámediggi váldá Sámediggeráđi dán áigodaga doaibmadieđáhusa diehtun.</p>
<p>1 Álggahus</p>
<p>Dát dieđáhus válddaha áigodaga 09.05.2016 – 02.09.2016 ja lea čadnojuvvon Sámedikki 2016  bušehttii. Dieđáhusas dieđihuvvo daid mihttomeriid ja strategiijaid birra mat leat válddahuvvon bušeahtas, ja eará bargamušaid birra.</p>
<p>Sámediggeráđđi lea áigodagas doallan guokte fysalaš čoahkkima ja máŋga telefončoahkkima ja lea meannudan 167 ášši.</p>
<p>Nu go oidno geahčastagas www.sametinget.no/kalender, de lea ráđđi dasa lassin searvan ollu čoahkkimiidda ja ovddastemiide.</p>
<p xml:lang="smj">2 Giella</p>
<p>Váldomihttomearri</p>
<list><p type="listitem">Eanet giellageavaheaddjit ja eanet sámegielaid geavaheapmi</p>
</list><p>2. 1 Ovddasvástádus sámegielas</p>
<p>Sámi báikenamat</p>
<p>Sámediggi lea addán rávvagiid áššiide mat gustojit sámi báikenamaid čállinvuohkái ja makkár mearkkašupmi dain lea. Sámediggi lea earret eará addán rávvagiid namaide miehtá Sámi, earret eará Hápmiris, Báhccavuonas ja Unjárggas.</p>
<p>Sámediggi lea sádden gulaskuddancealkámuša kulturdepartementii, maŋŋil go sii ledje sádden gulaskuddamii láhkaásahusrievdadeami báikenamaid riektačállimis. Gulaskuddancealkámuša vuođđun leat earret eará dievasčoahkkinášši 019/16 Sámi báikenamat almmolaš geavahusas. Sámedikki ávžžuhusaid vuođul vuordit mii ahte teaksta mas čilgejuvvo nuortalašgiela ja bihtánsámegiela riektačállima birra váldojuvvo mielde láhkaásahussii.</p>
<p>2.2. Sámegiela rámmaeavttut</p>
<p>Sámegiela hálddašanguovlu</p>
<p>Sámediggeráđđi lea čađahan guovttegielatdoarjaga evaluerema mii čájeha ahte suohkanat eai leat duhtavaččat dálá guovttegielatdoarjj<span type="quote">“Ovttasbargošiehtadusat gaskal ja guovttegielatdoarjagat suohkaniidda ja fylkkasuohkaniidda sámegiela hálddašanguovllus”</span>. Gulaskuddanáigemearri lei borgemánu 17.b.2016. Sámediggeráđđi lea dohkkehan gulaskuddanáigemeari guhkideami sidjiide geat ledje ohcan dan. Sámediggeráđđi pláne ovdanbuktit ášši dievasčoahkkimii juovlamánus.</p>
<p>Geassemánus ledje sámediggeráđis jahkebeallásaš gulahallančoahkkimat Gieldda- ja ođasmahttindepartemeanttain ja stáhtaráđiin Sanneriin. Čoahkkimis ovddidii sámediggeráđđi duhtameahttunvuođa go ráđđehus lea maŋidan ášši mas Aarporte suohkan ohcá beassat mielde sámegiela hálddašanguvlui. Ráđđehus lea maŋidan meannudeami gitta giellalávdegoddi lea almmuhan NÁČ:a 2016 čavčča, ja gitta ráđđehus lea soahpan Sámedikkiin movt giellaraportta galgá  čuovvoluvvot. Čoahkkimis mieđihii ministtar ahte ii leat heivvolaš addit dakkár signálaid suohkaniidda mat háliidit ovddidit sámi giela, ja lohpidii ahte ášši meannuduvvo dál ja ahte mearrádus dahkko 2017 giđa.</p>
<p>Sámi čálamearkkaid geavaheapmi almmolaš registariin</p>
<p>Sámedikkis leat leamaš konsultašuvnnat Ruhtadandepartemeanttain gielladieđuid birra go hábmejit ođđa álbmotregisttarlága ja sámi čálamearkkaid geavaheami birra almmolaš registariin. Dan oktavuođas lei Sámedikkis konsulterenčoahkkin miessemánus 2016 ođđa álbmotregisttarlága birra. Konsultašuvnnat eai leat vuos loahpahuvvon.</p>
<p>Riektačállinrávvagat</p>
<p>Riektačállinrávvagat- gihpa dohkkehuvvui giellagáldu Davvisámi giellajuhkosis cuoŋománu 13.b.2016. Dan oktavuođas lea Sámediggi doallan kurssa Málatvuomi sámeskuvllas, gihppaga sisdoalu birra. Čájehuvvo ahte soaitá leat dárbu lágidit dákkár kurssaid sámi álbmogii, muittuhandihte čállinnjuolggadusaid, mat leat ge sisdoallun dán gihppagis. Riektačállinrávvagat- gihpa lea almmuhuvvon sihke Sámedikki neahttasiiddus ja Giellagáldu neahttasiiddus.</p>
<p>2. 2 Giellageavaheaddjit</p>
<p>Sámi giellagáldu</p>
<p>Julevsámi giellajuogus lea čađahan golbma čoahkkima áigodagas miessemánus čakčamánnui 2016. Čoahkkimiin leat mearridan iešguđet lágan normeremiid ja njuolggadusaid, ja dohkkehan 64 ođđa sáni. Lulli- ja davvisámi giellajuhkosiin ii leat leamaš čoahkkin dán áigodagas. Dohkkehuvvon sánit ja normeremat almmuhuvvojit www.giella.org. Sámi giellagáldu lea álggahan barggu hábmet ođđa neahttasiiddu. Lea čađahuvvon álggahančoahkkin fitnodagain Netlife Research mii galgá hábmet siidduid. Áigumuš lea ahte neahttasiidduid teknihkalaš oassi galgá leat válmmas ovdal 2016 loahpa.</p>
<p>Giellakampánja <span type="quote">“Sámás mánáin”</span></p>
<p>Sámedikki neahttasiiddu bokte ozaimet mii váhnemiid geat háliidit searvat Sámedikki ođđa kampánjii, <span type="quote">“Sámás mánáin”</span>. Sámediggeráđđi lea hui ilus go lei nu stuora beroštupmi dása ja leat dál válljen 11 váhnema geat galget leat kampánnja olgguldas govvan. Mii áigut lágidit workshop sidjiide. Sámediggeráđđi lea ožžon áigái ovttasbarggu ovttain dutkin Sámi allaskuvllas kampánnja barggu hárrái. Kampánnja almmolaš álggaheapmi lea biddjon skábmamánnui dán jagi.</p>
<p><span type="quote">“Sámás muinna”</span> kampánnja geigen</p>
<p>Norgga Sámediggi loahpahii kampánja <span type="quote">“Sámás muinna”</span> 2015 giđa. Ruoŧa Sámediggi háliidii álggahit sullasaš giellakampánja Ruoŧabeale Sámis, ja dasto attii Norgga Sámediggi kampánnja evttohusa Ruoŧa Sámediggái. Ruoŧa Sámediggi doalai dievasčoahkkima Staares gos Norgga Sámediggepresideanta Aili Keskitalo ja giellaambassadevra Ina-Therese Sparrok geigiiga giellakampánnja <span type="quote">“Sámás muinna”</span> Ruoŧa Sámediggái. Giellakampánja olahusjoavku “Sámás muinna 2 leat maid nuorat ja kampánnja boahtá bistit sullii jahkebeali.</p>
<p>2. 3. Sámegiela geavaheapmi</p>
<p>Giellaguovddážat</p>
<p>Návuona ja Bådådjo suohkanat leat bidjan johtui proseassaid hukset smávva sámi giellagoađážiid.  Sámediggeráđđi lea oasálastán álbmotčoahkkimiidda Bådådjos ja Návuonas dán áigodagas ja lea beassan čilget álbmogii maid Sámediggi vuordá giellaguovddážiin sámegiela nannemis dáin guovlluin. Sámediggi ávžžuha goappašiid suohkaniid sáddet ohcama Sámediggái dán čavčča.</p>
<p>Sámediggi oassálasttii giellaguovddážiid deaivvadeapmái Ájluovttas geassemánu álggus. Doppe ledje ávkkálaš digaštallamat giellabargguid birra ja movt buoridit ovttasbarggu gaskal giellaguovddážiid. Giellaguovddážat muitaledje mainna sii leat lihkostuvvan ja juogadedje vásihusaid gaskaneaset.</p>
<p>Giellaprošeavttat</p>
<p>Sámediggi lea dássážii meannudan 14 doarjjaohcama sámi giellaprošeavttaide. 6 ohcama leat meannudeamis, 3 leat hilgojuvvon go eai lean vuoruhemiid siskkobealde. Prošeavttaid ulbmil lea vuosttažettiin nannet ja buoridit sámi giela mánáid, nuoraid ja rávisolbmuid gaskkas. Dušše okta ohcan lei sámi báikenamaid čohkkemii ja registreremii.</p>
<p>3 Kultuvra</p>
<p>Váldomihttomearri</p>
<list><p type="listitem">Ealli ja juohkelágan sámi dáidda- ja kultureallin mas lea kvalitehta ja lea buohkaid olámuttus.</p>
</list><p>3.1 Čielgaseappot ovddasvástádus sámi kultuvrras.</p>
<p>Sámedikkis lei gulahallančoahkkin Norgga kulturráđiin miessemánu 19. - 20. b. Sámedikkis Kárášjogas. Čoahkkima fáddán ledje earret eará Tråante 2017 ja museasuorgi ja Bååstede, ođđa festiválaortnet ja ovttasbarggu/gulahallančoahkkimiid formaliseren.</p>
<p>Presideanta Aili Keskitalo rabai ja searvvai 34. Várjjat-festiválii Čáhcesullos borgemánu 10. b.</p>
<p>Gierdominta 2017 – vuosttaš sámi riikačoahkkima 100-jagi ávvudeapmi</p>
<p>Norgga Báŋkku árvvoštallanlávdegoddi lea čoahkkimis borgemánu 18. b. 2016 dohkkehan mintta motiivva, ja lea geargan 20 ruvnna mintta motiivvain, mii almmuhuvvo boahtte jagi. Ovttasbargu Norgga Báŋkku ja dáiddára Anne Lise Josefsena gaskka lea doaibman bures olles proseassas.</p>
<p xml:lang="sma">Tråante 2017</p>
<p>Ávvudeapmi dáhpáhuvvá vuosttažettiin ávvuvahkus Troanddimis guovvamánu 6. - 10. b. 2017, muhto miehtá riikka galgá dollojuvvot nationála ávvudeapmi. Sámediggi Tråante gielda, Mátta-Trøndelága fylkkagielda ja Davvi-Trøndelága fylkkagielda leat dahkan ovttasbargošiehtadusa dán dáhpáhusa čalmmusteami várás. Prošeakta Tråante 2017 lea organiserejuvvon nu ahte lea váldolávdegoddi, stivrenjoavku ja čállingoddi/hálddahus. Váldolávdegotti jođiha Sámedikki presideanta Aili Keskitalo. Eará lahtut leat Tråante suohkana sátnejođiheaddji, Mátta-Trøndelága fylkkagielda ja Davvi-Trøndelága fylkkasátnejođiheaddjit. Stivrenjoavkkus leat buot ovttasbargooasálaččaid, ja Samisk Rom mielbargit. Stivrenjoavkku jođiha Sámediggi.</p>
<p>Prošeavtta bušeahtta lea sullii 8 miljon ruvnno 2016:s ja 2017:s. Dát ruhtaduvvo stáhta bušeahtas ja buot ovttasbargooasálaččat servet ruhtadeapmái. Sámedikki oassi lea 2,4 miljon ruvnno prošeaktakantuvrra doibmii, dasa lassin lea prošeaktadoarjja ohcanvuđot ortnegiin. Fylkkagieldda oassi lea 1,660 miljon ruvnno prošeaktakantuvrra doibmii ja 4 miljon ru prošektii, juolludus stáhtabušeahtas. Dasa lassin juolluda Norlándda fylkkagielda 100 000 ruvnno prošeaktakantuvrra ruhtadeapmái.</p>
<p>Dán áigodagas lea stivrenjoavku doallan golbma čoahkkima ja váldolávdegoddi guokte čoahkkima, geassemánu 20. b. ja borgemánu 29. beaivve, maid fáddán ledje bušeahtta, prošeavtta ođđasis organiseren, ávvuvahkku prográmma, kulturprográmma birra jagi, prošeaktaplána, stáhtus ja bargamušat, doaimmat torggas, bušeahtta, gulahallan eará aktevrraiguin, bovdehuslista.</p>
<p>Borgemánu 29.b. lágidii váldolávdegoddi preassakonferánssa, oažžun dihte beroštumi Tråante 2017 ávvudeami ektui. Ovddiduvvui ávvuvahku guovvamánu 5.b. - 12.b. 2017 gaskaboddosaš <span type="quote">“politihkalaš prográmma”</span>. Eará doaimmat/doalut ja kulturprográmma ovddiduvvojit dađistaga.</p>
<p>Sámediggi lea mearridan nannet kapasitehta ja gelbbolašvuođa guovtti suorggis guovvamánu 2017 rádjai, ja váldá bargui buvttadeaddji-/lágideaddji ávvuvahku várás, dasa lassin lea gieskat virgáduvvon gulahallanráđđeaddi.</p>
<p>Sámi girkoráđđi</p>
<p>Dán jagáš oktavuohtačoahkkin Sámedikki ja Sámi girkoráđi gaskka dollojuvvui Romssas 01.06.2016, gos čilgejuvvui áššiid birra maidda lea oktasaš beroštupmi. Sámi girkoráđđi lágidii riikkaidgaskasaš álgoálbmogiidda guoski soabahankonferánssa Troanddimis geassemánus, masa maiddái Sámediggeráđđi searvvai.</p>
<p>3.2 Buorit rámmaeavttut sámi dáiddáriidda.</p>
<p>Girječállioahppu</p>
<p>Girječállioahpus lea leamaš maŋimuš čoagganeapmi ja prošeakta lea loahppaoasis. Prošektii serve gávccis, main njealjis viđas orrot buktimin gárvves mánusa prošeavtta loahpas. Buot mánusat leat sámegillii, ja olahusjoavkun leat nuorra lohkkit. Prošeavtta loahpaheapmi lea plánejuvvon Tråante 2017 oktavuođas.</p>
<p>Čilgehus sámi girjjálašvuođa boahtteáiggi politihka birra</p>
<p>Sámediggeráđđi háliida geahčadit sámi girjjálašvuođa árvoráiddu. Ulbmilin lea hábmet ollislaš girjjálašvuođapolitihka, beaktilis váikkuhangaskaomiiguin sámi girjjálašvuođa várás boahtte 3-5 jagis. Sámediggeráđi gulaskuddannotáhta sámi girjjálašvuođa boahtteáiggi politihka birra lea gulaskuddamis. Notáhtas lea váldojuvvon otnáš stáhtus girjjálašvuođa suorggis ja das čuvgejuvvojit relevánta hástalusat. Das leat maiddái mihttomearit ja strategiijat movt viidásetovddidit sámi girjjálašvuođa. Máhttovuođđu Sámediggeráđi gulaskuddannotáhtii girjjálašvuođa birra lea vižžojuvvon čálalaš gálduin ja gulaskuddancealkámušain ja vel Sámedikki Kulturkonferánssas 2016.</p>
<p>Sámediggi lea organiseren rávačoahkkimiid gulaskuddannotáhta ektui, masa leat viidát searvan girjjálašvuođa suorgi, ja lágádusaid, giella- ja kulturguovddážiid, fágaorganisašuvnnaid, bibliotehkaid, girječálliid ovddasteaddjit ja máŋga sámi birrasa leat searvan. Maŋŋá čálalaš gulaskuddanáigemeari árvvoštallojuvvojit buot árvalusat ja gulaskuddannotáhta hábmejuvvo dáid árvalusaid vuođul.</p>
<p>Dáiddakonferánsa</p>
<p>Sámediggi lei lágideaddjin dáiddakonferánssas <span type="quote" xml:lang="eng">«Thinking at the Edge of the World: Perspectives from the North»</span> (<span type="quote">“Jurdagat máilmmi ravddas: Perspektiivvat davvin”</span>) borgemánu 27.b. Kárášjogas, ovttasbarggus Sámi Dáiddárguovddážiin ja The Office ja Contempory Art (OCA). Konferánsa lei oassin stuorát prošeavttas maid OCA čađaha. Prošeakta bidjá fokusa gaskavuođaide dáidagis, birrasis ja aktivismmas árktalaš Norggas ja dan davvi ránnjáid gaskkas. Konferánssa Kárášjogas rabai Sámediggepresideanta Aili Keskitalo, ja prográmmas ledje earret eará ovddasteaddjit sihke Máze- joavkkus ja dáiddadálus, mat goabbáge iežaset buolvvas leat ráhkadan ja ain ráhkadit dáidaga mii buktá oainnuid servodaga birra iežaset dáidagiin. Konferánsii ledje boahtán ollu olbmot ja árvvoštallojuvvo leamaš sukseassan.</p>
<p>Doarjagat</p>
<p>Sámediggeráđđi juolludii 184 000 ruvnno Sámiid Vuorká-Dávviriidda/De Samiske Samlinger RiddoDuottarMuseai Kárášjogas árbevirolaš johkafanasduddjonkursii ja fanasduddjonproseassa duođašteapmái. Dát máhttu lea jávkagoahtimin. Sámediggeráđi mielas lea deaŧalaš doarjut prošeavtta mas lea sáhka árbedieđuid gaskkusteamis. Kurssas ledje guhtta oasseváldi ja sii duddjojedje guhtta johkafatnasa. Dasa lassin lea RiddoDuottarMuseat maŋŋá duođaštan johkafanasduddjoma proseassa vuđolaččat.</p>
<p>Sámediggeráđđi juolludii 150 000 ruvnno Festspillene i Nord-Norge prošektii LAPP AFFAIR - unfinished business. Doarjaga ulbmilin lei čohkket muhtun Sámi dovddus dáiddáriid diŋgojupmái mas lei vuost</p>
<p>Sámediggeráđđi juolludii 121 000 ruvnno Noereh! organisašuvdnii Sápmi Pride čađaheapmái Guovdageainnus. Lesbbat, homofiillat, bifiillat ja transolbmot (LHBT) leat guhká vásihan vealahuvvot ja hui unnin dahkkot sámi servodagas. Sámediggái lea dehálaš doarjut doaibmabijuid mat váikkuhit dasa ahte bonju sápmelaččat dovdet iežaset olmmožin, ja mat sáhttet váikkuhit diliid buorideapmái sámi servodagas nu ahte sii sáhttet eallit rabasin dakkárin go sii leat. Sápmi Pride doalut lea deaŧalaš arena dan ektui ja doalut Guovdageainnus čohkkejedje hui ollu olbmuid miehtá Sámi. Sámediggepresideanta Aili Keskitalo searvvai paneladigaštallamii mas lei fáddá <span type="quote">“Movt sáhttit mii buoridit dili bonju sápmelaččaide?”</span> Doaibmabijut mat digaštallojuvvo dán forumis bohtet leat ávkkálaččat Sámediggái go galgá hábmet doaibmabijuid viidáseappot. Sámediggeráđđi áigu lagamus  áigge doallat čoahkkima dainna áigumušain ahte oažžut buori ovttasbarggu ođđaásahuvvon organisašuvnnain bonju sápmelaččaid várás, Gabba.</p>
<p>3.3. Sámi kulturásahusat sámi kultuvrra gaskkustan- ja vásihanarenan.</p>
<p>Sámediggeráđđi searvvai miessemánu 30. b. Várdobáiki sámi guovddáš OS váldočoahkkimii, gos meannuduvvojedje dábálaš áššit. Else Grete Broderstad válljejuvvui stivrajođiheaddjin, ja Svein Erik Kristiansen fas stivrra nubbijođiheaddjin.</p>
<p>Stivra muitalii barggu birra sámi kulturviesuin. Stivra bargá sierra doaibmaplána vuođul, mas leat mielde guokte ruhtadanmálle go guoská ođđa kulturviesu huksemii; 1 viessoláigoruhtadeapmi Stáhta huksenfitnodaga bokte ja 2 Várdobáiki ieš hukseheaddjin. Oktanaga bargguin ođđa kulturviesuin, lea danne dárbu gávdnat johtilit čovdosa Várdobáikki latnjadárbbuide. Erenoamážit go guoská dasa movt čoavdit musea čájáhusareála dárbbu. Danne áigu stivra gávdnat oanehis áigái čovdosa movt dustet heahkka areáladárbbu mii nannešii visot Várdobáikki doaimmaid ja guhkes áiggi plána dan ektui ahte hukset sámi signálaviesu guovllus.</p>
<p>Sámediggi deaivvadii Norgga kulturráđi kultursuodjaleami fágalávdegottiin miessemánu 31. b. Kárášjogas. Sámediggi muitalii bušeahta ja sierralágan doarjjaortnegiid birra mat leat kulturkapihttalis, ja dasto Bååstede ja Tråante 2017 birra.</p>
<p>Sámediggi deaivvadii RiddoDuottarMuseain čakčamanu 1. b. Kárášjogas. Čoahkkima fáddán lei sin bušeahttadárbu jahkái 2017, gos sii ovddidedje bušeahttadárbbuideaset. Sii ákkastalle erenoamážit dan ahte oažžut eanet fágavirggiid RiddoDuottarMuseai. Dasa lassin leat stuorra hástalusat kapasitehta dáfus movt hálddašit dáidaga ja čoahkkádusa mii stuorru johtilit.</p>
<p>Sámediggi searvvai miessemánu 30. b. 2016 Oslo Sámi Viesu o/s váldočoahkkimii.</p>
<p>Sámediggeráđđi searvvai Beaivváš Sámi Našunálateáhtera váldočoahkkimii geassemánu 10. b. Guovdageainnus. Ođđa stivra válljejuvvui, ja Sámediggi nammadii čuovvovaš olbmuid ja sidjiide persovnnalaš várrelahtuid áigodahkii 2016-2020: stivrajođiheaddji Lene Hansen (Henrik P. Hætta), Asta M. Balto, Inger Elin Utsi (Máret Anne Sara), Lars Magne Andreassen (Gisle Stenersen).</p>
<p xml:lang="deu">ISFI</p>
<p>Sámediggeráđđi searvvai miessemánu 31.b. Riikkaidgaskasaš sámi filbmainstituhta generálačoahkkimis, gos meannudedje dábálaš áššiid. Dál ii nammaduvvon ođđa stivrajođiheaddji. Nammadeapmi lea maŋiduvvon liige generálačoahkkimii mii dollojuvvo 2016 čavčča. Konstituerejuvvon stivrajođiheaddji lea Anders Buljo, Guovdageainnu suohkanis.  Sámi festiválat</p>
<p>Sámediggeráđđi lea leamaš máŋgga sámi festiválas dán geasi, ja lea doallan máŋga rahpansártni. Beaskánluossarocka, Riddu Riđđu, Márkomeannu, Veidnesbeaivvit, Várjjat-festivála ja Vuonnamárkanat leat ožžon almmolaš galledeami sámediggeráđis dán geasi.</p>
<p>3.4 Valáštallan</p>
<p>Kultur- ja girkodepartemeanta lea várren 750 000 ru speallanruđain sámi valáštallamii 2016:s,  Sámediggeráđđi lea juohkán daid fas viidáseappot, 700 000 ru Sámiid valáštallanlihttui-Norga/Samenes idrettsforbund- Norge (SVL-N) ja 50 000 ru Sámi heargevuodjinlihttui (SHL).</p>
<p>Sámediggeráđi lahttu Henrik Olsen oassálasttii Sámi valáštallanlihttu-Norga/Samens idrettsforbund - Norge (SVL-N) jahkečoahkkima rahpamis Romssas geassemánu 25. b. Jahkečoahkkima rahpansártnis ovdanbuvttii ráđđi valáštallanpolitihkalaš čielggadeami maid dievasčoahkkin meannudii čakčamánu 2015, mas deattuhuvvui áigumuš organisašuvnnalaš ovttasdoaibmamii sámi valáštallanorganisašuvnnain.</p>
<p>Sámediggeráđđi lei ovddastuvvon muitosáni doallamiin Nils Magnus Tornensis hávdádeamis Biertaváris rohkosviesus geassemánus. Tornensis lei okta sis geat nealgudedje 1981-akšuvnnas, ja sus lei nana áŋgiruššan buoridit sápmelaččaid kultuvrralaš ja politihkalaš dili.</p>
<p>Sámedikki nuoraidpolitihkalaš lávdegoddi (SáNul)</p>
<p>Sámedikki nuoraidpolitihkalaš lávdegottis – SáNul – leat áigodaga leamaš guokte čoahkkima; fysalaš čoahkkin dollojuvvui Kárášjogas geassemánu 6. – 7. b., ja telefončoahkkin dollojuvvui fas borgemánu 29. b.</p>
<p>SáNul čuovui osiid Sámedikki dievasčoahkkimis 23. vahkus, ja lei čoahkkin SÁNAG:in, Sámediggeráđiin ja Sámedikkiin.</p>
<p>SáNul:s lei čoahkkin Norgga mánáid- ja nuoraidorganisašuvnnaid Riikaráđiin geassemánu 22. b. Oslos. Fáddán lei prošeavtta <span type="quote">«Trygt Sápmi»</span> plánema álggaheapmi.</p>
<p>SáNul searvvai Sápmi Pride doaluide borgemánu 26. – 28. b. Guovdageainnus.</p>
<p>SáNul muitalii Sámedikki jienastuslohkui čáliheami birra Sápmi Pride doaluin, ja festiválaid Márkomeannu ja Riddu Riđđu birra.</p>
<p>4 Girjerájus</p>
<p>Váldomihttomearri</p>
<list><p type="listitem">Eanet máhttu sámi girjjálašvuođa birra.</p>
</list><p>5 Mánáidgárddit</p>
<p>Váldomihttomearri</p>
<list><p type="listitem">Sámi giella, kultuvra, árbevierut ja vuođđoárvvut oidnosis mánáidgárddis.</p>
</list><p>Sámedikki doarjja mánáidgárddiide</p>
<p>Sámi mánáidgárddit ja ossodagat: 26 ohcama leat válmmasin meannuduvvon, ja dán áigodagas lea  badjelaš 6 miljon ruvnno juolluduvvon sámi mánáidgárddiide ja ossodagaide. Dássážii leat 31 mánáidgárddi ožžon juolluduvvot doarjaga. Dáid gaskkas leat 2 ođđaásahuvvon sámi ossodaga; sámi ossodat Ysterhagan Rørosas ja sámi ossodat Sjømannsbyen mánáidgárddis Romssas. Dát leat ožžon doarjaga 2016 čakčajahkebeallái.</p>
<p>15 mánáidgárddi leat ožžon doarjaga sámegieloahpahussii. Dán áigodagas lea juolluduvvon badjelaš 900 000 ruvnno sámegieloahpahussii. Dán ortnega ohcanáigemearri lea čakčamánu 15.b. rádjái. 8 prošeaktaohcama leat meannuduvvome. Ohcansubmi dáin lea 1,7 miljon ruvnno. 8 ohcama pedagogalaš ávdnasiidda leat meannuduvvome. Ohcansubmi dáin lea 4,7 miljon ruvnno.</p>
<p>Čoahkkin Máhttodepartemeanttain</p>
<p>31.08 lei Sámedikkis čoahkkin máhttodepartemeanttain. Sámi mánáidgárddit gielladilli lei okta fáttáin mat digaštallojuvvo. Departemeanta ovdanbuvttii ođđa rámmaplána stáhtusa mánáidgárddiid várás ja Sámediggi áigu ain gulahallat departemeanttain rámmaplána sisdoalu birra.</p>
<p>Mánáidgárdeseminára</p>
<p>Sámediggi lea lágidan jahkásaš mánáidgárdeseminára mánáidgárdebargiide lullisámi guovllus geassemánu 8. ja 9.b.Guovdageainnus ja Kárášjogas. Nordlándda ja davvi-Trøndelága fylkkamánnit ledje mielde ovttasbarggus lágidit seminára. Seminárii oassálaste 25 olbmo. Ulbmil lei galledit mánáidgárddiid ja eará sámi institušuvnnaid davvisámi guovllus. Oassálastit ledje maid guldaleaddjin dievasčoahkkimis Kárášjogas.</p>
<p>Deaivvadeapmi mánáidgárddiiguin</p>
<p>Sámediggi lea dán áigodagas galledan 13 mánáidgárddi suohkaniin Oslos. Troandimis, Romssas, deanus, Unjárggas, Mátta-Várjjagis ja Álttás. Čoahkkimat </p>
<p>Mánáidgárdedilli Álttá suohkanis</p>
<p>Sámediggeráđis lei ságaškuššančoahkkin miessemánu 19.b.Álttás, sámi mánáid mánáidgárdedili birra. Álttá suohkana bealis oassálaste sátnejođiheaddji, Bajásšaddan- ja kultuvrra váldolávdegotti jođiheaddji, mánáidgárdefágalaš ráđđeaddi, Oterfaret Nyland ja Álttá siidda mánáidgárddiid stivrajođiheaddjit ja váhnenovddasteaddjit. Áššit maid digaštalle, ledje vuordinlisttut sámi mánáidgárddiide, ovttasbargošiehtadus gaskal Sámedikki ja Álttá suohkana ja maid sáhttit bargat vai čoavdit hástalusaid go váilot sámi mánáidgárdesajit. Soabaduvvui maid doallat čuovvolančoahkkima lagamus áiggis.</p>
<p>Mánáidgárdedilli Romssa suohkanis</p>
<p>Sámediggeráđđi lágidii álbmotčoahkkima geassemánu 16.b. Romssas oažžundihte dieđuid mánáidgárdedili birra suohkanis. Sámediggeráđis lei čoahkkin Romssa suohkaniin geassemánu 17.b. Ovttasbargošiehtadusa birra gaskal Sámedikki ja Romssa suohkana. Sámi mánáidgárdefálaldat ja vuordinlisttut sámi mánáidgárddiide digaštallojuvvo ja Romssa suohkan áigo dahkat juoidá eanet sámegielat mánáidgárdefálaldaga dárbbuin, go áigu ásahit sámi ossodaga Sjømannsbyen mánáidgárdái.</p>
<p>Mánáidgárdedilli Troandin suohkanis</p>
<p>Sámediggeráđis lei čoahkkin Troandin suohkaniin geassemánu 21.b. ovttasbarggu birra go áigot ásahit sámi mánáidgárdefálaldaga. Doppe ovdanbuktojuvvo bohtosat ovtta kártemis mas Troandin suohkan lea guorahallan beroštumi ja dárbbu sámi mánáidgárdefálaldahkii. Kártemis bođii ovdan ahte 65 bearrašis lea beroštupmi sámi mánáidgárdefálaldahkii, ja 19 bearraša livčče ohcan saji sámi mánáidgárdefálaldahkii, gos ihkinassii dat gávdnošii. Beallái daidda geain lea beroštupmi, lea dehálaš  ahte mánáidgárdefálaldat lea lahka ruovttubáikki. Plánejuvvo ásahuvvot sámi ossodat Troandimii 2017 čavčča. Sámediggeráđđi ávžžuha Troandin suohkana leat proaktiiva ja almmuhit sámi mánáidgárdefálaldaga boahtteáigái vai olaha nu olu sámi váhnemiid go vejolaš.</p>
<p>Almmolaš rahpan sámi ossodagas Rørosas</p>
<p>Borgemánu 16.b. lei almmolaš rahpan sámi ossodagas Ysterhagan mánáidgárddis Rørosas. Røros sátnejođiheaddji ja Sámediggepresideanta Ali Keskitalo čađaheigga dan almmolaš rahpama. Sámi ossodagas leat 18 saji. Ossodagas leat 3 lullisámegielat bargi ja árgabeaigiella lea lullisámegiella.</p>
<p>6 Vuođđooahpahus</p>
<p>Váldomihttomearri</p>
<list><p type="listitem">Sámi álbmogis lea dat máhttu, gelbbolašvuohta ja gálggat mat dárbbašuvvojit vai sáhttá gáhttet ja ovddidit sámi servodagaid.</p>
</list><p>6.1 Sámi ohppiid vuoigatvuođat ja skuvlla sisdoallu ja árvovuođđu.</p>
<p>Nationála strategiija gealbopolitihka várás – sámi perspektiiva</p>
<p>Ráđđehus lea ráhkadeamen nationála strategiija gealbopolitihka várás mii galgá fuolahit doarvái gelbbolaš bargonávccaid, buori gelbbolašvuođa ja ulbmillaš oahppama bargoeallimis. Dán barggus gullá ovdasvástádus Vox:ii/ Nasjonalt fagorgan for kompetansepolitikk.</p>
<p>Sámediggeráđi rávvagiid vuođul bovdii Vox ovttas Sámedikkiin ja Máhttodepartemeanttain sámi organisašuvnnaid, bargoeallima oassálastiid ja eará guovddáš oassálastiid konferánsii <span type="quote">“Sámi perspektiiva nationála gealbostrategiijas”</span> Romsii dán jagi geassemánus. Konferánssas deattuhii sámediggeráđđi earret eará man deaŧalaš dat lea sihkkarastit sámi árbedieđu fuolaheami, ja nannet smávvadoaluid vuođu ovddideami.</p>
<p>Konferánssa loahppajurdda lei ahte sámi perspektiiva galgá leat mielde áŋgiruššamis. Guovddášfáddán leat, mo nannet rávesolbmuid vuođđogálggaid, mo nannet fága- ja fidnooahpu stáhtusa ja mo dustet smávva ja gaskasturrosaš fitnodagaid gealbodárbbu.</p>
<p>Sámediggeráđđi duhtavaš konferánssain ja daid konkrehta árvalusaiguin maid sámi organisašuvnnat ja ealáhusoassálastit evttohedje viidásat bargui. Earret eará</p>
<p>Doarjja prošektii árbedieđu birra skuvllas</p>
<p>Sámedikki 2016 bušeahtas lea 500 000 ru doarjjan prošektii árbedieđu ja sámi meahcásteami birra vuođđoskuvllas. Sámediggái bohte áigemearis 6 ohcama, main 4 prošektii juolluduvvui oktiibuot 415 000 ru. Juolluduvvon prošeavttain leat doaimmat duojis, árbevirolaš bivdimis ja guolásteamis, árbevirolaš biebmoávkkástallamis ja biebmoráhkadeamis, juoigamis ja máinnasteamis.</p>
<p>Boahttevaš davviriikkalaš álgoálbmotálgga oahpu várás</p>
<p>Norga váldá 2017 badjelasas Davviriikkaid ministtarráđi jođihangotti. Dan oktavuođas lea Máhttodepartemeanta jearran Sámedikki vejolašvuođa searvat davviriikkalaš álgoálbmotálgagiin oahpu várás jođihangoddeprográmmii. Sámediggi háliida searvat ja jáhká ahte MoU-ovttasbargu sáhttá heivet prográmmii. MuO-ovttasbargu (Memorandum of Understanding on Circumpolar Cooperation on Indigenous Education – oanádus MoU) lea ovttasbargošiehtadus maid sámedikki presideanta Aili Keskitalo vuolláičálii Ovttas politihkalaš jođiheddjiiguin Kallaallit nunaat:s, Manitobas, The Northwest Territories ja Nunavut:s Arctic Indigenous Education Conference 2016 nammasaš konferánssa oktavuođas Guovdageainnus njukčamánus.</p>
<p>Jus prošeakta galggaš fárrui jođihangoddeprográmmii, de das galgá leat oktasaš davviriikkalaš ávki ja ovttasbargobealit uhcimusat golmma davviriikkas. Ovttasbargu beliid gaskkas Norggas ja Ruonáeatnamis (Dánmárkkus) lea juo ásahuvvon MoU-šiehtadusa bokte. Sámediggi lea ásaheamen ovttasbarggu Suoma ja/dahje Ruoŧa bealde sámedikkiiguin vai mii sáhttit álggahit ovttasbargoprošeavtta buoridan dihtii inuihtaid ja sápmelaččaid oahpu kvalitehta, geain leat ollu seamma lágan hástalusat.</p>
<p>Oahpponeavvut</p>
<p>Sámediggái bohte dán jagi oahpponeavvodoarjjaohcama eambbo go 61 miljon ruvnnu ovddas.</p>
<p>Sámediggi juolludii oktiibuot 22 262 900 ruvnnu 11 ođđa oahpponeavvoprošektii.</p>
<p>Doarjja juolluduvvui earret eará historjáoahpponeavvuid jorgaleapmái ja heiveheapmái gaskadássái julevsámegielas, julevsámegiela ja davvisámegiela vuosttašgiela oahpponeavvuid joatkimii joatkkadássái, oahpponeavvuide davvisámegielas nubbigiellan nuoraiddássái ja fáddáoahpponeavvuide duojis joatkkadássái. Dát oahpponeavvut galget válmmastuvvot 2019:s. Erenoamážit heivehuvvon oahpponeavvuid oktavuođas vuoruhuvvojedje álkeslohkangihppagat 1.-7. jahkedássái davvi- ja julevsámegillii.</p>
<p>Čoahkkin doarjjanjuolggadusaid birra ja digitála oahpponeavvuid fágabeaivvi birra</p>
<p>Sámedikki doaibmaplána oahpponeavvoráhkadeapmái 2015-2018 geatnegahttá lagat ovttasbargui gaskal Sámedikki ja oahpponeavvoráhkadeddjiid. Dan vuođul lea Sámediggi searvvahan oahpponeavvoráhkadeddjiid buorebut dan bargui ahte ođasmahttit oahpponeavvuid doarjjanjuolggadusaid. Sámediggi lágidii konferánssa lágádusaiguin 2015 giđa ja gulahallančoahkkima Sálasiin ja sámi oahpponeavvuráhkadeddjiiguin dán jagi geassemánus. Geassemánu gulahallančoahkkimis ásahuvvui bargojoavku mas Sálas ja Sámediggi leat mielde. Dat galgá árvvoštallat oahpponeavvonjuolggadusaid oahpponeavvuid ráhkadeami várás 2017:s.</p>
<p>Sámediggi lágidii maiddái fágabeaivvi oahpponeavvoráhkadeddjiid várás geassemánus. Fágabeaivvi guorahallojuvvojedje IKT-guovddáža kvalitehtagáibádusat digitála oahpponeavvuide. Dákkár ovdanbuktimat dárbbašuvvojit vai buohkain galgá leat oktasaš áddejupmi das guđe gáibádusat biddjojuvvot digitála oahpponeavvuid ráhkadeapmái.</p>
<p>Sámediggi lea 2016:s várren 1 000 000 ru oahpponeavvoportálii Ovttas – Aktan – Aktesne veahkkin ruhtadit neahttabáikki. Sámediggi geahččala čađat oažžut eará almmolaš ja/eahpealmmolaš eiseválddiid mielde ruhtadeaddjin, ja Sámedikki ruhtadanoassi vuoliduvvo dađistaga.</p>
<p>Lullisámi oahpponeavvo- ja terminologiijaovddideapmi – Engerdal suohkana, Sámi allaskuvlla ja Sámedikki gaskasaš šiehtadusa evalueren</p>
<p>2013:s dagai Sámediggi 3-jagi šiehtadusa Engerdal suohkaniin ja Sámi allaskuvllain gaskaneaset geatnegahttit iežaset veahkehit dasa ahte dat lullisámi gealbobiras mii ásahuvvui ja ovddiduvvui Elgå-prošeavtta bokte, galggai fuolahuvvot ja sihkkarastojuvvot rámmaeavttuid boahttevaš doibmii ja  ovdáneapmái.</p>
<p>Vaikke vel Sámedikki, Engerdal suohkana ja sámi allaskuvlla gaskasaš šiehtadus loahpahuvvui 2015, de lea Sámediggi várren 1,0 miljon ru Elgå gealboguovddážii 2016 várás.</p>
<p>Ovttasbargočoahkkin beliid gaskkas dollojuvvui geassemánus 2016. Dál áigot bealit evalueret prošeavtta ja identifiseret boahtteáiggi dárbbuid. Šiehtadusáigodaga 2013-2015 galget dat golbma šiehtadallanbeali evalueret, geahča šiehtadusa maŋimuš cealkaga. Evalueren lea álggahuvvon, ja vuosttaš evaluerenčoahkkin dollojuvvui gaskavahku borgemánus   2016. Evaluerenjoavkkus leat mielde beliid ovddasteaddjit; Sámedikkis, Sámi lohkanguovddážis/Sámi allaskuvllas ja Engerdal suohkanis. Evaluerenraporta válmmastuvvot golggotmánus 2016. Engerdal suohkan ja Sámi allaskuvla galget čoahkkinastit sámediggeráđiin čakčamánu 2016, bidjan dihtii ovdan daid dárbbuid mat lullisámi gealbobirrasis leat, ja ságaškuššat viidásat barggu.</p>
<p>6.2 Oadjebas oahppanbiras.</p>
<p>Guoibmevuohta givssideami birra</p>
<p>Stáhta lea ásahan guoibmevuođa givssideami vuostá mas 12 guovddáš skuvla- ja mánáidgárdeorganisašuvnna ovttas galget bargat givssideami eastademiin ja oččodit buori oahppanbirrasa. Sámediggi lea mielde guoibmevuođas ja geatnegahttán iežas ráhkadit sierra strategiijaid ja doaibmabijuid fáddái. Galgá ásahuvvot oktasaš vuođđu mainna bealit galget bargat áigodagas 2016-2020. Oktasaš mihttomeari ovdamearkan sáhttá leat digitála givssideami čalmmustahttin.</p>
<p xml:lang="vep">NetSam</p>
<p>Oassin dan Sámedikki mihttomearis ahte nannet ovttasbarggu sámi oahpaheddjiid gaskkas, ruhtada Sámediggi oahpponeavvodahkosa NetSam, mii ásahuvvui 2013. 2016:s lea Sámediggi dohkkehan raportta ja rehketdoalu ja máksán 200 000 ru fierpmádahkii.</p>
<p>Čoahkkin Deanu gielddain Sirpmá bajásšaddanguovddáža birra</p>
<p>Sámediggeráđis lei čoahkkin borgemánu 26.b. Deanu gieldda sátnejođiheddjiin Frank Martin Ingilæ, Sirpmá bajásšaddanguovddáža dili birra. Čoahkkimis sohpe doaibmabijuid, mii váikkuhii dasa ahte skuvla ain bissu rabasin.</p>
<p>7 Alit oahppu ja dutkan</p>
<p>Váldomihttomearri</p>
<list><p type="listitem">Oahppofálaldat ja duktan mii duhtada sámi servodaga dárbbuid ja mii váikkuha sávvojuvvon servodatovdáneapmái Sámis.</p>
</list><p>7.1 Sámi alit oahppu</p>
<p>Viđajahkásaš sámi vuođđoskuvlaoahpaheaddjioahpuid rámmaplánaid láhkaásahus</p>
<p>Máhttodepartemeanta sáddii 16.06.16 gulaskuddamii láhkaásahusaid viđajahkásaš sámi vuođđoskuvlaoahpaheaddjioahpu rámmaplánaid várás. Gulaskuddanáigemearri lea čakčamánu 1. b. 2016.</p>
<p>Sámi buohccedivššároahpu</p>
<p>Sámediggi oassálasttii čoahkkimii geassemánu 3. b. Sámi allaskuvllain ja UiT Norgga árktalaš universitehtain sámi buohccedivššároahpu birra. Sámi allaskuvla ja UiT Norgga árktalaš universitehta plánejit álggahit buohccedivššároahpu sámegillii. Bealit leat ohcan ruđaid dán bargu earret eará Sámedikkis.</p>
<p>Nationála fágastrategalaš ovttadat – sámegiella</p>
<p>Sámediggi oassálasttii dárkojeaddjin čoahkkimii Nationála fágastrategalaš ovttadagain – sámegiella čakčamánu 2. b. Daid áššiid gaskkas man birra muitaluvvui, ledje dán jagi lullisámegiela ja julevsámegiela oahpaheaddjioahpuid oahppofálaldagaid ovddideapmi ja koordineren.</p>
<p>7.2 Sámi perspektiiva alit oahpus nationála dásis</p>
<p>Stuorradiggedieđáhus kvalitehta birra oahpus</p>
<p>Máhttoministtar Røe Isaksen lea bivdán árvalusaid ja cealkámušaid stuorradiggedieđáhusbargui kvalitehta birra alit oahpus. Áigemearrin lei suoidnemánu 1. b. 2016. Sámediggi deaivvadii departemeanttain borgemánu 30. b., ja sisdoallu ja árva</p>
<p>Stuorradiggedieđáhus humaniora birra</p>
<p>Sámedikkis lea leamaš čoahkkin departemeanttain borgemánu 31. b. plánejuvvon dieđáhusa sisdoalu birra. Sohppojuvvui doallat lagas gulahallama viidásat barggus ja čađahit konsultašuvnnaid maŋŋeleappos.</p>
<p>Nationála ráđđi oahpaheaddjiohppui</p>
<p>Sámediggi oassálasttii dárkojeaddjin oahpaheaddjioahpu nationála ráđi, NRLU, čoahkkimii geassemánu 1.-2. b. Fáttát mat digaštallojuvvojedje ledje 5-jahkásaš vuođđoskuvlaoahpaheaddjioahppu 2017 rájes, ja nationála njuolggadusat vuođđoskuvlaoahpaheaddjioahpuide maid NRLU ráhkada Máttodepartemeantta ovddas.</p>
<p>7.3 Sámi dutkan</p>
<p>Árbediehtu</p>
<p>Sámediggeráđđi lea doallan čoahkkimiid sámi museaservviin miessemánu 26. b ja Sámi allaskuvllain geassemánu 8. b. čielggadan dihtii viidásat barggu árbedieđuin ja Árbediehtoguovddážiin. Sámedikkis leat maid leamaš čoahkkimat Gielda- ja ođasmahttindepartemeanttain viidásat barggu birra árbedieđuin. Sámediggeráđđi bidjá ovdan sierra ášši árbedieđu birra Sámedikki dievasčoahkkimii juovlamánus 2016.</p>
<p>Sámediggi lea oassálastán čoahkkimii Anáris árbedieđu birra maid Árktalaš ráđđi doalai 02.-03.06.</p>
<p>Jahkekonferánsa regionála dutkanfoanddaid (RFF) várás</p>
<p>Sámediggeráđđi Thomas Åhren oassálasttii jahkekonferánsii 2016. Dat lágiduvvui Troandimis geassemánu 1.-3. b. Váldofáddán lei iešguđet dutkanfoanddaid bohtosat ja vuordámušat viidáseappot.</p>
<p>Norgga dutkanráđđi</p>
<p>Sámediggi oassálasttii sámi dutkanprográmma prográmmastivrra čoahkkimii geassemánu 14. b., mas ohcamat meannuduvvojedje.</p>
<p>Sámediggi oassálasttii sámi dutkanprográmma prográmmastivrra čoahkkimii borgemánu 23. b. Áššiid gaskkas ledje loahpparaportabarggu stáhtus, 2017 giđa čoahkkáigeassokonferánssa plánat, dieđut 2016 áššemeannudeami birra ja dieđut barggu birra ođđa prográmmaplánain ja nammademiin ja konsultašuvnnat mat leat sohppojuvvon gaskal dutkanráđi ja Sámedikki.</p>
<p>Sámedikkis ja dutkanráđis lei jahkásaš gulahallančoahkkin borgemánu 29. b. Dutkanráđđi bijai ovdan prošeavttaid Sámedikki dieđáhusa vuođul alit oahpu ja dutkama birra. Sámediggi muitalii mo sii čuovvolit dieđáhusa. Sámediggi muitalii viidáseappot iežas vásáhusaid birra konsultašuvdnaortnegiin eará almmolaš ásahusaiguin vuođđun digaštallamiidda das birra mo sáhttá implementeret ortnega dutkanráđi doibmii. Dutkanráđđi muitalii iežaset regionála áŋgiruššama birra ja prográmma birra sámi dutkama várás. Sohppojuvvui doallat jahkásaš čoahkkimiid.</p>
<p>Sámedikki alit oahpu stipeanddaid evalueren</p>
<p>Fálaldatgilvvohallama vuođul dahkkojuvvui 29.06.16 šiehtadus Noodt &amp; Reiding AS:in Sámedikki alit oahpu stipeanddaid evaluerema birra. Raporta galgá leat válmmas ovdal skábmamánu 11. b. 2016.</p>
<p>8 Dearvvašvuohta ja sosiála</p>
<p>Váldomihttomearri</p>
<list><p type="listitem">Ovttaárvosaš dearvvašvuođa- ja sosiálabálvalusat sámi álbmogii, maid vuolggasadjin leat sámi giella ja kultuvra. Bálvalusat heivehuvvon sámi álbmoga vuoigatvuođaide ja dárbbuide.</p>
</list><p>8.1 Ovttaárvosaš dearvvašvuođa- ja sosiálabálvalus.</p>
<p>Ovttasbargu dearvvašvuođadirektoráhtain</p>
<p>Nationála dearvvašvuođa- ja buohcciviessoplána barggu oktavuođas leat Sámediggeráđđi ja dearvvašvuođaministtar ovttaoaivilis das ahte fertešii leat lávgadeappot ovttasbargu Sámedikki ja Dearvvašvuođadirektoráhta gaskka. Sámedikkis lei čoahkkin dearvvašvuođadirektoráhtain miessemánu 12. b. Čoahkkimis hálai Sámediggi vuođđodearvvašvuođabálvalusaid fálaldaga birra sámi álbmoga várás. Dan geažil go dárbbašuvvo lávgadeappo oktavuohta direktoráhta ja sámi fágaolbmuid gaskka, soabaiga Sámediggi ja dearvvašvuođadirektoráhta ásahit fásta fágačoagganemiid direktoráhta sierra fágaossodagaid ja sierralágan sámi fágabirrasiid gaskka. Fágačoagganemiin galget válddahuvvot dearvvaš</p>
<p>Spesialistadearvvašvuođabálvalusaid ovddideapmi sámi pasieanttaid várás</p>
<p>Sámediggeráđđi lea áigodagas bargan árjjalaččat spesialistadearvvašvuođabálvalusaid ovddidemiin sámi pasieanttaid várás, ja sámi dearvvašvuođa siidda ovddidemiin, ja lea sihkkarastán ahte bargu ovdánivččii. Sámediggeráđis leat leamaš guokte čoahkkima, miessemánu 13. b. ja borgemánu 31. b., Dearvvašvuođa Davvin ođđa stivrrain, gos lea muitalan Sámedikki politihka birra spesialistasuorggis, proseassaid ja hástalusaid birra sámi dearvvašvuođa siidda ásaheami ja ovddideami oktavuođas, ja makkár vuordámušat mis leat Sámi dearvvašvuođa siidda organiseremii ja rollii. Finnmárkku buohcciviessu lea dál bargamin jurdda- ja konseaptadásis Sámi dearvvašvuođa siidda huksema ektui, maŋŋá go Dearvvašvuohta Davvin lea sihtan, gosa earret eará somáhtalaš dearvvašvuođa bálvalusat galget čohkkejuvvot. Dán barggus leat Sámediggeráđis leamaš sierralágan hástalusat, nugo oktasaš áddejumi váilun das mii Sámi dearvvašvuođa siidda konseapta galggašii leat, eahpečielga stivrenproseassat ja signálat, ja sámi mieldeváikkuheami váilun. Danne lea Sámediggeráđđi dovddahan ahte háliida rievdadit organisašuvdnastruktuvrra ja galggašii leat eanet regionála stivren sámi spesialistafálaldaga ovddideamis, maiddái Sámi dearvvašvuođa siidda ovddideamis. Sámediggeráđđi áigu čuovvolit dan barggu viidáseappot.</p>
<p>Čoahkkin fylkkamánniin ja Sámi ovddidanguovddážiin</p>
<p>Sámedikkis lea leamaš čoahkkin Finnmárkku fylkkamánniin ja Buohcciruoktu bálvalusaid ovddidanguovddážiin sámi álbmoga várás, fáddán lei sámi demeansa olbmot. Ráđđehus lea dálvit 2016 ovddidan demeansaplána 2020. Sámediggi ii leat duhtavaš movt sámi demeansa olbmuid dilli lea válddahuvvon ja gozihuvvon plánas. Demeansaplánas 2020 váilu fokus daid sámiid dárbbuide geain lea demeansa ja doaibmabijuide dan ektui. Sámediggi sádde dál jearaldaga Dearvvašvuođa- ja fuolahusdepartementii ja áigu ávžžuhit bargagoahtit demeansaplánain sámi demeansa olbmuid várás.</p>
<p>8.2 Ovttaárvosaš mánáidsuodjalanbálvalus.</p>
<p>Čoahkkin mánáid- ja dásseárvoministariin</p>
<p>Sámediggeráđis lea leamaš čoahkkin Mánáid- ja dásseárvoministariin geassemánu 3. b., maŋŋá go Sámediggeráđđi lea ožžon dieđuid ahte sámi mánát leat biddjojuvvon ii sámi biebmoruovttuide. Sámediggeráđđái lea deaŧalaš guorahallat hástalusaid ja maid boahtteáiggis galggašii dahkat sihkkarastin dihte ahte sámi mánáid vuoigatvuohta iežaset gillii ja kultuvrii gozihuvvo, dalle go leat mánáidsuodjalusa geahčus.</p>
<p>Sámediggeráđđi čujuhii ahte lea dárbu bajimuš dásis eanet bidjat fokusa ja čanastagaid sámi mánáid vuoigatvuođaid suodjaleapmái go lea álgoálbmotmánát, ja go mánáidsuodjalusas váilu máhttu ja áddejupmi sámi mánáid vuoigatvuođaid birra, ja sámi mánáid vuoigatvuođaid čuovvoleapmi váilu bearráigeahčus. Čujuhuvvui maiddái ahte ii gávdno duođaštuvvon máhttu man galle sámi máná leat/ leat leamaš mánáidsuodjalusa geahčus, movt sin giella ja kultuvra gozihuvvo, ja movt sis maŋŋá manná. Sámediggeráđđi čujuhii dasto ahte dárbbašuvvojit doaibmabijut nugo njuolggadusat sámi mánáid vuoigatvuođaid ja dárbbu árvvoštallamii dalle go mánáidsuodjalandoaibmabijut álggahuvvojit, nationála gelbbolašvuođa guovddáža ásaheapmi sámi mánáidsuodjalusa siskkobealde, ja kampánjjat sámi biebmoruovttuide rekrutteremii. Sámediggeráđđi bivddii maiddái ahte sámi mánáidsuodjalanáššit váldošedje mielde dearvvašvuođageahču bargguide go mánáidsuodjalusas geahčaduvvojit ovttaskas áššit.</p>
<p>Ministtar čujuhii dasto ahte go gielddain stuorát ovddasvástádus mánáidsuodjalusas, de sihkkarasttášii dat eanet dan ahte mánát besset bajásšaddat lagaš fulkkiid luhtte ja fierpmádagas maiddái dalle go leat mánáidsuodjalusa geahčus. Ministtar lei maiddái mielas dasa ahte sámi </p>
<p>Čoahkkin mánáidáittardeddjiin</p>
<p>Sámediggeráđis lea maiddái leamaš čoahkkin mánáidáittardeddjiin borgemánu 12. b., gos sámi mánáid vuoigatvuođat guorahallojuvvojedje, ja maid mánáidáittardeaddji sáhtášii bargat. Sámediggi háliida ahte mánáidáittardeaddji galggašii nannet barggus sámi mánáid ja bearrašiid ektui. Fáttát maid birra guorahallojuvvui ledje sámi mánáid oktavuohta mánáidáittardeddjiin, mánáidáittardeaddji máhttu sámi mánáid hástalusaid birra, ja mánáidáittardeaddji vejolašvuođat gulahallat sámegielat mánáiguin. Mánáidáittardeaddji čujuhii ahte sii raporterejit Mánáidkonvenšuvnna ektui dán jagi, ja háliidit oažžut dieđuid sámi mánáin/nuorain ja vánhenfierpmádagain. Mánáidáittardeaddji oažžu unnán telefovnnaid sámi mánáin, ja oaidná ahte lea dárbu oahppat eanet sámi diliid ja sámegielat gelbbolašvuođa dárbbu birra.</p>
<p>8.3 Ovttaárvosaš heahtedieđihanbálvalus.</p>
<p>Čoahkkin Fylkkamánniin ja Sihkarvuođa ja gearggusvuođa direktoráhtain 110 guovddáža lokaliserema birra</p>
<p>Sámediggi lea searvan Fylkkamánni ja Sihkarvuođa ja gearggusvuođa direktoráhta dieđihančoahkkimii borgemánu 26. b. 110 guovddáža saji birra Finnmárkkus. Čoahkkima vuolggasadji lea Justiisadepartemeantta bargu movt boahtteáiggis organiseret ja lokaliseret 110 guovddážiid. 110 guovddážiid lokaliseren lea muđui riikkas mearriduvvon. Finnmárkku ektui mearriduvvo dat golggotmánu 2016 loahpas, ja ferte válljet biddjojuvvo go 110 guovddáš seamma lokálaide go 112 guovddáš Girkonjárggas, vai fárrehuvvo go Romsii ja biddjojuvvo seamma lokálaide go 110 guovddáš Romssas. Gielddat Finnmárkkus dorjot ovttajienalaččat dan ahte 110 guovddáš biddjojuvvo Girkonjárgii. Buollin- ja gearggusvuođa organiseren, mas mielde 110 guovddáš, lea proseassa mii lea bistán máŋggaid jagiid, muhto mii dál lea loahpahuvvomin go ođđa heahteneahtta lea sajis olles riikkas. Sámediggi lea konsulterejuvvon ahte 110 guovddážiin mat bálvalit sámi guovlluid ferte leat dárbbašlaš birrajándorbálvalus mas lea sámegiela gelbbolašvuohta.</p>
<p>8.5 Veahkaváldi lagaš oktavuođain sámi servodagas</p>
<p>Álbmotčoahkkin Divttasvuona suohkanis</p>
<p>Dan oktavuođas go VG almmuhii illástanáššiid Divttasvuona suohkanis, lea Sámediggeráđđi searvan álbmotčoahkkimii geassemánu 8. - 9. b. Árranis julevsámi guovddážis, gos gieldda ja eará veahkkeinstánssat ovddidedje iežaset veahkkefálaldagaid. Sámediggeráđđái lea deaŧalaš dat ahte addit doarjaga veahkaválddi oaffariidda ja sámi báikegottiide, mat leat váttis ja hástaleaddji áiggis go barget maŋŋá barggu dáiguin áššiiguin. Sámedikki presideanta lea maiddái nationála mediaid bokte giitán sin geat leat muitalan iežaset vásihusaid birra, ja lea deattuhan man dárbbašlaš rabasvuohta lea veahkaválddi ja illástemiid birra, ja veahkkeapparáhta mas lea dárbbašlaš gelbbolašvuohta ja resurssat. Presideanta lea maiddái ohcalan eanet dutkama ja máhtu illástemiid birra sámi servodagas. Sámediggi lea maiddái sádden reivve Norlándda fylkkamánnii ja lea ávžžuhan bearráigeahččat Divttasvuona suohkana ja addit veahki suohkanii dán lágan áššiid čuovvoleami oktavuođas.</p>
<p>9 Areálat ja biras</p>
<p>Váldomihttomearri</p>
<list><p type="listitem">Guoddilis luonddu ja resursavuođu hálddašeami vuođul sihkkarastit ja ovddidit sámi kultuvrra, ealáhusbarggu ja servodateallima.</p>
</list><p>Konsultašuvdna rievdadusaid birra plána- ja huksenlágas</p>
<p>Gielda- ja ođasmahttindepartemeanta sáddii 2015 čavčča rievdadusevttohusaid álkidan dihtii meannudeami plána- ja huksenlága vuođul. Rievdadusevttohusat mearkkašit earret eará dan ortnega heaittiheami ahte guovddáš eiseválddit galget dohkkehit regionála plánastrategiija ja ahte gielddain galgá leat stuorát árvvoštallanmunni sierralobiid meannudeamis. Rievdadusevttohusaid birra dollojuvvui hálddahuslaš ja politihkalaš konsultašuvdnačoahkkin.</p>
<p>Sámediggi lei ovttaoaivilis departemeanttain das ahte heaittihit regionála plánastrategiija dohkkehanortnega guovddášeiseválddiid bealis dainna eavttuin ahte konsultašuvdnageatnegasvuohta bisuhuvvo maiddái regionála ja báikkálaš eiseváldedásis ja ahte konsultašuvdnageatnegasvuohta galgá nannejuvvot lága bokte.</p>
<p>Goabbatbeallásaš ovttaoaivilvuohta sierralohpemearrádusa rievdadeami sohppojuvvui válddidettiin sisa cealkaga: <span type="quote" xml:lang="nob">"Dersom andre viktige samfunnshensyn tilsier det, og det foreligger særskilte behov, kan det likevel gis dispensasjon"</span> (go lea dárbu váldit vuhtii eará deaŧalaš servodatberoštumiid, ja dárbbut leat erenoamážat, de sáhttá dattetge addit sierralobi) mearrádusa nuppi lađđasii, nuppi cealkagii.</p>
<p>Dat dárbu ahte deattuhit sámi kultuvrra vuhtiiváldima, lea viidáseappot aiddostahttojuvvon mearkkašumis mearrádussii:</p>
<p xml:lang="nob">"Innenfor lovens rammer skal naturgrunnlaget for samisk kultur, næringsutøvelse og samfunnsliv sikres, jf. loven §§ 1-1 og 3-1. I det tradisjonelle samiske området, skal hensynet til naturgrunnlaget for samisk kultur, næringsutøvelse og samfunnsliv vektlegges ved vurderingen av dispensasjon. Grunnloven § 108 og menneskerettsloven §§ 2 og 3, jf. FNs konvensjon om sivile og politiske rettigheter artikkel 27 forplikter kommunale, regionale og statlige myndigheter til å vektlegge og ikke tillate inngrep som medfører fare for nektelse eller vesentlig krenkelse av muligheten til samisk kulturutøvelse. Selv om et tiltak isolert sett kan være relativt beskjedent må det vurderes i lys av tidligere og andre planlagte inngrep. Rekkevidden av disse forpliktelsene må vurderes konkret i hvert enkelt tilfelle. Tradisjonell samisk næringsutøvelse og utmarksbruk, herunder reindrift, er arealkrevende og lett utsatt for at mange inngrep og forstyrrelser i sum kan true grunnlaget for denne kulturutøvelsen."</p>
<p>(Lága rámmaid siskkobealde galgá sámi kultuvrra, ealáhusdoaimmaheami ja servodateallima luondduvuođus sihkkarastojuvvot, gč. lága §§ 1-1 ja 3-1. Árbevirolaš sámi guovllus galgá sámi kultuvrra, ealáhusdoaimmaheami ja servodateallima luondduvuđđosa vuhtiiváldin deattuhuvvot sierralobi árvvoštallama oktavuođas. Vuođđolága § 108 ja olmmošvuoigatvuođalága §§ 2 ja 3, gč. ON konvenšuvdna siviila ja politihkalaš vuoigatvuođaid birra, 27. artihkal, geatnegahttá gieldda, regionála ja stáhta eiseválddiid deattuhit dan ahte ii addojuvvo lohpi čađahit dakkár sisabahkkema mii sáhttá gieldit dahje mearkkašahtti láhkai rihkkut sámi kulturdoaimmaheami vejolašvuođa. Vaikke vel doaibmabidju okto sáhttá leat uhcci, de dan ferte árvvoštallat ovddeš ja eará plánejuvvon sisabahkkemiid ektui. Dáid geatnegasvuođaid viidodaga ferte árvvoštallat konkrehta juohke dáhpáhusas. Árbevirolaš sámi ealáhusdoaimmaheapmi ja meahcásteapmi, dás maiddái boazodoallu, leat areálagáibideaddjit ja sáhttá álkit dáhpáhuvvat ahte ollu sisabahkkemat ja hehttehusat oktiibuot, áitet dán kulturdoaimmaheami vuođu.)</p>
<p>Sámediggeráđi árvvoštallama vuođul ii hedjonahte sierralohpemearrádusa rievdadeapmi vejolašvuođa sihkkarastit sámi luondduvuđđosa. Mearkkašupmi mearrádussii čielggasmahttá bures dan ahte sámi  beroštumit galget árvvoštallojuvvot ja deattuhuvvot sierralohpeohcamiid oktavuođas.</p>
<p>Finnmárkolága rievdadeamit – Meahcceduopmostuolu áššegolut</p>
<p>Ráđđehus bijai 26.08.2016 ovdan Prop. 155 L (2015–2016) Finnmárkolága rievdadeamit (Meahcceduopmostuolu áššegolut). Sámediggeráđđi lea maŋŋá konsultašuvnnaid dahkan mearrádusa Áššis SR 096/16. Mearrádusas mieđihuvvo evttohussii.</p>
<p>Guhkit áiggi lea leamaš eahpádus Finnmárkokommišuvnna ja Meahcceduopmostuolu doaimma ekonomalaš rámmaid hárrái. Dat lea sihke hehtten kommišuvnna barggu ovdáneami ja mielddisbuktán áššiid guhkes maŋŋoneami Meahcceduopmostuolu ektui. Konsultašuvnnaid bokte Justiisa- ja gearggusvuođa</p>
<p>Sámediggeráđđi lea departementii dovddahan (23.08.2016 beaiváduvvon reivves) vuordámuša ahte departemeanta bearráigeahččá ahte Duopmostuollohálddahus sihkkarastá ahte Finnmárkokommišuvdna dás duohko oažžu 12-14 miljon ruvdnosaš ekonomalaš rámmaid jahkái kártenbargui.</p>
<p>Rievdadusat mearrádusas áššegollomáksima birra mearkkaša ahte priváhta bealli (nu go gilli, searvi, ovttastupmi jed.) álo ožžot gokčojuvvot iežaset áššegoluid go FeFo vuosttalda kommišuvnna loahppajurdagiid. FeFo dattetge ii oaččo gokčojuvvot goluid go sii vuosttaldit kommišuvnna loahppajurdagiid ja ovddidit gáibádusaid Meahcceduopmostullui.</p>
<p>Viidáseappot addojuvvo Meahcceduopmostullui fápmu mearridit galget go priváhta bealit oažžut gokčojuvvot goluid go kommišuvdna ii leat gávnnahan leat go sis vuoigatvuođat. Go árvvoštallojuvvo nu ahte priváhta bealli sáhttá mieđihuvvot, de dat galgá álo oažžut goluid gokčojuvvot. Go Meahcceduopmostuollu gávnnaha ahte sii ii leat dakkár vejolašvuohta, de galgá priváhta bealli dattetge sáhttit oažžut gokčojuvvot goluid go áššis lea stuorra mearkkašupmi priváhta beallái, ja go das lea prinsihppamearkkašupmi, ja go eará beroštusaid ferte vuhtiiváldit (omd. árvvoštallojuvvon ILO 169 ektui). Priváhta bealli oažžu maid gokčojuvvot goluid oažžun dihtii mearriduvvot oažžu go gokčojuvvot áššegoluid. Muđui sáhttá váidit Meahcceduopmostuolu mearrádusa áššegoluid gokčama hárrái Alimusriektái. Danne biddjojuvvo dálá mearrádusa sadjái čielgasat árvvoštallanváldi Meahcceduopmostullui mearridit galget got áššegolut gokčojuvvot, nu ahte almmolašvuohta ii dárbbaš máksit čielga eahpegovttolaš gáibádusaid. Dattetge lea rádjá oažžut áššegoluid gokčojuvvo hui vuollegaš, mii boahtá ovdan ILO 169 artihkkalis 14 nr. 3.</p>
<p>Sámediggeráđđi árvvoštallá dohkálažžan bušeahttagokčančovdosa friija riekteveahkkeortnega bokte oktan čielgasat árvvoštallanválddi mearridit áššegoluid gokčama dakkár dáhpáhusain go kommišuvdna ii leat gávnnaha ahte beliin leat vuoigatvuođat. bealit geain leat govttolaš ja ákkastuvvon gáibádusat, ožžot gokčojuvvot goluideaset dán ortnega bokte.</p>
<p>9.1 Areálaid hálddašeapmi</p>
<p xml:lang="smj">Høylandet suohkana areálaplána</p>
<p>Sámediggi ovddidii vuosttaldeami 2013:s suohkanplána areálaoassái boazodoalu luondduvuđđosa vuhtiiváldima hárrái. Vuosttaldeapmi guoskkai stuorra bartaguvlui Grønningen nammasaš guovllus mii livččii gidden bohcco johtolaga. Maŋŋá vuosttaš geardde gulaskuddama uhciduvvui guovlu sihke bartaloguid ja areála ektui, muhto Sámediggi ja guoskevaš orohat oaivvildedje ahte bartaguovlu ain hehtte bohccuid johtolaga.</p>
<p>Ráđđelahttu Thomas Åhrén deaivvadii Høylandet suohkana sátnejođiheddjiin soabadeapmái Davvi-Trøndelága fylkkamánni luhtte geassemánu 27. b. Soabadeapmi mielddisbuvttii ahte suohkan uhcidii bartaguovllu areála ain eanet Davvi-Trøndelága fylkkamánni gáibádusa vuođul. Boazodoalu vuhtiiváldinavádat viiddiduvvui gitta fylkkageainnu rádjai mii rasttida guovllu. Dasa lassin sohppojuvvui ahte dan biilabissehatšilju, mii lea guovdu johtolaga, galggai sáhttit giddet oanehis dieđiheami vuođul. Boazojohtolaga geažil ii sáhte guovllu sabetlahtu vuodjit maŋŋá nuppi beassášbeaivvi.</p>
<p>Gieldda areálaplána ja geaidnoovdáneapmi Mátta-Várjjaga gielddas</p>
<p>Mátta-Várjjaga gieldda gielddaplána lei gulaskuddamis dán geasi. Sámediggi fievrridii viidáseappot vuosttaldeami ealáhusareála huksema vuostá Geresnjárggas. Dat lei ovddiduvvon juo gulaskuddama oktavuođas gielddaoasseplánii Hirsanjárgga várás 2015:s boazodoalu vejolašvuođa geažil johtalit guohtumiidda Hirsanjárggas. Gielddaoasseplána váikkuhusčielggadeapmi čájehii ahte vearrámus dilis sáhtii manahuvvot guohtun mii vástida siidaoassái. Árbevirolaš álgoálbmotealáhusa čađaheami gieldin sáhttá leat álbmotrievtti rihkkun.</p>
<p>Finnmárkku fylkkamánni lea mearridan loahpahit soabadeami Sámedikki ja Fylkkamánni boazodoalloossodaga vuosttaldemiid geažil Hirsanjárggas dassážiigo ráđđehus mearrida konseaptaválljema boahtteáiggi váldofierpmádathámmana várás oktan gullevaš geaidnooktavuođain Girkonjárggas. Geresnjárga lea leamaš okta dain molssaeavttuin maid Stáhta geaidnolágádus lea evttohan boahttevaš váldofierpmádathámmanin.</p>
<p>Sámediggeráđđi Thomas Åhrén deaivvadii stáhtačálliin Tom Cato Karlseniin álggaheaddji gulahallančoahkkimis áššis 25.8 Johtolatdepartemeanttas. Ráđđelahttu Åhrén geardduhii Sámedikki oainnu áššis. Sohppojuvvui ahte gulahallan galgá jotkojuvvot formálalaš konsultašuvnnain, go departemeanta lahkona mearrideami áššis.</p>
<p>Báhccavuona-Skáiddi 420kV fápmolinnjá čuovvoleapmi</p>
<p>Sámediggeráđđái ráđđelahtu Silje Karine Muotka bokte válddii Lákkonjárgga orohat oktavuođa barggu birra 420-kv fápmolinnjáin Báhccavuonas Skáidái. Orohat dovddahii duhtameahttunvuođa Statnett bargovugiin ja háliidii Sámedikki árvvoštallama konsešuvdnaeavttuid ektui ja das ahte rihkku go Statnett ILO 169.</p>
<p>Sámedikki dievasčoahkkin lea gal ášši 12/15 mearrádusas mieđihan fápmolinnjáprošektii, muhto bijai muhtun vuordámušaid das mo bargu galgá dahkkojuvvot. Vuođđun Oljo- ja energiijadepartemeantta konsešuvdnamearrádussii lei soahpamuš konsultašuvnnas Sámedikkiin. Danne dat lea deaŧalaš dasa ahte Statnett stáhta fitnodahkan ollašuhttá konsešuvdnamearrádusa eavttuid.</p>
<p>Sámediggeráđis lei suoidnemánu 6. b. čoahkkin Statnettain háhkan dihtii dieđuid dan birra mo Statnett mielas fápmolinnjáproseassa lea ovdánan dán rádjai. Lákkonjárgga orohat ja eará orohagat main ain ii leat ovttamielalašvuohta Statnettain, ledje maid bovdejuvvon čoahkkimii dárkojeaddjin.</p>
<p>Sámediggepresideanta lei bovdejuvvon searvat fápmolinnjábarggu álggahančalmmusteapmái. Sártnistis muittuhii presideanta dan ahte proseassa lea ain jođus ja ávžžuhii Statnett geahččalit soahpat daid eará orohagaiguin. Dát lei deaŧalaš eaktu maid Sámedikki dievasčoahkkin bijai go mieđihii fápmolinnjá huksemii Báhccavuonas Skáidái.</p>
<p>Vuosttaldeapmi Fuoiskku suohkan areálaplánii</p>
<p>Sámediggi ovddidii 7.7.2016 vuosttaldeami Fuoiskku suohkana areálaplánii vuhtiiválddidettiin kultuvrra ja ealáhusdoaimmaheami, dás maiddái boazodoalu. Plánas váilu váikkuhusčielggadus sámi luondduvuđđosii. Ledje maid várrejuvvon areálat báhčinšilljui ja mássavuorkái mat leat garrasit vuostálagaid boazodoalu areáladárbbuin ja sávaldagaiguin. Gáibádussan biddjojuvvo Fuoiskku suohkanii čielggadit ja árvvoštallat váikkuhusaid oktiibuot boazodollui ja sámi beroštusaide. Sihke doaibmabidjodásis ja plánii ollislaččat, mas juohke orohat fuolahuvvo. Vuosttaldeapmi gáibida maiddái ahte areálaáigumušat pistovlabáhčingeainnus Osbakk guovllus ja mássavuorká Jodal/Valnesfjord  guovllus sihkkojuvvojit plánas.</p>
<p>10-jagi ávvudeapmi ja FeFo vuođđogeađggi bidjamii</p>
<p>Sámediggeráđđi, earret eará sámediggepresideanttain, serve Finnmárkkuopmodaga (FeFo) 10-jagi ávvudeapmái suoidnemánu 1.b. gos maid biddjui vuosttaš vuođđogeađgi eatnamii FeFo ođđa hálddahusvistái.</p>
<p xml:lang="fra">9.2 Luondduresurssat</p>
<p>Ruvkedoaibma Nussiris ja Gumppenjunis</p>
<p>Sámediggeráđđi sáddii miessemánus reivve báŋkkuide Citigroup, JP Morgan Chase, HSBC ja Credit Suisse geain leat ossosat Nussir ASA:s. Dan ovdal lei Sámediggi sádden reivve UBS:ii dan seamma ášši birra (njukčamánus 2016). Sámediggeráđđi fuomášuhtii báŋkkuid Sámedikki mearrádusa birra, ja ahte sin rolla Nussir ASA eaiggáduššamis ii guorras sin iežaset etihkalaš njuolggadusaide. UBS ja HSBC leat vástidan dainna lágiin ahte sii eai eaiggáduša ossosiid Nussir ASA:s, ja Credit Suisse lea fas muitalan ahte sii dollet muhtun ossosiid áššehasaid bealis, geat leat dat duohta eaiggádat ja ahte sis danne </p>
<p>Sámediggeráđđi lea registreren ahte Nussir ASA lea sádden doaibmakonsešuvdnaohcama minerálahálddašandirektoráhtii. Sámediggeráđđi áigu buktit cealkámuša dakkár ohcamii go dat sáddejuvvo gulaskuddamii. Sámediggeráđđi bidjá viidáseappot vuođđun ahte FeFo seammás go dat addá gulaskuddancealkámušas (gč. minerálalága § 17) maiddái dahká mearrádusa ruvkeplánaid ektui Nussiris ja Gumppenjunis Finnmárkolága § 10 vuođul, gč. § 4. Jus uhcimusat guovttis dain stivraovddasteddjiin geaid Sámediggi lea nammadan, mannaba vuostá addimis eatnama ruvkedoibmii, de galgá ášši sáddejuvvo Sámediggái mii addá cealkámuša. Ášši galgá dalle meannuduvvot Sámedikki dievasčoahkkimis.</p>
<p>Mieđihuvvon váidda biebmankonsešuvdnii Spittás</p>
<p>Sámediggi ovddidii 2004:s ja 2013:s vuostecealkámuša akvakulturrusttega ásaheapmái Nuorta Spittás vuhtiiválddidettiin sámi ealáhusa ja kultuvrra, dás maiddái árbevirolaš guolásteami. Dan oktavuođa ahte Návuona suohkan galggai meannudit riddoavádatplána.</p>
<p>Návuona suohkanstivra mearridii 27.04.2016 addit sierralobi guollebiebmamii Nuorta Spittás. Sámediggi váiddii sierralobi Fylkkamánnái ja bivddii maiddái konsultašuvnnaid váidaga oktavuođas.</p>
<p>Konsultašuvdna dollojuvvui 16.08.16. Fylkkamánni válddii vuhtii váidaga, ja sierralohpeohcan guollebiebmamii Nuorta Spittás biehttaluvvui. Dás oassi mearrádusas maid Sámediggi oaččui 29.08.16: <span type="quote" xml:lang="nob">«vilkårene for å innvilge dispensasjon i medhold av plan- og bygningsloven § 19-2 er ikke oppfylt. Med bakgrunn i at den omsøkte dispensasjonen vil medføre en vesentlig tilsidesettelse av hensynene bak arealformålet «fiskeområde»</span>, som det omsøkte området er avsatt til i kystsoneplanen»  (eavttut sierralobi oažžumii plána- ja huksenlága § 19-2 vuođul, eai leat ollašuhttojuvvon. Dan geažil go ohccojuvvon sierralohpi mearkkašahtti láhkai hilgu daid vuhtiiváldimiid mat leat areálaáigumuša <span type="quote">“bivdoguovlu”</span> duogábealde, masa ohccojuvvon guovlu lea várrejuvvon riddoavádatplánas).</p>
<p>Bieggafápmohuksen Fosenis</p>
<p>Cuoŋománu 19. b. čađahuvvui Sámedikki álgaga vuođul čoahkkin gaskal Trøndelága fylkkamánniid ja Sámediggeráđi Thomas Åhrén. Čoahkkimis ledje maid Fosen orohaga davvi joavkku ovddasteaddjit. Čoahkkimis muittuhuvvui stáhta ovddasvástádusa birra lullisámi boazodoalus ja kultuvrras. Miessemánu 31. b. čađahuvvui Sámedikki álgaga vuođul čoahkkin gaskal bieggafápmohuksenberošteddjiid Fosenis Fosen Vind DA ja Statkraft bokte ja Sámediggeráđi Thomas Åhrén. Čoahkkimis muittuhuvvojedje fitnodagat sin etihkalaš ovddasvástádusa birra lullisámi kultuvrras ja Fosena boazodoalus. . Sámediggeráđđi searvvai maid čalmmustahttimii bieggamillorusttegiid vuosttaldeami oktavuođas borgemánu 20.b.</p>
<p>9.3 Luonddušláddjivuohta</p>
<p>Bivdoáigeláhkaásahus</p>
<p>Ođđa láhkaásahus bivdoáiggiid birra lea leamaš gulaskuddamis. Sámediggi háliida proseassa Birasdirektoráhta rievssatbivdoevttohusa ektui. Ráhkkaneaddji konsultašuvnnat leat čađahuvvon gaskal Sámedikki ja direktoráhta, ja gulaskuddancealkámuša oktavuođas lea Sámediggi bivdán viidásat konsultašuvnnaid áššis. Gulaskuddan reivves ii leat Sámediggi ovttaoaivilis dainna gárdungáržžidemiin mii evttohuvvo ja lea jearran makkár beaktu lea dakkár gildosis dan rievssatbivddu gáržžideami ektui mii dáhpáhuvvá bissuin maŋŋá ođđajagi. Sámedikki oainnu vuođul berrejit gáržžideamit leat čakčat, goas bivdu lea stuorámus. Sámediggi ii sáhte mieđihit láhkaásahusevttohussii nu mo dat lea dál, go dat mearkkaš ovttabeallásaš gáržžideapmi sámi ja báikkálaš geavahusas, ii ge makkárge gáržžideapmi dan bivddus maid johtti bivdit čađahit.</p>
<p>30- jagi ávvudeapmi Ráissa álbmotmeahcis</p>
<p>Sámediggeráđđi searvvai 30-jagi ávvudeapmái Ráissa álbmotmeahcis suoidnemánu 13.b.</p>
<p>10 Kulturmuitosuodjalus</p>
<p>Váldomihttomearri</p>
<list><p type="listitem">Duođaštit, gaskkustit ja hálddašit daid dieđuid vássánáiggis boahtteáiggi várás, maid sámi kulturmuittut ja kulturbirrasat ovddastit.</p>
</list><p>10.1 Kulturmuittuid hálddašeapmi</p>
<p>Geahčadeamit</p>
<p>Geahčadanbadji Sámedikki prošeavttas identifiseret ja registreret sámi huksehusaid loahpahuvvui čakčamánu álggus.</p>
<p>Badji álggahuvvui oktasaš geahčademiin Riikaantikvárain ja Dálkkádat- ja birasdepartemeanttain Gaala ja Aarporte suohkaniin. Dát dahkkui vai beassat čájehit lullisámi kulturmuittuid ja vai beassat deaivvadit eaiggádiiguin. Doppe dollojuvvui maid bargočoahkkin hálddašanplána birra ráfáiduhttojuvvon sámi huksehusaide.</p>
<p>165 vejolaš sámi huksehusaid eaiggádat ožžo reivve ovdal geahčademiid. Mii leat čađahan geahčademiid Ivgus, Ráissas, Skiervvás, Návuonas, Evenáššis, Válafierddas, Suorttain, Ánddasullos ja Áhkkánjárggas. Diehtojuohkinčoahkkimii Ivgus bohte máŋggas bovdejuvvon viessoeaiggádiin.</p>
<p>NRK lei fárus geahčadeame visttiid Vuoivuonas Ivgus. Reportáša sáddejuvvui Nordnytt-prográmmas.</p>
<p>Ovttasbargošiehtadusa ođasmahttin Oppland fylkkasuohkaniin</p>
<p>Ovddit ovttasbargošiehtadus Oppland fylkkasuohkaniin (OFK) manai olggos 2013, ii ge leat dan rájes almmolaččat ođastuvvon. Sámediggi ja OFK leat aŋkke 2013 rájes doallan oktavuođa viidásetfievrrideami váste ovttasbargošiehtadusa.</p>
<p>Ođđa šiehtadus dohkkehuvvui Sámediggeráđi ráđđečoahkkimis geassemánu 2016 ja mearriduvvui fylkkalávdegottis Oppland fylkkasuohkanis borgemánu 2016. Sámedikki direktevra ja fylkkaráđđeolmmái Oppland fylkkas čáliiga vuollái šiehtadusa.</p>
<p>Ovttasbargošiehtadusas lea dušše sámi kulturmuitosuodjalusa ja sámi kulturmuittuid hálddašeami birra. Goappašat institušuvnnat háliidit viidásetfievrridit šiehtadusa dálá hámis. Šiehtadusas leat 4 čuoggá ulbmiloasis. Dát leat:</p>
<list><p type="listitem">Oažžut eanet máhtu sámi historjjá ja kulturmuittuid birra Opplandas. Šiehtadus galgá láhčit vejolašvuođa eanet registreremiidda, dutkamii ja gaskkusteapmái.</p>
<p type="listitem">Nannet ja ovddidit geatnegahtti ovttasbarggu gaskal Sámedikki ja Oppland fylkkasuohkana gelbbolašvuođalonohallama, oktasašprošeavttaid ja ulbmillaš doaibmabijuid bokte.</p>
<p type="listitem">Bisuhit ja viidásetovddidit buriid hálddašandábiid sámi kulturmuittuin Opplandas.</p>
<p type="listitem">Veahkehit nannet ja ovddidit strategalaš áŋgiruššamiid ja ollislaš bargguid sámi kulturmuittuin Opplandas.</p>
</list><p>OFK oažžu šiehtadusa bokte válddi Sámedikkis hálddašit doaibmi areálahálddašeami sámi kulturmuittuin Opplandas. Šiehtadusas lea maid ulbmil ahte galgá leat buorre diehtojuohkin oasálaččaid gaskka. Šiehtadusa mielde oasis organiserema, čuovvoleami ja raporterema birra, lea Sámedikkis ja OFK:s beaivválaš čuovvoleapmi. Viidáset galgá nammaduvvot bargojoavku mas lea áššemeannudeaddjit goappáge institušuvnnas. Sámediggeráđđi galgá searvái raporteremiidda, doaibmabijuide main leat ekonomalaš váikkuhusat ja go ovttasbargošiehtadus galgá ođastuvvot. Šiehtadus muitala maid ahte galget hábmejuvvot doaibmaplánat main lea raporteren juohke njealját jagi, mat konkretiserejit áŋgiruššansurggiid ja makkár ekonomalaš ja hálddahuslaš resurssat dárbbašuvvojit čađaheami oktavuođas. Jagi 2017 ovddas áigu Sámediggi ávžžuhit čađahit lágideami/ doaimma Tråante 2017- 100-jagi ávvudeami oktavuođas, mas sámi kulturmuittut Opplandas čalmmustahttojuvvot.</p>
<p>Kulturhistorjjálaš eatnamat</p>
<p>Riikaantikvára lea bivdán Sámedikki válljet iešguđet lágan kulturhistorjjálaš eatnamiid Romssa fylkkas main lea nationála beroštupmi. Ulbmil lea ahte kultureatnamat bohtet eanet oidnosii. Muhtin muddui galgá bargu maid buktit buoret suodjaleami eatnamiin suohkaniid plánabargguin. Prošeakta galgá maid mielddisbuktit stuorát beroštumi árvv</p>
<p>Sää’msijdd – guollebivdobáiki Geavŋŋis Njávdámis</p>
<p>Sámediggi lea 2016:s gárvvistan divodeami ja universála hábmema boahtinbáikkis Geavgŋá guollebivdobáikái. Bargu álggahuvvui 2015:s, ja dál lea dohko ráhkaduvvon ođđa boahtinbáiki mii lea universálalaččat hábmejuvvon, ođđa doaimmashehttejuvvomiidda hivsset, ođđa vázzingeaidnu mas lea vázzinšaldi gitta bivdobáikái ja ođđa guolleheaŋgunrusttet masa luosaid heŋge. Leat vel báhcán veahá heiveheamit bivdobáikkis, ja dat dahkkojit 2017 bivdoáiggi.</p>
<p>Álggos ledje báikkálaš olbmot duhtameahttumat bargguin ja go bargu manai nu njozet, earret eará čálle veahá mediai dan birra. Muhto Sámediggi čovddii dan gulahallama bokte fitnodateaiggádiin ja Njávdáma guolástanovttastusain, ja bargu loahpahuvvui juste ovdal Käpälä-bivdu álggii Geavgŋás. Sámedikki mielas loahppaboađus šattai buorre, ja dilli lea arvat buoret Geavgŋás ja Käpälä-bivdui olu buoret go lei ovdal. Geavŋŋis mas čađahuvvo Käpälä-bivdu lea dehálaš oassi kulturbirrasis Sää’msijddas, ja Sámediggi sávvá danin ahte guolástanovttastus ja earát ožžot boahtteáiggis ávkki dán heiveheamis. Sámi kulturárbbi hálddašeamis deattuhuvvo ceavzilis ja guhkesáiggi perspektiiva.</p>
<p>Seailluhanprográmma automáhtalaččat ráfáiduhtton kulturmuittuin (BARK)</p>
<p>Sámediggi lea bargan duohtandahkamiin kulturbálgá Sáltoduoddarii. 6 stuora diehtojuohkinšiltta ja eanet unnit šilttat galget ceggejuvvot dohko. Dat galget leat Revkas, Stuorgiettis, Sáltoduoddara hoteallas, Stødis, Polarsirkelguovddážis ja bomstašuvnnas Ståkkåhajåhkågáttis. Dasa lassin lea ráhkaduvvon gihpa mii galgá deaddiluvvot mátkkošteddjiid várás. Prošeakta lea ovttasbargu gaskal Sámedikki, Álbmotmeahccestivrra, Nordlándda álbmotmeahcceguovddáža, Sálat suohkana ja Stáhta geaidnodoaimmahaga. Muhtin válljejuvvon sámi kulturmuittut galget heivehuvvot, earret eará goahtesajit, stálubáikkit, bivdorokkit, loggojuvvon muorat, goađit ja okta sieidebáiki. Lea maid dehálaš čájehit ahte guovlu lea geavahuvvon sihke julevsápmelaččain, bihtánsápmelaččain, davvisápmelaččain ja lullisápmelaččain.</p>
<p>Heiveheami ja seailluheami plánenbargu Stáluin Činavuohpis Porsáŋggus lea viidásetfievrriduvvon. Dát lea dahkkon ovttasbarggus Porsáŋggu gielddain. Stálut leat beakkánat mátkkošteddjiide. Dán čáppa luonddus leat ollu sámi máidnasat dolomihttafiguvrraid birra maid luondu lea hábmen. Lassin kulturhistorjjálaš šiltemii galgá prošeakta hehttet nuoskkideami ja gollama. Sámediggi áigu ohcat Riikaantikváras ruđa 2017:s.</p>
<p>Heiveheapmi ja sihkkarastin Spittás Návuonas lea viidásetfievrriduvvon. Guovžahávddit Spittás leat earenoamáš divrras kulturmuittut mat leat šaddan gillát gollama. Jus galgá sáhttit daid ain čájehanvearan báikkálaš mátkkoštanealáhusas, de ferte daid sihkkarastit. Lea leamaš váttis gávdnat buriid ja heivvolaš čovdosiid sihkkarastimii. Sámedikkis ja Romssa fylkkasuohkanis lea leamaš lagas ovttasbargu Spittá giliservviin kulturbálgá ásaheamis. Máŋga kulturhistorjjálaš šiltta galget mieđuštit gallededdjiid sámi kultureatnamiid čađa. Mátkkoštanealáhus lea dehálaš lassidienas báikki olbmuide.</p>
<p>Ohcanvuđot doarjagat kulturmuitosuodjaleapmái</p>
<p>Sámediggeráđđi lea juolludan 2,5 miljon ruvnno kulturmuitosuodjalanprošeavttaide. Dáin manai 1,6 miljon ruvdno vistesuodjaleapmái, ja reastta manai eará prošeavttaide.</p>
<p>Doarjjaruđain juolluduvvui earret eará 300 000 ruvdno ođđasit hukset boares sámi ássanbáikki Raarvihke suohkanis. Sámi kulturmuittuid šiltemii Sáltoduoddaris juolluduvvui 400 000 ruvnno. Lea maiddái juolluduvvon doarjja ođđasit cegget boares dálveorrunbáikki Engerdal suohkanis. Orrunbáiki lea dehálaš gaskkustanarena lullisámi historjjás Engerdal suohkanis.</p>
<p>Sámediggi juolludii dasa lassin 2 miljon ruvnno vistesuodjaleapmái, dá leat ruđat maid Riikaantikvára lea juolludan.</p>
<p>Kulturmuitoláhka ja 100-jagi rádji automáhtalaččat ráfáiduhttimii</p>
<p>Sámediggi lea bargan kulturmuitolága rievdadeami evttohusain ja dan mearrádusaiguin mat gusket dálá ráfáiduhttirádjái sámi kulturmuittuin. Buot sámi kulturmuittut mat leat badjel 100 jagi leat automáhtalaččat ráfáiduhtton. Boahtte logiid jagiid bohtet dát lassánit sakka. Dát boahtá mielddisbuktit hálddašeaddji ja servodatlaš hástalusaid. Sámediggi lea doallan máŋga siskkáldas čoahkkima elektrovnnalaš oktavuođa Dálkkádat- ja birasdepartemeanttain ja Riikaantikvárain. Okta bargojoavku Sámedikkis lea hábmen evttohusa gulaskuddannotáhtii maid Sámediggeráđđi lea dohkkehan. Gulaskuddannotáhtta galgá sáddejuvvot báikkálaš gulaskuddamii áššáiguoski institušuvnnaide ja organisašuvnnaide.</p>
<p>11 Ealáhusat</p>
<p>Váldomihttomearri</p>
<list><p type="listitem">Nana ja juohkelágan ealáhuseallin mii vuođđuduvvá sámi kultuvrii, lundui ja birrasii ja vuhtii váldá daid, ja lea vuođđun eallinfámolaš báikegottiide gos olbmot háliidit ássat.</p>
</list><p>10.1 Vuođđoealáhusaid rámmaeavttut.</p>
<p>Guolástus</p>
<p>Sámediggi searvvai workshop:ii Honnesvágis geassemánu 7. - 8. b, 2016, mii guoskkai guolástusealáhusa nannema ovddidanprošektii Davvenjárgga, Davvisiidda ja Muosáid gielddain maid Nordkappregionen Næringshage lágidii. Prošeavtta váldomihttomearrin lea nannet bivdofatnasiid bivdoearrevuoigatvuođaid daid lasiheami bokte ja fokuseret buoret rekrutterema ealáhussii. Konferánssain álggahuvvui arena ja bargovuogi háhkan mii lea čáhkkilis, searvvaheaddji ja oasseváldiozolaš. Arena ii leat mearrideaddji forum, muhto galggašii buoridit máhttovuođu aktevrraide mat beaivválaččat leat mielde guolástusealáhusa ovddidan- ja mearridanproseassain. Ásahuvvon forum galgá buvttihit ságastallama movt sáhtášii buoridit áddejumi áššečuolmmain, váttisvuođain ja vejolaš čovdosiin. Forum ráhkadii konkrehta doaibmabijuid deaŧaleamos vejolašvuođaide movt váikkuhit regulerenstivrema, buoridit oktasaš identitehtahuksema ja geahčadit bivdoearrebáŋkku/ kapitálabáŋkku vejolašvuođaid ealáhusa oktavuođas. Dát árvalusat ovddiduvvojit guolástuskonferánsii čakčamánu 20. - 21. b. 2016.</p>
<p>Boazodoallu</p>
<p>Sámediggeráđđi lea 12.05.16 searvan gulaskuddamii Stuorradikki ealáhuslávdegottis boazodoallolága § 60 rievdadusa ektui, mas lea sáhka addimis lobi Fylkkamánnii mearridit boazologu siidaoassedásis.</p>
<p>Sámediggeráđđi čujuhii gulaskuddamis ahte Sámediggi maŋŋá konsultašuvnnaid Eanadoallo- ja biebmodepartemeanttain ii leat guorrasan rievdadussii. Láhkarievdadus seaguha olu boazodoalu priváhta rievttálaš beliid siskkáldas hálddašeapmái ja iešmearridanvuoigatvuhtii. Sámediggeráđđi čujuhii ahte boazodoalloorohagain, gč. boazodoallolága § 60 njealját lađđasa, lea alddiineaset vuoigatvuohta mearridit bajimuš boazologu siidaoasi ektui. Sihke Sámediggi ja Norgga Boazosápmelaččaid Riikasearvi leat čujuhan ahte orohagaide ferte addit eanet dieđuid ja bagadusa dan birra. Maiddái doarjjaláhkaásahus lea rievdaduvvon man olis sáhttá dássidahttit boazologu. Sámediggeráđđi doalahii gulaskuddamis ahte dáid doaibmabijuide ferte addit vejolašvuođa doaibmat, seammás go eanet ollislaččat geahčadit ja ođasmahttit boazodoallolága. Stuorradiggi lea dattetge mearridan evttohuvvon rievdadusa boazodoallolágas.</p>
<p>Stuorradiggi lea dieđihan ahte ráhkaduvvo ođđa stuorradiggedieđáhus ekologalaččat ceavzilis  boazodoalu birra. Vuosttaš konsultašuvdnačoahkkin lei 03.06.16. Čoahkkima fáddán lei konsultašuvnnaid viidáseappot proseassa ja posišuvdnanotáhtaid geahčadeapmi. Sámediggi bivddii ahte galgá oažžut konsultašuvdnanotáhta guovtti vahku ovdal čoahkkimiid boahtteáiggis vai Sámediggeráđđi sáhtášii searvat bargui. Stáhtaráđđi Dale lohpidii ahte departemeanta boahtteáiggis sádde daid buori áiggis ovdal čoahkkimiid. Nubbi konsultašuvdnačoahkkin dollo</p>
<p>Sámediggeráđis lea leamaš konsultašuvdnačoahkkin Finnmark Rein:in 03.06.16. Čoahkkima áigumuššan lei buorebut oahpásmuvvat Finnmark Rein fitnodagain, mii lea stuorámus aktevra bohccobiergosuorggis. Finnmark Rein buktá ovdan earret eará čoavddaloguid ja boahtteáiggi višuvnnaid fitnodaga várás.</p>
<p>Sámedikki, Dálkkádat- ja birasdepartemeantta ja NBR gaskka lea dollojuvvon konsultašuvdnačoahkkin ođđa buhtadusortnega árvalusa birra bohccuid massima birra boraspiriide 21.06.16. Ođđa ortnega váldooasit geahčaduvvojedje. Sámediggi ja NBR leat buktán árvalusaid. Dálkkádat- ja birasdepartemeanta árvvoštallá ahte galggašii go heivehallat dáid vuođul ovdal gulaskuddama. Konsultašuvnnat dáhpáhuvvet viidáseappot maŋŋá gulaskuddama.</p>
<p>Sámediggi lea searvan sámi ja boazodoallofágalaš mielváikkuheami regionála ovttasbargofora čoahkkimii boazodoalu hálddašeami birra Romssa ektui 21.06.15 ja Finnmárkku ektui 26.08.16. Finnmárkku čoahkkimii searvvai maiddái Biebmobearráigeahčču, ja earret eará guorahallojuvvojedje áššečuolmmat gearggusvuođa ja dávddaid birra.</p>
<p>Ráđđi lea ráhkadan ođđa sámediggedieđáhusa boazodoalu birra. Dieđáhusas čielggasmahttojuvvo Sámedikki boazodoallopolitihkka ja vuogádahkii biddjojuvvojit ja vuoruhuvvojit áŋgiruššansuorggit. Dieđáhus lea ovddiduvvon sierra áššin dán dievasčoahkkimii.</p>
<p>10.2 Geasuheaddji báikegottit.</p>
<p>Sámedikki presideanta searvvai luondduguovddáža ásaheami birra čoahkkimii Guovdageainnus 01.09.16. Ávjovári luonddusearvi lágidii dan. Guovddáža ulbmilin lea earret eará duođaštit ja čalmmustit luonddu ja čájehit luonddu Guovdageainnus. Guovddáš galgá nannet luonddumáhtu, luonddu geavaheami, luondduilu ja luonddusuodjaleami. Plánaid mielde lea áigumuš oktii lokaliseret ja ovttasbargat eará ásahuvvon ja ásatkeahtes ásahusaiguin. Presideanta dovddahii ahte sáhttá leat buorre jurdda ásahit dákkár guovddáža. Presideanta dárkilasttii ahte lea váttis gávdnat ruđa Sámedikki bušeahtas ođđa ásahusaid várás, muhto ahte Sámediggi sáhttá addit politihkalaš doarjaga dán bargui. Presideanta muitalii ahte RiddoDuottarMuseat bargá Álttá-Guovdageaineanu duođaštanguovddážiin, álggos vuos čájáhusain.</p>
<p>10.3 Kulturealáhusat.</p>
<p>Duodji</p>
<p>Ealáhusšiehtadusa birra šiehtadallamat álggahuvvojedje 18.08.16. Sámiid duodji ja Duojáriid ealáhussearvi ovddidedje sierralágan gáibádusaid 12,45 miljon ru ja 12,5 miljon ru. Goappašagat áiguba vuoruhit vuovdin- ja márkanbarggu, mii lea meroštallojuvvon leat 0,5 miljon ru. Sámiid duodji áigu viiddidit doaibmadoarjjaortnega 1,6 miljon ruvnnus 3,0 miljon ruvdnui. Duojáriid Ealáhussearvi áigu vuoruhit iežas mearkagálvoprošeavtta. Šiehtadallamat galget leat loahpahuvvon 01.10.16.</p>
<p>Sámiráđđi lea dahkan čielggadusa movt duodjemearkka sáhtášii ođasmahttit ja buoridit. Sámediggi ruhtadii olles čielggadusbarggu. Raporta ovddiduvvui Sámediggái 18.08.16. Mearka lea leamaš 1996 rájes, ja lea dárbu viidásetovddidit mearkka ja háhkat čielgaseappot profiila márkanis. Sámiráđđi evttohii guovtteoasat merkema – árbevirolaš duodjebuktagat sáhtte oažžut dán mearkka ja dasa lassin evttohii Sámiráđđi eará mearkka mas oaidná ahte sámit ieža leat duddjon buktaga. Suoma, Ruoŧa ja Norgga beale sámedikkit galget addit rávvaga Sámiráđđái golggotmánu lohppii viidáseappot barggu  birra. Sámediggeráđđi oaivvilda ahte jos mearkkas galggaš leat beaktu, de fertejit eanet duojárat geavahišgoahtit dan.</p>
<p>Duojáriid ealáhussearvi lea ráhkadan raportta mearkagálvohuksema birra válljejuvvon duodjedoaimmaid várás cuoŋománus 2016. Hástalussan lea oktii ortnet barggu duodjemearkkain ja mearkagálvohuksemiin.</p>
<p>Kulturealáhusat</p>
<p>Sámediggi searvvai ságastallančoahkkimii masa kulturministtar lei bovden 24.08.16. Sámediggi čilgii sámi kulturealáhusaid áŋgiruššama birra. Dasa lassin serve golbma sámi kulturealá</p>
<p>10.4 Árvoháhkan ja ođđaásaheamit</p>
<p>Sámediggi searvvai innovašuvdnacampii 31.08.16 Kárášjogas. Campa dollojuvvui sámegillii ja lea dieinna lágiin historjjálaš dáhpáhus. Camppa olahusjoavkun ledje Sis-Finnmárkku sámegielat nuoraidskuvlaoahppit. Fáddán lei makkár Sámi mii háliidat boahtteáiggis. Nuorra fitnodathutkan lei lágideaddjin. Sámediggi doalai sáhkavuoru ja searvvai árvvoštallanlávdegoddái mii gávnnahii buoremus jurdaga. Sihke FeFo ja Sámediggi ruhtadedje lágideami.</p>
<p>Sámediggi lea dahkan rámmašiehtadusa fitnodatovddideamis sámi guovlluin. 13 fitnodaga leat searvan golmma čoagganeapmái main fáddán ledje rehketdoallu, ekonomiijastivren, márkanmáhttu, márkananalysa, doalvun ja internašonaliseren. Ásahuvvon fitnodagat Deanus, Porsáŋggus, Kárášjogas ja Guovdageainnu serve. Fitnodagat leat ovddidan iežaset doaimmaid dáid čoagganemiid bokte.</p>
<p>12 Báikkálaš ja regionála ovttasbargu</p>
<p>Váldomihttomearri</p>
<list><p type="listitem">Árjjalaš ja ulbmillaš ovttasbargu regionála ja báikkálaš eiseválddiiguin sámi kultuvrra, giela ja servodateallima nannemis ja ovddideamis.</p>
</list><p>12.1 Regionála ovttasbargu</p>
<p>Regiovdnadieđáhusa čuovvoleapmi - Meld. St. 22 (2015-2016  )</p>
<p>Sámedikkis lei geassemánu 15.b.2016 čoahkkin Gieldda- ja ođasmahttindepartemeanttain regiovdnadieđáhusa čuovvoleami birra. Departemeanta áigu čavčča mielde bivdit oktasaš čoahkkimii davimus fylkkasuohkaniiguin ja Sámedikkiin, ahte movt sáhttit viidásetfievrridit regionála plánaproseassaid áimmahuššandihte sámi beroštumiid plánemis. Sámediggi searvvai borgemánu 23.b.2016 čoahkkimii masa Romssa fylkkaráđđejođiheaddji lei bovden oažžundihte mearkkašumiid regionála bargui čuovvolit regiovdnadieđáhusa. Čoahkkimii serve fylkkadikki joavkojođiheaddjit, UiT, Davvi dearvvašvuohta, NHO, LO ja regiovdnaráđit. Sámediggi ovddidii sávaldaga nannejuvvon regiovnnain mat buriin ovttasbargomodeallain Sámedikkiin sihkkarastet ja dahket vejolažžan ovddidit  sámi kultuvrra ja servodaga.</p>
<p>12.2 Báikkálaš ovttasbargu</p>
<p>Ovttasbargošiehtadus Romssa suohkaniin</p>
<p>Sámediggeráđđi lágidii álbmotčoahkkima geassemánu 16.b. Árdná-báikkis Romssas ovdal ovttasbargočoahkkima Romssa suohkaniin. Doppe oaččuimet dieđuid earret eará mánáidgárdedili birra, sámegieloahpahusa birra, šiltema birra, dárbbu birra ovtta koordináhtorii Romssa suohkanis gii bargá sámi gažaldagaiguin ja árvalusa šiehtadusa revideremii.</p>
<p>Sámediggeráđđi ja Romssa sátnejođiheaddji čađahedje ovttasbargočoahkkima geassemánu 17.b. gos ovttasbargošiehtadusčuoggát evaluerejuvvo ja álbmotčoahkkima mearkkašumit digaštallojuvvo. Proseassa lea álggahuvvon šiehtadusa reviderema oktavuođas.</p>
<p>Ovttasbargošiehtadus Bådåddjo suohkaniin</p>
<p>Sámedikki ja Bådåddjo gaskasaš ovttasbargošiehtadusa lea doaibman jagi ja bealit lea ovttaoaivilis das ahte sámi áššit Bådådjos leat boahtán eanet oidnosii dáinna šiehtadusain. Sámediggeráđi mielas lea deaŧalaš ahte šiehtadusas galgá leat nana čatnaseapmi Bådåddjo sámi álbmogii. Danne, ja ovdal sámediggeráđi čoahkkima suohkaniin, bovdii sámediggeráđđi álbmotčoahkkimii Bådådjos borgemánus 2016. Álbmotčoahkkimii bohte 25 olbmo.</p>
<p>Álbmotčoahkkimis bođii sávaldat beassat fárrui prosessii ja gulahallamii gaskal sámi organisašuvnnaid ja Sámedikki sámi giellaguovddáža ásaheami oktavuođas Bådåddjoi.</p>
<p>Oassálastiide lei maid dehálaš nannet sámegieloahpahusa Bådådjos. Ovddasteaddjit/ váhnemat ovdanbukte sávaldaga ásahit sierra mánáidgárdeossodaga sámi mánáid várás Bådådjos. Sierra sámi mánáidgárdeossodaga ledje juo soahpan čoahkkimis ovdal álbmotčoahkkima gaskal sámediggeráđi ja sátnejođiheaddji.</p>
<p>Maŋŋá álbmotčoahkkima lei sámediggeráđis čoahkkin Bådåddjo suohkaniin. Dán čoahkkimis sohpe bealit ahte boazodoalu guohtungeavahanplána galgá maid leat fáddán š</p>
<p>Ovttasbargošiehtadus Nordlándda fylkkasuohkaniin</p>
<p>Sámediggepresideanta Aili Keskitalo ja ráđđelahttu Ann-Mari Thomassen deaivvadeigga Nordlándda fylkkaráđđejođiheddjiin Tomas Norvollain ja fylkkaráđiin kultuvrra-, birrasa- ja álbmotdearvvašvuođaáššiin Ingelin Norsjø geassemánu 3.b. Bådådjos. Čoahkkima fáddát ledje earret eará dieđut <span type="quote">“Gielddareforbma ja sámi beroštumit”</span> čielggadeamis ja guovttegielatdoarjaga evalueren suohkaniidda ja fylkkasuohkaniidda, giellaguovddážiid fágastivra maid suohkan oamasta, ovttasbargošiehtadusaid ovttastupmi Sámedikkiin, ja regionála ovttasbargošiehtadusat – proseassat viidáseappot sisdoalu revideremiin.</p>
<p>Áššebealit leat ovttaoaivilis ahte lea dárbu evalueret ja divodit šiehtadusa, ja álkibun dahkat go ovttasta guovttegielatdoarjjašiehtadusa ja regionálašiehtadusa. Dan oktavuođas čađahuvvo oaivilbuktinkonferánsa čakčamánu 12.b. mas šiehtadusa sámi geavaheaddjit bovdejuvvojit buktit cealkámušaid.</p>
<p>Sámediggeráđđi lea juolludan ohcanvuđot doarjaga ovttasbargošiehtadusa vuođul ná: Doaibmadoarjja Nuoraj-TV:i, Árrana huksema ovdaprošektii, Elsa Renberg skulptuvrii ja Márkosámi siida- ja sohkahistorjái. Ovdal lea maid juolluduvvon ruhta earret eará hukset girkogoađi Ájluktii, goahtehuksemii Máskevárrái, Raggo Nord-Salten gründerforum.</p>
<p>Politihkalaš čoahkkimat suohkaniiguin iešguđet lágan fáttáid dihte</p>
<p>Geassemánu 9.b. deaivvadii Sámediggeráđđi Gáŋgaviika gieldda ovddasteddjiid Kárášjogas. Fáddán dán čoahkkimis lei ealáhusovddideapmi ja luddii dárbu Njeareveadjái, earret eará ealáhusovddideami dihte.</p>
<p>Sámediggeráđđi deaivvadii Ivgu suohkaniin, mii lei ovddastuvvon earret eará sátnejođiheddjiin Dan-Håvard Johnsen čakčamánu 1.b. Ivgumuotkkis. Čoahkkima fáttát ledje ealáhusovddideapmi, mánáidgárddit, vuođđooahpahus ja ealáhusriidduid easttadeapmi. 12.3 Suohkan  reforbma  Sámediggi lea oassálastán ja doallan logaldallama suohkanreforpma ja sámi beroštumiid birra. Buot Romssa suohkanat leat dál dahkan mearrádusa ovttastumi ektui. Ovdal golggotmánu 1.beaivvi galget fylkkamánnit buktit iežaset ávžžuhusaid ráđđehussii suohkanstruktuvrra birra. Sámediggeráđđi bovdii buot njeallje davimus fylkkamánni čoahkkimii borgemánu loahpageahčen, gos digaštalle movt sáhttá nannet ja buoridit sápmelaččaid dili ja vuoigatvuođaid ođđa suohkanstruktuvrras. Digaštallamat čoahkkimis ledje ávkkálaččat, ja fylkkamánnit lohpidedje maiddái sámiid beroštumiid váldit mielde iežaset ávžžuhusain ráđđehussii.</p>
<p><span type="quote">“Álbmotakšuvdna EDS”</span> bovdii sámediggeráđi čoahkkimii gos sii ovdanbukte movt ovttasteapmi suohkaniin Skánit, Evenášši ja Dielddanuorri buorida dili sámi gielas ja kultuvrras.</p>
<p>Sámediggeráđđi searvvai digaštallamis Kárášjogas gielddaođastusa ja regiovdnaođastusa birra maid servodatdiehttit Finnmárkkus lágidedje.</p>
<p>13 Sámi ovttasbargu ja riikkaidgaskasaš bargu</p>
<p>Váldomihttomearri</p>
<list><p type="listitem">Álgoálbmogat mearridit ieža iežaset ovddideami ja sis lea vejolašvuohta gozihit sin iežaset beroštumiid riikkaidgaskasaččat.</p>
</list><p>ON álgoálbmotáššiid bistevaš forum</p>
<p>Sámediggepresideanta oassálasttii dán jagi ON álgoálbmotáššiid bistevaš forumii. Earenoamáš áigeguovdil lei gulahallan ON máilmmikonferánssa loahppadokumeantta álgoálbmogiid birra 2014 čuovvoleami oktavuođas (WCIP 2014). Fierpmádathuksen eará álgoálbmogiiguin lei guovddáš ášši, ja inuihtat ja sápmelaččat deaivvadedje beaivválaččat lonohallat diehtojuohkimiid. Doppe čađahuvvo parallealla sešuvnnat, WCIP 2014 čuovvoleami birra, ja lassilágideamit gos Sámediggi oassálasttii.</p>
<p>ON álgoálbmotvuoigatvuođaid áššedovdimekanisma</p>
<p>Sámediggepresideanta Aili Keskitalo searvvai dán jagá ON álgoálbmotvuoigatvuođaid áššedovdimekanismii (EMRIP).</p>
<p>Guovddáš áššit ledje earret eará ON álgoálbmogiid máilmmikonferánssa loahppadokumeantta čuovvoleapmi (WCIP 2014), ja maiddái ovdamearkkat ja praksisat movt sáhttá ON álgoálbmotjulggaštusa sajustit. Čoahkkimat Olmmošvuoigatvuođaráđi sešuvnna birra ja álgoálbmotresolušuvnna šiehtadallamat čađahuvvo oktanaga EMRIP-sešuvnnain ja lassilágidemiin.</p>
<p xml:lang="eng">Arctic Circle Greenland Forum</p>
<p>Presideanta Aili Keskitalos lei sáhkavuorru Arctic Circle forumkonferánssas Ruonáeatnamis miessemánu 17.b. Árktalaš guovllu olbmuid ekonomalaš ovdáneami birra. Naalakkersuisut, Ruonáeatnama ráđđehus, lei miellágideaddji konferánssas mii čohkkii badjel 350 oasseváldi 20 riikkas. Sii geat álggahedje foruma, ovdanbukte gažaldaga olmmošlaš dimenšuvnna birra industriija-prošeavttain, ja álgoálbmogiid ovddasteami ja váldedahkama birra. Doppe ovdanbuktojuvvo maid ovdamearkkat fitnodatplánain lihkostuvvan fitnodagain. Boahtteáigi Árktalaš guovllus gos lea buorre psyhkalaš dilli, digaštallui maid. Sihke mátkeealáhus, fanasjohtin, áibmojohtin, luondduresurssat ja guolásteamit ledje fáddán sierra sešuvnnain konferánssas mii čađahuvvui miessemánu 17.-19.b.</p>
<p>Olmmošvuoigatvuođat ja álgoálbmogat Ruoššas</p>
<p>Københámmanis geassemánu 13.b.2016 searvvai presideanta Aili Keskitalo čoahkkimii mas digaštalle dan váttis olmmošvuoigatvuođadili mii álgoálbmogiin lea Ruoššas. Lágideaddji lei riikkaidgaskasaš bargojoavku álgoálbmogiid várás, IWGIA, mii lea iešheanalaš riikkaidgaskasaš organisašuvdna mii bargá álgoálbmotvuoigatvuođaiguin. Sámediggi doarjjui lágideami ekonomalaččat. Čoahkkin lei čuovvoleapmi galledeapmái Sámedikki dievasčoahkkimii njukčamánu 2016 man Arctic Consult oktiiheivehii Ruošša álgoálbmogiid ovddasteddjiid ovddas.</p>
<p>Čoahkkimis ovdanbukte Ruošša álgoálbmogiid ovddasteaddjit váttisvuođaid álgoálbmogiid vuoigatvuođain. Paraplyaorganisašuvdna, RAIPON, mii organisere álgoálbmogiid Ruoššas, lea dál mihá muddui váldojuvvon Ruošša eiseválddiin. Doppe lei maid ovdanbuktin ovdamearkkain Shor-álbmogis, okta báikegoddi Kazas Kemerovoguovllus. Lassánaddi ruvkedoaimmaid dihte rihkkot Ruošša eiseválddit Shor-álbmoga olmmošvuoigatvuođaid mat duohtavuođas leat bággejuvvon eretfárret. Olmmošvuoigatvuođaorganisašuvdna Amnesty International bargá dál áššiin. Sámeráđđi searvvai maid čoahkkimii, Barents-ovttasbarggu bargojoavku álgoálbmogiid várás, ja Inuit Cirumpolar Council, ICC. Rabas oasis čoahkkimis ledje Ruonáeatnama iešráđđeneiseválddit, Dánmárku, Canada ja Davviguovllu ministtarráđđi ovddastuvvon. Čoahkkin konkluderii ahte lea dehálaš dieđihit ovttasbargoguimmiide dálá dili birra Ruošša álgoálbmogiin. Ferte maid hábmejuvvot konseapta movt bearráigeahččat álgoálbmogiid olmmošvuoigatvuođa rihkkumiid Ruoššas. Ferte maid hábmejuvvot deaivvadansadji EO siskkobealde gos digaštallet ja konsulterejit álgoálbmogiid vuoigatvuođaid. Galgá maid láhččojuvvot vejolašvuohta lágidit sullasaš čoahkkimis boahtteáiggis.</p>
<p>Davviriikkalaš sámekonvenšuvdna SPR-S meannudii šiehtadallamiid davviriikkalaš sámekonvenšuvnnain čoahkkimis geassemánu 27.b.2016. SPR-S dagai mearrádusa mas deattuhuvvo ahte evttohusat ja mearrádusat davviriikkalaš sámekonvenšuvnnas eaktuda ovttamielalašvuođa sámedikkiiguin ja ahte ulbmil dákkár konvenšuvnnain ferte leat duođaštit ja nannet sámi álbmoga vuoigatvuođaid. Viidáset deattuha SPR-S iežas mearrádusas makkár vuođđoelemeanttat fertejit sihkkarastojuvvot árvalusas davviriikkalaš sámekonvenšuvdnii. SPR-S bivdá ahte sámedikkiid sáttaolbmot šiehtadallamiin barget árjjalaččat ja čielgasit dan nammii ahte vuođđoelemeanttat vuhtiiváldojit davviriikkalaš sámekonvenšuvnnas. Boahtte guokte šiehtadallančoahkkima leat čakčamánu 20.-21.b. ja skábmamánu 21.-22.b. Mihttun lea ain oažžut válmmasin šiehtadallojuvvon árvalusa jagis 2016.</p>
<p>Lágideaddji ja solidaritehta</p>
<p>Sámediggepresideanta Aili Keskitalo lea vuostáiváldán riikkaidgaskasaš gussiid goas lonohalle dieđuid ja gos hástaluvvui veahkehit solidáralaččat gižžoáššiin, nu go omd. Pilmaiken-joga áššis Chiles gosa Mapucheálbmot gullá. Sámediggi lea bargagoahtán áššiin, ja áigu čuovvut mielde maid Statkraft bargá Pilmaikenjogain. Lea buorre go álgoálbmotovddasteaddjit ja eará riikkaidgaskasaktevrrat galledit Sámedikki, ja leat dehálaš oassin min fierpmádathuksemis ja  máhttoháhkamis guhtet guoibmámet birra.</p>
<p>14 Eará doaimmat</p>
<p>Bušeteren Sámediggái</p>
<p>Sámediggeráđis leat leamaš máŋga čoahkkima Stuorradikki bellodagaiguin bušeterenortnega birra Sámediggái ja eará sámi ulbmiliidda. Reviderejuvvon nationálabušeahttaárvalusas (Innst. 400 S, 2015– 2016) evttohedje Bargiidbellodat, Guovddášbellodat ja Sosialisttalaš gurutbellodat: <span type="quote">“Stuorradiggi bivdá ráđđehusa 2017 stáhtabušeahta oktavuođas evttohit mo galggašii rievdadit bušeterema ja ruhtajuolludeami Sámediggái. Áigumuššan lea ovddidit čovdosiid mat álkidahttet, dahket vejolažžan plánet boahtteáiggi ja leat huksejuvvon seamma prinsihpaide go eará álbmotválljen dásiin. Stuorradiggi bidjá eaktun ahte ráđđehus konsultere Sámedikki evttohusa birra.”</span> Sámediggeráđđi joatká barggus oččodit eanetlogu mii doarju bušeahttaproseassa ovddideami Sámedikkiin. Gielda- ja ođasmahttindepartemeanta lea dieđihan ahte áigot Sámediggái sáddet raportaárvalusa daid čuolmmaid birra mat lea čadnon bušeahttapoastta ásaheapmái Sámediggái. Lea eahpečielggas oaivvildago departemeanta ahte dat sáhtášii maid leat vuođđun digaštallamis ortnegiid dahje vugiid bušeteremii Sámediggái ja eará sámi ulbmiliidda.</p>
<p>Sámediggeválgaiskkadeapmi</p>
<p>Sámediggi lea almmuhan fálaldatgilvvu 2017 sámediggeválgaiskkadeapmái. Gielda ja ođasmahttindepartemeanta lea 2016:s juolludan sierra ruđaid Sámediggái, ja sámediggeráđđi atná vuođđun ahte departemeanta lea čuovvolan mearrádusa sámediggedieđáhusas dutkama ja alit oahpu birra. Dieđáhusas čuožžu ahte: Danne lea hui deaŧalaš čađahit systemáhtalaš válgadutkama sámediggeválggaid várás. […] Sámediggeválgaiskkademiid ferte 2017 válggaid rájes ruhtadit Sámedikki rámmabušeahtas vai dan sáhtášii plánet ja čatnat systemáhtalaš sámediggeválgga dutkamii.” Fálaldatgilvvus lea Stuorradikki ja Sámedikki bušeahttamearrádus biddjojuvvon eaktun. Sámediggeráđđi áigu máhccat dán áššái go evttoha sámediggebušeahta.</p>
<p>Sámi girkoráđi soabadankonferánsa</p>
<p>Sámediggepresideanta rabai Sámi girkoráđi konferánssa <span type="quote" xml:lang="nob">«Forsoningsprosesser og urfolk: Sannhet, helbredelse og endring»</span> (Soabadanproseassat ja eamiálbmogat: Duohtavuohta, buorideapmi ja rievdan) ja oassálasttii dan. Fierpmádathuksen ja gelbbolašvuođalokten lei guovddážis. Doppe beasai deaivat ovddeš duohtavuođa ja soabadankommišuvnna miellahtu (Canada) ja oahpásmuvvat sin bargui, hástalusaide ja dasa mo sii gieđahalle kommišuvdnabargguid ja -rolla.</p>
<p>Čoahkkin <span type="quote" xml:lang="fao">«Utsatt mann»</span> organisašuvnnain</p>
<p>Sámediggeráđđi deaivvai 23.06.2016 <span type="quote" xml:lang="fao">“Utsatt mann”</span> organisašuvnna. <span type="quote" xml:lang="fao">“Utsatt mann”</span> lea joavku mas leat mielde albmát geat leat illástuvvon seksuálalaččat. Čoahkkimii lei sámediggeráđđi bovden iešguđet ásahusaid Sámis digaštallan ja čalmmustan dihte dán fáttá. Čoahkkima konklušuvdnan lei ahte sámi servodagas leat hástalusat fáttá <span type="quote" xml:lang="som">“tabu”</span> geažil, veahkkeapparáhta váilevaš dieđuid geažil ja váilevaš oahppoávdnasiid geažil fáttá birra sámegillii. Sámediggeráđđi áigu boahtteáiggis doallat oktavuođa <span type="quote" xml:lang="fao">“Utsatt mann”</span> organisašuvnnain barggustis seksuálalaš illásteami vuostá sámi servodagas.</p>
<p>Sámi statistihka fágalaš analysajoavku</p>
<p>Fágalaš analysajoavkku evalueren lea čuovvoluvvon čoahkkimiin GBD Sámiin ja Fágalaš analysajoavkku čálliin miessemánu 20. b. 2016.</p>
<p>Čoahkkimis digaštallojuvvui:</p>
<list><p type="listitem">Ođđa miellahtuid nammadeapmi</p>
<p type="listitem">Analysajoavkku rolla bargoneavvun Sámedikki ja ráđđehusa jahkásaš gulahallamis bušeahta birra</p>
<p type="listitem">Vejolaš buoridančuoggát go guoská prosessii evttohit fáttáid maid analysajoavku sáhtášii gieđahallat Sámedikki ja departemeanttaid jahkásaš raporttain</p>
<p type="listitem">Ovttasbargu Fágalaš analysajoavkku ja Sámedikki gaskka Sámi logut muitalit 9 almmuheamis</p>
<p type="listitem">Vejolašvuohta eambbo deattuhit kapihttaliid main leat váldo ovdánanmearkkat raporttain, earenoamážit bušeahttaproseassa geavaheamis</p>
<p type="listitem">Analysajoavkku vejolašvuohta bargguide engašeret dutkaninstituhtaid olbmuid</p>
<p type="listitem">Vejolašvuohta oažžut eanet ruđaid SSB:s oastit statistihka – lea hui stuorra dárbu</p>
</list><p>GOD ja Sámediggi nammadit ovttas Sámi statistihka fágalaš analysajoavkku. Nammadeapmi dáhpáhuvvá golggotmánus 2016.</p>
<p>Sámi logut muitalit 9 gaskaboddosaš almmuhanbeaivi lea mearriduvvon skábmamánnui.</p>
<p>Sámi arkiiva</p>
<p>Sámediggeráđđi ja Riikkaarkivára čađahedje konsulterenčoahkkimiid miessemánu 13. b. Guovdageainnus ja borgemánu 17. b. Oslos Sámi arkiivva organiserema birra. Goappašat bealit oaivvildit ahte Sámi arkiiva galgá arkiivadoaimmahaga ođđa organiserenstruktuvrras leat sierra ovttadahkan njuolga Riikkaarkivára vuolde.</p>
<p>Bealit leat maid ovttaoaivilis oktasaš áigumuššii nannet Sámi arkiivva barggustis doaimmahit barggu ja ovddasvástádusa sámi riikaviidosaš arkiivan. Sámi arkiivvas lea deaŧalaš rolla oktasaš sámi muittuid hálddašeamis ja fuolaheamis.</p>
<p>Leat čađahuvvon oktiibuot golbma konsultašuvnna Sámi arkiivva organiserema birra arkiivadoaimmahagas. Konsulterenproseassa lea leamaš buorre ovttamielalaš čovdosa gávdnamis Sámi arkiivii.</p>
<p>Ášši ovddiduvvo Sámedikki dievasčoahkkimii 39. vahkus, čakčamánu 28. – 30. b. oažžun dihte doarjaga Sámi arkiivva organiseremii. Sámediggeráđđi lea bovden Riikkaarkivára Kárášjohkii čuovvut Sámi arkiivva gieđahallama dievasčoahkkimis.</p>
<p>Sámedikki dievasčoahkkin  -  026/16</p>
<p>Ášši meannudeapmi álggahuvvui 28  .0  9  .1  6 dii. 09.10.   Jienasteapmi  Dán áššis ii jienastuvvon.  Beavdegirjelasáhusat  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Aili Keskitalo, áššejođiheaddji</p>
<p xml:lang="nob">Vibeke Larsen</p>
<p>Mariann Wollmann Magga</p>
<p>Johan Vasara</p>
<p xml:lang="smn">Aili Keskitalo</p>
<p xml:lang="nob">Vibeke Larsen</p>
<p>Beaska Niillas</p>
<p>Johan Vasara</p>
<p>Mariann Wollmann Magga</p>
<p xml:lang="nob">Ronny Wilhelmsen</p>
<p>Beaska Niillas</p>
<p>Láilá Susanne Vars</p>
<p>Beaska Niillas</p>
<p xml:lang="nob">Vibeke Larsen</p>
<p>Mariann Wollmann Magga</p>
<p>Láilá Susanne Vars</p>
<p xml:lang="sma">Nora Marie Bransfjell</p>
<p xml:lang="smn">Aili Keskitalo</p>
<p xml:lang="nob">Vibeke Larsen</p>
<p xml:lang="sma">Nora Marie Bransfjell</p>
<p xml:lang="est">Per Mathis Oskal</p>
<p xml:lang="nob">Hartvik Hansen</p>
<p>Mariann Wollmann Magga</p>
<p xml:lang="nob">Hartvik Hansen</p>
<p xml:lang="nob">Silje Karine Muotka</p>
<p xml:lang="nno">Inger Eline Eriksen</p>
<p xml:lang="nob">Vibeke Larsen</p>
<p xml:lang="nob">Christina Henriksen</p>
<p xml:lang="nob">Silje Karine Muotka</p>
<p xml:lang="smj">Isak Mathis O. Hætta</p>
<p xml:lang="smn">Aili Keskitalo</p>
<p xml:lang="nob">Hartvik Hansen</p>
<p>Láilá Susanne Vars</p>
<p xml:lang="smj">Isak Mathis O. Hætta</p>
<p xml:lang="vep">10</p>
<p>Mariann Wollmann Magga</p>
<p>Beaska Niillas</p>
<p xml:lang="nno">Inger Eline Eriksen</p>
<p xml:lang="nob">Christina Henriksen</p>
<p>Mariann Wollmann Magga</p>
<p xml:lang="vep">11</p>
<p xml:lang="nob">Ann-Mari Thomassen</p>
<p>Mariann Wollmann Magga</p>
<p>Johan Vasara</p>
<p xml:lang="nob">Vibeke Larsen</p>
<p xml:lang="nob">Ann-Mari Thomassen</p>
<p xml:lang="vep">12</p>
<p>Sandra Márjá West</p>
<p xml:lang="vep">13</p>
<p xml:lang="nob">Per Andersen Bæhr</p>
<p xml:lang="vep">14</p>
<p xml:lang="nob">Henrik Olsen</p>
<p xml:lang="vep">15</p>
<p xml:lang="nob">Lars Filip Paulsen</p>
<p xml:lang="vep">16</p>
<p xml:lang="est">Thomas Åhrén</p>
<p xml:lang="vep">17</p>
<p>Láilá Susanne Vars</p>
<p xml:lang="vep">18</p>
<p xml:lang="nob">Ronny Wilhelmsen</p>
<p xml:lang="vep">19</p>
<p xml:lang="nob">Christina Henriksen</p>
<p xml:lang="vep">20</p>
<p xml:lang="nob">Silje Karine Muotka</p>
<p xml:lang="vep">21</p>
<p>John Kappfjell</p>
<p xml:lang="vep">22</p>
<p>Mariann Wollmann Magga</p>
<p xml:lang="vep">23</p>
<p>Aili Keskitalo, áššejođiheaddji</p>
<p>DC  - Mearr  ádus  :</p>
<p>Sámediggi váldá Sámediggeráđi doaibmadieđáhusa dán doaibmaáigodagas diehtun.   Ášši meannudeapmi loahpahuvvui 28.09.16 dii. 12.10.</p>
<p xml:lang="krl">Ášši  027/16</p>
<p>Sámedikki dievasčoahkkin</p>
<p>Ođđa áššiid dieđiheapmi</p>
<p>Ášše  nr.</p>
<p xml:lang="vep">16/3859</p>
<list><p type="listitem">Evttohus 1:  Áirras John Kappfjell, BB</p>
<p type="listitem">Evttohus 2: Áirras Vibeke Larsen, BB</p>
<p type="listitem">Evttohus 3: Áirras Vibeke Larsen, BB</p>
<p type="listitem">Evttohus 4: Áirras Ronn  y Wilhelmsen, BB</p>
<p type="listitem">Evttohus 5:  Áirras Geir Are  Winther, Ovd  dádusbellodat</p>
<p type="listitem">Evttohus 6: Áirras Sandra Márjá Šest, NSR</p>
<p type="listitem">Evttohus 7: Áirras Piera Heika Muotka, NSR</p>
<p type="listitem">Evttohus 8: Áirras Torbjørg Leirbakken, Árja</p>
<p type="listitem">Evttohus 9: Áirras Inger Eline Eriksen, Árja</p>
<p type="listitem">Evttohus 10: Áirras Beaska Niillas, NSR/SáB</p>
</list><p>Evttohus 1: Áirras John Kappfjell, BB   Dearvvašvuođabálvalus bohccuid várás</p>
<p>Maŋimus áiggi  Chronic Wasting Disease  nammasaš dávdda leavvan čájeha ahte lea dárbu ásahit riikkaviidosaš dearvvašvuođabálvalus bohccuid várás. Njoammudávddat sáhttet álkit leavvat go olbmot mátkkoštit eanet ja eanet riikkarájáid ja nannámiid rastá, dávjá leat biebmoeallit mat njoamuhit dávddaid meahccefuođđuide.</p>
<p>Eará vuođđoealáhusain lea ásahuvvon dearvvašvuođabálvalus šibitdoalus ja biebmanealáhusas. Dáin ealáhusain sáhttet čájehit buriid vásáhusaide dáiguin dearvvašvuođabálvalusaiguin.</p>
<p>Šibitdoavtterinstituhtta ovtta Biebmobearráigeahčuin leat dat orgánat main lea bearráigeahččanváldi elliiddearvvašvuođain oppalaččat. Dearvvašvuođabálvalus bohccuid várás sáhttá rávvet ealáhusa mo dustet daid áitagiid mat čuožžilit, seammás go dearvvašvuođabálvalus sáhttá veahkehit dainna gelbbolašvuođain mii sis lea dutkamis boazodávddain. Dearvvašvuođabálvalus bohccuid várás sáhttá eastadeaddji doaibmabidjun eastadit roasuid ealáhusas.</p>
<p>Mii ávžžuhit sámediggeráđi váldit álgaga dearvvašvuođabálvalusa ásahemiin bohccuid várás.</p>
<p>Ev  t  tohus 2: Áirras Vibeke Larsen, BB   Sámi preassadoarjja</p>
<p xml:lang="nob">Sámi aviissaid doarjaga láhkaásahusas čuožžu ná  : -Tilskuddet til samiske aviser og samisk språklige avissider skal legge til rette for demokratisk debatt, meningsdanning og språkutvikling i det samiske samfunnet  (Doarjja sámi aviissaide ja sámegielat aviisasiidduide galgá láhčit demokráhtalaš digaštallamiidda, oaivillonuhemiide ja giellaovddideapmái sámi servodagas)  .</p>
<p>Aviissat leat demokratiija deaŧalaš geađgejuolgin ja sámi aviissain lea dasa lassin gielladimenšuvdna mii galgá fuolahuvvot. Sámi preassadoarjja ii galgga dušše le</p>
<p>Mis leat 3 sámi čállingiela mas 2 čállingiela eai oaččo eanet go 4 % sámi preassadoarjagis. Dalle lea čabu čielggas ahte das ii leat stuorra veahkki lulli- ja julevsámi digaštallan- ja giellaovddideapmái 4 proseanttain. Ii ge šatta eanet digaštallan- ja giellaovddideapmi oktiibuot Sámis jus oassi julev- ja lullisámegillii lasihuvvo almmá ieš rámma lasiheami hága.</p>
<p>Lassin gielladimenšuvdnii mii oaidnit ahte sámi preassa maid dárbbaša váikkuhit digaštallamii iešguđet digitála vuođđovuogádagain. Dál addojuvvo doarjja dušše bábiraviissaide, muhto ovdáneapmi manná dan guvlui ahte maiddái Sápmi eanet ja eanet geavaha digitála vuođđovuogádagaid ođđasiid lohkamii ja servodatdigaštallamii searvamii. Sámi aviissaid ekonomalaš rámmaeavttut fertejit lasihuvvot seammás go maiddái sámi aviissat fertejit beassat searvat ođđaovddideapmái.</p>
<p>Mii ávžžuhit sámediggeráđi váikkuhit dasa ahte mii oažžut sámi preassadoarjaga mii lea heivehuvvon vuođđalohkui 2016 sihke digitála ovdáneami dáfus ja min 3 dásseárvosat čállingiela dáfus.</p>
<p>Evttohus 3: Áirras Vibeke Larsen, BB</p>
<p>Áillohaš-  guovddáš   Sámi njunuš multidáiddár, álgojalgejeaddji lávdejuigiid gaskkas, ođđaáiggi sámi girječálli, dramaturga ja filbmaofelaš – Nils Aslak Valkeap  ää –  guđii midjiide rikkes gudnemuittu mii dál lea stuorra oassi min dáiddalaš kulturárbbis. Oasi dán kulturárbbis guđii Áillohaš ovtta su ruovttubáikái, Guovdageidnui, gos ii dušše Beassášfestivála ja Sámi Grand Prix leat su namas – muhto maiddái 33 akrylanjuohtama ja 16 fotografiija maid Áillohaš eallináiggistis skeŋkii Guovdageainnu suohkanii.</p>
<p>Bargiidbellodaga dieđuid mielde eai leat Guovdageainnu suohkanis dál čájáhuslanjat dáidda dahkosiidda, ii ge suohkanis leat dárbbašlaš konserverenfágalaš gelbbolašvuohta fuolahit ja hálddašit dahkosii doarvái dohkálaš vuogi mielde. Sihkkarastin dihtii njuohtamiid boahtteáigái lea suohkan ferten páhkket njuohtamiid vuorkái dassážiigo gávnnahit mo dahkosiid fas sáhtášii čájehit álbmogii.</p>
<p>Bargiidbellodat oaivvilda ahte Áillohačča dáiddalaš árbbi sihkkarastin ja gaskkusteapmi guoská olles sámi servodahkii, ja ahte lea eahpegovttolaš vuordit ahte ovttaskas suohkan okto galgá guoddit goluid njuohtamiid hálddašeami ja vejolaš čájeheami oktavuođas.</p>
<p>Danne bivdá Bargiidbellodat sámediggeráđi gulahallat Guovdageainnu suohkanii, Finnmárkku fylkkagielddain, FeFo:in, RDM:in ja eará guoskevaš beliiguin dainna áigumušain ahte sihkkarastit hálddašeami ruhtadeami ja digaštallat investerendárbbuid Áillohačča čoakkáldaga áimmahuššama oktavuođas.</p>
<p>Bargiidbellodaga dieđuid mielde lea sierra  Áillohaš-guovddáš  ovdal evttohuvvon seamma vistái go Beaivváš Sámi Našunálteáhter, čoavddus maid min mielas lea veara árvvoštallat.</p>
<p>Evttohus 4: Áirras Ronn  y Wilhelmsen, BB</p>
<p>Strategalaš guolástuspolitihkalaš lávdegoddi  Maŋŋá NOU 2008: 5 Retten til fiske i havet utenfor Finnmark» (Vuoigatvuohta guolástit mearas olggobealde Finnmárkku – riddoguolástuslávdegoddi) čuovvoleami lea láhka sidjiide geat orrot mearrasámi guovlluin nannen vuoigatvuođa guolástit. Seammás ásahuvvojedje <span type="quote" xml:lang="smj">“vuotnalinját”</span> maid siskkobealde ii leat fatnasiiguin mat leat guhkitgo 15 mehtera lohpi bivdit. Dát doaibmabijut leat ovttas  3000 tonna stuoru lassi dorskeeriin mearrasámi guovlluin (Helga-earri) leat leamaš mielde sihkkarastimin sihke rekruterema ja guolástanlobi Finnmárkkus ja osiin Romssas ja Norlánddas.</p>
<p>Bargiidbellodat lea máŋgii ohcalan čuovvoleami mearrasámi vuoigatvuođain ja guolástuspolitihkalaš gažaldagain Sámedikkis. Dát gažaldagat gullet hui lávga oktii danne go ássan mearrasámi guovlluin lea dan duohken fidnego barggu ja leatgo bargosajit. Dáppe lea guolli álo leamaš guovddáš eallinvuođđu, muhtun báikkiin lotnolassii eará ealáhusaiguin nugo ov</p>
<p>Mii oaidnit rittus ahte trolárat eai buvtte guliid industriijai vaikke dain lea geatnegasvuohta buktit dihto báikkiide. Maiddái dán gažaldaga lea Bargiidbellodat lokten Sámediggái, muhto áššiin ii dahkkojuvvon mihkkege ovdalgo Sámedikki sárdnestuolus máŋgii ohcaluvvui čuovvoleapmi. Lea deaŧalaš ahte Sámediggi lea aktiiva ja čielggas <span type="quote" xml:lang="swe">"Pliktkommišuvnna"</span> ektui. Sámediggi ferte čielgasit gáibidit ahte kommišuvdna galgá hábmet njuolggadusevttohusa mii dávista guollebuktingeatnegasvuođa áigumušaide. Mii fertet gáibidit ahte trolakonsešuvnnat main lea guollebuktingeatnegasvuohta, buktet guliid dohko gosa galget. Jus dan eai daga galgá trolaearri váldojuvvot ruovttoluotta vai eará fatnasat sáhtte oažžut eari oktan guollebuktingeatnegasvuođain.</p>
<p>Vuotnalinját leat ásahuvvon ja Fjordfiskenemnda (vuotnaguolástusnammagoddi) lea doaibmagoahtán. Bargiidbellodat ovddidii ođđa ášši politihka ovddideami birra dán ođđa hálddašangeavahussii. Dán evttohusa Sámedikki eanetlohku hilggui belohahkii.</p>
<p>Sámediggi galggašii maid dan ala bargat ahte gomihit vuolimus guhkkodatráji gonagasreappá bivdolobi ektui, ja ahte viiddidit mearraluossabivddu áiggiid boahttevaš bivdduin.</p>
<p>Mu oaivvildan maid dárbun árvvoštallat mo vuotna- ja riddoguolásteami árvoháhkama sáhtášii lasihit. Dan sáhtášii dahkat go eanet vuoruhivččii varas guliid ja kvalitehta earrebonusortnega, buvttaovddideami ja mearkagálvohuksema, turismma, deabbogilvima ja deabbočoaggima bokte.</p>
<p>Dasto lea hui deaŧalaš Sámediggái bidjat searaid áššiide mat gusket vuotnaekologiijai ja mearrabirrasii. Min lagas historjá čájeha man garrasit ekologiijarievdan váikkuha mearrasápmelaččaid, nugo oinniimet maŋŋá njuorjoinvašuvnna, gáranasruitoinvašuvnna ja gonagasreappá leavvama. Leat maid stuorra hástalusat čadnojuvvon dálkkádatrievdamiidda ja mearrasuvrumii. Mearralottiid lohku ja ollu plastihkka mearas leat maid bealit maid galggašii geahčadit.</p>
<p>Mearraresurssaid hálddašaneiseválddit galggašedje árvvoštallat dáid čuoggáid sámi/davviriikkalaš perspektiivva vuođul, ja árvvoštallat iigo stuorát oassi hálddašeamis galggašii sirdojuvvot sámi guovlluide.</p>
<p>Dáinna vuođuin mun evttohan ásahit strategalaš guolástuspolitihkalaš lávdegotti man bargun lea ovddidit Ráđđehussii ja Stuorradiggái áššiid mat gusket mearrasámi diliide nugo guolásteapmi, vuoigatvuođaid ja ássama sihkkarastin, áinnas ovttas Davvi-Norgga f  ylkkagielddaiguin ja s  á  mi vuotna- ja riddogielddaiguin.</p>
<p>Evttohus 5:  Áirras Geir Are  Winther,  Ovddádusbellodat</p>
<p>Ulbmileappo doaibmabijut  Vai almmolaš bálvalusfállan galgá doaibmat jierpmálaččat ja beaktilit, ja sámedikki váikkuhangaskaoapmeapparáhta doaibmat ulbmileappo, de lea deaŧalaš mearridanorgánaide ahte sis leat nu buorit dieđut go vejolaš váikkuhangaskaomiid ulbmiljoavkkuid birra.</p>
<p>Sámedikki politihkka giellahálddašeamis lea dat váilivuohta ahte eat gostege oainne gallis duođas hállet sámegiela Norggas. Buoret dieđuid vuođul dan birra šattašii sámedikki ja almmolaš hálddašeami bálvalusfállan muđui sihke jierpmáleabbon ja beaktileabbon.</p>
<p>Suomas háhket dakkár dieđuid ovttageardánis russema bokte iešdieđáhussii, masa buot ássit almmuhit eatnigielaset. Leš dal, dárogiella, sámegiella, urdu vai arábialašgiella.</p>
<p>Danne bivdá Ovddádusbellodat ráđi ovddidit áššin sámediggái dan birra mo dakkár dieđuid sáhttá  háhkat.   Evttohus 6: Áirras Sandra Márjá  West, NSR   Sámi mánáid riekti sámegieloahpahussii   Čakčat leat fas áigi álgit skuvlii. Ja maiddái dán čavčča gullat mii ahte sámi mánát eai oačču dan oahpahusa mii lea sin riekti. Sámi mánát bohtet skuvllaide mat eai leat ráhkkanan sidjiide sámegieloahpahusa. Sii bohtet guoros luohkkálanjaide, guoros girjehilduide ja dievas diibmoplánaide gosa sámegieloahpahus ii čáhkan – ii dán ge čavčča.</p>
<p>Mii leat dál čakčamánu loahpas, mánát leat vázzán skuvla measta čieža vahkku. Muhtin skuvllat eai leat velge nagodan bidjat johtui sámegieloahpahusa. Vaikko diibmá lei justa seamma ášši, ja jagi dan ovdal ja jagi dan ovdal fas. Galle oahppodiimmu leat mánát massán dán rádjái? Ožžotgo goassige ruovttoluotta dan oahpahusa? Man guhkká vedjet váhnemat ráhčat?</p>
<p>Juohke čakča álgá justa seamma láhkai. Lea jo dáhpi ahte sámegieloahpahusa ovdii fertejit váhnemat ja mánát rahčat. Lea measta nu ahte olmmoš hirpmahuvvá jus buot lea ortnegis sámegieloahpahusain vuosttas skuvlabeaivvi.</p>
<p>Sámediggi ferte geavahit buot návccaid rievdadit dán dili vai sámi mánáid riekti seaillušii.</p>
<p>Evttohus 7:  Áirras Piera He  a  ika Muotka, NSR   Sámi vuoigatvuođaid identifiseren ja kárten Romssa fylkka rájes lulás</p>
<p>Fargga ovcci jagi áigi, juovlamánu 3. b. 2007, geigii Sámi vuoigatvuođalávdegoddi II čielggadusas  NOU 2007: 13 Den nye sameretten.  Maŋŋá gulaskuddama ii leat olus dáhpáhuvvan áššis.</p>
<p>NSR lea fuolastuvvan go Ođđa sámerievtti meannudeapmi ii ovdán, ja háliida ahte proseassa Sámi vuoigatvuođalávdegotti II evttohusa válmmasteapmi álggahuvvo fas. Dál ferte sámi vuoigatvuođaid identifiseren ja kárten álggahuvvot, vai mii viimmat oažžut dohkkehuvvot sámi vuoigatvuođaid Romssa fylkka rájes lulás.</p>
<p>Lea hoahppu duođaštit ja kártet mo sámit leat geavahan eatnamiid ja čáziid. Árbevirolaččat lea máhttu sápmelaččaid gaskkas fievrriduvvon njálmmálaččat. Dat mearkkaša ahte muitalusat sámi servodagaid, min buolvvaid historjá, ja máhttu dan birra mo min álbmot lea geavahan eana- ja mearraguovlluid lea eanaš seailluhuvvon ja fievrriduvvon viidáseappot muitalanárbevieruid bokte. Danne gávdno vuoigatvuođačielggademiid vuođđu sámi geavahan- ja eaiggáduššanvuoigatvuođaid birra eanaš njálmmálaš riektegálduin, ja dát lea máhttu mii eanaš min servodagaid boarrásepmosiin lea.</p>
<p>Njálmmálaš gálduid luondu lea ahte mii dárbbašit registreret ja duođaštit gáldomuitalusaid vai sáhttit máhttovuođu geavahit boahtteáiggis. Go informánttat jápmet, de sáhttá maid geavvat nu ahte jávká riektegáldu ja máhttu daid vuoigatvuođaid birra mat mis leat juo dál. Danne ferte dál juo čohkket ja duođaštit sámiid eatnamiid ja čáziid historjjálaš geavaheami Romssa fylkka rájes lulás.</p>
<p>Mis lea juo bagadus maid Finnmárkokommišuvdna lea ráhkadan dasa mo sáhttá ieš, eaktodáhtolaččat dahje báikkálaččat čohkket njálmmálaš gálduid. Lea deaŧalaš ahte Sámediggi lea mielde juohkimin dieđuid dán bagadusa birra, muhto maiddái doarjut ja movttiidahttit báikkálaš proseassaid njálmmálaš gálduid čohkkema várás dan birra mo sámit leat geavahan eana- ja mearraguovlluid - ovdamearkka dihtii báikkálaš sámi ásahusaid, servviid ja sullasaččaid bokte.</p>
<p>Evttohus 8: Áirras Torbjørg Leirbakken, Árja</p>
<p>Reabbábivddu reguleren Finnmárkkus  Norgga gonagasreabbábivddu reguleren Finnmárkkus ii leat einnostahtti ja guolásteaddjit eai goassege dieđe mii lea vuordimis.</p>
<p>Otná njuolggadusaid mielde galgá guolásteaddjis brutto vástevaš dienas 100 000 ru. guolásteamis jus galgá sus 100 % reabbáearri.</p>
<p>Dál evttoheaba Fiskarlaget Nord ja Norgga Guolástussearvi rievdadit dán vuovdingáibádusa gitta 500 000 ruvdnui. Dát rievdadus goarida sámi guolásteddjiid mat eatnasiin sis leat smávvaskáláguolásteaddjit. Dasto vel lea ovddiduvvon evttohus rievdadit láhkaásahusa mii rahpá ahte buot fatnasat Finnmárkkus mat leat vuollel 15 mehtera sáhttet bivdit gonagasreabbá oarjelis 26 gráda oarjjás (Nordkáhpa). Dát ođđa guolásteddjiide ráhpan unnida juohke fatnasii olleseari sidjiide geain lea guolástus riekti oarjjabealde Nordkáhpa.</p>
<p>Árja cuiggoda ahte reabbábivdu lei kompensašuvdna daidda guolásteddjiide maidda gonagasreabbá leai stuorimus goarádussan.</p>
<p>Árja bivdá Sámediggeráđi hábmet ášši Sámediggái gos gonagasreabbá reguleren lea fáddán.</p>
<p>Evttohus 9: Áirras Inger Eline Eriksen, Árja</p>
<p>Sámedikki áŋgiruššan verddevuođa doalahit dan nammii ahte eastadit riidduid  Árja fuolastuvvá go gullá ahte Porsáŋggus leat bohciidan riiddut badjeolbmuid ja báikeolbmuid gaska. Báikki olbmot omd. Goarahat-guovllus muitalit ahte dál guhtot bohccot doppe gos ovdal eai leat guhton ja ahte badjeolbmot lea dolvon bohccuid sulluide gulakeahttá báikeolbmuin. Dát váikkuha báikeolbmuid árbevirolaš doaimmaid go sii leat dáid guovlluide luoitán vierccaid guohtumii ja doppe mannen, lubmen, sarren jna.</p>
<p>Sámediggi ferte Árjja mielas gávdnat gaskaomiid mat eastadit dákkár riidduid. Mii oaivvildat ahte Sámediggi gálggašii áŋgiruššat verddevuođa vuođu ealáskahttit ođđa hámis, nu ahte verddevuohta sáhttá nannet oktavuođaid seamma láhkai go ovdal. Okta čoavddus livčče ásahit juohke guohtunguvlui gulaskuddanorgána badjeolbmuide ja báikeolbmuide. Dákkár ortnet livčče maiddái buorre álgu Sámedikki boahttevaš áigumuššii hálddašišgoahtit boazodoalu. Nana ovttasbargu sámi ealáhusaid gaskka lea hirbmat dehálaš sámi ealáhusaid boahtteáigái.</p>
<p>Verddevuohta lea geađgejuolgi Sámi servvodagas ja galggašii vuhtiiváldot buot politihkalaš surggiin Sámedikkis. Mii evttohat ahte Sámediggi ovddida ášši gos árvvoštallá mo nannet ja seailluhit verddevuođa iešguđetge servvodatsurggiin.   Evttohus 10: Áirras Beaska Niillas, NSR  /S  áB  Sámi doarjja Standing Rock Siux Tribeii  Standing Rock Siux Tribe eatnamiid ade lea čuožžilan lihkadus mii lea olahan miehtá máilmmi. Dát lihkadus lea boktán fuomášumii, nannen eamiálbmogiid gulahallama ja</p>
<p>Sámediggi berre cealkit nanu doarjaga Standing Rock Siux álbmogii sin várjaleamis eatnamiiddaset. Dákkár doarjja mearkkaša buot eamiálbmotdáistalemiidda.</p>
<p>NSR bivdá čoahkkinjođihangotti loktet ášši dievasčoahkkimii vai ovttajienalaš sámediggi ovttas hápmet doarjjareivve maid sáddet Standing Rock Siux Tribeii.</p>
<p>Evttohus Dievasčoahkkimii reivvetekstii:</p>
<p xml:lang="eng">Sámi Solidarity with our indigenous relatives on Turtle Island</p>
<p xml:lang="eng">The sámi parliament on norwegian side stand in unity and solidarity with our</p>
<p xml:lang="eng">indigenous relatives in Standing Rock Sioux Tribe on Turtle</p>
<p xml:lang="eng">Island in the defense of the land and the fight to stop Dakota Access Pipeline.</p>
<p xml:lang="eng">Colonial intruders have for too long stolen, destroyed and disturbed Indigenous land, water  and way of life.</p>
<p xml:lang="eng">The existence of indigenous people is under pressure all over the world. We won`t let this happen. We, indigenous peoples all over the world will not stop living, we can not accept colonial oppression and we will never stop fighting. May the fight be won and may justice be fulfilled.</p>
<p>Sámedikki dievasčoahkkin  -  027/16</p>
<p>Ášši meannudeapmi álggahuvvui  28.09.16  dii. 15  .  00.</p>
<list><p type="listitem">Evttohus 1:  Áirras John Kappfjell, BB</p>
<p type="listitem">Evttohus 2: Áirras Vibeke Larsen, BB</p>
<p type="listitem">Evttohus 3: Áirras Vibeke Larsen, BB</p>
<p type="listitem">Evttohus 4: Áirras Ronn  y Wilhelmsen, BB</p>
<p type="listitem">Evttohus 5:  Áirras Geir Are  Winther, Ovd  dádusbellodat</p>
<p type="listitem">Evttohus 6: Áirras Sandra Márjá Šest, NSR</p>
<p type="listitem">Evttohus 7: Áirras Piera Heika Muotka, NSR</p>
<p type="listitem">Evttohus 8: Áirras Torbjørg Leirbakken, Árja</p>
<p type="listitem">Evttohus 9: Áirras Inger Eline Eriksen, Árja</p>
<p type="listitem">Evttohus 10: Áirras Beaska Niillas, NSR/SáB</p>
</list><p>Dievasčoahkkinjođihangotti árvalus:   Ođđa áššit 1-9 sáddejuvvojit Sámediggeráđđái meannudeapmái. Ođđa ášši 10 <span type="quote">"Sámi doarjja Standing Rock Siux Tribeii"</span> meannuduvvo maŋemus áššin dievasčoahkkimis bearjadaga.   Jienasteapmi:   39 áirasis ledje 32 čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Dievasčoahkkinjođihangotti árvalus mearriduvvui 31 jienain 1 jiena vuostá.</p>
<p type="listitem">Beavdegirjelasáhusat  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
</list><p>Sáhkavuorru</p>
<p>Replihkka</p>
<p>John Kappfjell</p>
<p xml:lang="nob">Vibeke Larsen</p>
<p xml:lang="nno">Inger Elin Utsi</p>
<p xml:lang="nob">Vibeke Larsen</p>
<p>Sandra Márjá West</p>
<p xml:lang="nob">Christina Henriksen</p>
<p xml:lang="nob">Hartvik Hansen</p>
<p xml:lang="nob">Vibeke Larsen</p>
<p xml:lang="nob">Ronny Wilhelmsen</p>
<p>Beaska Niillas</p>
<p xml:lang="nob">Christina Henriksen</p>
<p>Sandra Márjá West</p>
<p xml:lang="nno">Geir Are Winther</p>
<p xml:lang="nob">Ronny Wilhelmsen</p>
<p>Sandra Márjá West</p>
<p xml:lang="nno">Geir Are Winther</p>
<p xml:lang="vep">Ellen Kristina Saba</p>
<p>Piera Heaika Muotka</p>
<p>John Kappfjell</p>
<p xml:lang="nno">Geir Are Winther</p>
<p>Piera Heaika Muotka</p>
<p xml:lang="nob">Torbjørg Leirbakken</p>
<p xml:lang="nob">Ronny Wilhelmsen</p>
<p>Beaska Niillas</p>
<p xml:lang="nno">Inger Eline Eriksen</p>
<p xml:lang="nob">Ronny Wilhelmsen</p>
<p xml:lang="nob">Marit Kirsten Anti Gaup</p>
<p xml:lang="nno">Inger Eline Eriksen</p>
<p xml:lang="vep">10</p>
<p>Beaska Niillas</p>
<p>Jørn Are Gaski, čoahkkinortnegii</p>
<p xml:lang="sma">Eva Maria Fjellheim</p>
<p xml:lang="nob">Vibeke Larsen</p>
<p>Beaska Niillas</p>
<p>DC  - Mearr  ádus  :</p>
<p>Ođđa áššit 1-  9  sáddejuvvojit Sámediggeráđđái meannudeapmái.  O  đđa ášši 10 "  Sámi doarjja Standing Rock Siux Tribeii  " meannuduvvo maŋemus áššin dievasčoahkkimis bearjadaga  .  Ášši meannudeapmi loahpahuvvui 28.09.16 dii.  16.15.</p>
<p xml:lang="krl">Ášši  028/16</p>
<p>Sámedikki dievasčoahkkin</p>
<p>Gažaldagat Sámediggeráđđái</p>
<p>Ášše  nr.</p>
<p xml:lang="vep">16/3859</p>
<p>Gažaldat 1:  Áirras Christina Henriksen, NSR/NSR-SáB – Sirpmá bajásšaddanguovddáš   Gažaldat 2:  Áirras Inger Eline Eriksen, Árja – Raporta Norgga sápmelaččaid vuoigatvuođadiliid birra   Gažaldat 3:  Áirras Laila Susanne Vars, Árja – Árbediehtoguovddáža ásaheapmi lea oassin Sámi allaskuvlla pilohtaprošeavttas   Gažaldat 4:  Áirras Eva Maria Fjellheim, ÅaSG – Bargat ovddidit sámi duohtavuođakommišuvnna</p>
<p>Sámedikki dievasčoahkkin  -  028/16</p>
<p>Ášši meannudeapmi álggahuvvui 28  .0  9  .1  6 dii. 16.45   Jienasteapmi  Dán áššis ii jienastuvvon.  Beavdegirjelasáhusat  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p xml:lang="nob">Christina Henriksen</p>
<p xml:lang="nob">Silje Karine Muotka</p>
<p xml:lang="nob">Christina Henriksen</p>
<p xml:lang="nob">Silje Karine Muotka</p>
<p xml:lang="nno">Inger Eline Eriksen</p>
<p xml:lang="smn">Aili Keskitalo</p>
<p>Láilá Susanne Vars</p>
<p xml:lang="nob">Henrik Olsen</p>
<p>Láilá Susanne Vars</p>
<p xml:lang="nob">Henrik Olsen</p>
<p xml:lang="sma">Eva Maria Fjellheim</p>
<p xml:lang="nob">Henrik Olsen</p>
<p xml:lang="nno">Inger Eline Eriksen</p>
<p>Sandra Márjá West</p>
<p>Láilá Susanne Vars</p>
<p xml:lang="sma">Eva Maria Fjellheim</p>
<p xml:lang="nob">Henrik Olsen</p>
<p>DC  - Mearr  ádus  :</p>
<p>Ášši meannudeapmi loahpahuvvui 28.  0  9.1  6  dii. 17. 30.</p>
<p xml:lang="krl">Ášši  029/16</p>
<p>Sámedikki dievasčoahkkin</p>
<p xml:lang="krl">Ášši  007/16</p>
<p>Ealáhus- ja kulturlávdegoddi</p>
<p>Soahpamuševttohus Norgga ja Suoma gaskka Deanučázádaga guollebivddu birra</p>
<p>Ášše  nr.</p>
<p xml:lang="vep">15/107</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p xml:lang="vep">29.08.16</p>
<p>SR 129/16</p>
<p>Ealáhus- ja kulturlávdegoddi</p>
<p xml:lang="vep">26. – 27.09.16</p>
<p xml:lang="deu">EKL</p>
<p>Sámedikki dievasčoahkkin</p>
<p xml:lang="vep">28. – 30.09.16</p>
<p xml:lang="nob">DC 29/16</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi čájeha dálá soahpamuševttohussii gaskal Norgga ja Suoma Deanučázádaga guollebivddu ja dasa guoski muddemiid birra.</p>
<p>Sámediggi hilgu evttohusa ja dasa guoski muddemiid ollásit ja čujuha dan oktavuođas dasa ahte eai Norgga eai ge Suoma bealde leat nagodan soahpat Sámedikkiiguin ja báikkálaš vuoigatvuođalaččaiguin. Danne váilu evttohusas báikkálaš čatnaseapmi ja lobálašvuohta.</p>
<p>Noađuheami juohku gaskal báikkálaš vuoigatvuođalaččaid ja olggobealde boahtán guollebivdiid lea eahpegovttolaš ii ge dat válde vuhtii dálá vuoigatvuođaid. Dát evttohus baicce rihkku dálá vuoigatvuođaid danne go dat addá ovddu eahpevuoigatvuođalaččaide ovddabealde vuoigatvuođalaččaid. Bággolotnonrievttálaš bealit muddenevttohusa oktavuođas eai leat čielggaduvvon.</p>
<p>Sámediggi čájeha dasa ahte áibbaš guovddáš mihttomearri šiehtadallamiin Suomain lea leamaš ahte olggobealde boahtán guollebivdiid bivdu galgá geahpeduvvot eanet go báikkálaš olbmuid bivdu. Dálá muddenevttohus ii váldde vuhtii dán mihttomeari go dat buoremus dáhpáhusas čuohcá báikkálaš fierbme- ja stággooagguide, ja olggobealde boahtán turisttaide, seamma láhkai. Dát lea iešalddis daid álbmotrievtti njuolggadusaid rihkkun ahte bivdu lea ávnnaslaš kulturvuođđu Deanuleagis, ja šiehtadallansáttagotti iežas rávvehusa rihkkun.</p>
<p>Báikkálaš organisašuvnnaid ja TF loguid mielde han muddennjuolggadus čuohcá garrasepmosit sidjiide geain leat nannosepmosit suodjaluvvon vuoigatvuođat, sihke go guoská oaggunáiggi gáržžideapmái ja meroštallojuvvon sállaša geahpedeapmái. Olggobealde boahtán bivdiide, geain eai leat makkárge vuoigatvuođat, dat čuohcá láivvit go buohkaide earáide.</p>
<p>Stuorra váilevašvuohta muddenevttohusas lea ahte dat ii dávis bivddu historjjálaš ovdáneapmái maŋimus logijagi mas erenoamážit fierbmebivdit eaktodáhtolaččat leat geahpedan bivdduset mealgadit. Fierbmebivdiid lohku lea maid njiedjan mealgadit. Seamma áigodagas lea turistabivdu lassánan mearehis láhkai.</p>
<p>Sámediggi oaidná ahte dárbbašuvvojit muhtun gáržžideamit Deanučázádaga bivddus luossanáli vuhtiiváldima geažil. Dánne miehtá Sámediggi dasa ahte searvat dili njulgemii, muhto dat ferte dáhpáhuvvat dainna lágiin ahte mii oažžut dakkár čovdosa, man sihke vuoigatvuođalaččat ja báikkálaš álbmot atnet lobálažžan. Seammás ferte sihke proseassa ja čoavddus leat eahpitkeahttá álbmotrievttálaš rámmaid siskkobealde.</p>
<p>Danne lea Sámedikki ráva ahte šiehtadallamat nu fargga go vejolaš álggahuvvojit fas ja  ahte dat dáhpáhuvvá báikkálaš vuolgaga vuođul mas vuoigatvuođalaččat ja gielddat goappašiid bealde ovttas hábmejit viidáset šiehtadallanvuođu mii sihke fuolaha guoddilis Deanu luosa hálddašeami ja rehálaš noađuheami juogadeami. Rehálašvuođain oaivvilda Sámediggi dás ahte vuoigatvuođalaččaid iešguđet vuoigatvuođat galget árvvusadnojuvvot nu mo boahtá ovdan Deanulága paragráfain 4 ja 5, ja ahte muddemat galget čađahuvvot nu ahte báikkálaš vuoigatvuođalaččaide čuhcet bivdogáržžideamit láivvit go olggobealde boahtán bivdiide.</p>
<p>Sámediggi čujuha dasa ahte dál juo lea oktavuohta gaskal organisašuvnnaid ja vuoigatvuođalaččaid ja ahte lea duohta šiehtadallandáhttu, nu guhká go dat sáhttá čađahuvvot iežaset ja báikkálaš eavttuid vuođul.</p>
<p>Sámediggi háliida maid váldit ovdan dan ahte mearraluossabivdiide Norgga bealde čuohcá evttohus eahpenjuolgga. Sámediggeráđđi doarju mearraluossabivdiid gáibádusa ahte maiddái mearraluoddabivdu ferte boahtit oidnosii dán barggus ja leat mielde rehálaš noađuheami juogadeamis, dainna lágiin ahte viežžat mearraluossabivdiid oainnui</p>
<p>Báikkálaš guollebivdiin lea leamaš ja lea ain uhccán luohttámuš stáhta johkahálddašeapmái, iešguđet sivaid geažil. Čađat vásihuvvo ahte juohke háve go sii leat miehtan geahpedemiide mat galge lean gaskaboddasaččat, de dat leat dahkkojuvvon bistevažžan.</p>
<p>Nubbi stuorra váilevašvuohta lea ahte buhtadeaddji doaibmabijut eai leat váldojuvvon mielde. Jus lea nu ahte muddemat duohtavuođas árvvoštallojuvvojit leat vuoigatvuođaid sirdin bajitdási vuoigatvuođain turisttaide geain eai leat vuoigatvuođat dahje vuolitdási vuoigatvuođaid nu go báikkálaš stággooaggun, de fertejit muddedeaddji eiseválddit dan buhtadit ekonomalaččat sihke njuolgga vahátgillájeaddji vuoigatvuođalaččaide, muhto maiddái TF:ii hálddašeaddjin. Dat čuovvu dábálaš bággolotnunrievttálaš njuolggadusain.</p>
<p>Sámediggi deattuha ahte Norgga bealde lea lunddolaš ahte TF, sorjjasmeahttun vuoigatvuođalašorgánan, lea dat mii lea lagamus sihkkarastit ahte dain čovdosiin mat válljejuvvojit, lea dárbbašlaš báikkálaš čatnaseapmi ja ahte dat fuolahit báikkálaš vuoigatvuođalaččaid beroštusaid doarvái bures. Danne lea hui deaŧalaš ahte soahpamušas ja dasa gulli muddemiin lea doarjja dan TF stivrras mii áiggis áigái lea doaimmas.</p>
<p>Sámediggi čujuha viidáseappot ahte stáhtat fertejit doarjut ekonomalaččat Deanuluosa dutkama. Das lassin berre oččodit eanet sorjjasmeahttun dutkanbirrasiid main lea gullevašvuohta Deanučázádahkii. Dutkamii fertejit lasihuvvo báikkálaš olbmuid árbedieđut dainna lágiin ahte árbevirolaš dutkamii ja árbedihtui biddjojuvvo seamma stuorra deaddu. Dainna lágiin juksá maiddá duktan dan lobálašvuođa báikkálaš olbmuid gaskkas, mii dárbbašuvvo.</p>
<p>Sámediggi háliida čalmmustahttit viidáset proseassa ja vejolašvuođa gávdnat buriid čovdosiid mat ožžot doarjaga. Dattetge ferte čujuhit ahte šiehtadallanproseassa ja erenoamážit dan loahppa, lea čađahuvvon dakkár vugiin mii rihkku siskkáldas rievtti ja álbmotrievtti njuolggadusaid álgoálbmogiid ja minoritehtaid birra. Dan oktavuođas čujuhuvvo earenoamážit Deanulága 6. § goalmmát lađđasii. Šiehtadallamat maid boađusin lea dálá soahpamuševttohus Norgga ja Suoma gaskka Deanučázádaga guollebivddu ja dasa gulli muddemiid birra, loahpahuvvui almmá dan haga ahte sáttagotti láhtut ožžo dieđu dahje besse ovddidit iežaset mearkkašumiid ja ollislaččat dahkat oaivila soahpamuššii ja muddemiidda. Sámediggi bidjá vuođđun ahte sámiid prosessuála vuoigatvuođaid rihkkun dán láhkai ii galgga dáhpáhuvvat boahtteáiggis.</p>
<p>Ealáhus- ja kulturlávdegoddi  -  007/16</p>
<p>EKL  - Mearr  ádus  :</p>
<p>Ealáhus- ja kulturlávdegoddi - árvalus</p>
<p>I Álggahus</p>
<p>Sámedikki ealáhus- ja kulturlávdegoddi lea meannudan ášši 29/16 Soahpamuševttohus Norgga ja Suoma gaskkas Deanučázádaga guollebivddu birra. Dálkkádat- ja birasdepartemeanta lea evttohan ođđa šiehtadusa bivddu birra Deanučázádagas. Šiehtadallansáttagoddi lea šiehtadallan 2012 rájes. Šiehtadusevttohusas leat guokte mildosa. 1. mildosis lea doaibmaguovlu ja 2. mildosis leat ođđa bivdonjuolggadusat.</p>
<p>Lávdegoddi evttoha čuovvovačča:</p>
<p>Mearkkašumit</p>
<p>Ovddádusbellodaga lahttu Arthur Tørfoss ovddidii čuovvovaš mearkkašumi:</p>
<p>Suoma ja Norgga šiehtadallit leat gieskat ovddidan evttohusa ođđa šiehtadussan ja bivdonjuolggadussan Deanučážádaga várás, mii dahká guhkes riikkarájá dien guovtti riikka gaskkas.</p>
<p>Dát evttohusat sáddejuvvojedje gulaskuddamii 30.06 dán jagi ja gulaskuddanáigemearri lei 12.8. Gulaskuddanvástádusat leat almmuhuvvon Dálkkádat- ja birasdepartemeantta ruovttusiidduide. Dain leat máŋga mat čujuhit dakkár beliide man vuođul šiehtadus ferte ođđasit šiehtadallojuvvot, dahje celkojuvvot eret. Mii váruhit šiehtadusa bidjat ovdan Stuorradiggái dohkkeheapmái dan hámis mii das lea dál. Dan mii ákkastallat čuovvovaččat:</p>
<p>Báikkálaš olbmuid searvvaheapmi – oanehis gulaskuddanáigemearri</p>
<p>Okta bealli mii ii guoskka šiehtadusa ja bivdonjuolggadusaid ávnnaslaš sisdollui, lea dat oanehis gulaskuddanáigemearri. Luossabivdu lea hui deaŧalaš Deanu leagi álbmogii, goappašiid bealde rájá. Danne lea gažaldat das ahte man demokráhtalaččat dohkálaš dat lei ahte sáddet evttohusaid gulaskuddamii aiddo gasku luossabivddu ja oktasašluomuid, maid maiddá máŋga gulaskuddaninstánssa cuiggodit.</p>
<p>Lobálašvuođas das go Norgga bealde hálddašanorgána, Deanučázádaga bivdohálddahus (TF), ii leat searvvahuvvon, leat maid máŋga mearkkašumi váilevašvuođas prosessuála beliin šiehtadallanproseassa oktavuođas. TF lea nu go mii diehtit lágaásahusa vuođul Deanučázádaga báikkálaš guolle- ja guolástanhálddašeami birra, dat bivdohálddašanorgána, mas galgá leat ovddasvástádus hálddašit čázádaga guliid ja guollebivddu, dás maiddái guollebivddu ja oaggunkoarttaid vuovdima organiseremis, guollemáddodagaid goziheamis, guollebivddu bearráigeahčus, sálašraporteremis ja diehtojuohkimis (§ 6, vuosttaš lađas).</p>
<p>TF gulaskuddancealkámušas daddjojuvvo ahte dát orgána (ja Sámediggi) eai lean dieđihuvvon loahppašiehtadallamiid birra Suomain árrageasi dán jagi, muhto ahte daid čađahedje Norgga ja  Suoma ámmátolbmot čihkosis. Maŋŋá dieđihedje bohtosa birra – dm. dat mii lea leamaš gulaskuddamis.</p>
<p>Dat dáhpáhuvai beroškeahttá das ahte Deanulágas (LOV-2014-06-20-51) leat čielga mearrádusat TF mielváikkuheami birra šiehtadallamiidda:</p>
<p>Láhkaásahusaid ráhkadeapmi ja šiehtadallamat Suomain bivddu birra dain osiin Deanučázádagas main lea luossa, galgá dahkkojuvvot ovttasráđiid Deanučázádaga bivdohálddahusain ja Sámedikkiin (§ 6, maŋimus lađas).</p>
<p>Juridihkalaš árvvoštallamis das mii lea dahkkojuvvon TF ovddas, daddjojuvvo ahte dat mii lea namuhuvvon bajábealde adnojuvvo leat dáhpáhuvvan Deanulága § 6 goalmmát lađđasa vuostá, ja dan vuostá mo dan ferte áddet Norgga álbmotrievttálaš geatnegasvuođaid ektui.</p>
<p>Muhtun gulaskuddanvástádusat čujuhit dasa ahte johkaleagi álbmoga árbediehtu dakkár luonddubeliid birra mat sáhttet váikkuhit luossamáddodagaide, ii leat leamaš oassi šiehtadallamiid máhttovuođus.</p>
<p>TF čállá gulaskuddancealkámušastis ahte áibbas guovddáš dokumeanta – ieš dat šiehtadus – ii ge meannuduvvon maŋimus šiehtadallančoahkkimis mas sii ledje mielde, miessemánu 19. ja 20. b. dán jagi.</p>
<p>Suoma váikkuhus Norgga mearraluossabivdui</p>
<p>Máŋga gulaskuddaninstánssa leat maid garrasit moaitán dan ahte Suomas galgá leat váikkuhus mearraluossabivddu muddemiidda Norgga territorias. Gč. artihkal 3, 2. čuoggá:</p>
<p>Finnmárkku mearraluossabivddu muddemiid rievdadusevttohus galgá sáddejuvvot ovddasvásttolaš Suoma eiseváldái cealkámuššii ovdalgo mearrádus dahkkojuvvo.</p>
<p>Dás čujuhuvvo Ealáhus- ja guolástusdepartemeantta gulaskuddancealkámuššii mas daddjojuvvo:</p>
<p xml:lang="nob">«I artikkel 3 er det foreslått et pkt. 2 om at <span type="quote" xml:lang="nob">"Forslag til endringer i reguleringene av sjølaksefisket i Finnmark skal sendes ansvarlig myndighet i Finland til uttalelse før vedtak treffes"</span>. Vi vil påpeke at det geografiske virkeområdet for avtalen ellers er avgrenset til vassdraget.</p>
<p xml:lang="nob">Nærings- og fiskeridepartementet ser det som lite naturlig å involvere Finland i reguleringene av sjølaksefisket, selv om det i sjøen høstes laks som er på vandring til Tanavassdraget for å gyte. Det er rimelig forutsigbart hva Finland vil mene om sjølaksefisket i Finnmark som ikke vanligvis er i deres interesse. Å invitere Finland til uttalelse før vedtak treffes, synes lite hensiktsmessig om ikke Finlands synspunkter skal tillegges vekt.</p>
<p xml:lang="nob">Det finske elvefisket etter laks i Tanavassdraget har som kjent vært sterkt økende over lang tid, og avtalen synes ikke å ville bidra til å redu</p>
<p xml:lang="nob">På bakgrunn av ovennevnte ber vi om at forslaget til pkt. 2 i artikkel 3 utgår.»</p>
<p>Mii leat vuostá dan evttohusa čuoggái ahte sirdit Norgga mearridanválddi riddoavádagas nuppi riikii.</p>
<p>Ođđa vuoigatvuođalaččat Deanučázádagas</p>
<p>Gulaskuddanvuorus leat máŋggas reageren dasa ahte bivdonjuolggadusaide ásahuvvo ođđa bivdovuoiggalašjoavku Deanačázádahkii, Suoma guolástanlágaid vuođul. Gč. evttohusa paragráfa 2, čuokkis 2. Dát guoská olbmuide geat eai ása bistevaččat Deanučázádaga johkalegiin.</p>
<p>Geavadis galgá Suoma bartaeaiggádiin geat eaiggáduššet bartasaji, earret eará leat suhkanvuoigatvuohta seamma láhkai go čázádaga báikkálaš álbmogis (earret veaháš oanehat bivdoáigi loahpageahčen bivddu), ja dán jovkui galget várrejuvvot 3600 jándorkoartta.</p>
<p>Ii sáhte leat riekta ahte Suoma opmodatlágat galget leat mielde váikkuheamen eanet bivdima čázádagas, dakko bokte ahte Suoma bartaeaiggádiid joavku maiddái oažžu vuoigatvuođa bivdit Norgga bealde rádjalinnjá. Mii bivdit maiddái stáhtaráđi árvvoštallat man realisttalaš dat lea ahte oččodit fárrui báikkálaš álbmoga dohkkehit dárbbašlaš muddemiid, seammás go luitet ođđa bivdiid ođđa vuoigatvuođaiguin johkii.</p>
<p>Gáibádus ođđa šiehtadallamiidda</p>
<p>Máŋga báikkálaš instánssa Deanučázádagas leat bivdán ahte dat ollu čielggasmeahttunvuođat ja  formálalaš váilevašvuođat šiehtaduvvon dokumeanttain, fertejit dagahit ahte čađahuvvojit ođđa šiehtadallamat mas vuoigatvuođalaččat goappašiid bealde čázádaga ožžot guovddáš rolla.</p>
<p>Mii eat leat ovttaoaivilis das ahte Suoma opmodatlágat galget addit bivdinvuoigatvuođa Norgga bealde čázádaga. Mii maid eahpidit lea go noađuhanjuogadeami – mii bivdogáržžideapmái guoská – govttolaš ja rehálaš iešguđet bivddusjoavkkuid gaskkas. Dat lea maid garrasit eahpiduvvon báikkálaš bealis.</p>
<p>Mii doaivut ahte ráđđehus deattuha báikkálaš álbmoga ja fylkka stuorradiggeáirasiid oainnuid.</p>
<p>Evttohus</p>
<p>Evttohus Bargiidbellodaga lahtuin (BB) Mariann Wollmann Magga, Per Mathis Oskal, Norgga Sámiid riikasearvvi lahtuin (NSR) Mathis N. Eira, Nora Bransfjell ja Tor Gunnar Nystad, Norgga Sámiid riikasearvvi/Sámeálbmotbellodaga (NSR/SÁB) lahtus Christina Henriksen, Johttisápmelaččaid listtu lahtus Per A. Bæhr, Árja Inger Eline Eriksen ja Sámit lulde lahtus Marie Therese Nordsletta Aslaksen.</p>
<p>Evttohus  1</p>
<p>Árbediehtu</p>
<p>Lasáhus nubbimaŋimus teakstaoassái maŋŋá 3. cealkaga: (Dutkamii fertejit lasihuvvot báikkálaš...)</p>
<p>Árbediehtu lea mielde čilgemin olmmošlaš doaimmaid ja ekologiija gaskavuođaid čielgaseappot go dat ollu nuorat dutkanvuđot máhttu. Dan sivas lea Luonddušláddjivuođalágas nannejuvvon eiseválddiid geatnegasvuohta deattuhit vásáhusvuđot máhtu, ja erenoamážit váldán ovdan dan mo sápmelaččat leat geavahan luonddu ja luondduresurssaid  .</p>
<p>Evttohus  2</p>
<p>Teakstaoassi  2  rievdaduvvo dánin  :</p>
<p>Sámediggi hilgu evttohusa ja dasa gullevaš muddemiid ollásit. Sámedikki oainnu mielde rihkku šiehtadusevttohus vuos báikkálaš álbmoga guhkilmas ja árbevirolaš guolástanvuoigatvuođaid. Nuppádassii de leat muddemat dahkkojuvvon almmá dan haga ahte báikkálaš álbmoga vásáhusvuđot árbediehtu lea deattuhuvvon. Goalmmádassii de rihkku šiehtadusevttohus nationálastáhta geatnegasvuođa konsulteret vuoigatvuođalaččaid ja sámiid álgoálbmogin.</p>
<p>Sámediggi čujuha dasa ahte eai Norgga eai ge Suoma bealde leat nagodan juksat ovttamielalašvuođa Sámedikkiiguin ja báikkálaš vuoigatvuođalaččaiguin. Danne váilu evttohusas báikkálaš čatnaseapmi ja lobálašvuohta.</p>
<p>Rievdadus 5. teakstaoasis</p>
<p><span type="quote">"TF"  rievdaduvvo dánin  "  Deanučázádaga guolástushálddahus  (TF)"</span></p>
<p>Rievdadus 8. teakstaoasi 8. cealkagis  :   Rehálaš noađuhanjuogademiin oaivvilda Sámediggi dás vuos dan ahte vuoigatvuođala</p>
<p>Teakstaoassi  10  rievdaduvvo dánin  :   Sámediggi áigu maiddái váldit ovdan dan ahte Norgga bealde mearraluossabivdiide maid čuohcá evttohus sihke njuolgga ja eahpenjuolgga. Sámedikki moaitá garrasit dan ahte Suopma šiehtadusevttohusa bokte oažžu vejolašvuođa váikkuhit mearraluossabivddu muddemiidda Norgga territorias. Viidáseappot geažidit eiseválddit ahte sii háliidit seamma geahpedeami mearraluossabivddus. Sámediggi doarju mearraluossabivdiid gáibádusa ahte maiddái mearraluossabivdu galgá boahtit oidnosii šiehtadusbarggus ja leat oassin noađuhanjuogadeamis.  Mearraluossabivdiid oainnut galget vižžojuvvot ja stáhta eiseválddit galget konsulteret mearraluossabivdiid ovdalgo álggahuvvo bargu mearraluossabivddu geahpedemiin. Dás čujuhuvvo dasa ahte mearraluossabivdit adnojuvvojit dakkár vuoigatvuođalažžan geain lea sihke ávnnaslaš suodjalus ja prosessuála suodjalus álbmotrievtti vuođul.</p>
<p>Teakstaoassi  12  ođđa vuosttaš cealkka  :   Vuoigatvuođaid sirdin galgá álo árvvoštallojuvvot nationálastáhtaid geatnegasvuođaid ektui álbmotrievtti vuođul sápmelaččaid ektui álgoálbmogin, gč. Deanulága § 3.</p>
<p>Lávdegotti ávžžuhus</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi mearrádusevttohusa.</p>
<p>Sámedikki dievasčoahkkin  -  029/16</p>
<p>Evttohus 3: Áirras Arthur Tørrfoss, Ovddádusbellodat, Olgeš ja Nordkalottfolket bokte</p>
<p>Soahpamuševttohus Norgga ja Suoma gaskkas Deanučázádaga guollebivddu birra</p>
<p>Suoma ja Norgga šiehtadallit leat gieskat ovddidan evttohusa ođđa šiehtadussan ja bivdonjuolggadussan Deanučážádaga várás, mii dahká guhkes riikkarájá dien guovtti riikka gaskkas.</p>
<p>Dát evttohusat sáddejuvvojedje gulaskuddamii 30.06 dán jagi ja gulaskuddanáigemearri lei 12.8. Gulaskuddanvástádusat leat almmuhuvvon Dálkkádat- ja birasdepartemeantta ruovttusiidduide. Dain leat máŋga mat čujuhit dakkár beliide man vuođul šiehtadus ferte ođđasit šiehtadallojuvvot, dahje celkojuvvot eret. Sámediggi váruha šiehtadusa bidjat ovdan Stuorradiggái dohkkeheapmái dan hámis mii das lea dál. Dan ákkastalla Sámediggi čuovvovaččat  :</p>
<p>Báikkálaš olbmuid searvvaheapmi – oanehis gulaskuddanáigemearri</p>
<p>Okta bealli mii ii guoskka šiehtadusa ja bivdonjuolggadusaid ávnnaslaš sisdollui, lea dat oanehis gulaskuddanáigemearri. Luossabivdu lea hui deaŧalaš Deanu leagi álbmogii, goappašiid bealde rájá.  Danne lea gažaldat das ahte man demokráhtalaččat dohkálaš dat lei ahte sáddet evttohusaid gulaskuddamii aiddo gasku luossabivddu ja oktasašluomuid, maid maiddá máŋga gulaskuddaninstánssa cuiggodit.</p>
<p>Lobálašvuođas das go Norgga bealde hálddašanorgána, Deanučázádaga bivdohálddahus (TF), ii leat searvvahuvvon, leat maid máŋga mearkkašumi váilevašvuođas prosessuála beliin šiehtadallanproseassa oktavuođas. TF lea nu go mii diehtit lágaásahusa vuođul Deanučázádaga báikkálaš guolle- ja guolástanhálddašeami birra, dat bivdohálddašanorgána, mas galgá leat ovddasvástádus hálddašit čázádaga guliid ja guollebivddu, dás maiddái guollebivddu ja oaggunkoarttaid vuovdima organiseremis, guollemáddodagaid goziheamis, guollebivddu bearráigeahčus, sálašraporteremis ja diehtojuohkimis (§ 6, vuosttaš lađas).</p>
<p>TF gulaskuddancealkámušas daddjojuvvo ahte dát orgána (ja Sámediggi) eai lean dieđihuvvon loahppašiehtadallamiid birra Suomain árrageasi dán jagi, muhto ahte daid čađahedje Norgga ja Suoma ámmátolbmot čihkosis. Maŋŋá dieđihedje bohtosa birra – dm. dat mii lea leamaš gulaskuddamis.</p>
<p>Dat dáhpáhuvai beroškeahttá das ahte Deanulágas  (LOV-2014-06-20-51)  leat čielga mearrádusat TF mielváikkuheami birra šiehtadallamiidda  :</p>
<p>Láhkaásahusaid ráhkadeapmi ja šiehtadallamat Suomain bivddu birra dain osiin Deanučázádagas main lea luossa, galgá dahkkojuvvot ovttasráđiid Deanučá</p>
<p>Juridihkalaš árvvoštallamis das mii lea dahkkojuvvon TF ovddas, daddjojuvvo ahte dat mii lea namuhuvvon bajábealde adnojuvvo leat dáhpáhuvvan Deanulága § 6 goalmmát lađđasa vuostá, ja dan vuostá mo dan ferte áddet Norgga álbmotrievttálaš geatnegasvuođaid ektui.</p>
<p>Muhtun gulaskuddanvástádusat čujuhit dasa ahte johkaleagi álbmoga árbediehtu dakkár luonddubeliid birra mat sáhttet váikkuhit luossamáddodagaide, ii leat leamaš oassi šiehtadallamiid máhttovuođus.</p>
<p>TF  čállá gulaskuddancealkámušastis ahte áibbas guovddáš dokumeanta – ieš dat šiehtadus – ii ge meannuduvvon maŋimus šiehtadallančoahkkimis mas sii ledje mielde, miessemánu 19. ja 20. b. dán jagi.</p>
<p>Suoma váikkuhus Norgga mearraluossabivdui</p>
<p>Máŋga gulaskuddaninstánssa leat maid garrasit moaitán dan ahte Suomas galgá leat váikkuhus mearraluossabivddu muddemiidda Norgga territorias. Gč. artihkal 3, 2. čuoggá  :</p>
<p>Finnmárkku mearraluossabivddu muddemiid rievdadusevttohus galgá sáddejuvvot ovddasvásttolaš Suoma eiseváldái cealkámuššii ovdalgo mearrádus dahkkojuvvo.</p>
<p>Dás čujuhuvvo Ealáhus- ja guolástusdepartemeantta gulaskuddancealkámuššii mas daddjojuvvo  :</p>
<p xml:lang="nob">«I artikkel 3 er det foreslått et pkt. 2 om at <span type="quote" xml:lang="nob">"Forslag til endringer i reguleringene av sjølaksefisket i Finnmark skal sendes ansvarlig myndighet i Finland til uttalelse før vedtak treffes"</span>. Vi vil påpeke at det geografiske virkeområdet for avtalen ellers er avgrenset til vassdraget.</p>
<p xml:lang="nob">Nærings- og fiskeridepartementet ser det som lite naturlig å involvere Finland i reguleringene av sjølaksefisket, selv om det i sjøen høstes laks som er på vandring til Tanavassdraget for å gyte. Det er rimelig forutsigbart hva Finland vil mene om sjølaksefisket i Finnmark som ikke vanligvis er i deres interesse. Å invitere Finland til uttalelse før vedtak treffes, synes lite hensiktsmessig om ikke Finlands synspunkter skal tillegges vekt.</p>
<p xml:lang="nob">Det finske elvefisket etter laks i Tanavassdraget har som kjent vært sterkt økende over lang tid, og avtalen synes ikke å ville bidra til å redusere dette. I samme periode har det tradisjonsrike sjølaksefisket blitt betydelig redusert gjennom reguleringer. Vi legger til grunn at norske myndigheter i størst mulig grad også ivaretar interessene i sjølaksefisket, og at det unngås ytterligere omfordeling mht. hvem som skal høste overskuddet av denne ressursen.</p>
<p xml:lang="nob">På bakgrunn av ovennevnte ber vi om at forslaget til pkt. 2 i artikkel 3 utgår.»</p>
<p>Mii leat vuostá dan evttohusa čuoggái ahte sirdit Norgga mearridanválddi riddoavádagas nuppi riikii  .</p>
<p>Ođđa vuoigatvuođalaččat Deanučázádagas</p>
<p>Gulaskuddanvuorus leat máŋggas reageren dasa ahte bivdonjuolggadusaide ásahuvvo ođđa bivdovuoiggalašjoavku Deanačázádahkii, Suoma guolástanlágaid vuođul. Gč. evttohusa paragráfa 2, čuokkis 2. Dát guoská olbmuide geat eai ása bistevaččat Deanučázádaga johkalegiin.</p>
<p>Geavadis galgá Suoma bartaeaiggádiin geat eaiggáduššet bartasaji, earret eará leat suhkanvuoigatvuohta seamma láhkai go čázádaga báikkálaš álbmogis (earret veaháš oanehat bivdoáigi loahpageahčen bivddu), ja dán jovkui galget várrejuvvot 3600 jándorkoartta.</p>
<p>Ii sáhte leat riekta ahte Suoma opmodatlágat galget leat mielde váikkuheamen eanet bivdima čázádagas, dakko bokte ahte Suoma bartaeaiggádiid joavku maiddái oažžu vuoigatvuođa bivdit Norgga bealde rádjalinnjá. Mii bivdit maiddái stáhtaráđi árvvoštallat man realisttalaš dat lea ahte oččodit fárrui báikkálaš álbmoga dohkkehit dárbbašlaš muddemiid, seammás go luitet ođđa bivdiid ođđa vuoigatvuođaiguin johkii.</p>
<p>Gáibádus ođđa šiehtadallamiidda</p>
<p>Máŋga báikkálaš instánssa Deanučázádagas leat bivdán ahte dat ollu čielggasmeahttunvuođat ja formálalaš váilevašvuođat šiehtaduvvon dokumeanttain, fertej</p>
<p>Mii eat leat ovttaoaivilis das ahte Suoma opmodatlágat galget addit bivdinvuoigatvuođa Norgga bealde čázádaga. Mii maid eahpidit lea go noađuhanjuogadeami – mii bivdogáržžideapmái guoská – govttolaš ja rehálaš iešguđet bivddusjoavkkuid gaskkas. Dat lea maid garrasit eahpiduvvon báikkálaš bealis.</p>
<p>Mii doaivut ahte ráđđehus deattuha báikkálaš álbmoga, Finnmárkku  fylkal  ávdegoddi ja fylkka stuorradiggeáirasiid oainnuid.</p>
<p>Ášši meannudeapmi álggahuvvui 29  .0  9  .1  6 dii.  15.00  Jienasteapmi   39 áirasis ledje  3  8   čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Evttohus 1 mearriduvvui 33 jienain 5   jiena vuostá.</p>
<p type="listitem">Evttohus 2   mearriduvvui 33 jienain 5   jiena vuostá.</p>
<p type="listitem">Evttohus 3 mearriduvvui ovttajienalaččat.</p>
<p type="listitem">Ealáhus- ja kulturlávdegotti ráva mearriduvvui ovttajienalaččat.</p>
</list><p>Beavdegirjelasáhusat   Dán áššis ii ovddiduvvon beavdegirjelasáhus.   Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Aili Keskitalo, čoahkkinortnegii</p>
<p>Inger Eline Eriksen, áššejođiheaddji</p>
<p xml:lang="nno">Bengt Rune Strifeldt</p>
<p xml:lang="vep">Ellen Kristina Saba</p>
<p>Beaska Niillas</p>
<p xml:lang="nob">Vibeke Larsen</p>
<p xml:lang="nno">Bengt Rune Strifeldt</p>
<p xml:lang="vep">Ellen Kristina Saba</p>
<p xml:lang="nno">Inger Eline Eriksen</p>
<p xml:lang="vep">Ellen Kristina Saba</p>
<p xml:lang="nob">Hartvik Hansen</p>
<p xml:lang="vep">Ellen Kristina Saba</p>
<p xml:lang="nob">Hartvik Hansen</p>
<p>Beaska Niillas</p>
<p>Toril Bakken Kåven, čoahkkinortnegii</p>
<p xml:lang="nno">Bengt Rune Strifeldt</p>
<p xml:lang="nno">Geir Are Winther</p>
<p>Hartvik Hansen, čoahkkinortnegii</p>
<p xml:lang="nno">Bengt Rune Strifeldt</p>
<p>Mariann Wollmann Magga</p>
<p xml:lang="vep">Ellen Kristina Saba</p>
<p>Mariann Wollmann Magga</p>
<p xml:lang="nno">Inger Eline Eriksen</p>
<p>Beaska Niillas</p>
<p xml:lang="nno">Inger Eline Eriksen</p>
<p>Sandra Márjá West</p>
<p xml:lang="vep">10</p>
<p xml:lang="nno">Inger Elin Utsi</p>
<p xml:lang="vep">11</p>
<p xml:lang="nob">Silje Karine Muotka</p>
<p xml:lang="vep">12</p>
<p>Láilá Susanne Vars</p>
<p xml:lang="vep">13</p>
<p xml:lang="nob">Vibeke Larsen</p>
<p xml:lang="vep">14</p>
<p xml:lang="smj">Isak Mathis O. Hætta</p>
<p xml:lang="vep">15</p>
<p xml:lang="nob">Tor Gunnar Nystad</p>
<p xml:lang="vep">16</p>
<p xml:lang="sma">Jovna Zakarias Dunfjell</p>
<p xml:lang="vep">17</p>
<p xml:lang="nob">Silje Karine Muotka</p>
<p xml:lang="nob">Vibeke Larsen</p>
<p xml:lang="vep">18</p>
<p>Inger Eline Eriksen, áššejođiheaddji</p>
<p>DC  - Mearr  ádus  :</p>
<p>Sámediggi čájeha dálá soahpamuševttohussii gaskal Norgga ja Suoma Deanučázádaga guollebivddu ja dasa guoski muddemiid birra.  Sámediggi hilgu evttohusa ja dasa gullevaš muddemiid ollásit. Sámedikki oainnu mielde rihkku šiehtadusevttohus vuos báikkálaš álbmoga guhkilmas ja árbevirolaš guolástanvuoigatvuođaid. Nuppádassii de leat muddemat dahkkojuvvon almmá dan haga ahte báikkálaš álbmoga vásáhusvuđot árbediehtu lea deattuhuvvon. Goalmmádassii de rihkku šiehtadusevttohus nationálastáhta geatnegasvuođa konsulteret vuoigatvuođalaččaid ja sámiid álgoálbmogin.   Sámediggi čujuha dasa ahte eai Norgga eai ge Suoma bealde leat nagodan juksat ovttamielalašvuođa Sámedikkiiguin ja báikkálaš vuoigatvuođalaččaiguin. Danne váilu evttohusas báikkálaš čatnaseapmi ja lobálašvuohta.  Noađuheami juohku gaskal báikkálaš vuoigatvuođalaččaid ja olggobealde boahtán guollebivdiid lea eahpegovttolaš ii ge dat válde vuhtii dálá vuoigatvuođaid. Dát evttohus baicce rihkku dálá vuoigatvuođaid danne go dat addá ovddu eahpevuoigatvuođalaččaide ovddabealde vuoigatvuođalaččaid. Bággolotnonrievttálaš bealit muddenevttohusa oktavuođas eai leat čielggaduvvon. Sámediggi čájeha dasa ahte áibbaš guovddáš mihttomearri šiehtadallamiin Suomain lea l</p>
<p>Danne lea Sámedikki ráva ahte šiehtadallamat nu fargga go vejolaš álggahuvvojit fas ja ahte dat dáhpáhuvvá báikkálaš vuolgaga vuođul mas vuoigatvuođalaččat ja gielddat goappašiid bealde ovttas hábmejit viidáset šiehtadallanvuođu mii sihke fuolaha guoddilis Deanu luosa hálddašeami ja rehálaš noađuheami juogadeami.  Rehálaš noađuhanjuogademiin oaivvilda Sámediggi dás vuos dan ahte vuoigatvuođalaččaid iešguđet vuoigatvuođat galge árvvusadnojuvvot nu mo boahtá ovdan Deanulága  paragráfain 4 ja 5. Dasto galget muddemat vuosttažettiin čađahuvvot nu ahte báikkálaš vuoigatvuođalaččaide eai čuoza gáržžideamit bivddus. Lea vuosttažettiin johtti bivdit mat fertejit geahpedit vuos ja dat guoská maiddái daidda bartaeaiggádiidda geat eai ása Deanučázádaga gáttis.  Sámediggi čujuha dasa ahte dál juo lea oktavuohta gaskal organisašuvnnaid ja vuoigatvuođalaččaid ja ahte lea duohta šiehtadallandáhttu, nu guhká go dat sáhttá čađahuvvot iežaset ja báikkálaš eavttuid vuođul.  Sámediggi áigu maiddái váldit ovdan dan ahte Norgga bealde mearraluossabivdiide maid čuohcá evttohus sihke njuolgga ja eahpenjuolgga. Sámedikki moaitá garrasit dan ahte Suopma šiehtadusevttohusa bokte oažžu vejolašvuođa váikkuhit mearraluossabivddu muddemiidda Norgga territorias. Viidáseappot geažidit eiseválddit ahte sii háliidit seamma geahpedeami mearraluossabivddus. Sámediggi doarju mearraluossabivdiid gáibádusa ahte maiddái mearraluossabivdu galgá boahtit oidnosii šiehtadusbarggus ja leat oassin noađuhanjuogadeamis. Mearraluossabivdiid oainnut galget vižžojuvvot ja stáhta eiseválddit galget konsulteret mearraluossabivdiid ovdalgo álggahuvvo bargu mearraluossabivddu geahpedemiin. Dás čujuhuvvo dasa ahte mearraluossabivdit adnojuvvojit dakkár vuoigatvuođalažžan geain lea sihke ávnnaslaš suodjalus ja prosessuála suodjalus álbmotrievtti vuođul.  Báikkálaš guollebivdiin lea leamaš ja lea ain uhccán luohttámuš stáhta johkahálddašeapmái, iešguđet sivaid geažil. Čađat vásihuvvo ahte juohke háve go sii leat miehtan geahpedemiide mat galge lean gaskaboddasaččat, de dat leat dahkkojuvvon bistevažžan.  Vuoigatvuođaid sirdin galgá álo árvvoštallojuvvot nationálastáhtaid geatnegasvuođaid ektui álbmotrievtti vuođul sápmelaččaid ektui álgoálbmogin, gč. Deanulága § 3.  Nubbi stuorra váilevašvuohta lea ahte buhtadeaddji doaibmabijut eai leat váldojuvvon mielde. Jus lea nu ahte muddemat duohtavuođas árvvoštallojuvvojit leat vuoigatvuođaid sirdin bajitdási vuoigatvuođain turisttaide geain eai leat vuoigatvuođat dahje vuolitdási vuoigatvuođaid nu go báikkálaš stággooaggun, de fertejit muddedeaddji eiseválddit dan buhtadit ekonomalaččat sihke njuolgga vahátgillájeaddji vuoigatvuođalaččaide, muhto maiddái TF:ii hálddašeaddjin. Dat čuovvu dábálaš bággolotnunrievttálaš njuolggadusain. Sámediggi deattuha ahte Norgga bealde lea lunddolaš ahte TF, sorjjasmeahttun vuoigatvuođalašorgánan, lea dat mii lea lagamus sihkkarastit ahte dain čovdosiin mat válljejuvvojit, lea dárbbašlaš báikkálaš čatnaseapmi ja ahte dat fuolahit báikkálaš vuoigatvuođalaččaid beroštusaid doarvái bures. Danne lea hui deaŧalaš ahte soahpamušas ja dasa gulli muddemiin lea doarjja dan TF stivrras mii áiggis áigái lea doaimmas. Sámediggi čujuha viidáseappot ahte stáhtat fertejit doarjut ekonomalaččat Deanuluosa dutkama. Das lassin berre oččodit eanet sorjjasmeahttun dutkanbirrasiid main lea gullevašvuohta Deanučázádahkii. Dutkamii fertejit lasihuvvo báikkálaš olbmuid árbedieđut dainna lágiin ahte árbevirolaš dutkamii ja árbedihtui biddjojuvvo seamma stuorra deaddu.  Árbediehtu lea mielde čilgemin olmmošlaš doaimmaid ja ekologiija gaskavuođaid čielgaseappot go dat ollu nuorat dutkanvuđot máhttu. Dan sivas lea Luonddušláddjivuođalágas nannejuvvon eiseválddiid geatnegasvuohta deattuhit vásáhusvuđot máhtu, ja erenoamážit váldán ovdan dan mo sápmelaččat lea</p>
<p>Lobálašvuođas das go Norgga bealde hálddašanorgána, Deanučázádaga bivdohálddahus (TF), ii leat searvvahuvvon, leat maid máŋga mearkkašumi váilevašvuođas prosessuála beliin šiehtadallanproseassa oktavuođas. TF lea nu go mii diehtit lágaásahusa vuođul Deanučázádaga báikkálaš guolle- ja guolástanhálddašeami birra, dat bivdohálddašanorgána, mas galgá leat ovddasvástádus hálddašit čázádaga guliid ja guollebivddu, dás maiddái guollebivddu ja oaggunkoarttaid vuovdima organiseremis, guollemáddodagaid goziheamis, guollebivddu bearráigeahčus, sálašraporteremis ja diehtojuohkimis (§ 6, vuosttaš lađas).   TF gulaskuddancealkámušas daddjojuvvo ahte dát orgána (ja Sámediggi) eai lean dieđihuvvon loahppašiehtadallamiid birra Suomain árrageasi dán jagi, muhto ahte daid čađahedje Norgga ja Suoma ámmátolbmot čihkosis. Maŋŋá dieđihedje bohtosa birra – dm. dat mii lea leamaš gulaskuddamis.   Dat dáhpáhuvai beroškeahttá das ahte Deanulágas  (LOV-2014-06-20-51)  leat čielga mearrádusat TF mielváikkuheami birra šiehtadallamiidda  :  Láhkaásahusaid ráhkadeapmi ja šiehtadallamat Suomain bivddu birra dain osiin Deanučázádagas main lea luossa, galgá dahkkojuvvot ovttasráđiid Deanučázádaga bivdohálddahusain ja Sámedikkiin  (§ 6,  maŋimus lađas  ).  Juridihkalaš árvvoštallamis das mii lea dahkkojuvvon TF ovddas, daddjojuvvo ahte dat mii lea namuhuvvon bajábealde adnojuvvo leat dáhpáhuvvan Deanulága § 6 goalmmát lađđasa vuostá, ja dan vuostá mo dan ferte áddet Norgga álbmotrievttálaš geatnegasvuođaid ektui.   Muhtun gulaskuddanvástádusat čujuhit dasa ahte johkaleagi álbmoga árbediehtu dakkár luonddubeliid birra mat sáhttet váikkuhit luossamáddodagaide, ii leat leamaš oassi šiehtadallamiid máhttovuođus.  TF  čállá gulaskuddancealkámušastis ahte áibbas guovddáš dokumeanta – ieš dat šiehtadus – ii ge meannuduvvon maŋimus šiehtadallančoahkkimis mas sii ledje mielde, miessemánu 19. ja 20. b. dán jagi.   Suoma váikkuhus Norgga mearraluossabivdui   Máŋga gulaskuddaninstánssa leat maid garrasit moaitán dan ahte Suomas galgá leat váikkuhus mearraluossabivddu muddemiidda Norgga territorias. Gč. artihkal 3, 2. čuoggá  :  Finnmárkku mearraluossabivddu muddemiid rievdadusevttohus galgá sáddejuvvot ovddasvásttolaš Suoma eiseváldái cealkámuššii ovdalgo mearrádus dahkkojuvvo.   Dás čujuhuvvo Ealáhus- ja guolástusdepartemeantta gulaskuddancealkámuššii mas daddjojuvvo  :</p>
<p xml:lang="nob"><span type="quote" xml:lang="nob">«I artikkel 3 er det foreslått et pkt. 2 om at "Forslag til endringer i reguleringene av sjølaksefisket i Finnmark skal sendes ansvarlig myndighet i Finland til uttalelse før vedtak treffes". Vi vil påpeke at det  geografiske virkeområdet for avtalen ellers er avgrenset til vassdraget. Nærings- og fiskeridepartementet ser det som lite naturlig å involvere Finland i reguleringene av sjølaksefisket, selv om det i sjøen høstes laks som er på vandring til Tanavassdraget for å gyte. Det er rimelig forutsigbart hva Finland vil mene om sjølaksefisket i Finnmark som ikke vanligvis er i deres interesse. Å invitere Finland til uttalelse før vedtak treffes, synes lite hensiktsmessig om ikke Finlands synspunkter skal tillegges vekt. Det finske elvefisket etter laks i Tanavassdraget har som kjent vært sterkt økende over lang tid, og avtalen synes ikke å ville bidra til å redusere dette. I samme periode har det tradisjonsrike sjølaksefisket blitt betydelig redusert gjennom reguleringer. Vi legger til grunn at norske myndigheter i størst mulig grad også ivaretar interessene i sjølaksefisket, og at det unngås ytterligere omfordeling mht. hvem som skal høste overskuddet av denne ressursen. På bakgrunn av ovennevnte ber vi om at forslaget til pkt. 2 i artikkel 3 utgår.»</span><span type="quote" xml:lang="nob">"Forslag til endringer i reguleringene av sjølaksefisket i Finnmark skal sendes ansvarlig myndighet i Finland til uttalelse før vedtak treffes"</span>. Vi vil påpeke at det  geografiske virkeområdet for avtalen ellers er avgrenset til vassdraget. Nærings- og fiskeridepartementet ser det som lite naturlig å involvere Finland i reguleringene av sjølaksefisket, selv om det i sjøen høstes laks som er på vandring til Tanavassdraget for å gyte. Det er rimelig forutsigbart hva Finland vil mene om sjølaksefisket i Finnmark som ikke vanligvis er i deres interesse. Å invitere Finland til uttalelse før vedtak treffes, synes lite hensiktsmessig om ikke Finlands synspunkter skal tillegges vekt. Det finske elvefisket etter laks i Tanavassdraget har som kjent vært sterkt økende over lang tid, og avtalen synes ikke å ville bidra til å redusere dette. I samme periode har det tradisjonsrike sjølaksefisket blitt betydelig redusert gjennom reguleringer. Vi legger til grunn at norske myndigheter i størst mulig grad også ivaretar interessene i sjølaksefisket, og at det unngås ytterligere omfordeling mht. hvem som skal høste overskuddet av denne ressursen. På bakgrunn av ovennevnte ber vi om at forslaget til pkt. 2 i artikkel 3 utgår.»  Mii leat vuostá dan evttohusa čuoggái ahte sirdit Norgga mearridanválddi riddoavádagas nuppi riikii  .  Ođđa vuoigatvuođalaččat Deanučázádagas   Gulaskuddanvuorus leat máŋggas reageren dasa ahte bivdonjuolggadusaide ásahuvvo ođđa bivdovuoiggalašjoavku Deanačázádahkii, Suoma guolástanlágaid vuođul. Gč. evttohusa paragráfa 2, čuokkis 2. Dát guoská olbmuide geat eai ása bistevaččat Deanučázádaga johkalegiin.   Geavadis galgá Suoma bartaeaiggádiin geat eaiggáduššet bartasaji, earret eará leat suhkanvuoigatvuohta seamma láhkai go čázádaga báikkálaš álbmogis (earret veaháš oanehat bivdoáigi loahpageahčen bivddu), ja dán jovkui galget várrejuvvot 3600 jándorkoartta.   Ii sáhte leat riekta ahte Suoma opmodatlágat galget leat mielde váikkuheamen eanet bivdima čázádagas, dakko bokte ahte Suoma bartaeaiggádiid joavku maiddái oažžu vuoigatvuođa bivdit Norgga bealde rádjalinnjá. Mii bivdit maiddái stáhtaráđi árvvoštallat man realisttalaš dat lea ahte oččodit fárrui báikkálaš álbmoga dohkkehit dárbbašlaš muddemiid, seammás go luitet ođđa bivdiid ođđa vuoigatvuođaiguin johkii.   Gáibádus ođđa šiehtadallamiidda   Máŋga báikkálaš instánssa Deanučázádagas leat bivdán ahte dat ollu čielggasmeahttunvuođat ja formálalaš váilevašvuođat šiehtaduvvon dokumeanttain, fertejit dagahit ahte čađahuvvojit ođđa šiehtadallamat mas vuoigatvuođalaččat goappašiid bealde čázádaga ožžot guovddáš rolla.   Mii eat leat ovttaoaivilis das ahte Suoma opmodatlágat galget addit bivdinvuoigatvuođa Norgga bealde čázádaga. Mii maid eahpidit lea go noađuhanjuogadeami – mii bivdogáržžideapmái guoská – govttolaš ja rehálaš iešguđet bivddusjoavkkuid gaskkas. Dat lea maid garrasit eahpiduvvon báikkálaš bealis.   Mii doaivut ahte ráđđehus deattuha báikkálaš álbmoga, Finnmárkku  fylkal  ávdegoddi ja fylkka stuorradiggeáirasiid oainnuid.   Ášši meannudeapmi loahpahuvvui 29  .0  9  .1  6 dii. 17.20</p>
<p xml:lang="krl">Ášši  030/16</p>
<p>Sámedikki dievasčoahkkin</p>
<p xml:lang="krl">Ášši  007/16</p>
<p>Plána ja finansalávdegoddi</p>
<p>Sámi arkiiva – nationála ovddasvástádus sámi arkiivabálvalusain</p>
<p>Ášše  nr.</p>
<p xml:lang="vep">14/6131</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p xml:lang="vep">22.08.16</p>
<p>SR 133/16</p>
<p>Plána- ja finánsalávdegoddi</p>
<p xml:lang="vep">26. – 27.09.16</p>
<p xml:lang="fra">PFL</p>
<p>Sámedikki dievasčoahkkin</p>
<p xml:lang="vep">28. – 30.09.16</p>
<p xml:lang="nob">DC 30/16</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámi arkiivvas lea deaŧalaš rolla oktasaš sámi muittu hálddašeamis ja ávviris atnimis. Sámi arkiiva lea oppa áiggi bargan oažžut luohttámuša sámi álbmoga gaskkas. Dát bargu lea hoa</p>
<p>Jos arkiiva galgá sáhttit váldit badjelasas guovddáš rolla sámi kultur- ja servodathábmemis, lea sámi gálduid árjjalaš gaskkusteapmi eaktun. Dát mearkkaša dan ahte arkiiva ovttasráđiid relevánta sámi fágabirrasiiguin, árjjalaččat ferte gaskkustit arkiiva ávdnasiid iešguđege geavaheaddjijoavkkuide reaidduid vehkiin mat buoremusat leat heivehuvvon geavaheddjiide. Dasa lassin lea deaŧalaš boahtteáiggi sámi arkiivii ahte hukset erenoamáš gelbbolašvuođa mii galgá sáhttit gokčat sámi dutkanbirrasa dárbbu.</p>
<p>Sámi arkiiva ferte leat oinnolaš aktevra sámi servodagas. Dan geažil berre Sámi arkiiva organiserejuvvot iešheanalis ovttadahkan njuolga Riikkaarkivára vuollásažžan.</p>
<p>Sámediggi guorrasa dasa movt lea šiehtaduvvon Arkiivadoaimmahaga ja Sámedikki gaskka, gč.  konsultašuvdnaprotokolla beaiváduvvon borgemánu 17. b. 2016.</p>
<p>Plána ja finansalávdegoddi  -  007/16</p>
<p>PFL  - Mearr  ádus  :</p>
<p>Álggahus:</p>
<p>Sámedikki plána- ja finánsalávdegoddi lea meannudan ášši 007/16 Sámi arkiiva.</p>
<p>Evttohusat:  Lávdegotti eanetlohku, Bargiidbellodaga sámediggejoavkku lahtut  Marit Kirsten A. Gaup,  Knut Store  ja Ronny Wilhelmsen  , Norgga Sámiid Riikasearvvi (NSR) lahtut Jan David Anti  , Anita P. Ravna, Laila Nystad, Piera Heika Muotka ja  Johan Arne Hansen, Árjja lahttu Laila Susanne Vars, Ovddádusbellodaga lahttu Geir Are  Winter, Åarjel-seamiej Gïehl lahttu Jovna Zakharias Dunfjell,  Nordkalottfolk  et  laht  tu Toril Bakken Kåven ja  Olgešbellodaga  lahttu Sandra K. Asmyhr ovddideddje  čuovvovaččat:  Evttohus 1</p>
<p>Ođđa 4. teakstaoassi:</p>
<p>Jahkásaččat čađahuvvojit gulahallančoahkkimat gaskal sámi arkiivva ja Sámedikki.</p>
<p>Lávdegotti eanetlogu lahtut NSR/NSR-Sáb, Bargiidbellodaga sámediggejoavkku, Árjja lahttu  , Åarjel-seamiej Gïehl lahttu  , Nordkalottfolk  et  laht  tu ja  Olgešbellodaga  lahttu ovddideddje  čuovvovaččat  :</p>
<p>Evttohus 2</p>
<p>Ođđa nubbi teakstaoassi:</p>
<p>Vai Sámi Arkiiva galgá ollašuhttit dan mihttomeari ahte hálddašit máhtu sámi kultuvrra ja historjjá birra fágalaččat dohkálaš láhkai, de ferte lasihit resurssaid sámi arkiivabargui – nu mo áigumuš lei Sámedikki dievasčoahkkinmearrádusas áššis  SD 010/04 Sámi arkiivva ásaheapmi ja huksen mas lea nationála ovddasvástádus sámi arkiivabálvalusain.  Dakkár áŋgiruššan dávista Sámi Arkiivva ovddasvástádusbargamušaide ja nationála čuozáhatguvlui, ja sámi servodaga vuordámušaide ja dárbui.</p>
<p>Lávdegotti evttohus:</p>
<p>Lávdegottis eai leat eanet mearkkašumit dahje evttohusat ja ávžžuha Sámedikki mearridit čuovvovaččat: Sámediggi doarju muđui Sámediggeráđi mearrádusárvalusa.</p>
<p>Sámedikki dievasčoahkkin  -  030/16</p>
<p>Ášši meannudeapmi álggahuvvui 29  .0  9  .1  6 dii. 11.45   Jienasteapmi   39 áirasis ledje  3  4   čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Evttohus 1 mearriduvvui ovttajienalaččat.</p>
<p type="listitem">Evttohus 2   mearriduvvui 32 jienain 2   jiena vuostá.</p>
<p type="listitem">Pl  ána- ja finánsalávdegotti ráva mearriduvvui ovttajienalaččat.</p>
</list><p>Beavdegirjelasáhusat   Dán áššis ii ovddiduvvon beavdegirjelasáhus.   Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Toril Bakken Kåven, áššejođiheaddji</p>
<p>Piera Heaika Muotka</p>
<p>John Kappfjell</p>
<p>Piera Heaika Muotka</p>
<p>John Kappfjell</p>
<p xml:lang="nno">Inger Elin Utsi</p>
<p xml:lang="smj">Isak Mathis O. Hætta</p>
<p>Johan Vasara</p>
<p>Piera Heaika Muotka</p>
<p xml:lang="nno">Inger Elin Utsi</p>
<p xml:lang="smj">Isak Mathis O. Hætta</p>
<p>Laila Nystad</p>
<p>John Kappfjell</p>
<p xml:lang="smj">Isak Mathis O. Hætta</p>
<p xml:lang="sma">Nora Marie Bransfjell</p>
<p>John Kappfjell</p>
<p>Láilá Susanne Vars</p>
<p xml:lang="nno">Inger Elin Utsi</p>
<p>Johan Vasara</p>
<p>Láilá Susanne Vars</p>
<p xml:lang="nob">Ann-Mari Thomassen</p>
<p xml:lang="vep">10</p>
<p>Toril Bakken Kåven, áššejođiheaddji</p>
<p>DC  - Mearr  ádus  :</p>
<p>Sámi arkiivvas lea deaŧalaš rolla oktasaš sámi muittu hálddašeamis ja ávviris atnimis. Sámi arkiiva lea oppa áiggi bargan oažžut luohttámuša sámi álbmoga gaskkas. Dát bargu lea hoahpuhuvvon maŋŋá go Sámi arkiiva šattai stáhta Arkiivadoaimmahaga oassin 2005:s.</p>
<p>Vai Sámi Arkiiva galgá ollašuhttit dan mihttomeari ahte hálddašit máhtu sámi kultuvrra ja historjjá birra fágalaččat dohkálaš láhkai, de ferte lasihit resurssaid sámi arkiivabargui – nu mo áigumuš lei Sámedikki dievasčoahkkinmearrádusas áššis  SD 010/04 Sámi arkiivva ásaheapmi ja huksen mas lea  nationála ovddasvástádus sámi arkiivabálvalusain.  Dakkár áŋgiruššan dávista Sámi Arkiivva ovddasvástádusbargamušaide ja nationála čuozáhatguvlui, ja sámi servodaga vuordámušaide ja dárbui.</p>
<p>Jos arkiiva galgá sáhttit váldit badjelasas guovddáš rolla sámi kultur- ja servodathábmemis, lea sámi gálduid árjjalaš gaskkusteapmi eaktun. Dát mearkkaša dan ahte arkiiva ovttasráđiid relevánta sámi fágabirrasiiguin, árjjalaččat ferte gaskkustit arkiiva ávdnasiid iešguđege geavaheaddjijoavkkuide reaidduid vehkiin mat buoremusat leat heivehuvvon geavaheddjiide. Dasa lassin lea deaŧalaš boahtteáiggi sámi arkiivii ahte hukset erenoamáš gelbbolašvuođa mii galgá sáhttit gokčat sámi dutkanbirrasa dárbbu.</p>
<p>Jahkásaččat čađahuvvojit gulahallančoahkkimat gaskal sámi arkiivva ja Sámedikki.</p>
<p>Sámi arkiiva ferte leat oinnolaš aktevra sámi servodagas. Dan geažil berre Sámi arkiiva organiserejuvvot iešheanalis ovttadahkan njuolga Riikkaarkivára vuollásažžan.</p>
<p>Sámediggi guorrasa dasa movt lea šiehtaduvvon Arkiivadoaimmahaga ja Sámedikki gaskka, gč. konsultašuvdnaprotokolla beaiváduvvon borgemánu 17. b. 2016.</p>
<p>Ášši meannudeapmi loahpahuvvui 29  .0  9  .1  6 dii. 12.40</p>
<p xml:lang="krl">Ášši  031/16</p>
<p>Sámedikki dievasčoahkkin</p>
<p xml:lang="krl">Ášši  006/16</p>
<p>Ealáhus- ja kulturlávdegoddi</p>
<p>Sámediggedieđáhus boazodoalu birra</p>
<p>Ášše  nr.</p>
<p xml:lang="vep">14/77</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p xml:lang="vep">29.08.16</p>
<p>SR 127/16</p>
<p>Ealáhus- ja kulturlávdegoddi</p>
<p xml:lang="vep">26. – 27.09.16</p>
<p xml:lang="deu">EKL</p>
<p>Sámedikki dievasčoahkkin</p>
<p xml:lang="vep">28. – 30.09.16</p>
<p xml:lang="nob">DC 31/16</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggedieđáhus boazodoalu birra</p>
<p>Álggahus</p>
<p>Sámi boazodoallu dál lea árbevieruid ja ođđaáiggi gaskkas. Maŋimuš 50 jagi leat boazodoallu vásihan stuorra rievdadusat, earret eará ollu mekaniseren, eanet ja eanet spesialiseren ja fokus boazodollui biergobuvttadeaddjin. Seammás lea árbevirolaš organiseren ja sosiála ásahusat eanaš bisuhuvvon.</p>
<p>Sámedikki boazodoallopolitihka váldomihttomearri</p>
<p>Boazodoallu lea deaŧalaš ja guhkesáiggi barggaheaddji ja árvoháhkki sámi servodagas. Boazodoallu ealáhussan ja eallinvuohkin lea áidnalunddot sihke našuvnnalaččat ja riikkaidgaskasaččat. Boazodoallu váikkuha beaivválaččat sámi giela ja kultuvrra suodjaleapmái, ja árbevirolaš máhtu geavaheapmái, ovddideapmái ja gaskkusteapmái.</p>
<p>Boazodoalu vuoigatvuođaid goziheapmi lea Sámedikki politihka vuođđu. Mii deattuhit maiddái boazodoalu árbevirolaš beali bearašvuđot ealáhussan. Boazodoalu oktavuohta sámi kultuvrii dagaha ahte ealáhus lea áidnalunddot. Ealáhusdoaimma ja kulturdoaimmaheami lagas oktavuođa doalaheapmi lea okta Sámedikki boazodoallopolitihka deháleamos mihttomeriin.</p>
<p>Sámediggi áigu ollislaš ja boahtteáiggi čujuheaddji politihkain váikkuhit ahte: 1. Boazodoallu sihkkarastojuvvo giella- ja kulturguoddin 2. Boazo</p>
<p>Sámediggi galgá leat politihkalaš eavttuid biddjin boazodoalu ealáhusovdáneapmái. Sámediggi áigu vuoruhit resurssaid gozihit boazodoalu vuoigatvuođaid.</p>
<p>Dieđáhusproseassa ja mieldeváikkuheapmi</p>
<p>Boazodoallopolitihkalaš ovdáneapmi maŋimuš jagiin čájeha ahte lea dárbu ođasmahttit Sámedikki politihka dán suorggis. Ollu lea dáhpáhuvvan boazodoallopolitihkas jagi 2009 rájes, dan rájes go ovddit sámediggedieđáhus boazodoalu birra ovddiduvvui. Boazodoalus leat leamaš ollu hástaleaddji áššit, nugo stuorát rievdadusat hálddašeamis ja gáibideaddji proseassa Finnmárkkus boazologu heivehemiin. Leat maid máŋga gáibideaddji areálaášši.</p>
<p>Sámedikkis lea guhka leamaš ovttaoaivilvuohta boazodoallopolitihka váldolinjjáid ektui. Dáinna sámediggedieđáhusain dáhttut áŋgiruššama vuogádahttit ja vuoruhit nu ahte Sámediggi ovttas ealáhusain barggašii seamma mihttomeriid guvlui. Dieđáhusa ulbmilin lea čielggasmahttit Sámedikki  boazodoallopolitihka, ja nannet Sámedikki sihke guovddáš politihkalaš aktevran ja guovddáš ovddidanaktevran.</p>
<p>Politihka ovddideapmi ja dieđáhusbargu galget dahkkojuvvot lagas ovttasbargguin boazodoaluin. Sámediggeráđis leat leamaš gulahallančoahkkimat orohagaiguin buot boazodoalloguovlluin, main sámediggedieđáhus lei okta fáttáin. Guovdageainnus lea lágiduvvon álggahankonferánsa ja máttasámi guovllus fas árvalusčoahkkimat. Norgga Boazodoallosápmelaččaid Riikasearvi (NBR) lea hui guovddáš aktevra boazodoallopolitihkas, ja lea dollojuvvon čoahkkin NBR:in proseassas. NBR ja Protect Sápmi leat buktán čálalaš rávvagiid.</p>
<p>Sámedikki dievasčoahkkin lea gieđahallan golbma čilgehusa mat leat vuođđun dán dieđáhussii, Sámediggeráđi čilgehus Sámedikki barggu birra boazodoalloáššiiguin geassemánus 2013, Sámediggeráđi čilgehus boraspiriid birra juovlamánus 2013 ja Sámediggeráđi čilgehus boazodoallopolitihka birra geassemánus 2015. Sámedikki jahkásaš cealkámušat boazodoallošiehtadussii, mat leat meannuduvvon Sámedikki dievasčoahkkimis, leat maid vuođđun dieđáhusa politihka ovddideapmái.</p>
<p>Dieđáhusa guovddáš fáttát</p>
<p>Dieđáhusas leat 9 kapihttala. Álggaheaddji kapihttalis bohtet Sámedikki boazodoallopolitihka váldomihtut ovdan. 2. Kapihttalis čilgejuvvo boazodoalu stáhtus ja Sámedikki boazodoallopolitihka vuolggasadji ja prinsihpat.</p>
<p>Dieđáhusas leat 6 áŋgiruššansuorggi, 3. Kapihttalis 8. Kapihttalii. Dáin kapihttaliin čilgejuvvojit hástalusat, mihttomearit ja strategiijat čuovvovaš fáttáide: - Boazodoallu – sámi kulturguoddi - Ceavzilis boazodoalu areálavuođđu - Álgoálbmotealáhusa hálddašeapmi - Máhttu ja návccat - Boazodoallu ovdánanealáhussan sámi guovlluin - Boraspirepolitihkka</p>
<p>Maŋemus kapihtal lea ekonomalaš ja hálddahuslaš váikkuhusaid birra.</p>
<p>Vuolggasadji Sámedikki boazodoallopolitihkkii</p>
<p>Boazodoallu Norggas</p>
<p>Boazodoalus lea guhkes historjá árktalaš guovllus buotbeallásaš resursaávkkástalli eallinvuohkin ja ealáhussan . Boazodoallu lea vuođđuduvvon meahcceguohtumii birra jagi, gávcci jahkodaga badjel, ja lea pastorála ealáhusláhki man dovdomearkan leat johtimat áigodatguohtumiid mielde: Iešguđet valljodatváriid ávkkástallan birra jagi lea vuođđun bohccuid orrumii ja lihkadeapmái guohtun- ja johtingeainnuid mielde. Danne atná boazodoallu viiddis eatnamiid ja dárbbaša guohtunráfi.</p>
<p>Boazodoallu lea guhkit áigge čájehuvvon leat ealáhus mii máhttá heivehallat, mii lea bures ráhkkanan birget luonddu árvitmeahttunvuođas. Dát lea eahpesihkarvuohta mii lea lunddolaš boazodolliide ja maid gieđahallet buriin máhtuin bohcco luonddu ja eanadagaid birra, mii lea gártaduvvon sohkabuolvvaid bokte. Ođđaset áiggis leat dađis ođđa sisabáhkkemat guohtuneatnamiidda, politihkalaš rievdamat ja rámmaeavttuid rievdadusat buktán ođđa eahpesihkarvuođa, masa ealáhus  dán rádjai ii leat ožžon vejolašvuođa doarvái váikkuhit. Dá</p>
<p>Dálkkádatrievdamat leat min áiggi okta stuorámus politihkalaš hástalusain. Boazodoallu lea jáhkkimis dat ealáhus nannámis masa boahtteáiggi dálkkádatrievdamat bohtet čuohcat eanemusat. Bargovuogit mat áiggiid čađa leat heivehuvvon dálkkádatlaš eavttuide sáhttet hástaluvvot. Vurdojuvvo earret eará stuorát várra ođđa ja oahpes parasihtaide ja dávddaide.</p>
<p>Boazodoallu Norggas lea máŋggabealat ja dan doaibmaminstariin ja rámmaeavttuin leat erohusat, sihke regiovnnaid gaskkas ja guovlluid siskkobealde. Luondduviđa   diliid erohusaid geažil rievddadit johtinminstarat boazodoalus sihke guovlluid, guhkkodaga ja áiggi ektui. Boazodoallu lea áiggiid čađa ferten heivehallat doaibmaminstara maiddái nationála mearrádusaide , ovdamearkka dihte rádjagiddemiidda ja oruskeahttá sisabáhkkemiidda guohtunguovlluin.</p>
<p>Boazodoallu lea okta máŋgga váldoealáhusas sámi servvodagas, ja ealáhusas lea mearrideaddji servodatlaš mearkkašupmi sámi kultuvrra ja giela eavttuid sihkkarastimis boahttevaš buolvvaide.</p>
<p>Sámi boazodoallu lea sullii 40 % Norgga eatnamiin. Boazodoalloguovllut leat Finnmárkkus davvin gitta Engerdal rádjai Hedmárkkus máddin. Maiddái Trollheimenis lea sámi boazodoallu erenoamáš rievtti vuođul. Riika lea juhkkojuvvon guđa boazodoalloguvlui, mat fas leat juhkkojuvvon orohagaide. Boazodoalu ollislaš rehketdoalu dieđuid mielde ledje 2014:s Norgga boazodoalus 3114 olbmo, 959 jahkedoaimmain, čadnon 532 doaibmi siidaoassái.</p>
<p>Boazodoalloguovlu</p>
<p>Man ollu siidaoasit</p>
<p>Man ollu olbmot siidaosiin</p>
<p>Boazolohku 2015:s</p>
<p>Dienas oktiibuot 2014:s</p>
<p>Bargodivat ja iežas kapitála jahkedoaimma nammii</p>
<p>Nuorta-Finnmárku</p>
<p xml:lang="vep">166</p>
<p xml:lang="vep">901</p>
<p xml:lang="vep">65 419</p>
<p xml:lang="ron">81 555 000,- ru</p>
<p xml:lang="ron">39 697,- ru</p>
<p>Oarje-Finnmárku</p>
<p xml:lang="vep">209</p>
<p xml:lang="vep">1481</p>
<p xml:lang="vep">80 376</p>
<p xml:lang="ron">60 620 000,- ru</p>
<p xml:lang="ron">-18 695,- ru</p>
<p xml:lang="fkv">Romsa</p>
<p xml:lang="vep">48</p>
<p xml:lang="vep">197</p>
<p xml:lang="vep">11 651</p>
<p xml:lang="ron">23 381 000,- ru</p>
<p xml:lang="ron">105 454,- ru</p>
<p xml:lang="smj">Norlánda</p>
<p xml:lang="vep">42</p>
<p xml:lang="vep">227</p>
<p xml:lang="vep">14 465</p>
<p xml:lang="ron">32 376 000,- ru</p>
<p xml:lang="ron">30 001,- ru</p>
<p>Davvi-Trøndeláhka</p>
<p xml:lang="vep">39</p>
<p xml:lang="vep">191</p>
<p xml:lang="vep">14 031</p>
<p xml:lang="ron">29 731 000,- ru</p>
<p xml:lang="ron">283 675,- ru</p>
<p>Mátta-Trøndeláhka</p>
<p xml:lang="vep">30</p>
<p xml:lang="vep">153</p>
<p xml:lang="vep">13 024</p>
<p xml:lang="ron">28 725 000,- ru</p>
<p xml:lang="ron">280 852,- ru</p>
<p>Govus 1: Ealáhusgeahčastat. Gaskamearálaš dienas lea rehkenastojuvvon ollislaš árjjalaš siidaosiid logu vuođul, mii mearkkaša siidaoasit bohccuiguin, juohke boazoguohtunguovllu siskkobealde. Dát mearkkaša ahte maiddái siidaoasit main lea unnán dahje ii oppage buvttadeapmi, leat mielde rehkenastimis (Boazodoalu ollislaš rehketdoallu ja Boazodoalu resursarehketdoallu, Eanadoallodepartemeanta 2016)</p>
<p>Boazodoalu ollislaš dienasin lea rehkenastojuvvon sullii 277,1 miljon ru, mas biergodienas lea sullii 122,8 miljon ru ja doarjagat ja buhtadusat leat sullii 148,8 miljon ru. 2014:s lei bargodivat ja iežas kapitála jahkedoaimma nammii 56 397 ru, muhto boazodoalloguovlluid gaskka leat stuorra erohusat. Giđđaeallu maŋimuš jagiin lea leamaš birrasii 250.000 bohcco. Gaskamearálaččat njuvvojuvvo riikadásis 33 % giđđaealus. 70 % njuvvojuvvon bohccuin sihke davvin ja máddin leat miesit.</p>
<p>Gaskamearálaččat leat viđa maŋimuš jagis njuvvojuvvon sullii 85.000 bohcco. Gaskamearálaš deaddu</p>
<p>lea 22,5 kilo, ja dat šaddá njuovvanmearrin 1900 tonna. Dán mearis njuvvet boazodoallit jahkásaččat 300 tonna priváhta atnui ja vuovdimii lagaš márkanis, ja measta 1600 tonna manná birrasii 21 registrerejuvvon njuovahaga bokte Norggas.</p>
<p>Govus 1: Árvoráiddu ovdanbuktin bohccobierggu ektui (Boazodoallohálddahus 2012,  http://www.reindrift.no/asset/1522/1/1522_1.pdf  )</p>
<p>Bohcco lassibuktagat viidásetbuvttaduvvojit vuovdima várás dahje vuvdojuvvojit almmá viidásetbuvttadeami haga. Árbevirolaččat leat buot oasit bohccos geavahuvvon sierralágan ulbmiliidda, erenoamážit duodjedoibmii.</p>
<p>Sámedikki doarjjaortnegiid geográfalaš doaibmaguovllus ealáhusovddideapmái addá dasa lassin boazodoallovuđot industriija barggu birrasii 100 olbmui. Dat leat váldoáššis njuovahagat Sis-Finnmárkkus, maid dienasin lea rehkenastojuvvon leat birrasii 130 miljon ru.</p>
<p>Boazodoalu árbevirolaš organiseren</p>
<p>Siida lea sámi boazodoalu vuođđoorganisašuvdnahápmi, ja lea áiggiid čađa leamaš iešstivrejeaddji ovttadat man olis boazodoallit ovttasráđiid guođohit ja bearráigehččet ealu. Siidii gullet ovttaskas olbmot, bearašvuđot báikedoalut, oktasaš bargokollektiiva ja siidda eatnamat, resurssat ja infrastruktuvra. Siidda olis doaimmahuvvo boazodoallu ja boazobarggut (siiddastallan). Siida organisašuvdnahápmin lea dávggas, ja siidda olbmot sáhttet molsašuvvat jagis jahkái ja jahkeáiggiid gaskka. Boazodoallu doaimmahuvvo siiddastallama bokte soabadussan gaskkal olbmo, bohcco ja eatnamiid. Dán soabadusa eavttut molsašuddet jahkodagaid ja dilálašvuođaid geažil, ja leat vuođđun iešguđege geatnegasvuođaide ja vuoigatvuođaide siiddaid gaskka.</p>
<p>Boazodoallolága rievdadeami oktavuođas jagi 2007 lea siida dohkkehuvvon resursavuoigatvuođaid guoddin ja boazodoalu vuođđobargoovttadahkan. Dát mielddisbuvttii lágalaš ruovttoluotta mannama árbevirolaš siidavuogádahkii, mii dagaha nannoset fuomášumi máhttui, virolašvuhtii ja geavahusaide vuođđun siidda doibmii, ja eaktun almmolaš váldehálddašeapmái. Siidda joatkevašvuohta čatnasa siidavuođu čielggasvuhtii. Deaŧalaš eaktu siidda iešstivrejumi lihkostuvvamii lea danne ahte eanan- ja resursavuoigatvuođat leat čielggaduvvon ja dáhkiduvvon.</p>
<p>Lea nappo dan bargo- ja resursaoktavuođa olis maid siida ovddasta ahte boazodoallu doaimmahuvvo  ja resursavuoigatvuođat ja eallu gieđahallojuvvojit. Láhkaaddin ja boazodoalu almmolaš váldehálddašeapmi ferte danne bidjat vuođđun dákkár máhtu boazodoalu mihtilmasvuođa birra.</p>
<p>Boazodoalu árbevirolaš organiseren lea bearašvuđot, mii mearkkaša dan ahte olles bearaš searvá doibmii ja ahte máhtu gaskkusteapmi dáhpáhuvvá go iešguđege sohkabuolvvat servet ja ovttasbarget boazodoalus. Danne lea dát vuođđun boazosámi kultuvrra ja eallinvuogi seailluheapmái, ja árbevirolaš máhtu, sámegiela ja boazosámi árvvuid suodjaleapmái.</p>
<p>Boazodoalu organiseremis lea vuođđooassin bearašdoallu, mii davvisámegillii lea báiki. Báikkiide sáhttet gullat guovddášbearaš, muhto maiddái viiddiduvvon bearaš, ja jođiheapmi das lea dábálaččat guovtti juogus, nissonolmmoš ja almmáiolmmoš. Iešguđege bearašlahtuin leat sierralágan bargamušat boazodoalu oktavuođas. Báiki ávkkástallá iežas máhtolašvuođas ja gálggaidis bokte buot bohcco osiin ja das lea kapasitehta čađahit báikki geatnegasvuođaid siidaovttasbarggus.</p>
<p>Bearašvuđot boazodoalus lea nissonolbmuid searvan dehálaš. Nissonolbmuin eai álohii leat seamma bargamušat go almmáiolbmuin, muhto árbevirolaččat lea sin oassi leamaš deaŧalaš ja dárbbašlaš. Lea čujuhuvvon ahte luonddudállodoalus sirdin ruhtaekonomiijai, dálá politihkalaš struktuvrrat ja hálddašeapmi dagahii ahte bearašvuđot boazodoallu ja nissonolbmuid sadji hedjonii.</p>
<p>Guovddáš boazodoallopolitihkalaš aktevrrat</p>
<p>Eanadoallo- ja biebmodepartemeanttas (EBD) lea bajimuš ovddasvástádus nationála boazodoallopolitihkas ja boazodoalu almmolaš hálddašeamis. Eanadoallodirektoráhta, mii lea njuolga EBD vuollásaš, hálddaša boazodoalu nationála dásis. Vihtta davimus fylkkamanni hálddašit boazodoalu guovlulaš dásis.</p>
<p>Sámediggi nammada golbmasa čieža lahtus boazodoallostivrii, mii galgá meannudit áššiid mat čuvvot boazodoallolága ja galgá doaibmat fágalaš ráđđeaddin Stáhta boazodoallohálddašeapmái, boazodutkamii ja bagadusbálvalusaide. Boazodoallostivrra instruksa mielde galgá stivra almmolaš hálddašanorgánan váikkuhit dasa ahte eiseválddit olahit Stuorradikki mearridan boazodoallopolitihkalaš bajit mihttomeriid. Boazodoallostivrra mearridanváldi čatnasa dál earret eará boazodoalloguovlluid ja orohagaid juohkimii, mearridit geas lea vuoigatvuohta eaiggáduššat bohccuid, dohkkehit guođohanbarttaid ceggema ja geavahusrievdademiid, nammadit lahtuid mearkalávdegotti váiddalávdegoddái, nannet ja dohkkehit boazologu siiddas, ja bidjat bággosáhku jos hálddahusa gohččumat eai doahttaluvvo.</p>
<p>Maŋimuš jagiin leat boazodoallohálddašeamis dahkkojuvvon ollu rievdadusat. 2014:s rievdaduvvui láhka nu ahte guovllustivrrat heaittihuvvojedje ja boazodoallohálddahusa guovllukantuvrrat sirdojuvvojedje fylkkamanniid vuollásažžan. Guovllustivrrain ledje 7 lahtu main Sámediggi nammadii golbmasa ja fylkkagielda njealljása. Boazodoalu guovddáš hálddašeapmi biddjojuvvui 2015:s Eanadoallodirektoráhta vuollásažžan.</p>
<p>Norgga Boazosápmelaččaid Riikasearvi (NBR) lea áidna organisašuvdna mii ovddasta boazodoalu ja das lea ásahuvvon sadji stáhta eiseválddiid ektui. Dát boahtá erenoamážit albmosii boazodoallošiehtadallamiid soahpamuša bokte. Iešheanalis ja nana NBR lea hui deaŧalaš gozihan dihte boazodoalu beroštumiid vugiin mii lea relevánta ja deaŧalaš boazodolliide, seammás go dat buvttiha vuhtiiváldima ja áddejumi boazodoalu olggobealde.</p>
<p>Boazodoallošiehtadus lea, oktan boazodoallolágain, váldoreaidu boazodoallopolitihkalaš mihttomeriid  ollašuhttimis. Boazodoallošiehtadus dahkkojuvvo jahkásaččat gaskkal stáhta EBD bokte ja NBR . Sámediggái galgá addojuvvot vejolašvuohta buktit cealkámuša šiehtadussii ovdal go dat meannuduvvo Stuorradikkis. Analysastis sámi servodaga ealáhusovddideamis, lea NORUT gávnnahan ahte biebmobuvttadeaddji ealáhusat boazodoallu ja eanadoallu leat hui sakka sorjavaččat almmolaš doarjagis, vaikko livččii stuoribuš buvttaovddideapmi. Váikkuhangaskaoamit boazodoallošiehtadusa bokte leat danne hui deaŧalaččat boazodoalu ovdáneapmái boahtteáiggis.</p>
<p>Sámediggi sajádat boazodoallopolitihkas</p>
<p>Sámedikkis lea ráddjejuvvon váldi boazodoalu ektui. Sámediggi váikkuha boazodoalloáššiin eanaš konsultašuvnnaid bokte stáhta eiseválddiiguin ja cealkámuša bokte boazodoallošiehtadallamiidda stáhta ja NBR gaskka.</p>
<p>Sámedikki rolla almmolaš boazodoallohálddašeamis lea lahtuid nammadeapmi boazodoallostivrii. Sámediggi searvá dasa lassin regionála gulahallanforaide, mat leat arenan sámi ja boazodoallofágalaš mielváikkuheapmái regionála boazodoallohálddašeamis. Váldoulbmilin leat fágalaš digaštallamat ja gulahallan bajit áššečuolmmaid jna birra. Forat eai leat konsultašuvdnaarenan ovttaskas áššiide dahje eará áššemeannudeapmái.</p>
<p>Sámediggi nammada guoktása guđa lahtus golmma davimus regionála boraspirelávdegottiide Finnmárku/Romsa, Norlánda ja Trøndelága. Sámediggi nammada ovtta viđa lahtus Hedemárkku boraspirelávdegoddái. Boraspirelávdegottiin lea ovddasvástádus das ahte nationála boraspirepolitihkka čađahuvvo dan regiovnnas.</p>
<p>Sámediggái leat eanet vuordámušat gozihit boazodoalu vuoigatvuođat ja beroštumiid, ja dađistaga lassánit jearaldagat boazodoalus dan birra ahte maid Sámediggi sáhttá dahkat gozihan dihte sin beroštumiid. Sámedikki bargu boazodoalloáššiiguin galgá dahkkojuvvot lagas ovttasbargguin ealáhusain. Sámedikkis ja NBR:s lea maŋimuš jagiid leamaš buorre ovttasbargu. Dán geažil sáhttá jáhkkit ahte Sámediggi lea gártadan eanet luohttámuša boazodoalus.</p>
<p>Rievttálaš eavttut</p>
<p>Boazodoalloriekti doaibmá iešheanalis riektevuođu alde, vuođđuduvvon dološ áiggiid rájes ge</p>
<p>Boazodoallu lea guhkes áiggi vásihan láhkaregulerema ja lea dál regulerejuvvon 2007 boazodoallolága bokte. Láhka lea váldoáššis dego detáljadási njuolggadusat mat ásahit mearrádusaid doibmii guoskevaš guovlluin. Boazodoalu riektidilli ii leat dievaslaččat regulerejuvvon dán lága bokte.</p>
<p>Dat bealli ahte boazodoalloriekti dál lea dohkkehuvvon iešheanalis riektevuođuin lea mearrideaddji deaŧalaš rievttálaš giččuin boazodoalu ja eará gilvaleaddji beroštumiid gaskka. Dán oktavuođas lea boazodoalu areálageavahanriekti áibbas guovddážis. Boazodoalloriekti gáržžida sisabahkkemiid čađahanvejolašvuođaid dan ektui ahte maid sáhttá dahkat sámi boazoguohtunguovlluin.</p>
<p>Erenoamážit ON-konvenšuvdna siviila ja politihkalaš vuoigatvuođaid birra 1966 (SP) ja ILO-  konvenšuvdna nr 169 álgoálbmogiid ja čearddalaš álbmogiid birra iešmearrideaddji stáhtain 1989 ásahit riikkaidgaskasaš riektesuodjaleami sámi boazodollui. SP lea 1999 olmmošvuoigatvuođalága bokte heivehuvvon norgga riektái ja lága § 2 dávistettiin galgá SP:s vejolaš vuostálasvuođa oktavuođas eará norgga láhkaaddima ektui leat ovdamunni. Olmmošvuoigatvuođalága ferte lohkat maiddái Vuođđolága § 108 mearrádusaid oktavuođas.</p>
<p>ON álgoálbmotjulggaštus nanne unnimus standárddaid álgoálbmogiid vuoigatvuođaid várás, ja das leat deaŧalaš mearrádusat álgoálbmogiid eana-, čáhce- ja resursavuoigatvuođaid birra, ja dasto álgoálbmogiid iešmearridanvuoigatvuođa ektui. Julggaštus bidjá čanastumiid álgoálbmogiid vuoigatvuođaid mearrideami viidásit barggus.</p>
<p>Stáhta ii sáhte ON siviila ja politihkalaš vuoigatvuođaid konvenšuvnna (SP) 27. art. mielde dahkat   dahje addit lobi sisabahkkemiidda   ávnnaslaš kulturvuođus mii dagaha sámi kulturbarggu biehttaleami dahje rihkku dan hui garrasit. Man muttu doaibmabidju mielddisbuktá kulturbarggu biehttaleami dahje rihkkuma árvvoštallojuvvo eavttuid vuođul nugo: 1) váikkuhusguorahallama dássi, 2) ovddeš ja plánejuvvon sisabahkkemiid oktiibuot váikkuhusaid submi, 3) man ollu duohta ja árjjalaš váidudeaddji doaibmabijut, 4) man dárbbašlaš doaibmabidju lea almmolaš ulbmilii áddejuvvon sisabahkkema vuoigatvuođarihkkuma ektui maid dat dagaha ealáhusaide, kultuvrii, eaiggátvuhtii, birrasii jna, ja 5) man ollu leat leamaš konsultašuvnnat ovdagihtii dieđihuvvon miehtama juksama ektui. Dáid eavttuid ollislaš árvvoštallama vuođul galget sii geaidda doaibmabidju njuolga čuohcá sáhttit joatkit iežaset kulturbarggu ja dan ovddideami, ja bisuhit gánnáhahtti árbevirolaš ealáhusa vai doaibmabidju ii leat SP 27. Artihkkala vuostá. Jos doaibmabidju dagaha ahte boazodoaluin ii šat sáhte bargat guovllus, de ii sáhte doaibmabidjui addojuvvot lohpi sorjjakeahttá das man stuoris servodatlaš ávki livččii. Dat geatnegasvuođat mat čuvvot SP 27. artihkkalat čuvvot ollu maiddái ILO konvenšuvnna 169 álgoálbmogiid ja čearddalaš álbmogiid hárrái iešmearrideaddji stáhtain (ILO 169), erenoamážit artihkal 15 nr 1. ILO 169 guđát artihkal geatnegahttá maiddái stáhtaid konsulteret guoskevaš álgoálbmogiin, ja erenoamážit sin ovddastuslaš ásahusaiguin lágaid ja hálddahuslaš doaibmabijuid birra mat sidjiide sáhttet váikkuhit. Dát guoská buotlágan areálasisabahkkemiidda ja areálageavaheami almmolaš reguleremiidda.</p>
<p>Sámit adnojuvvojit sierra álbmogin ON siviila ja politihkalaš vuoigatvuođaid konvenšuvnna vuosttaš artihkkala mielde, ja dien bokte lea iešmearridanvuoigatvuohta. Álgoálbmogiid iešmearridanriekti lea unnán konkretiserejuvvon álbmotrievttis, ja seamma unnán bagaduvvon maid dat geavahusas mearkkaša. Iešmearridanvuoigatvuohta sáhttá dattetge boahtit ovdan guovtti hámis main goabbáge ii leat dievaslaš.</p>
<p>Vuosttaš iešmearridanvuohki boahtá albmosii iešmearrideamis áššiin mat gusket álgoálbmogiidda earenoamážit. Dát čuovvu maiddái ON álgoálbmogiid vuoigatvuođajulggaštusa artihkal 4. ON erenoamášdieđiheaddji</p>
<p>Vaikko konsultašuvnnat juksan dihte ovdagihtii friija dieđihuvvon miehtama, ovdanbuktojuvvojit dego okta iešmearridanvuohkin, de čuovvu konsultašuvdnageatnegasvuohta maiddái ILO 169 6., 7. ja 15. artihkkaliid, ja SP 27. artihkkala. Konsultašuvnnat guoskevaš sámi beroštumiiguin ja vuoigatvuođaoamasteddjiiguin eai danne dárbbaš leat seamma go iešmearridanrievtti ollašuhttin.</p>
<p>Iešmearridanvuoigatvuohta gullá sámi álbmogii, mii mearkkaša ahte sámi álbmot dat lea riektisubjeakta. Sámedikkis, sámiid ovddastuslaš orgánan, lea danne guovddáš rolla iešmearridanrievtti goziheamis ja čađaheamis. Dát ii sáhte dattetge hehttet Sámedikki miehtamis dasa  ahte báikkálaš sámi ásahusat sáhttet ollašuhttit iešmearridanvuoigatvuođa. Ollu oktavuođain sáhttá dárbbašuvvot nana váikkuhanfápmu báikkálaš sámi beroštumiid ja báikegottiid beales.</p>
<p>Rájárasttideaddji boazodoallu</p>
<p>Boazodoallu Davvikalohtas doaimmahuvvo dál njealji riikka rájáid siskkobealde. Norgga ja Ruoŧa rájárasttideaddji boazodoalus leat guhkes historjjálaš árbevierut, virolašvuođa vuođul gártaduvvon ollu čuohtejagiid čađa. Dát boazodoallu lea leamaš regulerejuvvon Lappekodisilla bokte ja máŋgga dan čuovvu konvenšuvnnaid bokte. Ovddit boazoguohtunkonvenšuvdna ii leat šat fámus iige ođasmahttojuvvon.</p>
<p>Ođđa konvenšuvdna galgá boahtit 1972 konvenšuvnna sadjái, mii heittii gustomis 2005:s. Stáhtat leat vuolláičállán ođđa konvenšuvnna 2009:s, muhto dat ii leat ratifiserejuvvon dan geažil go sámiid beales lei dasa garra vuosteháhku. Danne ásahuvvui sámi bargojoavku mii galggai bargat viidáseappot norgga-ruoŧa boazoguohtunkonvenšuvnnain, oažžun dihte konvenšuvnna mii gozihivččii buot beliid vuoigatvuođaid ja beroštumiid buori vuogi mielde.</p>
<p>Sámi bargojoavku, mas ledje mielde Sámedikkit Norgga ja Ruoŧa bealde, NBR ja Ruoŧa Sámiid Riikasearvi, geigii 2014:s ođđa konvenšuvdnateavstta evttohusa norgga ja ruoŧa ráđđehusaide. Sii deattuhedje stuorát vejolašvuođa ovttasbargošiehtadusaide sámečearuid ja orohagaid gaskka, ja evttohedje riidočoavdinmálliid. Čujuhuvvui maiddái ahte riektečielggadeapmi boazodoalus dán guovllus ja dasto suodjaleapmi areálasisabahkkemiid ja boraspiriid vuostá, leat deaŧalaš bealit maid ferte čilget. Bargojoavku bivddii ahte konvenšuvdna johtilit ratifiserejuvvošii ja bálddalagaid bargojuvvošii riektečielggademiin, areálasisabahkkemiiguin ja boraspireáitagiiguin.</p>
<p>Stáhtain lea ovddasvástádus rájárasttideaddji boazodoalu sihkkarastimis. Giđđat 2016 álggahii ruoŧa ráđđehus Ruoŧa boazodoalu riektečielggadeami. Dát čielggadeapmi lea bissehan konvenšuvnna ratifiserenbarggu. Sámediggi vuordá dál ahte norgga ráđđehus váikkuha oažžut proseassa johtui fas.</p>
<p>Boazodoallu – sámi kulturguoddi</p>
<p>Nana čanastumit sámi kultuvrii dagahit ahte boazodoallu lea áidnalunddot ealáhus, sihke nationála ja riikkaidgaskasaš oktavuođas. Danne deattuha Sámediggi garrasit kultuvrralaš beali iežas boazodoallopolitihkas.</p>
<p>Boazodoallu sámi kultuvrra eavttuiguin</p>
<p>Mihttomearri: Nannet boazodoalu guovddáš sámi kulturguoddin.</p>
<p>Boazodoallu lea deaŧalaš geađgejuolgi sámi kultuvrras ja servodateallimis. Dat lea eallinvuohki ja ealáhus vuođđuduvvon nana kultuvrralaš elemeanttaide, mas maiddái bearašoktavuođat ja eará oktavuođat lea deaŧalaččat. Boazodoallu váikkuha sámi giela, árvvuid ja árbevieruid suodjaleapmái, ja ahte árbedieđut bisuhuvvojit, ovddiduvvojit ja fievrriduvvojit viidásit. Dás lea sáhka maiddái árbevirolaš bargovugiin ja organiseremis, ja boazodoalu kultureanadaga ja kulturmuittuid suodjaleamis. Dát elemeanttat čatnasit njuolga boazodollui ja leat vuođđoeaktun dasa ahte boazodoalus lea birgenláhki.</p>
<p>Nationála boazodoallopolitihkka lea vuođđuduvvon guovtti iešheanalis vuođu ala: ealáhuspolitihkalaš buvttadanárvu ja sámepolitihkalaš kulturárvu. Stáhtii mielddisbuktá dát geatnegasvu</p>
<p>Guovddáš mihttomearrin stáhta boazodoallopolitihkas lea boazodoalu ovddideapmi raššonealla, márkanguvllot ealáhussan. Sámediggi oaivvilda ahte lea hui deaŧalaš ahte dát ovddideapmi ii čuoza ealáhusa kultuvrralaš beallái. Dávggas-prošeakta, mii lea doaresfágalaš dutkanprošeakta sámi boazodoalu birra Finnmárkkus  , čujuha ahte almmolaš boazodoallohálddašeamis ekonomalaš bealit leat gáidaduvvon eret kultuvrralaš vuođus ja hálddašuvvon dego livččii sorjjakeahttá nubbi nuppis. Dát lea mielddisbuktán ahte ekonomalaš doaibmabijut lea viidát čađahuvvon dego dain eai livčče kultuvrralaš váikkuhusat.</p>
<p>Sáhttá orrut nu ahte eiseválddiid dárbu dárkkistit ealáhusa lea vuođđun otná boazodoallopolitihka hábmemii. Boazodoalu sadji guovddáš sámi kulturguoddin ferte leat vuolggasadjin boazodoallopolitihka hábmemii. Boazodoalu earenoamášvuohta kulturspesifihkka sámi ealáhussan galgá leat vuođđun rámmaeavttuide. Láhkamearrádusat, njuolggadusat ja doaibmabijut fertejit hábmejuvvot nu ahte dat eai áitte kultuvrralaš ceavzilvuođa. Danne lea vealtameahttun deaŧalaš ahte konsultašuvdnašiehtadus geavahuvvo árjjalaččat boazodoalloguoski láhkamearrádusaid ja doaibmabijuid hábmemis, nu ahte Sámedikkis ja boazodoalus lea duohta váikkuhanfápmu rámmaeavttuide.</p>
<p>Boazodoallu lea deaŧalaš sámi giellaguoddi. Máttasámegiella lea UNESCO sakka áitojuvvon gielaid listtus ja lea sorjavaš nana máttasámi boazodoalus. Danne lea boazodoalus mearrideaddji rolla máttasámi giela ja kultuvrra suodjaleamis.</p>
<p>Giella ja terminologiija lea boazodoalu árbedieđuin deaŧalaš gáldu. Danne lea deaŧalaš ahte boazodoalu fágagiella lea árjjalaččat geavahusas sihke ealáhusas ja hálddašeamis. Erenoamáš deaŧalaš lea ahte hálddašeami oktavuođas leat dihtomielalaččat sámi terminologiija ja boazodoalu iežas doahpagiid geavaheami ektui, ovdaliidda go ráhkadit ođđa fágagiela mii lea amas boazosámiide.</p>
<p>Unnán váikkuhangaskaoamit dorjot boazodoalu kultuvrralaš beali ja bearašvuđot boazodoalu bisuheami. Boazodoallošiehtadusas leat deaŧalaš ortnegat mat erenoamážit gusket mánáide, nuoraide ja nissonolbmuide heaittihuvvon dahje unniduvvon. Stádas lea ovddasvástádus bisuhit ja nannet boazodoalu bearašvuđot ealáhussan ja sámi kultuvrra geađgejuolgin. Danne ferte gávdnot sadji dán beallái boazodoallošiehtadusas. Sámediggi oaidná dárbbu guorahallat makkár ortnegat sáhttet doarjut kultuvrra ceavzilvuođa mihttomeari.</p>
<p>Strategiijat:  - Bargat dan ala ahte boazodoalus leat buorit rámmaeavttut vuođđuduvvon boazodoalu mihtilmasvuhtii kultuvrralaš sámi ealáhussan. - Váikkuhit dasa ahte kultuvrralaš bealli deattuhuvvo politihka hábmemis. - Bargat váikkuhangaskaoapmeortnegiid ala mat dorjot kultuvrralaš ceavzilvuođa ja doaibmabijuid ala mat bisuhit boazodoalu árbevirolaš struktuvrra bearašvuđot ealáhussan.</p>
<p>Ceavzilvuohta sámi perspektiivvas</p>
<p>Mihttomearri: Sámi perspektiiva lea vuođđun ceavzilis boazodoalu mihttomearrái.</p>
<p>Boazodoallopolitihka bajimuš mihttu lea 1992 rájes leamaš ahte boazodoallu galgá leat ceavzil. Dát lea konkretiserejuvvon oassemihttomeriiguin ekologalaš, ekonomalaš ja kultuvrralaš ceavzilis boazodoalus, mii maiddái boahtá ovdan boazodoallolága ulbmilparagráfas. Ealáhus, Sámediggi ja Stuorradiggi leat guhká digaštallan ekonomalaš, ekologalaš ja kultuvrralaš ceavzilvuođa vuoruheami. Stuorradiggi lea máŋgii nannen ahte ekologalaš ceavzilvuohta galgá vuoruhuvvot.</p>
<p>Riikarevišuvdna čujuhii 2012:s stuorra váilevašvuođaid stáhta stivremis ceavzilis boazodoalu juksama ektui. Kultuvrralaš ja ekonomalaš ceavzilvuođa mihtut eai leat doarvái definerejuvvon ja operašonaliserejuvvon. Nu váilot ge deaŧalaš eavttut vai galgá sáhttit árvvoštallat juksat go ceavzilis boazodoalu mihttomeari. Lea maid čujuhuvvon ahte ii leat čielggaduvvon mo sámi beroštumiid ja álbmotrievttálaš geatnegasvuođaid vuhtiiváldin galgá váldot</p>
<p>Sámediggái lea deaŧalaš ahte ceavzilvuođa mihttomearit áddejuvvojit ollislažžan, man oktavuođas oassemihttomearit ekologalaš, ekonomalaš ja kultuvrralaš ceavzilvuohta gehččojuvvojit fárrolaga ja dássedeaddu daid gaskka deattuhuvvo. Ekologalaš ja ekonomalaš ceavzilis ealáhus ii leat vuostálaga kultuvrralaš ceavzilvuođain. Boahtteáiggi ealli ja ceavzilis boazodoalu vuolggasadjin lea kultuvrralaš ceavzilvuohta, mii lea huksejuvvon máŋggaid buolvvaid máhttu ala. Dat lea vuođđun ahte boahtteáiggis lea buorre ekonomalaš ovdáneapmi ja boazodoallu maid eatnamat guddet.</p>
<p>Stáda bealis deattuhuvvo ekologaš ceavzilvuohta, mii mearkkaša ahte eai leat eanet bohccot go maid guohtuneatnamat girdet. Leat ráhkaduvvon mihtidanvuogit ekologalaš ceavzilvuhtii, mat eanaš fokuserejit gaskamearálaš njuovvandeattuide, biergodietnasii ja bissovaš miesseprosentii. Dattetge sáhttá jearrat leatgo buot relevánta bealit vuođđun ekologalaš ceavzilvuođa duohtandahkamii, nugo ovdamearkka dihte areálaid massin, boraspirelogut ja dálkkádatrievdamat.</p>
<p>Boazodolliide lea dehálaš ahte bohccot leat álššaid alde, ja ealu dilli árvvoštallojuvvo dađistaga. Dás lea sáhka dálkediliin, boraspiremáddodagas, areálasisabahkkemiin ja doaibmarámmain. Doaibmarámmain oaivvilduvvo boazodolliid máhttu ja geavahus, ja almmolaš njuolggadusat ja doaibmabijut. Resursavuođđu rievddada čađa gaskka, ja muhtin jagiid olu, earenoamážit dálkki geažil. Danne lea deaŧalaš ahte lea fleksibilitehta ealus mii mielddisbuktá ahte sáhttá dustet resursavuođu molsašuddamii. Sámediggi oaivvilda ahte dán ferte váldit vuhtii ekologalaš ceavzilvuođa mihtidanvugiid viidásit barggus.</p>
<p>Ekonomalaš ceavzilvuohta mearkkaša ahte boazodoallu addá birgenlági, erenoamážit sidjiide geain boazodoallu lea váldoealáhus/-dienasgáldu. Lea deaŧalaš ahte ovttaskas olbmo buvttadus ja gánnáhahttivuohta sihkkarastojuvvo. Boazodoallu lea vuođđuduvvon sohkabuolvvaid vásihusaide movt bargat bohccuiguin vátna resursavuođus ja molsašuddi dálkkádagas. Ekonomalaš ceavzilvuođa juksama ferte heivehit boazosámiid buvttadanvuogádagaide. Boazodolliid áddejupmi ja máhttu heivvolaš eallostruktuvrraid birra, ferte leat vuođđun boahtteáiggi ekonomalaš ceavzilis boazodollui.</p>
<p>Stáda oaivvilda ahte kultuvrralaš ceavzilvuohta eaktuda ahte gávdnojit doarvái olbmot geat sáhttet fievrridit viidásit boazodoalloárbevieruid, ja ahte kultuvrralaš ceavzilvuohta nannejuvvo jus boazodoalus ain eanet vuoruha ealáhusbeali. Alddeset kultuvrralaš ceavzilvuođa áddejumi geažil lea stáda cuiggoduvvon go bidjá vuođđun ipmárdusaid mat leat apmasat boazodollui ja dainna lágiin bágge boazodolliid eret geavaheamis boazodoalu árbevirolaš máhtu ja giela.</p>
<p>Kultuvrralaš ceavzilvuohta ii leat dušše ealáhusa olmmošlohku , muhto giela ja bearašvuđot organiserema kontinuitehta, virolašvuođa rievttálaš bisuheapmi ja oasálastin boazodoalus. Kultuvrralaš bealli čatnasa maid nannosit luonddudiliide, ekologalaš beliide maiguin boazodoallu ferte birgehallat. Árbevirolaš ekologalaš máhttu lea deaŧalaš oassi boazodoalu kultuvrralaš ja ekologalaš ceavzilvuođas. Erenoamážit kultuvrralaš ceavzilvuohta hástaluvvo sakka dálá rievdadusaid geažil  boazodoalus, rievdadusat main boazodoallit vásihit unnán stivren- ja bearráigeahččanvejolašvuođa.</p>
<p>Lea dárbu vuđolaččat geahčadit ceavzilis boazodoalu mihttomeriid sisdoalu ja áddejumi. Ráđđejeaddji boazodoallopolitihkka ja hálddašeapmi ii leat doarvái atnán vuođđun boazosámiid máhttovuođu ja áddenvugiid mat máŋga čuođi jagi leat leamaš vuođđun buorre ja ceavzilis boazodollui. Ferte vuhtiiváldit boazodoalu girjáivuođa. Sámediggi áigu váikkuhit dákkár bargui ja háliida ovttas NBR:in álggahit organiserejuvvon barggu vai boazodoalu organisašuvnnat sáhttet árvvoštallat ceavzilvuođa doahpaga, man oktavuođas doaibmabijuid sáhttá identifiseret. Dáinna lágiin áigut oažžut guorr</p>
<p>Strategiijat:   -  Bargat dan ala ahte ollislaš áddejupmi lea vuolggasadji boazodoalu ceavzilvuođamihtuide, ja ahte ekologalaš, ekonomalaš ja kultuvrralaš ceavzilvuohta gehččojuvvojit oktii. - Bargat dan ala ahte boazodoalu máhttovuođđu lea guovddážis ceavzilis boazodoalu áddejumis.</p>
<p>Ceavzilis boazodoalu areálavuođđu</p>
<p>Eatnamat leat eaktun árbevirolaš boazodoalu bisuheapmái. Sámediggi áigu vuoruhit resurssaid boazodoalu vuoigatvuođaid goziheapmái.</p>
<p>Boazodoalu eatnamiid sihkkarastin</p>
<p>Mihttomearri: Sihkkarastit boazodoalu areálavuođu ja dieinna lágiin dahkat vejolažžan nannet ja ovddidit boazodoalu ealáhussan ja kulturguoddin.</p>
<p>Boazodoalu stuorámus hástalus lea areálavuođu sihkkarastin. Stuorámus áitta boazodoalu ceavzilvuhtii lea lassánan bahkken eatnamiidda, sisabahkkemat nugo huksemat ja eanet vánddardeapmi. Servodat mas álbmot, mobilitehta ja astoáiggedoaimmat lassánit hástala boazodoalu eanet ahte eanet, ja eatnamat gos eai leat sisbahkkemat dađistaga gáržon.</p>
<p>Dehálaš eaktun boazodoalu eatnamiid sihkkarastimis lea oktasaš duohtavuođaipmárdus ja ovttasdoaibman iešguđet aktevrraid gaskkas. Dát gáibida alla máhttodási boazodoalu sierralágan beliid birra, ja rievdanproseassaid ja sivaid birra. Sámedikki mielas lea deaŧalaš ahte sihke stáhta eiseválddit, fylkkagielddat ja gielddat láhčet plánaproseassaid nu ahte dat ollašuhttet álbmotrievttálaš geatnegasvuođa boazodoalloeatnamiid suodjaleamis.</p>
<p>Davviguovlopolitihkas lea dieđihuvvon stuorát áŋgiruššan luonddu- ja energiijaresurssaide. Boazodoalu eanandárbu galgá gozihuvvot dán áŋgiruššama ektui. Boazodoalu ceavzindárbbu ja eanangeavaheami vuosteággan adnojit dávjá ekonomalaš ákkastallan ja árvvoštallan stuorraservodaga dárbbuid ektui. Dovddus ágga lea ahte boazodoallu lea unna oasáš oktasaš barggolašvuođas, ja ekonomalaš ollisvuođas lea unna ealáhusaš. Dákkár lahkoneapmi ii vástit álbmotrievttálaš njuolggadusaide álgoálbmogiid vuoigatvuođaid birra.</p>
<p>Sámediggedieđáhus areálaid ja birrasa birra <span type="quote">“  Nu guhká go mis leat eatnamat  ”</span> válddaha Sámedikki mihttomeari ja politihka luonddu- ja resursavuođu hálddašeami ektui sámi guovlluin. Sámedikki bajimuš mihttomearrin lea sihkkarastit min boahttevaš sohkabuolvvaide birgenvuođu ja vejolašvuođa ovddidit sámi kultuvrra. Hálddašeapmi galgá váikkuhit sámi kultuvrra, ealáhusbarggu ja  servodateallima nannemii. Areálageavaheami rievdadeamit, luondduriggodagaid viežžan ja energiijabuvttadeami doaimmat galget mieđihuvvot dušše ollislaš plánema mielde mii vuhtiiváldá ja sihkkarastá sámi kultuvrra ja ealáhusaid ávnnaslaš vuođu.</p>
<p>Areála- ja resursahálddašeapmi vuođđuduvvon árbevirolaš sámi geavahussii ja máhttui lea buorre biras- ja dálkkádatpolitihkka. Buot areálageavaheapmi nannámis ja riddoguovlluin, ja buot resursaávkkástallan sámi guovlluin galgá dáhpáhuvvat Sámedikki ja sámi vuoigatvuođaoamasteddjiid miehtama mielde. Sámi báikkálaš beroštumiiguin galgá leat vejolašvuohta konsulteret mearrádusaid birra mat gusket sin doaimma luondduvuđđosii. Sámediggi háliida ahte dát riekti galgá lága bokte nannejuvvot.</p>
<p>Areála- ja birasdieđáhusas leat máŋga fáttá mat leat guovddážis boazodoalu guohtuneatnamiid sihkkarastimis ja mat danne eai meannuduvvo dán dieđáhusas. Dát guoská erenoamážit suodjalanguovlluid hálddašeapmái ja luondduresurssaid ávkkástallamii sámi árbevirolaš guovlluin, mat leat hui relevántta boazodollui.</p>
<p>Strategiijat:  - Bargat dan ala ahte sihke stáhta eiseválddit, fylkkagielddat ja gielddat láhčet diliid plánaproseassain nu ahte dat ollašuhttet álbmotrievttálaš geatnegasvuođa boazodoalu eatnamiid suodjaleamis. - Bargat dan ala ahte lága bokte nannejuvvošii sámiid vuoigatvuohta konsulterejuvvot areálaáššiin mat gusket sin doaimma luondduvuđđosii.</p>
<p>Máttasámi boazodoalu riektedilit</p>
<p>Mihttomearri: Sihkkarastit máttasámi boazodoalu riektevuođu</p>
<p>Guovllut maid máttasámi boazodoallu geavaha dál leat unnit go maid dat historjjálaččat leat leamaš. Dasa leat sivvan stuorra areálasisabahkkemat, ja hálddašeapmi mii lea gáržudan boazodoalu vuoigatvuođaid ja kulturvuođu. Máttasámi boazodoalloguovlluid eatnamiin gullet stuorra oasit priváhta eanaeaiggádiidda, ja dušše unna oasáža areálain hálddaša Stáhtavuovddit.</p>
<p>Trollheimen boazodoallu lea guhka leamaš váttis dilis. 1981:s vuoittáhalai ášši Alimusrievttis, mas nannejuvvui ahte sámi boazodoalus ii lean iešheanalis guođohanvuoigatvuohta earáid eatnamiin. Boazodoaluin joatkin lea dáhkiduvvon Trollheimen lága mielde, man bokte sáhtii bággolonistit guođohanvuoigatvuođa sihkkarastin dihte sámi boazodoalu bisuheami. Dálá doaibma lea earret eará vuođđuduvvon láigošiehtadusaide ja bággolonistanmearrádusaide. Boazodoalu dilli Trollheimenis lea dál dattetge nu ahte ollu láigošiehtadusat leat eretcelkojuvvon. Dát lea dohkketmeahttun, ja Sámediggi áigu oččodit eiseválddiid sihkkarastit ahte sámi boazodoallu Trollheimenis bisuhuvvo.</p>
<p>Vuostálasvuođat beroštumiid alde eará ealáhusaiguin ja aktevrraiguin buktet hástalusaid boazodollui ja leat dagahan máŋga riekteášši máttasámi boazoorohagaid ja eanandoallogullevaš priváhta eanaeaiggádiid gaskka. Dát riektemearrádusat leat leamaš prinsihpalaččat hui deaŧalaččat boazodollui miehtá Norgga. Selbu-áššiin (2001) oažžut mii áigeráji Alimusrievtti meannudeami ektui sámi áššiin. Dainna mearrádusain rievdá oaidnu ahte norgga diggerievttálaš prinsihpat ja njuolggadusat gustojit heivehemiid haga daidda erenoamáš beliide mat leat boazodoalus, ja erenoamážit sámi kultuvrra siskkobealde oppalaččat. Čujuhuvvo gielalaš ja kultuvrralaš erohusaid mearkkašupmái gulahallamis sámiid ja eiseválddiid gaskka. Maiddái norgga diggerievttálaš vuođđoprinsihpat rievdaduvvo Selbu-ášši oktavuođas. Erenoamážit čujuhuvvui ahte ferte leat dihtomielalaš boazodoalu ekstensiivvalaš beliide. Boazodoallu geavaha stuorra guovlluid, ja  nomádalaš geavaheapmi guođđá unnit fysalaš mearkkaid go eanadoallu. Selbu-ášši oktavuođas čielggaduvvojedje eanet riekteaddi geavaheami eavttut sámi boazodoalus.</p>
<p>Manná áigi ásahit viiddis áddejumi das ahte boazodoalus leat čielga guođohanvuoigatvuođat maiddái máttasámi guovllus. Máttasámi boazodoallu lea dál garra dilis. Dákkár oktavuođain lea stáhtas erenoamáš geatnegasvuohta álggahit positiivvalaš sierradoaibmabijuid. Dán sáhttá dahkkot nu ahte almmolaš eiseválddit gáržžidit lobiaddima ođđa ja stuorát areálasisabahkkemiidda dáin boazodoalloguovlluin ja buhtadusareála addimiin.</p>
<p>Máttasámi boazodoallu lea guovlluin gos leat nana eanadoalloberoštumit. Sámediggi vuorjašuvvá go leat nu stuorra vuostálasvuođat guohtuneatnamiid ektui máttasámi guovllus, man geažil boazodollui gártá dohkketmeahttun dilli. Gulahallan ja oktasaš/guovttebeallásaš áddejupmi váidudahttá vuostálasvuođaid. Danne lea deaŧalaš atnit fokusa vuostálasvuođaid váidudeaddji doaibmabijuide ja ovttasbargui iešguđege beroštumiid gaskka. Sámediggi áigu earenoamážit čujuhit hástalusaide mat gusket boazosápmelaččaid buhtadanovddasvástádussii bohccuid vahágahttima oktavuođas,objektiivvalaš ovddasvástádusa vuođul almmá vuhtiiválddekeahttá siva. Danne lea hui deaŧalaš čuovvolit Sámi vuoigatvuođalávdegotti II evttohusa rievdadit boazodoallolága.</p>
<p>Strategiijat:  - Bargat dan ala ahte biddjo stuorát fokus máttasámi boazodoalu vuoigatvuođadiliide ja buoret rámmaeavttuid ala sámi boazodollui Trollheimenis. - Váikkuhit vuostálasvuođaid váidudeaddji doaibmabijuide ja ovttasbargui iešguđege geavaheaddjiberoštumiid gaskka. - Sámi vuoigatvuođalávdegotti II čuovvoleapmi eana- ja resursavuoigatvuođaid kártema ja dohkkeheami birra.</p>
<p>Sámedikki bargu boazodoalloeatnamiid suodjaleamis</p>
<p>Mihttomearri: Sámedikki bargu boazodoalu areálaberoštumiid lea boazodoallofágalaččat dohkálaš ja vuođđuduvvon bures ovddiduvvon ovttasbargui boazodoalloorohagaiguin ja eará aktevrraiguin plánaoktavuođas.</p>
<p>Álbmotrievttálaš ovdáneapmi bidjá eavttutkeahtes ráji mii dagaha ahte doaimmat mat geahččaluvvojit álggahuvvot sámi miehtama haga leat álbmotrievtti vuostá. Dát gusto beroškeahttá lea go doaibma unni, nu guhká go dat oktiibuot lea áittan sámi kulturdoaimmaheapmái.</p>
<p>Sámedikkis lea iešheanalis rolla bearráigeahččat ahte doaimmat ja plánat sihkkarastet boazodoalu areálavuođu. Danne lea Sámedikkis plána- ja huksenlága mielde vuosttaldanváldi buot areálaplánaide main lea earenoamáš mearkkašupmi sámi kultuvrii dahje ealáhusdoaimmaheapmái. Sámedikki árvvoštallamat vuosttildandárbbus konkrehta areálaáššiin dahkkojuvvojit beroškeahttá fylkkamanniid oainnus. Sámedikkis lea dattetge ollislaš ovddasvástádus boazodoalu areálavuođu sihkkarastimis. Danne lea deaŧalaš orohagas árvvoštallat buot ovddeš sisabahkkemiid plánejuvvon sisabahkkemiid ektui, ja ahte dagahit go ođđa sisabahkkemat veadjemeahttumin dahje sakka váddáseabbon bisuhit boazodoalu guovllus.</p>
<p>Sámediggái lea vuosttaldeapmi vuosttažettiin áigeguovdil go plánat ja doaimmat mielddisbuktet ahte lea veadjemeahttun dahje hui váttis bisuhit boazodoalu ovtta orohagas dahje siiddas. Dát lea dattetge ollislaš árvvoštallan mas bealit nugo čielggadusvuođđu, váikkuhusaid submi, váidudeaddji doaibmabijut, proporsjonalitehta vuhtiiváldin ja konsultašuvnna dássi leat mielde árvvoštallamis. Doaimmat mat mielddisbuktet ahte ii leat šat vejolaš bisuhit boazodoalu guovllus, rihkkot maiddái  geatnegasvuođaid mat čuvvot álbmotrievtti.</p>
<p>Orohagain ja siiddain lea álbmotrievtti mielde konsultašuvdnariekti. Dát riekti lea Norgga rievttis čađahuvvon dušše stáhta eiseválddiid ektui, iige gieldda eiseválddiid ektui. Sámedikki konsultašuvdnariekti gielddaid areálaplánaide gozihuvvo dan bokte ahte Sámediggi sáhttá vuosttaldit plánaid. Vuosttaldanváldi lea biddjojuvvon almmolaš váldeorgánaide, iige priváhta aktevrraide nugo orohagat ja siiddat leat. Danne lea stuorra hástalussan movt boazodoallu boahtá mielde duohta konsultašuvdnaproseassaide plánaeiseválddiiguin. Dát hástalus šattai earenoamáš čielggas go guovllustivrrat, main lei sámi ja boazodoallofágalaš searvan, heaittihuvvojedje, almmá ahte dát lea doarvái bures sihkkarastojuvvon ođđa hálddašeamis.</p>
<p>Sámediggi lea maŋŋá boazodoallohálddašeami ođđasis organiserema vuoruhan ásahit kanálaid gulahallama várás orohagaiguin. Sámediggi lea čađahan gulahallančoahkkimiid orohagaiguin buot boazodoalloguovlluin, ja searvá ovttas NBR:in regionála gulahallanforaide sámi ja boazodoallofágalaš mielváikkuheami váste. Gulahallančoahkkimiin dovddahedje ollu orohagat balu boazodoalu areálavuođu suodjaleami oktavuođas, ja lei čielga vuordámuš ahte Sámediggi válddášii eanet ovddasvástádusa eatnamiid sihkkarastimis. Eanaš oktavuođaváldimiin boazodoalu beales Sámediggái lea sáhka areála- ja vuoigatvuođačuolmmaid birra.</p>
<p>Sámediggi galgá hálddašit vuosttaldanválddi areálaplánaid oktavuođas fágalaččat dohkálaš vuogi mielde gozihan dihte boazodoalu areálaberoštumiid. Go Sámediggi lea álbmotválljen orgána sámiide, de lea Sámedikkis ollislaš ovddasvástádus sámi servodatovddideamis. Ollislaš fágalaš ja politihkalaš árvvoštallamat konkrehta áššiin eai álohii guorras orohagaid ja siiddaid árvvoštallamiidda, ja dat mearkkaša earret eará dan ahte lea dárbu ovddidit áddejumi ja dohkkeheami Sámedikki iešheanalis rollii. Jos dán galggaš olahit de ferte Sámedikkis leat sihke dárbbašlaš fágalaš kapasitehta ja ovddiduvvon ovttasbargovuogit orohagaiguin.</p>
<p>Strategiijat:   -  Ovddidit ovttasbargoforumiid orohagaiguin. - Buoridit ja nannet Sámedikki iežas barggu boazodoalu areálavuođu ektui plána- ja huksenáššiin. - Searvat regionála gulahallanforaide sámi ja boazodoallofágalaš mielváikkuheami dihte.</p>
<list><p type="listitem">Boazodoallu balánssas areálavuođuin</p>
</list><p>Mihttomearri: Boazolohku doalahuvvo guhkit áiggi dássidis dásis sihkkarastin dihtii guohtunvuođu, buvttadeami ja gánnáhahttivuođa juohkehažžii.</p>
<p>Boazologu geahpedeapmi lea guhká leamaš okta deaŧaleamos áššiin boazodoallopolitihkalaš, ja maŋŋá 2007 boazodoallolága lea stáhta vuoruhan boazolohkohástalusaid. Stuorra fuomášupmi boazolohkui lea dagahan dan oktan deaŧaleamos rámmaeavttuin erenoamážit guoskevaš guovlluin, muhto lea maid mielddisbuktán ahte váikkuhangaskaoamit ja politihkkaovddideapmi boazodollui oppalaččat lea eanaš guoskan dasa.</p>
<p>Boazolohku lea vuosttažettiin čadnojuvvon areálavuđđui. Čielggatkeahtes vuoigatvuođadilit eana- ja resursavuđđui siiddaid gaskkas ja eambbo sisabahkkemat eatnamiidda ii atte boazodollui doarvái buori vejolašvuođa guhkit áiggi vuollái stivret ja hálddašit iežas resurssaid. Boazodoalu vuoigatvuohta vuolgá dološáiggi rájes geavaheamis. Danne ii gula vuoigatvuohta geavahit dihto guovllu juohkehažžii gii ollašuhttá eavttuid doaimmahit boazodoalu. Okta deaŧaleamos eavttuin sáhttit stivret iežas boazodoalu lea ahte guohtunráját siiddaid gaskkas leat čielggaduvvon. Doppe gos ii leat vejolaš soahpat guohtungeavaheami, doppe ferte čielggadit vuoigatvuođadiliid.</p>
<p>Lea evttohuvvon ahte eanajuohkinriektái addojuvvo váldi čielggadit vuoigatvuođaid ja mearridit rájáid siiddaid gaskkii  [1]  . Vuoigatvuođaid čielggadit lea dehálaš lávki boazolohkočuolmmaid vuođđosivaid gieđahallamis. Dattetge lea maid hui deaŧalaš ahte almmolaš eiseválddit láhčet boazodollui stuorát diehttevašvuođa areálahálddašeamis.</p>
<p>Boazologu geahpideami bargu maid boazodoalloeiseválddit leat čađahan maŋimus jagiid, ii leat dattetge váldán vuhtii guođohanvuoigatvuođaid, ii ge leat atnán árvvus boazodoalu iehčanas stivrejumi ja hálddašeami. Dat lea dagahan ahte ii leat ásahuvvon doarvái luohttámuš ja ipmárdus daid mearrádusaid ektui maid boazodoalloeiseválddit leat dahkan. Gorálaš geahpedeami mearrádus lea čájehuvvon váikkuhit boazologu lassáneapmái ja go ii leat makkárge dássedemiid, de dat lea mielddisbuktán vealaheami ja eahpegovttolaš mearrádusaid mat leat čuohcan ovttaskas boazodolliide. Boazodoalloeiseválddit eai leat ollašuhttán iežaset konsultašuvdnageatnegasvuođa orohagaid ektui ovdal bajimus boazologu mearrideami. Sámediggi oaivvilda ahte proseassa ferte árvvoštallat vuđolaččat. Ferte geahčadit gorálaš geahpedeami váikkuhusaid ja dan ferte árvvoštallat Norgga álbmotrievttálaš geatnegasvuođaid ektui.</p>
<p>Resurssat fertejit várrejuvvot dasa ahte ovddidit bistevaš ja guhkesáiggi čovdosiid boazolohkoáššis, mat leat vuođđuduvvon ja dohkkehuvvon boazodoalus ja sámi servodagas. Danne lea hui deaŧalaš ahte mearrádusaid vuoggasadjin leat sámi virolašvuohta ja riekteipmárdusat ja ahte boahttevaš proseassat ja doaimmat hábmejuvvojit ovttas boazodoaluin ja Sámedikkiin.</p>
<p>Boazolohku boazodoallosámi ipmárdusas lea juoga mii čađat rievddada ii ge leat ulbmillaš mearridit juste loguid. Hálddašeapmái lea stuorra fokus boazolohkui buvttihan stuorra hástalusaid, erenoamážit dárkkisteami ektui. Boazoeaiggádiidda lea stuorra hástalussan ahte dárkilis lohkomearrideapmi lea čadnojuvvon doarjjavuoigatvuhtii dahje ráŋggáštusaide.</p>
<p>Boazoeaiggádat árvvoštallet čađat man ollu guohtuneatnamat girdet ja sis leat iešguđet vuogit mo heivehallat guohtuma dan mielde. Ferte geahčadit eará vugiid mo hálddašit boazodoalu resurssaid, mas eai nu dárkilit deattuhuvvo logut ja mas stuorát variašuvnnat leat vejolaččat. Go meroštallá man ollu eatnamat girdet, de ferte deattuhit boa</p>
<p>Strategiijat:  - Čađahit ollislaš riektečielggadeami guohtunvuoigatvuođaid ja guoskevaš guovlluid orohagaid/ johtolagaid dálveguohtuneatnamiid rájiid ektui.  -  Bargat dan ala ahte ráhkaduvvojit bistevaš ja guhkesáiggi čovdosat boazolohkoáššis, mat leat vuođđuduvvon ja dohkkehuvvon boazodoalus ja sámi servodagas. - Bargat dan ala ahte biddjo johtui bargu mas geahčadit eará resursahálddašanvugiid boazodoalu várás, mas lea unnánat fokus dárkilis loguide ja stuorát vejolašvuohta rievddadeapmái. - Bargat dan ala ahte boazologo heiveheami proseassa evaluerejuvvo ja árvvoštallojuvvo álbmotrievtti ektui.</p>
<p>Álgoálbmotealáhusa hálddašeapmi</p>
<p>Boazodoallu lea kulturspesifihkka sámi ealáhus ja álgoálbmotealáhus. Dát mielddisbuktá ahte dat ii sáhte hálddašuvvot seamma ládje go vaikke makkár eará ealáhus. Sámiin, go leat álgoálbmogat, lea riekti iešmearrideapmái ja ieža mearridit iežaset ekonomalaš, sosiála ja kultuvrralaš ovdáneami. Dát ferte maid boahtit ovdan boazodoalu hálddašeamis.</p>
<p>Boazodoalu iežas stivren</p>
<p>Mihttomearri: Nannet boazodoalu iežas resurssastivrema ja –hálddašeami</p>
<p>Boazodoallolága rievdadeami oktavuođas 2007:s čielggaduvvui mii lea priváhtarievttalaš ja mii lea almmolašrievttalaš hálddašeapmi boazodoalus. Dat doaimmat mat gullet boazodollui ja dan orgánaide dego orohagaide, siiddaide ja siidaosiide, fertejit ipmirduvvot dego láhkanannemin priváhtarievttalaš diliin maid leat háhkan virolašvuođa bokte. Dát dávjá gohčoduvvo láhkakodifiseremin vuoigatvuođain mat juo gávdnojit. Dat mii danin dávjá dadjo nannet boazodoalu <span type="quote">“siskkáldas iešmearrideami”</span>, ii leat váldi maid stáhta lea juolludan, muhto čielggasindahkan vuoigatvuođain mat boazodoalus juo leat.</p>
<p>Earru das mii lea priváhta riekti ja mii lea almmolaš riekti boazodoalus, ii leat almmatge čielggas lágain. Boazodoalloláhka addá álgoálggus orohagaide rievtti organiseret boazodoalu orohaga siskkobealde. Seammás boahtá ovdan lágas ahte Norgga eiseválddit viidát sáhttet muktit orohaga mearrádusaid áššiin main lea vuđolaš dadjamuš sámi boazodollui.</p>
<p>Ovdamearkka dihte sáhttá boazodoallostivra dahkat loahpalaš mearrádusa ja dohkkeheami boazologus iešguđet siiddain, ja maid fuolahit ahte okta siida gos lea beare alla boazolohku, vuolida dan. Boazodoallostivra sáhttá orohaga ja siidda vuostá mearridit ahte ovtta olbmos galgá leat riekti bargat bohccuiguin ovtta orohagas ja mearridit addit dákkár olbmui mearkka, ja maid mearridit boazodoalu iežas mearrádusa vuostá mearkaáššiin. Fylkkamánni ii dárbbat dohkkehit orohagaid doaibmaplánaid, dat plánat maid orohat ieš lea dahkan das mii guoská gos ja movt orohat geográfalaččat galgá doaimmahuvvot.</p>
<p>Dát mielddisbuktá ahte leat bealit boazodoallolágas mat eai čuovo álbmotrievtti ja danin lea dárbu ollislaččat ođđasit dárkkistit boazodoallolága. Lea earret eará dárbu bures čorget áššiid beliid mat gusket priváhta vuoigatvuođahálddašeapmái ja mii lea almmolaš hálddašaneiseválddiid doaimmaheapmi.</p>
<p>Máŋgga áššis sáhttet šaddat riiddut ja sierramielalašvuođat áššiide ja mearrádusaide dákkár diliin. Sáhttá aŋkke jearrat lea go govttolaš ahte almmolaš hálddašanorgána lea dat mii berre mearridit dákkár eanet priváhtadási guovtteoaivilvuođaid. Raporttas mii bođii njukčamánu 2016 Eananjuohkinrievtti bargojoavkku gelbbolašvuođa birra mii guoská siskkáldas diliide boazodoalus, mii lea gulaskuddamii golggotmánu 1.b.2016 rádjái, evttohuvvo ahte soahpameahttunvuođat mat gusket doaibmanjuolggadusaide galget ovdanbuktojuvvot eananjuohkinrievtti duopmostuoluide ja dain galgá guoddalanvejolašvuohta lágamánneriektái ja alimusriektái.</p>
<p>Eaktun dasa ahte boazodoalu priváhtarievttalaš hálddašeapmi galgá lihkostuvvat, lea ahte vuoruha proseassaid mat ásahit einnostahtti vuogádagaid main geavaheddjiid vuoigatvuođat ja geatnegasvuođat leat</p>
<p>Sámediggi danin oaidná ahte ferte vuoruhit barggu mii nanne siiddaid ja orohagaid vuoigatvuođaid  hálddašeaddjin. Boazodoallošiehtadusa bealit bidje johtui 2015:s barggu mas ovddida siskkáldasdárkkisteami ja iešstivrema boazodoalus. Sámedikki mielas lea dát deaŧalaš doaibmabidju oažžun dihte buriid proseassaid boazodoalus, ja ahte dát maiddái ferte čuovvoluvvot stuorát juolludemiiguin orohagaide, earret eará boazodoallošiehtadusa bokte, nu ahte sii resurssalaččat nagodit bargat buoremus lági mielde.</p>
<p>Siskkáldas organiseremis boazodoallolága rievdadeami 2007:s ektui, lea siidaoassi sierra ovttadat. NBR čujuha iežas cealkámušas sámediggedieđáhussii ahte boazoealáhusas lea ipmárdus ahte láhka lea mielddisbuktán árbevirolaš sámi siidavuogádaga rievdadit heaju guvlui, earret eará go láhka lea lihkahallame boazodoalu árbevirolaš struktuvrra bearašealáhussan. NBR cealká viidáset ahte lea maid ipmárdus ahte láhka lea mielddisbuktán siskkáldas ráfehisvuođa go siidaoassevuogádat oide ja vealaha boazodolliid.</p>
<p>Boazodoalloláhka muitala ahte siidaoassi lea oassi ovtta siiddas, dat mearkkaša ahte das lea oassi siidakollektiivvas. Siidaoassi lea viidásetfievrrideapmi doaibmaovttadagas mii ásahuvvui 1978 boazodoallolágas, álggahandárkkisteami váste. Sihke doaibmaovttadagas ja maŋŋil siidaoasis lea leamaš guovddáš mearkkašupmi doarjjaortnegiid ektui. Siidaoasis institušuvdnan ii dattetge leat makkárge vuođđu boazodoalu árbevirolaš organiseremis, muhto lea ásahuvvon go leamaš dárbu čielggadit njuolggadusaid bokte dan gii lea ovddasvástideaddji doaimmas, sihke siskkáldasat ja maiddái olggobealmáilmmi ektui.</p>
<p>Proseassain ovdal 2007 láhkarievdadeami ii digaštallojuvvon lagabui siidaoasi birra kultuvrralaš beliid ektui das go eaiggáduššá bohccuid, dahje eará rievttalaš vuođuid ektui. Boazodoallovuoigatvuođaid ektui ii leat makkárge earru gaskal siidaoasi jođiheaddji ja eará boazodolliid siidaoasis. Sámediggi oaidná danin dárbbu geahčadit ja árvvoštallat lagabui siidaoasi sajádaga ja rolla.</p>
<p>Nu go ovdalis lea namuhuvvon, de lea vealtameahttun eaktun lihkostuvvat vuoigatvuohta- ja resurssahálddašeamis dat ahte gávdnojit čielgasit definerejuvvon vuoigatvuođat. Dát leat váttisvuođat mat earenoamážit leat stuorrát dálveorohagain osiin Finnmárkkus. Rájáid mearrideapmi ja riektečielggadeami makkár guođohan- ja resursavuoigatvuođat gávdnojit orohagaid gaskka ja siiddaid gaskka lea danin deaŧalaš čađahit.</p>
<p>Strategiijat:  - Oččodit ollislaš geahčadeami boazodoallolágas, mas earret eará čielggada earu gaskal priváhtarievttalaš stivrema ja almmolašrievttalaš hálddašeami ja mas árvvoštallá siidaoasi sajádaga. - Oažžut doaibmabijuid mat ovddidit siiddaid ja orohagaid resurssahálddašeaddjin. - Evttohusa čuovvoleapmi addit vejolašvuođa eananjuohkinriektái čađahit riektemearrideaddji ja riekterievdadeaddji áššiid siskkáldasat boazodoalus.</p>
<p>Almmolaš hálddašeapmi boazodoalus</p>
<p>Mihttomearri: Boazodoallu hálddašuvvo álbmotrievttalaš gáibádusaid mielde iešmearrideapmái, ja almmolaš hálddašeapmi dovdo govttolažžan boazodolliide.</p>
<p>Almmolaš eiseválddihálddašeapmi boazodoalus guoská álgoálggus dasa mii regulere diliid gaskal stáhta ja boazodoalu vuoigatvuođaeaiggádiid, ja diliid gaskal stáhta iešguđet orgánaid. Dás lea vuosttažettiin sáhka das movt stáhta regulere lobiid ja ávkkástallama boazodoalu eatnamiin, ja boazodoalu rusttegiid ásaheapmái guovlluin gos boazodoalus leat vuoigatvuođat.</p>
<p>Almmolašrievttalaš eiseválddihálddašeapmi sáhttá reguleret boazodoalu geavaheami ja doaimmaheami dainna ulbmiliin ahte sihkkarastá vuođu boazodollui, maiddái dáinna lágiin ahte soapmásiidda sáhttá mielddisbuktit muhtin muddui ráđđenráddjema. Dát ii sáhte aŋkke mielddisbuktit makkárge vuoigatvuođaid sirdima almmolašvuhtii dahje ovdamunnin eará vuoigatvuođaeaiggádiidda. Jus nu geavvá, dalle lea sáh</p>
<p>Čájehuvvo ahte earenoamážit Finnmárkkus gávdnojit guokte áibbas goabbatlágan oainnu das movt boazodoallu hálddašuvvo. Stáhta muitalus lea ahte boazodoalus lea ollu dadjamuš mearridanproseassain, muhto gehččojuvvo irrationála aktevran mii ii ádde iežas buoremusa. Boazodoalu muitalus fas lea ahte ii leat láhččojuvvon dilli duohta mielváikkuheapmái ja ahte stáhta stivrejuvvon mearridanproseassat leat eahpesihkkarat ja dain váilu rabasvuohta. Cealkámušain maid Sámediggi lea ožžon boazodoalus, lea ahte máŋgga oktavuođas váilu luohttevašvuohta gaskal boazodoalu ja almmolaš hálddašeami.</p>
<p>Almmolaš boazodoallohálddašeamis lea muhtin muddui mielhálddašeapmi Sámedikkis ja boazodoalus. Maŋimus jagiid almmolaš hálddašanvuogádaga rievdademiid maŋŋel lea dál dušše boazodoallostivrras gos boazodoallu ja Sámediggi leat ovddastuvvon. Boazodoallostivrra mearrádusaid sáhttá aŋkke váidit Eanadoallodepartementii, mii sáhttá instrueret ja iežas vuolggaheami bokte nuppástuhttit boazodoallostivrra mearrádusaid. Ovdamearkan dasa lea go departemeanta iešheanalaččat lea iskkadan ja ii dohkkehan máŋggaid bajimus boazologu mearrádusaid ja instrueren boazodoallostivrra dahkat vuolidanplánaid mearrádusaid. Dát lea dasa lassin dáhpáhuvvan almmá dieđiheamis Sámediggái dahje ahte konsultašuvnnat leat čađahuvvon. Vaikke boazodoallit leat eanetlogus boazodoallostivrras, de sáhttá aŋkke jearrat lea go dákkár eanetlogus dadjamuš go departemeanta sáhttá instrueret ja muktit mearrádusaid. Dat mearkkaša dan ahte áirasiin maid Sámediggi nammada dohko, ii leat iešheanalaš rolla, ii ge áirasiin leat makkárge mandáhtta Sámedikkis. Nu go dálá boazodoallohálddašeapmi lea organiserejuvvon, de lea rabas gažaldat lea go ávkin boazodollui ja Sámediggái ahte Sámediggi nammada áirasiid boazodoallostivrii.</p>
<p>Váldonjuolggadus ovddeš guovllustivrrain lei ahte eanetlohku miellahtuin ledje boazodoalu ovddasteaddjit. Guovllustivraortnet mielddisbuvttii juogalágan almmolaš mielhálddašeami boazodoalu areálavuođu ektui, go vuosttaldanváldi plána- ja huksenlágas lei biddjon dán orgánii. Dát mielhálddašanvejolašvuohta ii gávdno maŋŋil boazodoallolága rievdadeami mii biddjui johtui 2014:s.</p>
<p>Rievdadeamit almmolaš boazodoallohálddašeamis mat leat čađahuvvon maŋimus jagiid leat čađahuvvon Sámedikki ja NBR miehtama haga. Leat bihtáid mielde rievdadan boazodoallohálddašeami almmá dárkilis evalueremiid ja árvvoštallamiid haga, eai ge leat leamaš duohta konsultašuvnnat Sámedikkiin dahje boazodoaluin.</p>
<p>Boazodoallopolitihkka lea eanet go ealáhuspolitihkka dahje resurssahálddašanpolitihkka. Nuppástuhttimat lea mielddisbuktán unnit sámi stivrema ja boazodoallofágalaš váikkuheami almmolaš boazodoallohálddašeamis. Boazodoalus mii lea kulturspesifihkka sámi ealáhus, ferte rámmaeavttuid hábmen boazodoalus ja almmolaš hálddašeami organiseren čuovvut vuođđolága 108 čuoggá, ja eahpitkeahttá čuovvut Norgga olmmošvuoigatvuođalaš geatnegasvuođaid mat gávdnojit sámiid ektui álgoálbmogin. Sámediggi oaidná ahte leat máŋga ášši hálddašanstruktuvrras ja boazodoallolágas mat leat váddásat go geahččá dáid geatnegas ektui.</p>
<p>Nu go ovdalis čilgejuvvon, de lea sápmelaččain iešmearridanriekti. Iešmearridanriekti boahtá álgoálggus ovdan iešstivrema bokte man galgá ipmirdit dego loahpalaš mearridaneiseváldin ja konsultašuvnnat stáhtalaš eiseválddiiguin olahit ovdagihtii friddja dieđihuvvon miehtama. Iešmearridanriekti lea sápmelaččain álbmogin, ja čadno dasa maid ferte ipmirdit leat  almmolašrievttalaš suorgin. Dát ii galgga aŋkke leat hehttehussan dasa ahte iešmearrideapmi mearridaneiseváldi hámis, sáhttá sirdojuvvot regionála dahje báikkálaš sámi orgánaide. Álbmotrievttalaš iešmearrideami prinsihpaid ektui lea lunddolaš sámi boazodoalu bajimus ovddasvástádus berre leat Sámedikkis. Váilevaš rámmaeavttuid geažil ii leat dan vejolaš č</p>
<p>Seammás go riikkaidgaskasaš riekteovdáneapmi maŋimus jagiid leamaš nu ahte lea nannen ja konkretiseren álgoálbmogiid iešmearridanrievttis ja konsulterenrievttis, de lea almmolaš boazodoallohálddašeami organiseren garrasit jorran nuppi guvlui, ahte lea unnit váikkuheapmi sápmelaččain, go geahččá almmolašrievttalaš boazodoallohálddašeami. Dát lea paradoksan ja dan ii sáhte ipmirdit eará ládje go ahte áibbas eará ulbmilat go sámi álgoálbmotvuoigatvuođaid nannen leat leamaš vuođđun maŋimus jagiid láhkarievdademiin ja boazodoallohálddašeami organiserennuppástuhttimiin.</p>
<p>Unnit sámi oassálastin almmolašrievttalaš hálddašeamis galggašii mielddisbuktit eanet beroštumi stáhta bealis oažžut áigái konsultašuvnnaid orohagaiguin ja siiddaiguin. Konsulterenriektái gullet vuosttažettiin buot mearrádusat maid Fylkkamánni ja Eanadoallodirektoráhta dahket boazodoallolága vuođul. Fylkkamánni mearrádus ovddida go vai ii go ovddit vuosttaldemiid boazodollui buorrin areálaplánaáššiin plánen- ja huksenlága mielde, lea nu nannosit proseassaláidejeaddji ahte daid maid ferte ipmirdit leat konsulterengeatnegahtti orohagaide ja siiddaide. Nu go Sámediggi dovdá boazodoallohálddahusa, de eai čađahuvvo makkárge formálalaš konsulterenproseassat sin bealis orohagaiguin ja siiddaiguin mearrádusaid birra mat čuhcet njuolgut boazodollui. Dát lea stuorra váttisvuohta. Seammás sáhttá čuoččuhit ahte konsultašuvnnat buot mearrádusaid birra maid boazodoallohálddahus dahká sáhttet šaddat gáibideaddjin kapasitehta ektui. Dát čájeha aŋkke váilivuođa dálá organiseremis almmolaš boazodoallohálddašeamis, ja dárbbu ásahit juogalágan iešstivrenortnegiid almmolaš boazodoallohálddašeapmái.</p>
<p>Sámediggi lea juo 2007 boazodoallolága konsultašuvnnaid oktavuođas, bivdán ahte ásahuvvo lávdegoddi mas leat ovddasteaddjit departemeanttas, boazodoallohálddahusas, boazoealáhusas ja Sámedikkis mii geahčada boahtteáiggi boazodoallohálddašeami prinsihpalaš álbmotrievttalaš ja praktihkalaš beliid. Departemeanta ii leat dássážii háliidan dákkár árvvoštallama. Sámedikkis lea ain dat oaidnu ahte lea earenoamáš deaŧalaš ahte dákkár guorahallan čađahuvvo. Dákkár guorahallamis lea maid lunddolaš geahčadit Sámedikki rolla. Jus stáhtalaš eiseválddit eai mieđa dákkár bargui, de bidjá Sámediggi ieš johtui dákkár barggu.</p>
<p>Strategiijat:  - Geahčadit boazodoallolága álkidan dihte ja čielggadan dihte priváhtarievttalaš ja almmolašrievttalaš doaimmaid, ja maid árvvoštallat almmolaš hálddašeami organiserema nu ahte dat dávista álbmotrievttalaš geatnegasvuođaiguin earret eará iešmearrideapmái. - Sámediggi bidjá johtui ovttasráđiid NBR:in guorahallama mas geahčada boazodoallolága jus departemeanta ii hálit bidjat johtui dákkár barggu maŋŋil konsultašuvnnaid Sámedikkiin ja NBR:in. - Ii nammadit áirasiid boazodoallostivrii nu go dat dál doaibmá. - Bargat dan ala ahte boazodoalloeiseválddit čuvvot konsulterengeatnegasvuođa buot mearrádusaid birra mat váikkuhit boazodollui.</p>
<p>Máhttu ja návccat</p>
<p>Buorre máhttovuođđu lea vuođđun sihkkarastin dihte buriid mearrádusproseassaid. Boazoealáhusas ferte leat doarvái kapasitehta ja gelbbolašvuohta nu ahte duođaš besset leat mielde dáin proseassain. Nana dihtomielalašvuohta árbevirolaš máhtu birra bidjá vuođu mielváikkuheapmái ja searvamii resurssahálddašeamis.</p>
<list><p type="listitem">Areálahálddašeamis máhttu</p>
</list><p>Mihttomearri: Áigeguovdilis ja dárkilis máhttovuođđu boazodoalu birra lea vuođđun mearrádusaide areála- ja resurssahálddašeamis.</p>
<p>Lea hui deaŧalaš ahte areálahálddašeamis main lea njuolga váikkuhus boazodollui gávdno buoremus lági mielde máhttovuođđu ovdal go mearrádusat dahkkojit. Dát čuovvu earret eará ILO-konvenšuvnnas no.169 7. artihkkalis, mii gáibida ahte váikkuhusat sisabahkkemiin sámi guovlluin, maiddái guovlluin gos doaimmahuvvo boaz</p>
<p>Ráđđehusa fáddábagadusas  Reindrift og planlegging etter plan- og bygningsloven  čuožžu ahte mearrádusat areálaplánain galget leat nannejuvvon dohkálaš guorahallama vuođul váikkuhusain boazodollui, ja maid váldit doarvái vuhtii ealáhusa areáladárbbuide. Láhkakommentáras ja mearkkašumiin plána- ja huksenlága § 3-1 c-bustávas lea earenoamážit namuhuvvon ahte doppe gos boazodoalloberoštumiide čuohcá, galget obbalaš váikkuhusat plánain ja doaibmabijuin áššáiguoski orohagain árvvoštallojuvvot, galgá maid geahččat movt plánejuvvon sisabahkkemat váikkuhit go buohtastahttá buot ovddeš sisabahkkemiiguin orohaga/siidda áigodatguovlluin. Dát bargomálle lea čájehuvvon leat hástaleaddjin, ja kumulatiiva ja regionála perspektiiva dávjá váilu. Sámedikki mielas danin lea dárbu boazodoalu guoski váikkuhusguorahallamiid metodaid ovddidit, mas lea earenoamáš fokus oppalaš váikkuhusain ovddeš ja plánejuvvon sisabahkkemiin.</p>
<p>Čujuhuvvo areála- ja birasdieđáhussii mas Sámediggi árvvoštalai dárkileappot vuogádaga váikkuhusguorahallamiid várás. Sámediggi áigu earret eará bargat dan ovdii ahte hábmejuvvojit stáhtalaš njuolggadusat movt čađahit boazodoallofágalaš váikkuhusguorahallamiid, ja ahte leat earenoamáš gáibádusat guorahalliide mat galget válddahit plánaid ja doaibmabijuid váikkuhusain boazodollui. Guoskevaš orohagain dahje siiddain ferte leat dadjamuš čielggadanmandáhtas, sihkkarastin dihte ahte árbevirolaš boazodoallomáhttu lea mielde guorahallamiin. Lea hui deaŧalaš ahte váikkuhusat ja buhtadeaddji doaibmabijut árvvoštallojuvvojit máhtu vuođul sihke bohcco dábiid ja boazodoalu doaibmanmálle ektui.</p>
<p>Plánaeiseválddit, maiddái suohkanat, galget plánemiid bokte sihkkarastit boazodollui doarvái ja einnostahtti guohtuneatnamiid, bisuhan dihte ealáhusa doaibma- ja kulturvuođu. Danin lea deaŧalaš ahte suohkana eiseválddiin lea máhttu ja ipmárdus boazodoalu birra mii lea álgoálbmotealáhus mas lea earenoamáš suddjen.</p>
<p>Suohkanreforpma barggu oktavuođas lea Sámediggi dahkan čielggadeami <span type="quote">“Suohkanođastus ja sámi beroštumit”</span>. Okta ávžžuhusain čielggadeamis lea ahte boazodoalu mielváikkuheapmi ferte sihkkarastojuvvot ođđa ja stuora suohkaniin. Suohkanat leat dieđihan ahte sis leat unnán resurssat bálvalit sámi álbmoga suohkaniin. Sámediggi bargá ain sihkkarastit suohkaniidda eavttuid dainna ulbmiliin ahte sihkkarastit buori mielváikkuheami ja areálaplánema suohkaniin.</p>
<p>Lea dárbu eanet diehtojuohkimii boazodoalu birra servodahkii, areálaplánejeddjiide ja huksejeddjiide, earenoamážit boazodoalu areálageavaheami ja vuoigatvuođaid birra. Máhttu sáhttá mielddisbuktit eanet doahttaleami ja ipmárdusa boazodoalu iešvuođaid birra. Fertet digaštallat movt diehtojuohkin sáhtášii dahkkot árjjaleabbon ja movt organiserejuvvot. Dán sáhttá earret eará dahkat jus ráhkada diehtojuohkinávdnasiid/ kursapáhkaid boazodoalu birra plánenoktavuođain. Sámediggi áigu vuolggahit dákkár barggu, ja bivdit eará aktevrraid mielde dán bargui.</p>
<p>Strategiijat:   - Bargat dan ala ahte biddjo johtui bargu ovddidit váikkuhusguorahallamiid metoda várás boazodoalus, mas lea earenoamáš fokus obbalaš váikkuhusaide ovddeš ja plánejuvvon sisabahkkemiin. - Vuolggahit barggu hábmet diehtojuohkindoaibmabijuid boazodoalu birra plánenoktavuođain.</p>
<p>Máhttu praksisis ja oahpahusas</p>
<p>Mihttomearri: Boazodoallomáhttu lea dohkkehuvvon vuođđun mearrádusaide ja hálddašeapmái</p>
<p>Árbevirolaš máhtu birra prinsihppa lea nannejuvvon nationála lágain ja riikkaidgaskasaš šiehtadusain areála ja birashálddašeamis, ja lea riikkaidgaskasaččat dohkkehuvvon máhttovuođđun politihkalaš mearrádusaide. Árbevirolaš máhttu lea čohkkejuvvon máhttočoakkáldat mii sisttisdoallá vásihusaid, praksisa ja oskku, bargguid ja bargovugiid mat leat hábmejuvvon ja sirdojuvvon kultuvrralaš proseassaid bokte buolvvas bulvii.</p>
<p>Sámi árbevirolaš máhttu ii álo oro oažžume seamma stáhtusa ja deaŧalašvuođa go dieđalaš máhttu, ja danin hárve geavahuvvo máhttovuođđun mearrádusaide. Luonddudieđalaš máhttu lea dat mii doaibmá universálalaččat, vaikke dat maid dávjá lea huksejuvvon baskkes máhtu ala. Árbevirolaš máhttu lea danin deaŧalaš lassimáhttu mii lea ávkkálaš viidásetovddideapmái ja hálddašeapmái sámi guovlluin lassin dan máhttui mii juo gávdno.</p>
<p>Dávggas- prošeakta lea čájehan ahte boazodoalu máhttovuođđu systemáhtalaččat hilgojuvvo hálddašeamis. Dát mielddisbuktá ahte ii leat luohttevašvuohta ii ge legitimitehta, ja dárbbašmeahttun hástaleaddji čuolbmačoavdima. Jus geavaha sihke dutkanvuđot máhtu ja boazodoalu fágamáhtu vuođđun, de sáhttá ovddidit eanet heivvolaš hálddašanreaidduid, ja dan bokte lasihit luohttevašvuođa ja ipmárdusa gaskal stáhtalaš hálddašeami ja boazodoalu.</p>
<p>Sámedikki mielas lea dárbu rievdadit hálddašanmállii mii buorebut lea huksejuvvon sámi boazodoallomáhtu ala. Sámi árbevirolaš máhttu galgá leat ovttadássásažžan dutkanvuđot máhtuin mearridanproseassain. Sámediggi áigu váikkuhit dasa ahte árbevirolaš máhttu dahkko dovddusin, dohkkehuvvo ja váldo atnui areála- ja resurssahálddašeamis sámi guovlluin. Viidásetovddideapmi metodahábmemis mii ovttastahttá árbevirolaš ja akademalaš máhtu hukset nana hálddašeami boazodoalus ferte vuoruhuvvot.</p>
<p>Boazodoallu dieđalaš fágan, man vuođđun lea boazodoalu árbevirolaš máhttu ja dássálagaid vuođđoealáhusa dárbbuiguin, ferte viidásetovddiduvvot. Boazodoallofágalaš oahput váikkuhit dasa ahte fágaolbmot main lea nanu gelbbolašvuohta boazodoalus, álget maiddái eiseválddiid- ja hálddahusdásiide bargui. Oahput buktet lassi gelbbolašvuođa ja bargonávccaid sámi servodahkii, dahket ealáhusa eanet gierdilin ja váikkuhit buori guvlui ovttadássásašvuhtii árbevirolaš máhtu ja dieđalaš máhtu gaskka.</p>
<p>Sámediggi lea našunála gelbbolašvuođapolitihkalaš strategiija barggu oktavuođas deattuhan ahte sámi máhttobirrasiid gelbbolašvuohta earret eará árbevirolaš máhttu ektui, fertejit oažžut buoret ovdánanvejolašvuođaid ja rámmaeavttuide. Lea maid dehálaš ahte sámit ieža dutket iežaset áššiid, ja oassálastet ja definerejit dárbbuid, nu ahte máhttohuksen dáhpáhuva sámi servodaga eavttuid mielde. Danin lea álgoálbmogiid oahppo- ja dutkanásahusaid nannen earenoamáš dehálaš sihkkarastin dihte sámi beroštumiid našunála gelbbolašvuođa strategiija viidásit barggus.</p>
<p>Sámi joatkka- ja boazodoalloskuvla fállá prográmmafágaid luonddugeavaheapmi ja boazodoallu, ja  Sámi allaskuvllas lea vejolaš váldit bachelorgráda boazodoallooahpus. Dát leat guovddáš arenat boazodoallogelbbolašvuođa huksemis. Sámediggedieđáhusas alit oahpu ja dutkama birra ovdanbuktojuvvo dárbu hukset dutkanvuđot boazodoallofágalaš oahppofálaldaga master- ja doavttergrádadásis, ja ahte ferte ásahuvvot masteroahppu opmodatfágas mas sámi riektedilit leat oassin. Dat lea dehálaš earret eará nannen dihte eananjuohkindikki gelbbolašvuođa boazodoalu birra. Sámedikki mielas lea deaŧalaš hukset viidáset fágabirrasa mii lea ásahuvvon Sámi allaskuvlii, mas vuolggasadjin lea boazodoalu árbevirolaš máhttu, ásaheami bokte oahpahusa boazodoallofágas master- ja PhD-dásis. Stipeandaortnegat dákkár oahpuide fertejit ordnejuvvot.</p>
<p>Dutkan čájeha ahte dálkkádatrievdamat áiggi badjel sáhttet mielddisbuktit rievdadusaid boazodoalu árbevirolaš bargomállii ja mearkkašahtti ekonomalaš váikkuhusaid. Rievdamiid váikkuhusat ja makkár heivehemiid boazodoallu dárbbaša čađahit, rievddadit guovllus guvlui. Heivehanvejolašvuođat leat iešguđetláganat. Danin lea áibbas deaŧalaš ahte boazodoalus dálá rievddadanmunni ja árbevirolaš máhttu, biddjo vuođđun doaibmabijuide. Lea dárbbašlaš ahte eiseválddit ovttasbarggus Sámedikkiin ja boazodoaluin gávdnet čovdosiid</p>
<p>Máhttu sámi riekteipmárdusa birra, vieruid, eaiggátvuođadiliid ja eatnamiid ja resurssaid geavaheami birra lea deaŧalaš čielggadan dihte riektediliid boazodoalus ja lágaid dulkomiidda ja hábmemiidda. Viidáseappot addá dat vuođu ja láidehusa almmolaš mearridanváldedoaimmaheapmái plána-, suodjalan- ja huksenlágain mat sihkkarastet boazodoalu areálavuođu.</p>
<p>Strategiijat: - Bargat dan ala ahte viidásetovddiduvvojit metodologiija maid sáhttá atnit boazodoalu árbevirolaš máhtu hálddašeamis. - Váikkuhit dasa ahte boazodoalu máhttu váldo mielde máhttovuđđui biras- ja plánahálddašeamis ja váidudeaddji doaibmabijuid ovddideamis. - Bargat dan ala ahte ásahuvvo masteroahppu opmodatfágas mas sámi riektedilit leat oassin - Bargat dan ala ahte máhttu sámi kultuvrra, opmodathistorjjá, riekteháhkama ja virolašvuođat leat oassin vuođđogelbbolašvuođas buot eanajuohkinduopmáriin. - Bargat dan ala ahte huksejuvvojit dutkanvuđot boazodoallofágalaš oahppofálaldagat master- ja doavttergrádadásis.</p>
<list><p type="listitem">Boazodoalu návccat ja gelbbolašvuohta</p>
</list><p>Mihttomearri: Boazodoalus galgá duohta vejolašvuohta konsulteret ja searvat stivremii ja hálddašeapmái iežas eanaguovlluin</p>
<p>Lassánan bahkken boazodoalu guohtoneatnamiidda ja eanet gáibádusat almmolaš eiseválddiide konsulteret boazodoaluin go daidda njuolga čuohcá, leat váikkuhan dasa ahte lea eanet jearru ja vuordámušat boazodoalu orgánaide, áššiin gos bivdet gulaskuddancealkámušaid, searvat čoahkkimiidda ja searvat konsulterenproseassaide.</p>
<p>Lea vealtameahttun dadjamuš das ahte boazodoalus lea duohta vejolašvuohta searvat hálddašeapmái iežas eatnamiin. Boazoealáhus, sihke NBR bokte ja orohagaid bokte, leat čujuhan dasa ahte lea resurssaid dáfus hástaleaddjin orohagaide čuovvut buot plánaproseassaid, ja ahte dat dagaha ahte boazodoalu riektesihkarvuohta láivu. Doarvái gulahallan eaktuda ovttadássásašvuođa goappašiid beliin, earenoamážit guoská dát resurssanávccaide ja bargonávccaide. Sámediggi oaidná dárbbu nannet barggu sámi riekteoamasteddjiid ektui nu ahte sidjiide lea vejolaš ovddidit gáibádusaid sihkkarastit ja seailluhit eatnamiid ja resurssaid.</p>
<p>Sámedikki mielas lea áibbas deaŧalaš vuoruhit ekonomalaš rámmaid návccaid ja gelbbolašvuođahuksema dihte vai sáhttit váraváldit eananvuoigatvuođaid ja –beroštumiid. Orohagat ožžot doaibmadoarjaga boazodoallošiehtadusa bokte gokčan dihte hálddahusa, plánema ja resurssahálddašeami, sihke dasa mii guoská orohaga siskkáldas hálddašeapmái ja bargui olggobealde aktevrraid ektui sihkkarastin dihte areálaid. Muhto dát lea guhkkin eret doarvái. Orohagat galget doaimmahit siskkáldas hálddašeami, seammás go olggobeale aktevrrat vurdet eanet ahte eanet dialoga ja searvama boazodoalu bealis. Vai boazodoallu buoremus lági mielde nagoda dustet dáid vuordámušaid, de lea dárbu nannet orohagaid ekonomalaččat. Stáhtas lea stuorra ovddasvástádus sihkkarastit ahte boazodoalus lea doarvái návccat áimmahuššat iežaset rolla.</p>
<p>Ollu orohagat fertejit gulahallat máŋggain suohkaniin. Ráddjejuvvon resurssaid dihte eai nagot orohagat čuovvut buot proseassaid ja danin bázahallet areálaplánemiin. Gulahallančoahkkimiin Sámedikkiin leat máŋga orohaga dovddastan ahte lea dárbu čohkket gelbbolašvuođa ja resurssaid orohagain. Danin ferte geahččat doaibmabijuide mat movttiidahttet ovttasbargui ja resurssaid oktiiheiveheapmái. Sámediggi lea ge dan dihte ásahan sierra doarjjaortnega, mas sáhttá juolludit doarjaga heivehanprošeavttaide boazodoalus, mii mielddisbuktá ahte boazodoalu areálavuođđu ja ekonomalaš ovdáneapmi sihkkarastojit. Sámedikki mielas galget eanet aktevrrat váldit ovddasvástádusa oažžun dihte dán sadjái, ii unnimusat nuppit áššebealit ja fylkkamánnit.</p>
<p>Sihkkarastin dihte boazodoalu návccaid ja gelbbolašvuođa oassálastit aktevran konkrehta areálaáššiin, de lea vealtameahttun ahte proseassa golu</p>
<p>Sámediggi lea dorjon álggaheami buoridit sámi vuoigatvuođaeaiggádiid gelbbolašvuođa ja návccaid go deaividit stuorit huksenaktevrraiguin earret eará go leat mielde ruhtadeame vuođđudusa Protect Sápmi. Sámedikki mielas servviide ja stuorit eanaeaiggádiidda, mat hálddašit eatnamiid gos leat sámi vuoigatvuođat, maid lea ávkin doarjut dákkár álggahemiid. Sámediggi doarju iežas doarjjaortnegiid bokte čuovvolit sámi vuoigatvuođaid areálaide ja resurssaide, doarjuma bokte juridihkalaš veahki áššiin main lea prinsihpalaš dadjamuš.</p>
<p>Sámediggi čujuha maid dárbui kárttaide mat čalmmustahttet ja addet ollislaš gova čađahuvvon huksendoaimmain boazodoalloguovllus ja orohagain. Kárttat leat ávkkálaš reaidun go galgá govvidit sisabahkkemiid váikkuhusaid. Dákkár kárttat leat deaŧalaš reaidun maiddái alcces boazodollui. Dakkár kárttat čájehit sin resurssaid ja sin resursageavaheami ja danin fertejit orohagat ja siiddat daid ieža eaiggádit ja dárkkistit, nu ahte sii sáhttet daid geavahit gulahallamiin ja konsultašuvnnain huksejeddjiiguin ja almmolaš plánaeiseválddiiguin.</p>
<p>Strategiijat:  - Movttiidahttit doarjjaortnegiid bokte ovttasbargui ja oktiiheiveheapmái resurssain orohagain ja siiddain sihkkarastin dihte areálavuođu. - Bargat dan ala ahte gávdnojit buorit vuogádagat boazodoalu goluid gokčamii konkrehta areálaáššiin. - Bargat dan ala ahte orohagat ja siiddat sáhttet ráhkadit iežaset kártavuođu iežaset areálain ja resurssain.</p>
<list><p type="listitem">Boazodoallu ovdánanealáhussan sámi guovlluin  <list><p type="listitem">Boazodoallu – vejolašvuođaid ealáhus</p>
</list></p>
</list><p>Sámediggi áigu leat sámi guovlluid ealáhusovdáneami eaktudeaddjin. Sámedikkis sámiid álbmotválljen orgánan lea ovddasvástádus das ahte sihkkarastit servodatovdáneami sámi guovlluin, ja nu maiddái boazodoalu beroštumiin ja ovdánanvejolašvuođain.</p>
<p>Sámiid iešmearridanvuoigatvuhtii gullá maid vuoigatvuohta friddja mearridit iežas ekonomalaš, sosiála ja kultuvrralaš ovdáneami. Dasa gullet maid dakkár bealit go ealáhusovddideapmi, ekonomalaš rámmaeavttut ja doaibmabijut boazodoalu várás. Guhkit áiggi vuollái galgá Sámedikkis leat mearrideaddji váikkuhanvejolašvuohta dán suorggis. Dassážiigo dat ollašuvvá galget Sámedikkis leat váikkuhanvejolašvuođat boazodoalu ealáhusovdáneapmái, ja daidda rámmaeavttuide maid stáhta eiseválddit fállet.</p>
<list><p type="listitem">Boazodoallu – vejolašvuođaid ealáhus</p>
</list><p>Mihttomearri: boazodoallu lea innovatiiva ealáhus alla árvoháhkandásiin mii seammás lea kultuvrralaččat guoddevaš.</p>
<p>Boazodoallu lea vejolašvuođaid ealáhus, mas leat buot vejolašvuođat ovdánit guoddevaš ealáhussan seammás go doalahuvvojit dan nana čanastagat sámi kultuvrii. Buriin borramušbuktagiin, áidnalunddot mátkeealáhusbuktagiin ja duodjeávdnasiiguin leat buorit vejolašvuođat ovdánit ealáhussan. Báikkálaš ja lagas borramuš jearahuvvo eanet ja eanet ja bohccobiergu gullá buoremus árktalaš ja lunddolaš borramušaide. Danne lea ge bohccobiergu lassánan márkaniidda maŋimus jagiid ja árvoháhkan sáhttá lassánit dálá dili ektui. Eanet beroštupmi bohccobirgui ja bohccobuktagiidda ja lassánan jearru buvttiha maiddái stuorát dietnasa boazoeaiggádiidda.</p>
<p>Seammás lea deaŧalaš atnit muittus ahte boazodoalus lea rádjá das man ollu dat sáhttá ovdánit. Eanet ahte eanet gáržžideamit hástalit guohtuneatnamiid, eai ge boađe ođđa eatnamat daid sadjái. Dat dagaha ahte boazodoalu eatnamat dađistaga gáržot. Dát lea stuorámus áittan boazodoalu ovdáneapmái. Ii ge leat eanaš guovlluin vejolašvuohta lasihit boazologu ja álggahit ođđa siidaosiid. Bearašvuđot doallu fuolahuvvo ja ovddiduvvo stáhta oainnu mielde buoremusat go dienas juohke bohcco nammii stuorru ja siidaosiid boazolohku stuorru, siidaosiid lohkku njiedjá ja boazoeaiggádiid lohku njiedjá. Deaŧalaš lea ahte boazodoalus lea birgenláhki sid</p>
<p>Danne dárbbašuvvo deattuhit buvttaovddideami ja vuovdaleami, vai sáhttá gávdnat dihto márkanbuktagiid maiguin boazodoallu sáhttá ovdánit. Sámediggi lea duhtavaš go máŋggaid jagiid lea boazodoallošiehtadusas deattuhuvvon vuovdaleapmi. Bohccobierggu márkandili dáfus lea deaŧalaš vuoruhit boazodoalu beaggima, seammás go geahččalit gávdnat buriid čovdosiid njuovahatstruktuvrraid ektui, doaibmabijuid ektui mat ovddidit vuovdima ja oažžut buktagiid márkaniidda.</p>
<p>Lea dárbu čađahit váikkuhusanalysa ealáhusa servodatlaš mearkkašumi ektui, danin go ealáhusas lea mearkkašupmi sámi servvodagaid kultuvrralaš ceavzilvuhtii. Dárbbašit maid eanet diehttit ealáhusovdáneami birra mii čatnasa boazodollui. Sámediggi áŋgiruššá kulturealáhusaid, mátkeealáhusaid, designa, duoji, báikkálaš biepmu ja daid viidásit buvttadeami dehálaš suorgin sámi guovlluide lasihan dihte álggahemiid ja hutkama.</p>
<p>Boazodoalus lea stuorra vejolašvuohta ovddidit mátkeealáhusbuktagiid. Maŋimus áiggiid lea mátkeealáhus rievdan fuolahusekonomiijas vásáhusekonomiijii. Das leat boazodoalus áidnalunddot vejolašvuođat go fállá boazodoallokultuvrii guoskevaš vásáhusaid. Dakkár áŋgiruššamis lea maid borramuš guovddážis.</p>
<p>Strategiijat: - Bargat dan ala ahte boazodoalu ealáhusovddideapmi fuolaha sihke ekonomalaš ja kultuvrralaš beali - Bargat dan ala ahte buvttaovddideapmi ja vuovdaleapmi deattuhuvvo - Láhčit boazodollui guoskevaš ealáhusovddideami, nu go mátkeealáhusa, duoji, báikkálaš borramuša ja kulturealáhusaid.</p>
<list><p type="listitem">Ealáhusovddideapmi sámi servodaga eavttuid vuođul</p>
</list><p>Mihttomearri: Boazodoalu ealáhusovddideapmi dáhpáhuvvá sámi servodaga eavttuid vuođul.</p>
<p>Dan rájes juo go Sámediggi ásahuvvui lea váikkuhit ealáhusovdáneapmái ja eanet árvoháhkama ealáhusas deattuhuvvon. Danne lea Sámediggi guhká juolludan doarjaga boazodoalu lasseealáhusaide. Dát áŋgiruššan lea leamaš buorre veahkkin boazodoalu ođđahutkiide. Lotnolasealáhusat leat lunddolaš oassi sámi árbevirolaš boazodoalus, ja viidásat áŋgiruššan dainna movttiidahttá eanet ealáhusovddideapmái. Dat sáhttá vuolggahit eanet boazodollui guoskevaš bargosajiid. Juolludeamit boazodoallošiehtadusa bokte leat dagahan Sámedikki áŋgiruššama vejolažžan. Maŋŋágo dat heaittihuvvui de ii leat Sámedikkis seamma buorre vejolašvuohta ruhtadit ovddideami.</p>
<p>Jahkásaččat várrejuvvojit ruđat boazodoallošiehtadusa bokte prográmmii mii galgá leat mielde lasiheamen árvoháhkama ja ođđahutkama boazodoalus. Ruđaid hálddaša Innovašuvdna Norga. Maŋimus boazodoallošiehtadusas várrejuvvui 5,5 miljovnna prográmmii  Utviklingsprogrammet for landbruks- og reindriftsbasert vekst  (Ovddidanprográmma eanadoalu ja boazodoalu várás).</p>
<p>Sámediggi bargá árjjalaččat dan ala ahte ovddidit sámi mátkeealáhusa ja sámi kulturealáhusaid ja Sámedikkis lea gelbbolašvuohta dán bargui. Boazodoalu ealáhusovddideami áŋgiruššama ferte geahččat oktii dáinna bargguin. Sámedikki mielas lea ain dárbu ovddidit sámi mátkeealáhusaid ja lea earret eará dorjon Sámi mátkeealáhus prošeavtta joatkaga. Prošeavtta ulbmil lea nannet gelbbolašvuođa, buktagiid ja sámi mátkeealáhusfitnodagaid oasi márkanis.</p>
<p>Sámediggi háliida iežas doarjjaortnegiid bokte earret eará doarjut báikkálaš viidásat ráhkadeami ja eanet sámi guovlluid borramuša vuovdima ja sámi mátkeealáhusa ovdáneami. Dát ortnegat eai leat erenoamážit jurddašuvvon boazodollui, muhto maiddái sis geain leat boazodollui guoskevaš prošeavttat, sáhttet ohcat dáin ruđain. Sámedikkis lea ovttasbargošiehtadus Innovašuvdna Norggain ja danne lea lagas ovttasbargu lunddolaš daid áŋgiruššamiid oktavuođas mat čađahuvvojit eanadoalu ja boazodoalu ovddidanprográmma bokte.</p>
<p>Boazodoalu buktagat gullet sámi kulturárbái ja dát čatnaseapmi dat dagaha buktagiid nu áidnalunddogin ja álki vuovdit. Danne lea hui </p>
<p>Maŋimus jagiid lea EBD dahkan máŋga rievdadusa mat leat láivudan Sámedikki vejolašvuođa váikkuhit boazodoalu ealáhuspolitihka ovddideapmái. Juolludeamit Sámedikki doarjjahálddašeapmái boazodoallošiehtadusa bokte leat heaittihuvvon ii ge Sámediggái leat addojuvvon ovddasteapmi Ovddidanprográmmii eanadoalu ja boazodoalu várás, maŋŋágo dat ovttastuvvui boazoprográmmain. Ii ge Sámediggi leat ovddastuvvon bohccobierggu márkanlávdegoddái ii ge boazodoalu ovddidanfondii.</p>
<p>Boazodoalu ealáhusovddideapmi lea duođas áŋgiruššan mii guoská sámi servodahkii. Dat mearkkaša ahte Sámediggi ain eanet ferte searvat dan ealáhusovddideapmái maid boazodoalloeiseválddit ja šiehtadallanbealit čađahit boazodoallošiehtadallamiin. Lunddolaš lea ahte Sámediggi nammada lahtuid guoskevaš lávdegottiide ja stivrraide, sihkkarastin dihtii sámi beroštumiid ja ahte sámi oaidnu fuolahuvvo.</p>
<p>Strategiijat:  - Oččodit váikkuhanfámu boazodoalu ealáhuspolitihkalaš ovddideapmái. - Doarjja boazodoalu ealáhusovddideapmái sierra doarjjaortnegiid bokte máŋggabealat ealáhuseallima várás - Bargat dan ala ahte Sámediggi searvá ealáhusovddideapmái, earret eará dakko bokte ahte nammadit lahtuid guoskevaš lávdegottiide ja stivrraide</p>
<list><p type="listitem">Sámedikki váikkuhus boazodoallošiehtadussii</p>
</list><p>Mihttomearri: Boazodoallošiehtadus lea mielde ovddideamen boazodoalu ja buorideamen dan ekonomalaš beali, fuolaheamen kultuvrralaš beali ja sihkkarastimin boazodoalu areálaid</p>
<p>Maŋimus jagiid lea boazodoallošiehtadus dađistaga ovddidan ealáhusbeali nannema geavahettiin váikkuhangaskaomiid láhčit dilálašvuođaid buorebut daidda boazodolliide geain boazodoallu lea váldodoaibman. Šiehtadus guoská eanaš dušše boazodoalu ekonomalaš váikkuhangaskaomiide, ii ge eará doaibmabijuide ja váikkuhangaskaomiide. Sámedikki mielas lea ovdáneapmi mii doarju ealáhusbeali buorre, muhto oaivvilda ahte ferte leat vejolaš boazodoallošiehtadusas fuolahit boazodoalu deaŧalaš sámi kulturguoddin ja nannet boazodoalu areálavuođu sihkkarastima.</p>
<p>Boazodoallošiehtadallamat lea guovtti beali gaskasaš šiehtadallan, mas NBR ovddasta boazodoalu. Sámediggi ovddida árvalusaid boazodoallošiehtadussii ovdal šiehtadallamiid. Sámedikki dievasčoahkkin mearrida árvalusaid mat dasto ovddiduvvojit šiehtadallanbeliide. Sámediggi oassálastá šiehtadallamiidda áicin stáhta sáttagottis. Šiehtadusas lea stuorra mearkkašupmi boazosápmelaččaide ja danne lea lunddolaš ahte Sámedikkis lea váikkuhanfápmu ealáhusa rámmaide ja eavttuide. Danne lea Sámediggi guhká gáibidan konsultašuvnnaid EBD:ain stáhta fálaldaga hárrái boazodoallošiehtadussii. EBD lea hilgon gáibádusa ja čujuhan dasa ahte ii leat lunddolaš čađahit konsultašuvnnaid ovdal šiehtadallamiid NBR:ain.</p>
<p>Go guorahallá maŋimus boazodoallošiehtadusaid Sámedikki árvalusaid, NBR gáibádusaid ja stáhta fálaldaga ektui, de ii oro Sámedikkis leamen duohta váikkuhanfápmu boazodoallošiehtadusa vuoruhemiide. Daid osiid Sámedikki árvalusain maid sáhttá oaidnit šiehtadusas, leat dat seamma vuoruheamit go dat maid EBD leat juo ieža dahkan. Ii ge muitaluvvo mo EBD árvvoštallá árvalusaid iešguđet fáttáid.</p>
<p>Dat čájeha ahte Sámedikkis árvalusaid buktima bokte ii leat doarvái váikkuhanfápmu daidda rámmaeavttuide maid stáhta fállá boazodollui, ja danne ferte čađahit konsultašuvnnaid stáhta fálaldaga hárrái. Sámedikki sajádaga vuođul šiehtadallamiin galget Sámedikki árvalusat ja konsultašuvnnat boazodoallošiehtadusa hárrái leat bajimus dásis, politihkalaš láidestusaid hárrái šiehtadusa áigumuša ja prinsihpalaččat deaŧalaš ortnegiid ektui.</p>
<p>Strategiijat:  - Oččodit Sámediggái stuorát váikkuhanfámu boazodoallošiehtadussii, konsultašuvnnaid bokte stáhta fálaldaga hárrái NBR:ii.</p>
<list><p type="listitem">Boazodoalu beaggima nannen</p>
</list><p>Mihttomearri: Servodagas lea buorre máhttu boazodoalu birra ja ipmárdus boazodoalu dárbbuid ektui.</p>
<p>Ollu oktavuođain govviduvvo boazodoallu hástaleaddji ealáhussan, mas leat ollu ja ovttastuvvon hástalusat ja dakkár ealáhussan mii hehtte ovdáneami. Earáide sáhttá boazodoallu orrut dakkár ealáhussan mas čađat leat riiddut. Mediaid mielde leat dál stuorra váttisvuođat boazodoalus bargui guoski dilálašvuođaid ektui ja dávjá govvejuvvo dakkár ealáhussan mii lea heahtedilis. Dát lea noađđin olbmuide boazodoalus.</p>
<p>Sámediggi lea fuolastuvvan mediaid gova geažil boazodoalus, dan beaggima geažil mii das čuožžila ja mo dat čuohcá olbmuide boazodoalus. Heajos mediagovva sáhttá dagahit ahte majoritehta álbmot dohkkeha buorebut dakkár láhttema mii gudnehuhttá ja vuorjá boazodoalu.</p>
<p>Go almmolaš birrasat ja olbmot válddahit boazodoalu, de dat adnojuvvo duohtan. Danne lea deaŧalaš ahte njunuš olbmot dihtomielalaččat máinnašit boazodoalu eai ge leat mielde ain eanet bilideamen boazodoalu beaggima. Lea dehálaš ahte eanet aktevrra, ovdamearkka dihte suohkanat ja almmolaš ásahusat, leat mielde juohkimin rievttes dieđuid boazodoalu birra servvodahkii.</p>
<p>Vaikke vel boazodoalu ovddasteaddjit geahččalit njulget gova áššálaš diehtojuohkimiin ealáhusa birra, de das ii gárta seamma duohtavuođaárvu. Sámediggi oaidná dárbbu ráhkadit strategiija dasa mo ulbmillaččat galgá bargat sihkkarastin dihtii ahte boazodoallu govvejuvvo rivttes láhkai almmolaččat nu ahte beaggin suodjaluvvo. Dán barggu berre NBR boazodoalu organisašuvdnan jođihit. Sámediggi áigu searvat bargui ja vuordá ahte maiddái earát ge dorjot dakkár áigumuša.</p>
<p>Sámi allaskuvlla ofelašortnet, mas sámi nuorat johtet ja juhket dieđuid sápmelaččaid ja sámi dilálašvuođaid birra, lea leamaš loktemin máhttodási. Sámediggi oaivvilda ahte ferte árvvoštallat ráhkadit dakkár sullasaš ortnega maiddái boazodoalu várás. Livččii lunddolaš čatnat dán barggu NBR:ii, ja dan ruhtadit boazodoallošiehtadusa bokte.</p>
<p>Strategiijat  : - Bargat dan ala ahte čađahuvvojit doaibmabijut mat govvejit boazodoalu positiiva vugiin - Veahkehit boazodoalu ráhkadit strategiija mii fuolaha ealáhusa beaggima.</p>
<list><p type="listitem">Buorit rámmaeavttut ealáhusovddideapmái</p>
</list><p>Mihttomearri: Boazodoalus leat buorit rámmaeavttut nu ahte ealáhus sáhttá ovdánit.</p>
<p>Sihkkarastit buriid rámmaeavttuid mielddisbuktá earret eará ahte unnidit ealáhusa goluid, láhčit rekrutteremii ja dásseárvui, ja deattuhit dearvvašvuođa, bargobirrasa ja sihkkarvuođa buriid čálgoortnegiid bokte, ja buori bargobirrasa bokte.</p>
<p>Golut</p>
<p>Boazodoalu oppalašrehketdoalu (  Totalregnskapet for reindriftsnæringen)  mielde leat boazodoalu ekonomalaš bohtosat njiedjan ja golut lassánan. Lassánan golut, boraspirevahágat, vuddjomat ja eará bealit unnidit dietnasa. Gánnáheapmi rievddada guohtunguovllus guohtunguvlui. Ferte gávnnahit mii dat váikkuha hejot ekonomalaš bohtosiidda, ja hutkat doaibmabijuid mat unnidit dáid váikkuhusaid. Dan lea vejolaš go guorahallá boazodoalu ekonomiija govdadit ja geahččá oalgeváikkuhusaid ja ovdánanvejolašvuođaid.</p>
<p>Boazodoalus leat stuorra golut fievrruide ja daid doaimmaheapmái. Sihke boazodoallu ja Sámediggi leat čađat gáibidan divatgeahpedemiid dain mohtorfievrruin ja doallobiergasiin mat dál gohčoduvvojit personfievrun. Fertešii rievdadit daid lágaid mat eai mieđit ealáhusgessosa ovttagearddedivada, lasseárvodivada ja boaldámušdivadiid oktavuođas. Boazodoalu divatortnegiidda fertejit gustot seamma njuolggadusat go eanadoalus. Dat mearkkaša ahte boazodollui gustojit seamma divatgeahpedeamit ja njuolggadusat go eará ge ealáhusain.</p>
<p>Dasto ferte lágain presiseret ahte boazodoallu ii galgga dárbbašit máksit opmodatvearu ealáhusvisttiin ja boazodoallorusttegiin, nu go eará vuođđoealáhusat eai dárbbaš.</p>
<p>Rekrutteren  Lea deaŧalaš ahte nuorat gearddit besset searvat beaivválaš dollui muosáhit deaŧalaš máhtu mas lea stuorra mearkkašupmi sidjiide geat galget doaibmat boazodoalus boahtteáiggis.</p>
<p>Stáhta boazodoallopolitihkas lea leamaš mihttomearrin geahpedit boazodolliid logu. Boazodoalus lea dattetge leamaš eará ovdáneapmi go vuođđoealáhusain muđui. Boazoeaiggádat leat lassánan eai ge gallis guođášedje ealáhusa. Ollu nuoraide geat háliidit bargat bohccuiguin, lea hástalussan ahte sis ii leat iežaset siidaoassi. Dain guovlluin gos leat ollu bohccot, sáhttá maiddái boazologu gorálaš geahpedeapmi mielddisbuktán ahte mearriduvvon boazolohku lea nu uhcci ahte dat ii atte birgenlági ja ekonomalaš ceavzinvejolašvuođa, dahkat boazodollui álgima hástaleaddjin. Sáhttá jearrat vel go lea rekrutteren seamma buorre jus ekonomiija boazodoalus hedjona ain eanet. Muhtun guovlluin lea dál juo heajos rekrutteren ja alla gaskamearálaš ahki. Dárbbašuvvojit dakkár váikkuhangaskaoamit mat leat mielde bisuheamen dássidis rekrutterema ealáhussii.</p>
<p>Buori rekrutteremii gullá sávaldat oažžut eanet bargiid, ahte álggaheaddjit leat nuorat, ahte sis lea árja ja nana gelbbolašvuohta ja máhttu dustet boazodoalu boahtteáiggi hástalusaid. Nuoraid rekrutteren lea hui deaŧalaš dasa ahte boazodoallu joatkašuvvá árbevirolaš sámi bearaš- ja kulturvuđot ealáhussan ja dasa ahte ealáhus galgá bistit ja ovddiduvvot viidáseappot.</p>
<p>Fidnooahppiortnet lea leamaš buorre váikkuhangaskaoapmin rekrutteremii ja ealáhusa gelbbolašvuođaloktemii. Sámediggi oaivvilda ahte Duoji ja boazodoalu oahpahuskantuvra ja  fidnooahppiortnet, mat lea veahkehan rekrutterema boazodollui ja fágamáhtu formaliserema, galget bisuhuvvot ja boazodoallošiehtadusa bokte sihkkarastit ruhtadeami.</p>
<p>Sámedikki mielas lea deaŧalaš ahte nuorat movttiidahttojuvvojit válljet boazodoalu fidnun. Ulbmillaš doaibmabijuid haga šattašii kultuvrra joatkevašvuohta ja gelbbolašvuohta váilevaš. Buorit doarjjaortnegat daid nuoraid várás geat háliidit álggahit doalu ja váldit badjelasaset boarráset buolvvaid doaluid, leat deaŧalaččat. Ii ge galgga geahččat boazodoalu gáržžit muhto láhčit eanet ođđa bargosajiide boazodollui, ovdamearkka dihtii mátkeealáhusain, viidáseappot ráhkadeamis ja oahppo- ja fuolahusvuđot bálvalusain.</p>
<p>Dásseárvu  Boazodoallopolitihkalaččat lea dásseárvu ja doaibmabijut nissonolbmuid várás deattuhuvvon guhkit áiggi. Nissonolbmot leat deaŧalaš kulturguoddit, sidjiide biddjojuvvo ovddasvástádus das ahte kultuvra sirdojuvvo boahtte bulvii ja das ahte bisuhit boazodoalu kulturbeliid. Eatnašat dál boazodoallonissoniin leat ollesáiggi dahje oasseáiggi bargguin olggobealde boazodoalu. Danne sáhttá oassálastin beaivválaš bargguin leat hástaleaddjin. Ii leat eisege ođđa čuolbmačilgehusaid ja danne oaivvilda Sámediggi ahte boazodoallošiehtadusas ferte vuoruhit dakkár ekonomalaš doaibmabijuid mat dahket nissonolbmuide vejolažžan oassálastit boazodollui.</p>
<p>Dásseárvodoaibmabijut leat uhcit vuoruhuvvon maŋimus jagiid šiehtadusain ja ruđaid merken doaibmabijuide nissonolbmuid várás lea sihkastuvvon. Sámedikki oainnu mielde eat leat juksan dásseárvopolitihkalaš mihttomeriid ja dat fuolastuhttá go dat ii vuoruhuvvo. Ain ferte bargat ulbmillaččat dásseárvohástalusaiguin ja lea deaŧalaš ahte boazodoallonissonat leat oidnosis dakkár luohttámušdoaimmain ja arenain gos boazodollui guoskevaš mearrádusat dahkkojuvvojit.</p>
<p>Dan áigodagas go leat čađahuvvon doaibmabijut nissoniid várás, de ii leat dađe eanet áŋgiruššojuvvon dakkár ealáhusovddidemiin mii váldá erenoamážit vuhtii boazodoallonissoniid, vaikke vel lea ge deaŧalaš lasihit nissonolbmuid oassálastima boazodollui. Eanaš doaibmabijut ledje doarjagat siidaosiide.</p>
<p>2014/2015 logut čájehit ahte nissonolbmot eaiggádušše 13 % siidaosiin Norggas. 26 % siidaosiin ledje oktasaš siidaoasit, main goappašat náittosguoimmit l</p>
<p>Jus nissoniidoassi galggaš lassánit, de lea hui deaŧalaš sihkkarastit nissonolbmuide sierra dienasvuođu boazodollui dahje boazodollui guoskevaš ealáhusdoibmii. Go ovdamearkka dihtii buorebut áimmahuššá álgoávdnasiid bohccos, de sáhtášii lasihit árvoháhkama. Dainna lágiin maiddái oažžu ovdan viidát ipmárdus boazodoalus ealáhussan, mii buoret heive árbevirolaš struktuvrii bearašvuđot ealáhus.</p>
<p>Dearvvašvuohta ja bargobiras  Boazodoalus leat erenoamáš bargobirasdilit maidda luondu ja dálkkádat váikkuhit. Ealáhusa mihtilmasvuohta lea garra rumašlaš ja silolaš bargu hástaleaddji dálkkádagain. Boazobargiin leat ollu hástalusat dan ektui ahte hálddašit noađuheaddji bargodiliid ja stuorra várra roasmmohuvvat barggus ja buohccát barggu geažil.</p>
<p>Sámediggi lea ovttas earáiguin ruhtadan prošeavtta “Boazodoalu árgabeaivi”, mii lea guorahallan daid nođiid mat čuhcet olbmuide sámi boazodoalus Norggas, ja iešguđet nođiid váikkuhusaid. Bohtosat čájehit ahte boazodoallit leat eanaš duhtavaččat ieš bargguin, muhto ahte ollugat vásihit dakkár  sisabahkkemiid mat noađuhit sin ja sin bearraša ja dagahit sidjiide lassebarggu, ja ahte sis lea dakkár eallin- ja bargodilli mas leat uhccán vejolašvuođat fidnet dárbbašlaš vuoiŋŋasteami. Muhtun boazodoallit eai leat goassege leamaš eret barggus buozalmasvuođa geažil dahje sis ii leat leamaš luopmu, earret eará dan geažil go lea váttis fidnet dohkálaš sadjásačča.</p>
<p>Eanadoalus leat máŋga čálgoortnega mat ruhtaduvvojit eanadoallošiehtadusa bokte, dakkárat go doarjja sadjásažžii luomu, astoáiggi ja buozalmasvuođa oktavuođas. Sámediggi oaivvilda ahte ferte vuoruhit buoret čálgoortnegiid boazodolliid várás ja ahte ferte oččodit seammalágan ortnegiid boazodollui go dat mat leat eanadoalus.</p>
<p>Sámedikki mielas lea deaŧalaš ahte boazodolliin lea oadjebas bargosadji buori bargobirrasiin. Boazodoalu árgabeaivvi prošeavtta bohtosat čájehit ahte máŋgga orohagas leat leamaš guhkesáiggi riiddut ja olbmot geat leat láhtten áitalasat. Dat vuolggaha dorvvohis bargodiliid ja sáhttá čuohcat dearvvašvuhtii. Unohis dáhpáhusat boazodoalus čájehit ahte ferte eanet deattuhit bargobirrasa ja eastadit riidduid ja vearredaguid. Ferte árvvoštallat mo sáhttá sihkkarastit dorvvolašvuođa ja riektesihkarvuođa boazodolliide.</p>
<p>Strategiijat  :  - Bargat dan ala ahte boazodoalu ekonomiija kártejuvvo - Bargat dan ala ahte divatortnet boazodoalus biddjojuvvo seamma dássái go eanadoalus ja ahte boazodoallu seamma láhkai go eará vuođđoealáhusat, eai dárbbaš máksit opmodatvearu ealáhusvisttiin ja boazodoallorusttegiin - Oččodit dakkár váikkuhangaskaomiid mat veahkehit buori rekrutterema boazodollui - Bargat dan ala ahte bargojuvvo ulbmillaččat dásseárvodoaibmabijuiguin - Bargat dan ala ahte láhččojuvvojit eanet ođđa bargosajit boazodoalu oktavuođas - Bargat dan ala ahte fidnooahppiortnet sihkkarastojuvvo ja dahkkojuvvo bistevažžan boazodoallošiehtadusa bokte - Bargat dan ala ahte eanet deaddu biddjojuvvo bargobirrasii, dearvvašvuhtii ja sihkkarvuhtii boazodoalus, ja ahte čálgoortnegat buoriduvvojit</p>
<list><p type="listitem" xml:lang="fkv">Boraspirepolitihkka</p>
</list><p>Dálá boraspirepolitihkka ja –hálddašeapmi dagaha stuorra váttisvuođaid boazodollui. Massimat boraspiriid geažil buvttihit stuorra ekonomalaš ja psyhkalaš noađuhemiid.</p>
<p>Boraspirepolitihkka mii váldá vuhtii boazodoalu</p>
<p>Mihttomearri: Massimat boraspiriid geažil unniduvvojit mealgadit vai boazodoallu sáhttá geavahit árbevirolaš guohtunguovlluid guohtumii.</p>
<p>Ealáhusa ja boazodoalloguovlluid logut čájehit ahte boraspiret goddet dohkkemeahttun stuorra oasi buvttadanelliin. Lea maid stuorra earru das maid ealáhusdoallit ohcet buhtaduvvot boraspirevahágiid oktavuođas, ja das maid sii ožžot máksojuvvot. Dakkár politihkka ii sáhte joatkit nu ahte guohtunealáhusaid eallinvuođđu ii áitojuvvo. Sámediggái lea váttis dohkkehi</p>
<p>Sámiid álbmotválljen orgánan galgá Sámedikkis leat stuorát váikkuhanfápmu nationála boraspirepolitihkkii ja Sámediggi áigu bargat dan ala ahte massimat boraspirevahágiid oktavuođas  unniduvvot mealgat vai boazodoallu sáhttá geavahit árbevirolaš guohtunguovlluid.</p>
<p>Boazodoallu vásiha ahte sis eai leat váikkuhanvejolašvuođat ja sis lea unnán luohttámuš boraspirehálddašeapmái ja -dutkamii, ja ahte sin árbevirolaš máhttu ja vásáhusat deattuhuvvo hui unnán. Go olbmuid vásáhusat, áicamat ja máhttu ii dohkkehuvvo hálddašeamis ja dutkamis, de das ii boađe buorre hálddašeapmi.</p>
<p>Elliid massima oktavuođas boraspiriide fertejit psykososiála dilit oažžut stuorát fuomášumi. Dakkár noađuheamit eai čuoza dušše sutnje gii eaiggáduššá ealli, muhto olles bearrašii. Hástalussan lea veahkehit boazodolliid buorebut dustet psyhkalaš noađuhemiid go boraspiret goddet bohccuid.</p>
<p>Boahtteáiggi boraspirepolitihkka ja buhtadanortnet ferte leat máhttovuđot, boraspire- ja boazodoallofágalaš meroštallanvuogit fertejit leat vuođđun ja luohtehahtti ja dohkálaš diehtu boraspiriid ja boraspirevahágiid birra ferte leat sajis. Lea dárbu háhkat eambbo dieđuid boraspirenáliid ja iešguđet guovlluid goddindábiid birra, nu ahte oažžu modealla mii lea eambbo huksejuvvon objektiiva eavttuide mii sihkkarastá ovttadássásaš meannudeami iige meannudeami árvvoštallamiid vuođul. Buoret nálleregistreren ja eanet resurssaid dasa berre vuoruhit.</p>
<p>Boraspirevahágiid duođaštangáibádus lea guovddážis dálá buhtadanortnegis. Dál lea nu ahte boazoeaiggát dat ferte duođaštit boraspirevahágiid ovdalgo eiseválddit mákset buhtadusa. Lea váttis duođaštit boazomassimiid boraspiriide, danne lea duođaštanoassi unni. Vuosttažettiin buhtaduvvojit massimat mat leat jáhkehahttit. Sámediggi oaidná ahte boraspirehálddašeapmi, erenoamážit duođaštangáibádus, ii leat heivehuvvon ealáhussii mas leat dakkár eavttut go boazodoalus, ja áigu bargat dan ala ahte buhtadusmihtideami njuolggadusat rievdaduvvojit vai duohta massimat buhtaduvvojit.</p>
<p>Sihkkaris máhttovuođđu lea deaŧalaš vai boraspirelávdegottit galget sáhttit dahkat rivttes mearrádusaid ja vai boraspirelávdegottit dihtet boraspireloguid. Hástalussan lea atnit ávkin ja geavahit boazodoalu árbedieđu dutkamis ja hálddašeamis nu ahte duddojuvvo jáhkehahttivuohta.</p>
<p>Dat boraspiret mat bohtet deike riikkain gos leat eanet boraspiret go Norggas, eai váldojuvvo vuhtii go nállemihtut árvvoštallojuvvojit. Lagat ovttasbargu sámedikkiid gaskkas guohtunelliid suodjaleamis sáhtášii váikkuhit nationálariikkaid boraspirepolitihkkii. Hástalussan lea oažžut dakkár ovttasbarggu doaibmat.</p>
<p>Iešguđet doaibmabijut leat geahččaluvvon váidudan dihtii riidduid guohtunealáhusa ja boraspiriid gaskkas . Doaibmabijut boraspiriid ektui gáibidit ollu resurssaid go luondu bidjá ráddjehusaid. Sámedikki mielas fertejit eiseválddit gulahallama bokte ealáhusain gávdnat čovdosiid mat doibmet. Sámediggi evttoha ahte biddjojuvvo eanet deaddu rievdadit guottuid oažžun dihtii ipmárdusa vuođđoealáhusa dárbbuid ektui boraspireguovlluin ja oažžut dohkkehuvvot vuođđoealáhusa árvvu ealáhussan.</p>
<p>Sámediggi dohkkeha boraspiriid min luonddus, muhto eahpida garrasit guorrasa go stáhta boraspirepolitihkka gustovaš álgoálbmotriektái. Sámedikki boraspirepolitihkka ja áigumušat bohtet ovdan sámediggeráđi boraspirečilgehusas. Das deattuhuvvo earret eará ráfáiduhttojuvvon boraspirenáliid eallinnávccalaš náliid sihkkarastin, seammás go álbmotrievttálaš geatnegasvuođat álgoálbmogiid ealáhusvuođu suodjaleamis fuolahuvvojit. Deattuhuvvo maiddái ahte galgá leat dakkár boraspirepolitihkka mii ii goarit dahje áitte sámi boazodoalu dahje eanadoalu birgenlági sámi guovlluin, seammás go álbmotrievttálaš konvenšuvnnat ja Bern-konvenšuvdna biddjojuvvo vuođđun nationála boraspirepolitihkkii ja dan hálddašeapmái.</p>
<p>Sámediggái lea deaŧalaš ahte go ekologalaš ceavzilis boazodoallu árvvoštallojuvvo, de ferte váldit vuhtii boraspirenoađuheami. Lea eahperehálaš ahte boazodoallit čađat fertejit unnidit boazologu seammás go boraspirenoađuheapmi lassána.</p>
<p>Strategiijat  : - Bargat politihkalaččat ráđđehusa ektui oččodit boraspirepolitihka ja buhtadusortnega mii buorebut váldá vuhtii ja lea heivehuvvon guohtunealáhusaid. - Oččodit lagat gulahallama gaskal boraspirehálddašeami ja boazodoalu. - Váikkuhit nationála boraspirepolitihkkii ja regionála boraspirehálddašeapmái. - Ávžžuhit hálddašeami ja dutkanbirrasiid váldit mielde báikkálaš máhtu iežaset doibmii ja deattuhit dan čielgaseappot go nállemihtut mearriduvvojit. - Deattuhit ahte lea deaŧalaš geahččat boraspirehálddašeami olmmošvuoigatvuođaiguin ja álgoálbmotrivttiin ektui.</p>
<list><p type="listitem">Ekonomalaš ja hálddahuslaš váikkuhusat</p>
</list><p>Sámedikki boazodoallodieđáhusa čuovvoleapmi dahkkojuvvo Sámedikki jahkásaš bušeahtain. Dieđáhus mearrida áŋgiruššansurggiid mihttomeriid ja strategiijaid ja bušeahttabarggus konkretiserejuvvojit dat doaibmabijuid bokte. Dieđáhusas lea guhkesáiggi perspektiiva, ja lea ge lunddolaš guorahallat dieđáhusa golmma njealje jagi geahčen árvvoštallan dihtii lea go Sámediggi juksan daid mihttomeriid mat leat biddjojuvvon dieđáhusas.</p>
<p>Dieđáhusa čuovvoleamis leat ekonomalaš ja hálddahuslaš váikkuhusat. Dieđáhusa mihttomearit ja strategiijat dahke dárbbašlažžan doalahit ja ásahit buori gulahallama boazodoaluin, sihke ealáhusorganisašuvnnain NBR ja orohagaiguin ja siiddaiguin. Dasa lassin ferte doalahit gulahallama boazodoallohálddahusa iešguđet dásiiguin. Dasto gáibiduvvo konsultašuvdna árjjalaš geavaheapmi.</p>
<p>Sámediggi áigu vuoruhit resurssaid bargui boazodoalloáššiiguin, ja erenoamážit bargui fuolahit boazodoalu vuoigatvuođaid. Dat mearkkaša ahte dárbbašuvvojit eanet hálddahuslaš resurssat, ja nannen Sámedikki hálddahuslaš barggus.</p>
<p>Ealáhus- ja kulturlávdegoddi  -  006/16</p>
<p>EKL  - Mearr  ádus  :</p>
<p>Ealáhus- ja kulturlávdegoddi - evttohus</p>
<p>Álggahus</p>
<p>Sámedikki ealáhus- ja kulturlávdegoddi lea meannudan ášši Sámedikki boazodoallodieđáhusa mii govvida Sámedikki politihka boazodoalu birra.</p>
<p>Mearkkašumit</p>
<p>Mearkkašupmi Norgga Sámiid riikasearvvis (NSR) Mathis N. Eira, Nora Bransfjell ja Tor Gunnar  Nystad, Norgga Sámiid riikasearvvi/ Sámeálbmotbellodaga (NSR/SÁB) Christina Henriksen, Mariann Wollmann Magga (BB), Per Mathis Oskal (BB),Per A. Bæhr (Johttisápmelaččaid listu), Marie Therese Nordsletta Aslaksen (Sámit lulde), Inger Eline Eriksen (Árja) ovddidedje čuovvovaš mearkkašumi:</p>
<p>Areálasisabahkkemat bieggamillohuksemiid oktavuođas Fosenis sáhttet rihkkut álbmotrievtti. Boazodoalu vuoigatvuođaeaiggádat leat geigen ášši duopmostuoluide. Anleaggabarggut Storheiahuksemis fertejit bissehuvvot gitta dát lea čielgan.</p>
<p>Areálat maid sáhttá geavahit boazodollui leat eaktun dasa ahte árbevirolaš boazodoallu sáhttá seailluhuvvot. Boazodoalu stuorámus hástalus lea sihkkarastit doarvái guohtuneatnamiid.</p>
<p>Lullisámi boazodoallu lea guhkit áiggi vásihan stuora areálasisabahkkemiid ja hálddašeami mas boazodoalu kulturvuođđu lea ollu gáržžiduvvon.</p>
<p>Sámediggi lea boahtán diehtit ahte sisabahkkemat huksemiid geažil leat nu viidát ahte okta golmma siidaossosiin fertešii heaitit Lulli-Fosenis. Dát lea rihkkun ON siviila ja politihkalaš vuoigatvuođaid konvenšuvnnas art. 27, ILO-konvenšuvnna 169 ja EMK vuosttaš lassiprotokolla 1.artihkkala vuostá opmodatsuddjema birra</p>
<p>Ovddádusbellodaga lahttu Arthur Tørfoss ovddidii čuovvovaš mearkkašumi:</p>
<p>Lávdegotti Ovddádusbellodaga lahttu lea ovttaoaivilis ráđiin ahte sámi boazodoallu dál lea árbevirolaš ja ođđaáiggi gaskkas. Maŋimuš 50 jagis leat boazodoalus leamaš stuorra rievdadusat, earret eará ollu mekaniseren, eane</p>
<p>Dát lahttu doarju maid ráđi das go dadjá ahte boazodoallu lea deaŧalaš ja guhkes áiggi badjel bargoaddi ja árvoháhká sámi servodagas. Boazodoallu ealáhussan ja eallinvuohkin lea áidnalunddot sihke nationála ja riikkaidgaskasaš oktavuođas. Boazodoallu váikkuha beaivválaččat sámi giela ja kultuvrra suodjaleapmái, ja árbevirolaš máhtu geavaheapmái, viidásetovddideapmái ja gaskkusteapmái.</p>
<p>Dát lahttu oaivvilda, Sámediggeráđi oaivila vuostá, ahte boazodoalu vuoigatvuođaid vuhtiiváldima nákce boazodoallu hui bures ieš, ja ahte boazodoallu vaikke lea nu iešlágan, de buohtastahttojuvvo dat eará eanadoalloealáhusaiguin eanadoallodepartemeantta ektui ja almmolašvuođa ektui muđui.</p>
<p>Sámediggi ii oainne dárbbu dasa ahte Sámedikkis galgá sierra boazodoallopolitihkka.</p>
<p>Johttisápmelaččaid listtu áirras Per A. Bæhr ovddidii čuovvovaš mearkkašumi:</p>
<p>Johttisápmelaččaid listtu lávdegotti áirras lea duhtavaš go Sámediggi lea boahtán guhkás dieđáhusain. Dieđáhus lea min oainnu mielde boađus vuđolaš barggus, ja lahttu lea hui duhtavaš go oaidná ahte Sámediggi lea vuoruhan cealkámušaid iešguđetge arenain main boazosápmelaččat leat leamaš aktiivvalaččat searvvis.</p>
<p>4.4 čuokkis- Boazolohku balánssas areálavuođuin 5. teakstaoassi Boazologu heivehanproseassa ii leat obage leamaš einnostahtti, das leat leamaš eahpečielga plánat viidáset doaimmaheamis. Dát lea mielddisbuktán stuorra eahpesihkarvuođa ja suhttadeami ealáhussii. 5.1 čuokkis – boazodoalu iežas stivren  3. teakstaoassi Dál lea mearkaáššiid váiddainstánsa sirdojuvvon Boazodoallostivrras mearkaáššiid váiddalávdegoddái. 5.2 čuoggái Almmolaš hálddašeapmi boazodoalus 4. teakstaoassi Sámedikki nammaduvvon áirasiin ii leat mandáhtta Sámedikkis nu go boahtá ovdan dieđáhusas. “Bagadus Boazodoallostivrra nammadeapmái ja doaimmaheapmái” (LMD, 2009), §9, 1. lađas, gos čuožžu ahte “Boazodoallostivra galgá doaimmahit daid bargguid maid lea ožžon dahje boazodoallolága vuođul”l Johttisápmelaččaid listtu mielas lea boazodoallostivrra mandáhtta bargat boazodoallolága ektui. Dás namuhuvvo maid ahte Boazodoallolága ulbmilparagráfas namuhuvvo iešstivrejupmi ja dán dieđáhusas namuhuvvo juste iešstivrejupmi máŋgga sajis. Danin lea iešstivrejumiprinsihppa dán áirasa oainnu mielde okta dain deháleamos čuoggáin mainna Sámedikki nammaduvvon áirasat galget bargat. 8. teakstaoassi Dát áirras lea duhtavaš go dieđáhusas leat čállosat dan birra ahte Sámedikkis ii sáhte leat bajimus ovddasvástádus boazodoalus ovdal go rámmat leat sajis. Ovdamearkka dihte lea dát dieđáhus rievttes lávki dákkár árvvoštallamis boahtteáiggis. 3. kuvlačuokkis (strategiijat) Dát áirras oaivvilda ahte go dálá vuogádat doaibmá nu ahte EBD badjelgeahččá ja duššindahká Boazodoallostivrra, de lea unnán ávki Sámedikki áirasiiguin stivrras. Muhto ovdal go árvvoštallá hilgut nammadit áirasiid boazodoallostivrii, de ferte Sámediggi gávdnat čovdosa dasa movt Sámediggi sáhttá váikkuhit doaimmaide mat boazodoallostivrras dál leat. Sáhttá namuhit ahte boazodoallostivra lea bidjan johtui proseassa mii galgá geahčadit/evalueret stivrra rolla. Proseassa ferte mannat čađa bargobagadusaid ja njuolggadusaid mat čuvvot álbmotrievtti ja álgoálbmotrievtti.</p>
<p>7.5 čuokkis Buorit rámmaeavttut ealáhusovddideapmái Dát áirras áigu earenoamážit čuoiget dehálašvuođa das ahte fidnooahppiortnet boazodoalus ja duojis bisuhuvvojit ja sihkkarastojuvvojit.</p>
<p>Evttohus</p>
<p>Evttohus Bargiidbellodaga lahtuin (BB) Mariann Wollmann Magga, Per Mathis Oskal, Norgga Sámiid riikasearvvi lahtuin (NSR) Mathis N. Eira, Nora Bransfjell ja Tor Gunnar Nystad, Norgga Sámiid riikasearvvi/Sámeálbmotbellodaga (NSR/SÁB) lahtus Christina Henriksen, Johttisápmelaččaid listtu lahtus Per A. Bæhr, Árja Inger Eline Eriksen ja Sámit lulde lahtus Marie Therese Nordsletta Aslaksen.</p>
<p>1. evttohus</p>
<p>Vuosttaš evttohus: 4.4 čuokkis- Boazolohku dássedeattus areálavuođuin 4. teakstaoassi ja nubbi kuvlačuokkis (strategiijat) Rievdadit sáni boazolohkováttisvuohta boazolohkoheiveheapmi- sániin.</p>
<p>2. evttohus: 4.4 čuokkis - Boazolohku dássedeattus areálavuođuin 3. kuvlačuokkis (strategiijat) Lasihit cealkaga “ ja baicca fokuseret buvttadeami” maŋábeallai sitáhta “unnit fokusa bidjat dárkilis loguide”. “eanet vejolašvuohta rievddadit” sihkkojuvvo</p>
<p>Evttohus bargiidbellodaga (BB) lahtuin Mariann Wollmann Magga, Per Mathis Oskal ja Sámit lulde lahtus Marie Therese Nordsletta Aslaksen.</p>
<list><p type="listitem">evttohus</p>
</list><p>1.1 váldomihttomearri Sámedikki boazodoallopolitihkain</p>
<p>Lasáhus vuosttaš cealkaga maŋábeallai:  Sámediggi áigu ovddidit boazodoalopolitihka mas lea golmmasuorat mihttomearri, ekologalaš, ekonomalaš ja kultuvrralaš ceavzilvuohta, mas ekonomalaš ceavzilvuohta deattuhuvvo earenoamážit.</p>
<p>Bajit mihttomearri Sámedikki boazodoallopolitihkalaš barggus lea váikkuhit dasa ahte boazodoallu viidásetfievrriduvvo nanu sámi ealáhussan, ja ahte váldojuvvo vára ja sihkkarastojuvvojit boazodoalu kultuvra, giella, iešvuođat ja árbejuvvon vuoigatvuođat dehálaš fáktoran hálddašeamis ja lágain. Dát mielddisbuktá ahte boazodoalu árbevirolaš hápmi bearašealáhussan deattuhuvvo, ja boazodoalu areálat sihkkarastojuvvojit. . Boazodoallopolitihkalaš vuođđu galgá sihkkarastit areálaid boazodoalu várás, nu go boazodoallolága ulbmilparagráfa 1.§ maiddái bidjá vuođđun.</p>
<p>3.2 Ceavzilvuohta sámi perspektiivvas</p>
<p>Lasáhus ovddabeallai vuosttaš cealkaga:</p>
<p>Ceavzilis ovdáneapmi mearkkaša váldit vára dárbbuin mat olbmuin leat geat ellet odne, muhto nu ahte ii billis boahtteáiggi buolvvaid vejolašvuođa oažžut gokčojuvvot iežaset dárbbuid. Ekonomalaš ceavzilvuohta mas lea mihttun eanet gánnáhahttivuohta buoret biergodietnasa bokte lea dehálaš ealáhusas, ja ahte golut bisuhuvvot veahá vuollelis. Ekologalaš ceavzilvuohta mielddisbuktá boazologu mii lea heivehuvvon guohtuneatnamiidda, ja guohtuneatnamiid kvalitehtii. Ekologalaš ceavzilvuođas eaktuduvvo ahte guođoheapmi ii goarit guohtunkvalitehta. Ekovuogádaga girjáivuohta galgá seailluhuvvot maiddái dain iešguđet jahkodateatnamiin. Kultuvrralaš ceavzilvuohta boazoealáhusas galgá ain deattuhuvvot dehálaš oassin sámi kultuvrras.</p>
<p>4. Ceavzilis boazodoalu areálavuođđu</p>
<p>Boahtá 1. teakstaoasi ovdii:</p>
<p>Sámi boazodoallu lea iešheanalaš riektevuođu nala huksejuvvon, ja vuoigatvuođat leat vuosttažettiin huksejuvvon áiggiid čađa geavaheami ja virolašvuođa bokte. Sápmelaččain leat maid earenoamáš vuoigatvuođat go leat álgoálbmogat Norggas, iežaset árbevirolaš guovlluin, dása gullá maid bargat boazodoaluin.</p>
<p>Lullisámi boazodollui fertejit sihkkarastojuvvot buorit rámmaeavttut, ja Sámi vuoigatvuođalávdegotti árvalus riektediliid birra lullisápmelaččaide ferte čielggaduvvot. Máŋga orohaga lullisámis fertejit oažžut čielggasin ja mearriduvvot iežaset boazodoalloguovlluid. Ferte árvvoštallát viiddidit guovlluid doppe gos dan lea vejolaš.</p>
<p>Váikkuhusat konsešuvdnaortnegiin man siidaoasusortnet mielddisbuktá, ferte guorahallojuvvot, dán dahkat vai sihkkarastit ahte dát čuvvot álgoálbmotrievtti.</p>
<p>Lasáhus  strategiijat: :</p>
<list><p type="listitem">Čuovvolit Sámi vuoigatvuođalávdegotti árvalusa sajustit riektevuođu lágaide, dása gullá maid boazodoalu kollektiivvalaš buhtadusovddasvástádus</p>
<p type="listitem">Bargat dan nala ahte hábmejuvvojit njuolggadusat konsulterenšiehtadussii mat addet orohagaide/ siiddaide ekonomiija vai sis lea dárbbašlaš gelbbolašvuohta ja návccat, oassálastit konsultašuvnnaide nu go eanet ovttadássásaš beallin.</p>
<p type="listitem">Bargat dan nala ahte áimmahuššat Norgga riikkaidgaskasaš geatnegasvuođaid, ja čuovvolit konvenšuvnnaid.</p>
<p type="listitem">Čielggadit boahtteáiggi buolvvaid rievtti boazomerkii.</p>
<p type="listitem">Ahte boazodoalu hálddašeapmi galgá čuovvut riektevuođu, ja sihkkarastit riidočoavdinmekanismmaid garvindihte guhkit áigge lágastemiid siiddaid vuoigatvuođaid birra.</p>
</list><p>4.3  Sámedikki bargu váldit vára boazodoalu areálain.</p>
<p>4. teakstaoassi, boahtá teakstaoasi sadjái mii lea goalmmát cealkaga maŋis.</p>
<p>Vuosteháhkováldi lea sirdojuvvon orohatstivrrain fylkkamánnái ja Sámediggái  . Fylkkamánnis lea ovddasvástádus njuolggooktavuhtii boazosápmelaččaiguin das mii guoská praktihkalaš boazodollui, orohagaid geavahannjuolggadusaid hálddašeapmái ja dasa mii muđui lea válddahuvvon boazodoallolágas. Fylkkamánnit leat válljen iešguđet málle organiserema iežaset barggus. Hálddahusa rievdadeamis galgá árvvoštallojuvvot 2016:s. Boahtá leat dehálaš bidjat fokusa bargo- ja vuoigadansurggiide boazodoalu stáhtalaš hálddašanorgánain. Boazosápmelaččaid riektesihkarvuohta ferte vuhtiiváldojuvvot buot organiseremiin.</p>
<p>Máhttu sámi giela ja kultuvrra birra, ealáhusa iešvuođaid birra ja luonddu ja eatnamiid geavaheami birra, ferte boahtit eanet oidnosii hálddašeamis.</p>
<p>Lassi strategiijat:</p>
<list><p type="listitem">Bargat dan ovdii ahte areálat mat leat ráfáiduhtton ja gos vuoigatvuođačielggadeamit čájehit ahte doppe ovdal lea leamaš boazodoallu, fas rahppo dasa.</p>
</list><p>4.4  Boazolohku dássedeattus areálavuođuin.</p>
<p>Rievdadus strategiijain, 1.kuvlačuokkis:  Boazoorohagat/ guovllut rievdaduvvojit   Boazoorohahkan/ siidan.</p>
<p xml:lang="est">lassistrategiijat:</p>
<list><p type="listitem">Bargat dan nala ahte jus šaddá bággu geahpedit boazologu, de mearriduvvo vuolimus mearri mii suddje ja sihkkarastá ahte boazodoallit eai dárbbaš guođđit ealáhusa.</p>
<p type="listitem">Sihkkarastit ahte okta siidaoasus mii lea čuvvon geahpedangáibádusa, suddjejuvvo eanet bággonjuovvamiin sin ektui geat eai leat vuolidan ja go ieš ii leat lasihan boazologu.</p>
</list><p>Ođđa evttohus: 5.1, 3. teakstaoassi. Maŋimus cealkka rievdaduvvo dánin:</p>
<p>...,  orohagaid iežaset ipmárdus das movt boazodoallu galgá doaimmahuvvot iežaset geográfalaš rájiid siskkobealde  .</p>
<p>5.teakstaoasi nubbi cealkka rievdaduvvo dánin:</p>
<p>Sáhttá aŋkke jearrat makkár orgánat galget dahkat mearrádusa priváhtarievttalaš riidduin.</p>
<p>8. teakstaoassi rievdaduvvo dánin:</p>
<p>Jus galgá oažžut lihkostuvvan resurssahálddašeami, de fertejit iešguđet guohtonguovlluid vuoigatvuođat leat čielggaduvvon.</p>
<list><p type="listitem">Almmolaš hálddašeapmi boazodoalus.</p>
</list><p>3.teakstaoassi – sátni “muitalus” molsojuvvo sániin “ipmárdus”.</p>
<p>Strategiijain sihkkojuvvo čuovvovaš cealkka:</p>
<list><p type="listitem">Bargat dan nala ahte boazodoalloláhka guorahallo álkidahttindihte ja čuvget iehčanasrievttálaš ja almmolašrievttálaš bargguid, dasto maid árvvoštallat almmolaš hálddašeami organiserema nu ahte dat dávista álbmotrievtti geatnegasvuođain earret eará iešmearrideami ektui.</p>
</list><p>Dán sadjái boahtá ođđa strategiija:</p>
<list><p type="listitem">Dahkat ollislaš guorahallama boazodoalu hálddašeamis, sihkkarastin dihte ahte boazosápmelačča riektesihkkarvuohta vuhtiiváldojuvvo hálddašeami oktavuođas  .</p>
</list><p>Cealkka: Luohpat miellahttonammadeamis Boazodoallostivrii nu go dál doaibmá, dan sadjái biddjo:</p>
<list><p type="listitem">Sámediggi galgá joatkit nammadit miellahtuid Boazodoallostivrii  .</p>
</list><p>Lasáhus maŋŋel 8. teakstaoasi:</p>
<p>Prinsihpalaččat lea Sámediggi dan oainnus ahte álgoálbmotealáhusa hálddašeami, nugo boazodoallu lea, galgá Sámediggi dahkat. Muhto váilot muhtun bealit mat gusket láhkii ja rámmaeavttuide, mat dagahit ahte Sámediggi dál hilgu dán hálddašeami. Sámiid iešmearrideapmi ferte sajis, ja Sámedikkis ferte duohta váikkuhusvejolašvuohta ovdal sáhttá váldit hálddašanovddasvást</p>
<p>6.1 Areálahálddašeamis máhttu</p>
<p>Lassičuokkis strategiijaid vuollái.</p>
<list><p type="listitem">Intensiveret barggu boazodoallokártta válbmemiin ja ođasmahttimiin, nu ahte suohkaniid servodatplána vuolggasadji lea boazoguovllu geavaheapmi.</p>
<p type="listitem">Nannet orohagaid/siiddaid máhtu ja hálddašeami gelbbolašvuođa birra lasi doarjagiiguin Boazodoallošiehtadusa bokte.</p>
<p type="listitem">Vuoruhit gelbbolašvuođa huksema sihke almmolaš proseassaid birra boazodoalus, ja gelbbolašvuođa boazodoalu dárbbuid suohkana-/fylkkasuohkana hálddašeamis  .</p>
</list><p>7.2. Ealáhusovdánahttiin sámi servodaga eavttuiguin</p>
<p>Mihttomearri lonuhuvvo dáinna: Boazodoalloealáhusa ovdánahttin ovttas Boazodoallošiehtadusain galgá addit bálkáovdáneami mii lea unnimusat seamma dásis go eará joavkkuin ja unnidit sisaboahtoerohusa</p>
<p>Teakstaoasi sadjái  :</p>
<p>Boazodoallolága rievdadusat 2007:s leat siiddain oalát unnidan demokratiija ja árbevirolaš stivrenvugiid. Vejolaš eaiggádit bohccuid siiddas gosa boazoeaiggát álgo áiggis ii gula, lea okta ovdamearka dasa. Dat mielddisbuktá ahte odne jođihuvvojit siidaossosat, seammá ládje go earit guolleealáhusas. Dat sáhttá njuolggut leat áitán árbevirolaš siidavuogádahkii, mii lea huksejuvvon fuolkevuhtii ja máhttu dihto siiddaid birra. Go ollislaččat dárkkista boazodoallolága, ferte maid geahččat dán oasi.</p>
<p>Bisuhit boazodoalu váldoealáhussan eanemusaide lea mihttomearri, muhto ferte addot lotnolasealáhus vejolašvuohta dasa gii dan háliida ja dárbbaša.</p>
<p>Iešguđetlágan guolástan- ja bivdomállet doibmet lotnolasealáhussan muhtun boazoeaiggádiidda. Lea mearraluossabivdu ja sáivaguollebivdu mii vuosttažettiin lea leamašan liigeealáhussan, muhto maiddái vilgesguollebivdu ja maid gonagasreabbábivdu Finnmárkkus, leat buktán sisaboađu. Mearrabiebmu lea stuora eksportagálvu, ja boazoeaiggádat berrejit oažžut vejolašvuođa oassálastit guolásteamis ja bivdimis.</p>
<p>Mátkeealáhus ja turisten leat guhká leamašan árbevierrun boazosápmelaččain. Diet lea ealáhus mas leat stuora vejolašvuođat. Boazodollui vuođđuduvvon turisma ferte ovddiduvvot oassin sámi ja našunála mátkeealáhusáŋgiruššamis. Erenoamáš biepmut, ovttas daiguin erenoamáš vásáhusaiguin maid boazodoallokultuvra sáhttá fállat, sáhttá buktit eanet aktevrraide stuorit márkana. Lea deaŧalaš ahte boazodollui vuođđuduvvon turismmas leat rámmaeavttut mat dahket ahte ođđa gelddolaš gálvvut sáhttet ráhkaduvvot. Gelbbolašvuohta luonddugeavaheami birra mii lea ealáhusas, boahtá erenomážit ávkin meahcástanvuđot mátkeealáhusas.</p>
<p>Fuolahus- ja oahpahusvuđot bálvalusat doaibmafálaldaga hámis mánáide ja nuoraide main leat  erenoamáš dárbbut ja vuorrasiidda, ja dábálaš máhttofievrrideapmi mánáidgárddiide, skuvllaide ja eará institušuvnnaide. Diet sáhttet váikkuhit dienaslasiheami boazodoalloorohagaide ja ovttaskas boazodoallái, seammás go diehtu boazodoallokultuvrra birra juhkkojuvvo  .</p>
<p>Boahtá ovdii</p>
<p>Strategiijat:</p>
<list><p type="listitem">Láhčit vejolašvuođa čađahit iešguđetlágan lotnolasealáhusaid</p>
<p type="listitem">Árvvoštallat rievdadit njuolggadusaid vuoi šaddá vejolaš váldit turisttaid mielde ealu lusa.</p>
<p type="listitem">Bargat dan ovdii ahte lasihit bivdináigi mearraluossabivdiide.</p>
<p type="listitem">Sihkkarastit ahte njuolggadusat váldet vuhtii lotnolasealáhusaid</p>
<p type="listitem">Ahte profešonaliseren mátkeealáhusas lea ođđa áŋgiruššansuorgi</p>
<p type="listitem">Ahte fálaldagat ja bálvalusat mat leat vuođđuduvvon boazodolliid máhttui ja kultuvrii ovddiduvvojit</p>
</list><p>7.3  Boazodoallošiehtadus</p>
<p>Boazodoalloealáhusa sisaboađut leat vuosttažettiin biergosisaboađut, liigesisaboađut, boraspirebuvttadusat ja buvttadanvuđot doarjagat. Boazodoallošiehtadusas lea áigumuš addit boazodoalloealáhussii ovdáneami mii áiggis áigái heive politihkalaš mearriduvvon</p>
<p>Strategiijat:</p>
<list><p type="listitem">Nannet politihkalaš barggu Boazodoallošiehtadusain vuoi sihkkarastit buriid rámmaeavttuid boazodoalloealáhussii ja sisaboahtodássema boazodolliide.</p>
<p type="listitem">Čalmmustahttit boazodoallošiehtadusa aktiivvalaš stivrenreaidun</p>
<p type="listitem">Atnit boazodoallošiehtadusa nannet nissoniid oasi ealáhusas.</p>
<p type="listitem">Láidestit nu ahte šiehtadalliin galgá leat čielgasit definerejuvvon ovddasvástádus ja rolla láhkaásahusa hábmemis boazodoallošiehtadussii.</p>
</list><p>7.5 Buorit rámmaeavttut ealáhusovdáneapmái</p>
<p>Lasáhus Dásseárvu</p>
<p>Nissonolbmot leat maid eanet váldán oahpu ja nákcejit čađahit hálddahuslaš doaimmaid mat čuvvot go boazodoallu šaddá eanet formálalaš.</p>
<p>Sihkkarastindihte nissonolbmuid saji boazodoalus ferte dahkkot systemáhtalaš kárten mii čájeha makkár áššit leat guovddážis go galgá meroštallat rollaid boazodoalus. Boazodollui ja kultuvrii boahtá dát buorrin go barggut galget juhkkojuvvot heivvolaččat ja beroštumi mielde, eai ge sohkabeali mielde.</p>
<p>Lassi strategiijat:</p>
<list><p type="listitem">Bargat dan nala ahte nissonolbmuid ekonomalaš dilli mii guoská penšuvdnii ja buresbirgenortnegiidda guorahallojuvvo.</p>
</list><p>Lasáhus Dearvvašvuohta ja bargobiras</p>
<p>Boazodoallu lea fysalaččat gáibideaddji, lea stuora várra oažžut noađuhan- ja fitnovigiid ja dasto lea lihkohisvuođalohku boazodoalus allat. Buoridit bargodili boazodoalus lea dárbbašlaš, sihke buoridit psykososiála ja fysalaš bargobirrasa.</p>
<p>Buorre elliiddilli lea dehálaš boazodolliide. Lea stuora noađđin boazodolliide, lokomotiivavuddjiide ja vel eanet bohccuide go mii diehtit man ollu bohccot šaddet toga vuollái.</p>
<p>Strategiijat:</p>
<list><p type="listitem">Doarjut dearvvašvuođa- birrasa- ja sihkkarvuođa dutkama, oaidnin dihte makkár áššit váikkuhit boazodolliid oppalaš dearvvašvuođadillái, ja dan mielde álggahit doaimmaid buoridit dán dili.</p>
<p type="listitem">Doarjut ovdáneami ja geavahišgoahtit HMS-plánaid ealáhusas.</p>
</list><list><p type="listitem">Intensiveret barggu váidudeaddji doaimmaiguin nugo áidehuksemiin, sihkkarastin dihte ahte bohccot eai vuojáhala togii.</p>
</list><p>8.1 Boraspirepolitihkka mii vuhtiiváldá boazodoalu</p>
<p>Lassi strategiijat:</p>
<list><p type="listitem">Oččodit eanet dutkama iešguđet lágan eastadandoaibmabijuid birra</p>
<p type="listitem">Stáhtalaš ruhtadeapmi suohkaniid bivdojoavkkuin</p>
<p type="listitem">Oččodit eret gáibádusa ahte eanaeaiggát galgá miehtat boraspirebivdui</p>
<p type="listitem">Ferte johtileappot beassat jávkadit boraspiriid mat dahket vahágiid.</p>
</list><p>Johttisápmelaččaid listtu lahtu evttohus:</p>
<p>Goalmmát evttohus</p>
<p>7.3 čuokkis Sámedikki váikkuhus boazodoallošiehtadussii</p>
<p>Maŋimus cealkka 2. teakstaoasis</p>
<p>Dálá konsulterenvuogádat ferte doaibmat gitta Sámedikki rolla boazodoalu hálddašeaddjin vejolaččat álgá doaibmat.</p>
<p>Ođđa sáhcočuokkis kap. 5.2 vuollái Strategiijat: Boazodoalus galgá ain láhkavuođđu boazodoallolágas jus galgá šaddat áigeguovdilin váldit badjelasas boazodoalu hálddašeami.</p>
<p>Ođđa sáhcočuokkis kap. 4.4 Strategiijat: Orohagat fertejit beassat geahččalit dálá mearriduvvon boazologu unnimusat 5 jagi maŋŋil go mearriduvvon boazolohku lea olahuvvon, ovdal go ođđa vuolidanproseassat biddjojit johtui.</p>
<p>Lávdegotti ávžžuhus</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:  Sámediggi doarju muđui sámediggeráđi mearrádusevttohusa.</p>
<p>Sámedikki dievasčoahkkin  -  031/16</p>
<p>Evttohus 4: Árja, áirras Inger Eline Eriksen bokte</p>
<p>Lasáhus čuoggái 3.1.   «  Boazodoallu sámi kultuvrra eavttuiguin  »</p>
<p>Boazodoallu lea don doloža rájes doaibman ovtta eará árbevirolaš sámi ealáhusaiguin, nu go guolástusain, eanadoaluin, meahcástemiin (meahccegeavahemiin) ja verddevuo�</p>
<p>Lasáhus čuoggá 3.1  «Strategiijaide»</p>
<list><p type="listitem">Bargat dan ala ahte ásahuvvojit arenat gulahallamii gaskal boazosápmelaččaid ja báikkálaš álbmoga  .</p>
</list><p>Lasáhus čuoggá 6.3  «  Boazodoalu návccat ja gelbbolašvuohta  »  6. teakstaoassái: (lasáhus lea vinjubustávaiguin čállojuvvon):</p>
<p>Sámediggi lea dorjon álggaheami buoridit sámi vuoigatvuođaeaiggádiid gelbbolašvuođa ja návccaid go deaividit stuorit huksenaktevrraiguin earret eará go leat mielde ruhtadeame vuođđudusa Protect Sápmi. Sámediggi áigu bargat dan ala ahte sihkkarastit Protect Sápmi oažžu buoret ekonomalaš einnostanvejolašvuođa barggustis. Danne áigu Sámdiggi bargat dan ala ahte Protect Sápmi ruhtadeapmi lassána.</p>
<p>Lasáhus čuoggá 6.3  «Strategi  ijaide  »</p>
<p>Bargat dan ala ahte Protect Sápmi ruhtadeapmi lassána</p>
<p>Evttohus 5: Nordkalottfolket, áirras Jens Petter Kåven bokte</p>
<p>Boazodoallu lea deaŧalaš sámi meahcceealáhus, muhto ii dat áidna. Buot čoaggimat/čohkkemat, sáivaguolásteapmi, muorračuohppan, lavdnječuohppan ja eará diekkár, leat leamaš hui deaŧalaš oassi meahcceealáhusain, seamma láhkai go boazodoallu. Dat leat doaibman bálddalagaid, sii lea ávkašuvvan ja eallán dássidis ovttasdoaibmamis mas nubbi lea leamaš ávkin nubbái. Dasa lassin lei  buorre verddevuohta boazosápmelaččaid, meahcásteddjiid, mearrasámiid ja eará dáloniid gaskkas rittuin ja johtolagaid guoras.</p>
<p>Ođđaáiggi Norggas lea boazodoallu máŋgga guovlluin suodjaluvvon lágaid bokte, vaikke vel ain leat guovllut gos ferte šaddat buoret. Lea maid deaŧalaš geahčadit ieš boazodoalu hálddašeami, vai dat sáhttá heivehuvvo ođđaáiggi sámi eallimii, mas ođđa teknologiija addá áibbas eará vejolašvuođaid ceavzimii ja beaktileappo doibmii. Ovdamearkan dasa sáhttá leat dronaid geavaheapmi boazodoalus, mii addá stuorra vejolašvuođaid ekonomalaš seastimii ovttaskas doaimmaheaddjái, ja sáhttá addit eanet birasseasti boazodoalu uhcit eanaloaktima   geažil mohtorfievrruin. Dát teknologiija lea easka álggahuvvon, ja mas dál juo dárbbašuvvojit “girdinsertifikáhtat” ja viiddes oahppan girdimis ja dronaid, lágaid jna. geavaheamis ja mas boazodoallu oččošii stuorra ávkki das ahte oahppat earáid vásáhusain dronaid geavaheamis.</p>
<p>Stáhta lea válljen juogadit meahcceealáhusa surggiide, mas boazodoallu lea áidna mii lea ožžon lága bokte mearriduvvot vuoigatvuođaid ja hálddašeami. Seammás lea stáhta ja hálddašeapmi dahkan meahcceealáhusa oaidnemeahttumin oppalaččat, ja go vel Sámedikkis ge lea dađistaga meahcceealáhus uhciduvvon oalát. Mohtorjohtolatláhka lea dasa ahkidis ovdamearka: dat lea gielddusláhka, mii deattasta ahte buot johtolat lea gildojuvvo, earret dat johtolat mii lea namuhuvvon lágas.</p>
<p>Mohtorjohtolatláhka mearrida earret eará paragráfas 4 c ahte čuovvovaš lea lohpi  :</p>
<p xml:lang="vie">«c)</p>
<p>Dárbbašlaš persovdna- ja gálvofievrrideapmi bistevaš ássanguovlluide ja eret ássanguovlluin ja eana-,</p>
<p>Vuovde- ja boazodoalus.  Bivdin, guolásteapmi ja muorječoaggin ii adnojuvvo ealáhussan dán</p>
<p>oktavuođas  ”</p>
<p>D  át lea dohkkemeahttun vealaheapmi meahcceealáhusaid siskkobealde, ja maid farggamusat ferte njulget.</p>
<p>Dat ahte stáhta lea juohkan sámi ealáhusaid surggiide, lea bohciidahttán erohusaid álbmogis mat dovdojit vealaheaddji eai ge čuovo olbmuid riekteáddejumi, ja lea ge deaŧalaš ahte Sámediggi váldá ovddasvástádusa d  as ahte čájehit ollislašvuođa. Dat  mii álgoálggus lei positiiva vuoigatvuohta boazodollui, atnet dál eará joavkkut dakkár ovdun mii dagaha ahte dát áidna ealáhus ceavzá, ja earát fas jávkaduvvojit. Ii leat mihkkege mii dadjá ahte nuppi ealáhus lea deaŧalat go nubbi sámi kultuvrra gáhttemis, ja dušše go leat máŋggalágan meahcceealáhusat, vuotnaguollebivdu ja eanadoallu, de lea dat áidnalunddot sámi vuođđoealáhus deaŧalaš vuođđun sámi kultuvrii.</p>
<p>Sámedikki evttohus dieđáhussan boazodoalu birra ain lea mielde dahkamin ahte dát earru ealáhusaid gaskkas dohkkehuvvo, ja dagaha ahte ain leat riiddut boazodoalu ja eará ealáhusaid ja eará meahccegeavaheddjiid gaskkas. Dat maid buvttiha riiddu iešguđet álbmotjoavkkuid gaskkas, go sihke dážat, sápmelaččat ja kvenat bivdán, meahcástan, guolástan ja čohkken/čoaggán duhát jagiid, ollu ovdalgo stáhtat ásahuvvojedje. Ferte farggamusat guorahallat lágaid ja hálddašeami njulgen dihtii boasttuvuođaid, ja addit meahcceealáhusaide dan dásseárvosaš stáhtusa maid dat ánssášit. Dan ferte dahkat ollislaš dieđáhusain meahcceealáhusa birra, ii ge dakkár surggiide juogaduvvon dieđáhusain mas muhtun ealáhus gehččojuvvo áibbas sorjjasmeahttumin earáin, ja mas nubbi sámi ealáhus suodjaluvvo beroškeahttá eará sámi ealáhusain.</p>
<p>Dál livččii áigi fas duddjot dan dásseárvvu mii meahcceealáhusa leamaš sámi servodagas. Ferte duddjot dássedeattu ealáhusaid gaskkas, ja dássedeattu iešguđet sámi meahcceealáhusdoaimmaheddjiid gaskkas. Dat livččii ávkin buot sámi ealáhusaide, ja dat attášii buoret vuođu buori ekonomiijii ja beaktilis doaibmamii buot lađđasiin. Dasa lassin oččošii ollislaš ja nannejuvvo suodjaleami buot sámi ealáhusaid ektui, juoga mii lea dehalaš.</p>
<p>Sámediggeráđđi bivdojuvvo bidjat ovdan eanet boahtteáigái heivehuvvon ja ollislaš dieđáhusa  meahcceealáhusa birra mas dássedeaddu, beaktilvuohta, dásseárvu ja ollislašvuohta galget leat deaŧalaš prinsihpat. Dieđáhusas galget leat mielde buot vuođđoealáhusat mat doaimmahuvvojit meahcis, ja dat ferte maid gieđahallat gaskavuođa servodahkii muđui, sihke eará meahccegeavaheddjiide, eará ealáhusaide ja álbmogii muđui. Ovddiduvvon Sámediggedieđáhus boazodoalu birra váldojuvvo mielde dán bargui. Deaŧalaš bealit maid ferte digaštallat ja čielggadit livčče dalle  :</p>
<list><p type="listitem">Ovddiduvvon Sámediggedieđáhus boazodoalu birra geavahuvvo vuođđun boahtteáigái heivehuvvon ja ollislaš sámediggedieđáhussii meahcceealáhusaid birra. Bargu meahcceealáhusaiguin ferte erenoamážit váldi vuhtii ahte sámi guovlluin leat nana árbevierut meahccegeavaheamis, maid sin gaskkas geain dat ii leat ealáhussan.</p>
<p type="listitem">Mátkeeallin meahcis ja sámi kulturmátkeeallin   vuođđun ođđa ja boahtteáigái heivehuvvon bargosajiide  .</p>
<p type="listitem">Lágat ja boazodoalu hálddašeapmi guorahallojuvvo ja heivehuvvo dásseárvvu vuođul iešguđet ealáhusaid gaskkas, ja buot sámi ealáhusaid suodjaleapmi. Buot ealáhusat meahcis galget leat ovttadássásaččat mohtorjohtaleami ektui: galget leat seamma vuoigatvuođat vuodjit iežas bargosajis.</p>
<p type="listitem">Gaskadilleortnegat mat sihkkaraste ahte dat meahccegeavaheaddjit mat háliidit meahcceealáhusaide, ožžot duohta vejolašvuođa eai ge bissehuvvo mohtorjohtolatlágas ja eará lágain.</p>
<p type="listitem">Sihkkarastit ahte meahcceealáhusat fas šaddet stuorra áŋgiruššansuorgin sihkkarastimis ahte sámi kultuvra gávdno báikegottiin.</p>
<p type="listitem">Šiehtaduvvo stáhtain rievdadit doarjjaortnegiid nu ahte buohkat geat barget meahcceealáhusain ožžot vejolašvuođa ohcat seamma lágan ekonomalaš váikkuhangaskaomiid, sihkkarastin dihtii ahte sin ealáhus bisuhuvvo.</p>
<p type="listitem">Boazodoalu dárbu guohtunareálaide sihkkarastojuvvo, ja dalle dakkár vugiin mii ovddida buori ovttasbarggu, buriid ja demokráhtalaš gulaskuddanproseassaid ja heivehemiid daidda eará vuođđoealáhusaid ektui mat leat guovllus. Ovttadássásašvuohta ja vuhtiiváldin buohkaid bealis, galgá leat vuođđoprinsihppa.</p>
<p type="listitem">Sámedikki plánaveahkki Plána- ja huksenlága ektui ja Sámedikki iežas njuolggadusat rievdaduvvon meahccegeavaheami várás, guorahallojuvvo ja árvvoštallojuvvo ollislašprinsihpa vuođul mas ovttadássásašvuohta ealáhusaid ja sámi kultuvrra gaskkas biddjojuvvo vuođđun.</p>
</list><p>Hutkka, innovašuvdna ja ceavzilis lotnolasealáhusat čielggaduvvojit ja šaddet sámi meahcceealáhusaid áŋgiruššansuorgin.</p>
<p>Mearkkašupmi: Bargiidbellodat, áirras Mariann Wollmann Magga bokte</p>
<p>Sámediggedieđáhus boazodoalu birra</p>
<p>Sámedikki boazodoallopolitihka ulbmil lea vuođđuduvvon ekonomalaš, ekologalaš ja kultuvrralaš gánnáhahttima vuođul, ja galgá váikkuhit vuoi boazodoallu bistá agibeaivvi.</p>
<p>Bajit mihttomearri Sámedikki boazodoallopolitihkalaš barggus lea váikkuhit dasa ahte boazodoallu viidásetfievrriduvvo nanu sámi ealáhussan, ja ahte váldojuvvo vára ja sihkkarastojuvvojit boazodoalu kultuvra, giella, iešvuođat ja árbejuvvon vuoigatvuođat dehálaš fáktoran hálddašeamis ja lágain. Dát mielddisbuktá ahte boazodoalu árbevirolaš hápmi bearašealáhussan deattuhuvvo, ja boazodoalu areálat sihkkarastojuvvojit. Boazodoallopolitihkalaš vuođđu galgá sihkkarastit areálaid boazodoalu várás, nu go boazodoallolága ulbmilparagráfa 1.§ maiddái bidjá vuođđun.</p>
<p>Ceavzilis ovdáneapmi mearkkaša váldit vára dárbbuin mat olbmuin leat geat ellet odne, muhto nu  ahte ii billis boahtteáiggi buolvvaid vejolašvuođa oažžut gokčojuvvot iežaset dárbbuid. Ekonomalaš ceavzilvuohta mas lea mihttun eanet gánnáhahttivuohta buoret biergodietnasa bokte lea dehálaš ealáhusas, ja ahte golut bisuhuvvojit veahá vuollelis. Ekologalaš ceavzilvuohta mielddisbuktá boazologu mii lea heivehuvvon guohtuneatnamiidda, ja guohtuneatnamiid kvalitehtii. Ekologalaš ceavzilvuođas eaktuduvvo ahte guođoheapmi ii goarit guohtunkvalitehta. Ekovuogádaga girjáivuohta galgá seailluhuvvot maiddái dain iešguđet jahkodateatnamiin. Kultuvrralaš ceavzilvuohta boazoealáhusas galgá ain deattuhuvvot dehálaš oassin sámi kultuvrras.</p>
<p>Boazodoalu rievttalaš dilit</p>
<p>Sámi boazodoallu lea iešheanalaš riektevuođu nala huksejuvvon, ja vuoigatvuođat leat vuosttažettiin huksejuvvon áiggiid čađa geavaheami ja virolašvuođa bokte. Sápmelaččain leat maid earenoamáš vuoigatvuođat go leat álgoálbmogat Norggas, iežaset árbevirolaš guovlluin, dása gullá maid bargat boazodoaluin.</p>
<p>Lullisámi gielas ja kultuvrras leat lagas čanastumit bohccuide ja boazodollui. Boraspiregoddojuvvon bohccot, vuojáhallamat ja priváhta eaiggáduššanrievttit leat njuolgut áittan lullisámi boazodollui. Mielmearrideapmi meahccestivrra saji bokte ii leat sihkkaraston. Kollektiivvalaš vahátmáksingeatnegasvuohta lea eará ovdamearka dasa ahte Sámi vuoigatvuođalávdegotti II evttohusat fertejit hoahpuhuvvot.</p>
<p>Lullisámi boazodollui fertejit sihkkarastot buorit rámmaeavttut. Eambbo boazodoalloorohagat lulde fertejit oažžut čielggasin ja nannejuvvot sin boazodoalloguovlluid. Ferte árvvoštallat viiddidit guovlluid gos dat lea vejolaš.</p>
<p>Boazodoallolága rievdadusat 2007:s leat siiddain oalát unnidan demokratiija ja árbevirolaš stivrenvugiid. Vejolaš eaiggádit bohccuid siiddas gosa boazoeaiggát álgo áiggis ii gula, lea okta ovdamearka dasa. Dat mielddisbuktá ahte odne jođihuvvojit siidaossosat, seammá ládje go earit guolleealáhusas. Dat sáhttá njuolggut leat áitán árbevirolaš siidavuogádahkii, mii lea huksejuvvon fuolkevuhtii ja máhttui dihto siiddaid birra. Go ollislaččat dárkkista boazodoallolága, ferte maid geahččat dán oasi.</p>
<p>Váikkuhusat konsešuvdnaortnegiin man siidaoasusortnet mielddisbuktá, ferte guorahallojuvvot, dán dahkat vai sihkkarastit ahte dát čuvvot álgoálbmotrievtti.</p>
<p>strategiijat: :</p>
<list><p type="listitem">Čuovvolit Sámi vuoigatvuođalávdegotti árvalusa sajustit riektevuođu lágaide, dása gullá maid boazodoalu kollektiivvalaš buhtadusovddasvástádus</p>
<p type="listitem">Bargat dan nala ahte hábmejuvvojit njuolggadusat konsulterenšiehtadussii mat addet orohagaide/ siiddaide ekonomiija vai sis lea dárbbašlaš gelbbolašvuohta ja návccat, oassálastit konsultašuvnnaide nu go eanet ovttadássásaš beallin.</p>
<p type="listitem">Bargat dan nala ahte áimmahuššat Norgga riikkaidgaskasaš geatnegasvuođaid, ja čuovvolit konvenšuvnnaid.</p>
<p type="listitem">Čielggadit boahtteáiggi buolvvaid rievtti boazomerkii.</p>
<p type="listitem">Ahte boazodoalu hálddašeapmi galgá čuovvut riektevuođu, ja sihkkarastit riidočoavdinmekanismmaid garvindihte guhkit áigge lágastemiid siiddaid vuoigatvuođaid birra.</p>
</list><p>Sámedikki bargu váldit vára boazodoalu areálain.</p>
<p>Vuosttaldanváldi lea sirdojuvvon orohatstivrrain, fylkkamánnái ja Sámediggái.</p>
<p>Fylkkamánnis lea ovddasvástádus njuolggooktavuhtii boazosápmelaččaiguin das mii guoská praktihkalaš boazodollui, orohagaid geavahannjuolggadusaid hálddašeapmái ja dasa mii muđui lea  válddahuvvon boazodoallolágas. Fylkkamánnit leat válljen iešguđet málle organiserema iežaset barggus. Hálddahusa rievdadeamis galgá árvvoštallojuvvot 2016:s. Boahtá leat dehálaš bidjat fokusa bargo- ja vuoigadansurggiide boazodoalu stáhtalaš hálddašanorgánain. Boazosápmelaččaid riektesihkarvuohta ferte vuhtiiváldojuvvot buot organiseremiin.</p>
<p>Máhttu sámi giela ja kultuvrra birra, ealáhusa iešvuođaid birra ja luonddu ja eatnamiid geavaheami birra, ferte boahtit eanet oidnosii hálddašeamis.</p>
<p>Okta doaibmabijuin maid Sámediggeráđđi ii guoskkat iežas evttohusas, lea bargat dan ovdii ahte areálat mat leat ráfáiduhtton ja gos vuoigatvuođačielggadeamit čájehit ahte doppe ovdal lea leamaš boazodoallu, fas rahppo dasa. Mii oaivvildit ahte dát lea okta málle movt sáhttá vára váldit areálain.</p>
<p>Boazodoallolohku mii lea dássálaga areálavuođuin</p>
<p>Jus Boazodoalloláhka galgá doaibmat iešmearrideami ektui, mii ea.ea. mearkkaša ahte siiddaoasis lea ovddasvástádus dohkkehuvvon boazologu doallat, de ferte addit reaidduid buot boazodolliide mat gullet seamma siidii vuoi sis lea seamma ovddasvástádus geahpidit boazologuset. Dat lea okta ágga manne lea dehálaš guorahallat boazodoallolága ollislaččat.</p>
<p>Dehálaš strategiijat olahit dán leat:</p>
<list><p type="listitem">Bargat dan nala ahte jus šaddá bággu geahpedit boazologu, de mearriduvvo vuolimus mearri mii suddje ja sihkkarastá ahte boazodoallit eai dárbbaš guođđit ealáhusa.</p>
<p type="listitem">Sihkkarastit ahte okta siidaoasus mii lea čuvvon geahpedangáibádusa, suddjejuvvo eanet bággonjuovvamiin sin ektui geat eai leat vuolidan ja go ieš ii leat lasihan boazologu.</p>
</list><p>Boazodolliid ovddasvástádus lea várohit ahte boazodoallu doaimmahuvvo iežaset geográfalaš guovlluid siskkobealde.</p>
<p>Jus galgá háhkat lihkostuvvan resurssahálddašeami, de fertejit vuoigatvuođat iešguđet guohtunguovlluin leat čielggaduvvon.</p>
<p>Boazodoalu almmolaš hálddašeapmi</p>
<p>Sámediggi galgá bargat dan guvlui ahte dahkko ollislaš guorahallan boazodoalu hálddašeamis, sihkkarastin dihte ahte boazosápmelačča riektesihkkarvuohta vuhtiiváldojuvvo hálddašeami oktavuođas.</p>
<p>Sámediggi galgá joatkit nammadit miellahtuid Boazodoallostivrii, ja bargat EBD:in ja Boazodoallostivrrain geahčadit stivrenbagadallamiid ja dasa guoskevaš njuolggadusaid.</p>
<p>Prinsihpalaččat lea Sámediggi dan oainnus ahte álgoálbmotealáhusa hálddašeami, nugo boazodoallu lea, galgá Sámediggi dahkat. Muhto váilot muhtun bealit mat gusket láhkii ja rámmaeavttuide, mat dagahit ahte Sámediggi dál hilgu dán hálddašeami. Sámiid iešmearrideapmi ferte sajis, ja Sámedikkis ferte duohta váikkuhusvejolašvuohta ovdal sáhttá váldit hálddašanovddasvástádusa.</p>
<p>Go mearridanváldi váilu fáktoriin maid boazodoalloealáhus dárbbaša, de lea dát bargu guhkit áigái.</p>
<p>Areálahálddašeamis máhttu</p>
<p>Sámediggi áigu intensiveret barggu boazodoallokártta válbmemiin ja ođasmahttimiin, nu ahte suohkaniid servodatplánaid vuolggasadji lea boazodoalu geavaheapmi guovllus. Viidáset áigu Sámediggi nannet orohagaid/siiddaid máhtu ja hálddašeami gelbbolašvuođa birra lasi doarjagiiguin  Boazodoallo�</p>
<p>Ealáhusovdánahttin sámi servodaga eavttuiguin</p>
<p>Mihttomearri: Boazodoalloealáhusa ovdánahttin ovttas Boazodoallošiehtadusain galgá addit bálkáovdáneami mii lea unnimusat seamma dásis go eará joavkkuin ja unnidit sisaboahtoerohusa</p>
<p>Bisuhit boazodoalu váldoealáhussan eanemusaide lea mihttomearri, muhto ferte addot lotnolasealáhusvejolašvuohta dasa gii dan háliida ja dárbbaša.</p>
<p>Iešguđetlágan guolástan- ja bivdomállet doibmet lotnolasealáhussan muhtun boazoeaiggádiidda. Lea mearraluossabivdu ja sáivaguollebivdu mii vuosttažettiin lea leamašan liigeealáhussan, muhto maiddái vilgesguollebivdu ja maid gonagasreabbábivdu Finnmárkkus, leat buktán sisaboađu. Mearrabiebmu lea stuora eksportagálvu, ja boazoeaiggádat berrejit oažžut vejolašvuođa oassálastit guolásteamis ja bivdimis.</p>
<p>Mátkeealáhus ja turisten leat guhká leamašan árbevierrun boazosápmelaččain. Diet lea ealáhus mas leat stuora vejolašvuođat. Boazodollui vuođđuduvvon turisma ferte ovddiduvvot oassin sámi ja našunála mátkeealáhusáŋgiruššamis. Erenoamáš biepmut, ovttas daiguin erenoamáš vásáhusaiguin maid boazodoallokultuvra sáhttá fállat, sáhttá buktit eanet aktevrraide stuorit márkana. Lea deaŧalaš ahte boazodollui vuođđuduvvon turismmas leat rámmaeavttut mat dahket ahte ođđa gelddolaš gálvvut sáhttet ráhkaduvvot. Gelbbolašvuohta luonddugeavaheami birra mii lea ealáhusas, boahtá erenomážit ávkin meahcástanvuđot mátkeealáhusas</p>
<p>Fuolahus- ja oahpahusvuđot bálvalusat doaibmafálaldagaid bokte mánáide ja nuoraide main leat erenoamáš dárbbut ja vuorrasiidda, ja dábálaš máhttofievrrideapmi mánáidgárddiide, skuvllaide ja eará institušuvnnaide. Diet sáhttet váikkuhit dienaslasiheami boazodoalloorohagaide ja ovttaskas boazodoallái, seammás go diehtu boazodoallokultuvrra birra juhkkojuvvo</p>
<p>Vai dán olaha, galgá Sámediggi</p>
<list><p type="listitem">Láhčit vejolašvuođa čađahit iešguđetlágan lotnolasealáhusaid</p>
<p type="listitem">Árvvoštallat rievdadit njuolggadusaid vuoi šaddá vejolaš váldit turisttaid mielde ealu lusa.</p>
<p type="listitem">Bargat dan ovdii ahte lasihit bivdináiggi mearraluossabivddus.</p>
<p type="listitem">Sihkkarastit ahte njuolggadusat váldet vuhtii lotnolasealáhusaid</p>
<p type="listitem">Ahte profešonaliseren mátkeealáhusas lea ođđa áŋgiruššansuorgi</p>
<p type="listitem">Ahte fálaldagat ja bálvalusat mat leat vuođđuduvvon boazodolliid máhttui ja kultuvrii ovddiduvvojit</p>
</list><p>Boazodoallošiehtadus</p>
<p>Boazodoalloealáhusa sisaboađut leat vuosttažettiin biergosisaboađut, liigesisaboađut, boraspirebuvttadusat ja buvttadanvuđot doarjagat. Boazodoallošiehtadusas lea áigumuš addit boazodoalloealáhussii ovdáneami mii áiggis áigái heive politihkalaš mearriduvvon mihttomeriide ja boazodoallopolitihkka njuolggadusaide. Sámedikki váikkuhanfápmu boazodoallopolitihkas sáhttá buoriduvvot jus Sámediggi:</p>
<list><p type="listitem">Nanne politihkalaš barggu Boazodoallošiehtadusain vuoi sihkkarastit buriid  rámmaeavttuid boazodoalloealáhussii ja sisaboahtodássema boazodolliide.</p>
<p type="listitem">Čalmmustahttá boazodoallošiehtadusa aktiivvalaš stivrenreaidun</p>
<p type="listitem">Atná boazodoallošiehtadusa nannet nissoniid oasi ealáhusas.</p>
<p type="listitem">Láidesta nu ahte šiehtadalliin galgá leat čielgasit definerejuvvon ovddasvástádus ja rolla láhkaásahusa hábmemis boazodoallošiehtadussii.</p>
</list><p>Buorit rámmaeavttut ealáhusovdáneapmái</p>
<p>Lasáhus dásseárvu</p>
<p>Nissonolbmot leat maid eanet váldán oahpu ja nákcejit čađahit hálddahuslaš doaimmaid mat čuvvot go boazodoallu šaddá eanet formálalaš.</p>
<p>Sihkkarastindihte nissonolbmuid saji boazodoalus ferte dahkkot systemáhtalaš kárten mii čájeha makkár áššit leat guovddážis go galgá meroštallat rollaid boazodoalus. Boazodollui ja kultuvrii boahtá dát buorrin go barggut galget juhkkojuvvot heivvolaččat ja beroštumi</p>
<p>Lasáhus Dearvvašvuohta ja bargobiras</p>
<p>Boazodoallu lea fysalaččat gáibideaddji, lea stuora várra oažžut noađuhan- ja fitnovigiid ja dasto lea lihkohisvuođalohku boazodoalus allat. Buoridit bargodili boazodoalus lea dárbbašlaš, sihke buoridit psykososiála ja fysalaš bargobirrasa.</p>
<p>Buorre elliiddilli lea dehálaš boazodolliide. Lea stuora noađđin boazodolliide, lokomotiivavuddjiide ja vel eanet bohccuide go mii diehtit man ollu bohccot šaddet toga vuollái.</p>
<p>Sámediggi áigu:</p>
<list><p type="listitem">Doarjut dearvvašvuođa- birrasa- ja sihkkarvuođa dutkama, oaidnin dihte makkár áššit váikkuhit boazodolliid oppalaš dearvvašvuođadillái, ja dan mielde álggahit doaimmaid buoridit dán dili.</p>
<p type="listitem">Doarjut ovdáneami ja geavahišgoahtit HMS-plánaid ealáhusas.</p>
<p type="listitem">Intensiveret barggu váidudeaddji doaimmaiguin nugo áidehuksemiin, sihkkarastin dihte ahte bohccot eai vuojáhala togii.</p>
</list><p>Boraspirepolitihkka mii vuhtiiváldá boazodoalu</p>
<p>Sámediggi áigu maid:</p>
<list><p type="listitem">Oččodit eanet dutkama iešguđet lágan eastadandoaibmabijuid birra</p>
<p type="listitem">Stáhtalaš ruhtadeapmi suohkaniid bivdojoavkkuin</p>
<p type="listitem">Oččodit eret gáibádusa ahte eanaeaiggát galgá miehtat boraspirebivdui</p>
<p type="listitem">Ferte johtileappot beassat jávkadit boraspiriid mat dahket vahágiid.</p>
</list><p>Jienasteapmi   39 áirasis ledje  3  7   čoahkis. Jienasteapmi čađahuvvui čuovvovaš vuogi mielde:</p>
<p>Ášši meannudeapmi álggahuvvui  29.09.16  dii.  09.1  0.</p>
<list><p type="listitem">Evttohus 5 hilgojuvvui 29 jienain 8 jiena vuostá.</p>
<p type="listitem">Evttohus 4 mearriduvvui 21 jienain 16 jiena vuostá</p>
<p type="listitem">Evttohus 3 hilgojuvvui 19 jienain 18 jiena vuostá.</p>
<p type="listitem">Evttohus 2 hilgojuvvui 25 jienain 12 jiena vuostá</p>
<p type="listitem">Evttohus 1 mearriduvvui 31 jienain 6 jiena vuostá.</p>
<p type="listitem">Ealáhus- ja k  ultur  lávdegotti ráva mearriduvvui 31 jienain 6 jiena vuostá</p>
</list><p>Sáhkavuorru</p>
<p>Replihkka</p>
<p>Mariann Wollmann Magga, áššejođiheaddji</p>
<p xml:lang="nob">Mathis Nilsen Eira</p>
<p>John Kappfjell</p>
<p xml:lang="nob">Marit Kirsten Anti Gaup</p>
<p xml:lang="nob">Mathis Nilsen Eira</p>
<p xml:lang="nob">Per Andersen Bæhr</p>
<p xml:lang="nob">Mathis Nilsen Eira</p>
<p xml:lang="nno">Inger Elin Utsi</p>
<p>Mariann Wollmann Magga</p>
<p xml:lang="nob">Per Andersen Bæhr</p>
<p xml:lang="nob">Jens Petter Kåven</p>
<p>Mariann Wollmann Magga</p>
<p xml:lang="smj">Isak Mathis O. Hætta</p>
<p>John Kappfjell</p>
<p xml:lang="nob">Jens Petter Kåven</p>
<p xml:lang="nob">Marit Kirsten Anti Gaup</p>
<p xml:lang="vep">Ellen Kristina Saba</p>
<p xml:lang="smj">Isak Mathis O. Hætta</p>
<p xml:lang="nob">Christina Henriksen</p>
<p xml:lang="nob">Marit Kirsten Anti Gaup</p>
<p xml:lang="nno">Inger Eline Eriksen</p>
<p>Mariann Wollmann Magga</p>
<p xml:lang="nob">Marit Kirsten Anti Gaup</p>
<p>Sandra Márjá West</p>
<p xml:lang="nno">Inger Eline Eriksen</p>
<p xml:lang="est">Per Mathis Oskal</p>
<p>Beaska Niilas</p>
<p xml:lang="nno">Inger Elin Utsi</p>
<p xml:lang="nob">Mathis Nilsen Eira</p>
<p xml:lang="est">Per Mathis Oskal</p>
<p xml:lang="nob">Toril Bakken Kåven</p>
<p xml:lang="nob">Christina Henriksen</p>
<p xml:lang="nob">Per Andersen Bæhr</p>
<p>John Kappfjell</p>
<p xml:lang="nob">Toril Bakken Kåven</p>
<p xml:lang="nob">Silje Karine Muotka</p>
<p xml:lang="vep">10</p>
<p>Mariann Wollmann Magga</p>
<p xml:lang="vep">11</p>
<p xml:lang="nno">Bengt Rune Strifeldt</p>
<p xml:lang="vep">12</p>
<p xml:lang="nob">Tor Gunnar Nystad</p>
<p xml:lang="vep">13</p>
<p xml:lang="vep">Ellen Kristina Saba</p>
<p xml:lang="vep">14</p>
<p xml:lang="nob">Christina Henriksen</p>
<p xml:lang="vep">15</p>
<p xml:lang="sma">Nora Marie Bransfjell</p>
<p xml:lang="vep">16</p>
<p xml:lang="sma">Jovna Zakarias Dunfjell</p>
<p xml:lang="vep">17</p>
<p xml:lang="nob">Silje Karine Muotka</p>
<p xml:lang="vep">18</p>
<p>Mariann Wollmann Magga</p>
<p xml:lang="vep">19</p>
<p xml:lang="nob">Mathis Nilsen Eira</p>
<p xml:lang="vep">20</p>
<p xml:lang="nob">Lars Filip Paulsen</p>
<p xml:lang="vep">21</p>
<p xml:lang="nob">Hartvik Hansen</p>
<p xml:lang="vep">22</p>
<p xml:lang="nob">Marie Therese Nordsletta Aslaksen</p>
<p xml:lang="vep">23</p>
<p>Mariann Wollmann Magga, áššejođiheaddji</p>
<p>DC  - Mearr  ádus  :</p>
<p>Sámediggedieđáhus boazodoalu birra</p>
<list><p type="listitem">Álggahus</p>
</list><p>Sámi boazodoallu dál lea árbevieruid ja ođđaáiggi gaskkas. Maŋimuš 50 jagi leat boazodoallu vásihan stuorra rievdadusat, earret eará ollu mekaniseren, eanet ja eanet spesialiseren ja fokus boazodollui biergobuvttadeaddjin. Seammás lea árbevirolaš organiseren ja sosiála ásahusat eanaš bisuhuvvon.</p>
<p>1.1  Sámedikki boazodoallopolitihka váldomihttomearri</p>
<p>Boazodoallu lea deaŧalaš ja guhkesáiggi barggaheaddji ja árvoháhkki sámi servodagas. Boazodoallu ealáhussan ja eallinvuohkin lea áidnalunddot sihke našuvnnalaččat ja riikkaidgaskasaččat. Boazodoallu váikkuha beaivválaččat sámi giela ja kultuvrra suodjaleapmái, ja árbevirolaš máhtu geavaheapmái, ovddideapmái ja gaskkusteapmái.</p>
<p>Boazodoalu vuoigatvuođaid goziheapmi lea Sámedikki politihka vuođđu. Mii deattuhit maiddái boazodoalu árbevirolaš beali bearašvuđot ealáhussan. Boazodoalu oktavuohta sámi kultuvrii dagaha ahte ealáhus lea áidnalunddot. Ealáhusdoaimma ja kulturdoaimmaheami lagas oktavuođa doalaheapmi lea okta Sámedikki boazodoallopolitihka deháleamos mihttomeriin.</p>
<p>Sámediggi áigu ollislaš ja boahtteáiggi čujuheaddji politihkain váikkuhit ahte: 1. Boazodoallu sihkkarastojuvvo giella- ja kulturguoddin 2. Boazodoalu areála- ja riektevuođđu sihkkarastojuvvo   3. Boazodollui sihkkarastojuvvojit buorit ja doallevaš rámmaeavttut 4. Boazodoallu ealáhussan sihkkarastojuvvo ja lea eanet árvoháhkan ealáhusas</p>
<p>Sámediggi galgá leat politihkalaš eavttuid biddjin boazodoalu ealáhusovdáneapmái. Sámediggi áigu vuoruhit resurssaid gozihit boazodoalu vuoigatvuođaid.</p>
<p>1.2  Dieđáhusproseassa ja mieldeváikkuheapmi</p>
<p>Boazodoallopolitihkalaš ovdáneapmi maŋimuš jagiin čájeha ahte lea dárbu ođasmahttit Sámedikki politihka dán suorggis. Ollu lea dáhpáhuvvan boazodoallopolitihkas jagi 2009 rájes, dan rájes go ovddit sámediggedieđáhus boazodoalu birra ovddiduvvui. Boazodoalus leat leamaš ollu hástaleaddji áššit, nugo stuorát rievdadusat hálddašeamis ja gáibideaddji proseassa Finnmárkkus boazologu heivehemiin. Leat maid máŋga gáibideaddji areálaášši.</p>
<p>Sámedikkis lea guhka leamaš ovttaoaivilvuohta boazodoallopolitihka váldolinjjáid ektui. Dáinna sámediggedieđáhusain dáhttut áŋgiruššama vuogádahttit ja vuoruhit nu ahte Sámediggi ovttas ealáhusain barggašii seamma mihttomeriid guvlui. Dieđáhusa ulbmilin lea čielggasmahttit Sámedikki boazodoallopolitihka, ja nannet Sámedikki sihke guovddáš politihkalaš aktevran ja guovddáš ovddidanaktevran.</p>
<p>Politihka ovddideapmi ja dieđáhusbargu galget dahkkojuvvot lagas ovttasbargguin boazodoaluin. Sámediggeráđis leat leamaš gulahallančoahkkimat orohagaiguin buot boazodoalloguovlluin, main sámediggedieđáhus lei okta fáttáin. Guovdageainnus lea lágiduvvon álggahankonferánsa ja máttasámi guovllus fas árvalusčoahkkimat. Norgga Boazodoallosápmelaččaid Riikasearvi (NBR) lea hui guovddáš aktevra boazodoallopolitihkas, ja lea dollojuvvon čoahkkin NBR:in proseassas. NBR ja Protect Sápmi leat buktán čálalaš rávvagiid.</p>
<p>Sámedikki dievasčoahkkin lea gieđahallan golbma čilgehusa mat leat vuođđun dán dieđáhussii, Sámediggeráđi čilgehus Sámedikki barggu birra boazodoalloáššiiguin geassemánus 2013, Sámediggeráđi čilgehus boraspiriid birra juovlamánus 2013 ja Sámediggeráđi čilgehus boazodoallopolitihka birra geassemánus 2015. Sámed</p>
<p>1.3  Dieđáhusa guovddáš fáttát</p>
<p>Dieđáhusas leat 9 kapihttala. Álggaheaddji kapihttalis bohtet Sámedikki boazodoallopolitihka váldomihtut ovdan. 2. Kapihttalis čilgejuvvo boazodoalu stáhtus ja Sámedikki boazodoallopolitihka vuolggasadji ja prinsihpat.</p>
<p>Dieđáhusas leat 6 áŋgiruššansuorggi, 3. Kapihttalis 8. Kapihttalii. Dáin kapihttaliin čilgejuvvojit hástalusat, mihttomearit ja strategiijat čuovvovaš fáttáide: - Boazodoallu – sámi kulturguoddi - Ceavzilis boazodoalu areálavuođđu - Álgoálbmotealáhusa hálddašeapmi - Máhttu ja návccat - Boazodoallu ovdánanealáhussan sámi guovlluin - Boraspirepolitihkka</p>
<p>Maŋemus kapihtal lea ekonomalaš ja hálddahuslaš váikkuhusaid birra.</p>
<p>2.  Vuolggasadji Sámedikki boazodoallopolitihkkii</p>
<p>2.1  Boazodoallu Norggas</p>
<p>Boazodoalus lea guhkes historjá árktalaš guovllus buotbeallásaš resursaávkkástalli eallinvuohkin ja ealáhussan . Boazodoallu lea vuođđuduvvon meahcceguohtumii birra jagi, gávcci jahkodaga badjel, ja lea pastorála ealáhusláhki man dovdomearkan leat johtimat áigodatguohtumiid mielde: Iešguđet valljodatváriid ávkkástallan birra jagi lea vuođđun bohccuid orrumii ja lihkadeapmái guohtun- ja johtingeainnuid mielde. Danne atná boazodoallu viiddis eatnamiid ja dárbbaša guohtunráfi.</p>
<p>Boazodoallu lea guhkit áigge čájehuvvon leat ealáhus mii máhttá heivehallat, mii lea bures ráhkkanan birget luonddu árvitmeahttunvuođas. Dát lea eahpesihkarvuohta mii lea lunddolaš boazodolliide ja maid gieđahallet buriin máhtuin bohcco luonddu ja eanadagaid birra, mii lea gártaduvvon sohkabuolvvaid bokte. Ođđaset áiggis leat dađis ođđa sisabáhkkemat guohtuneatnamiidda, politihkalaš rievdamat ja rámmaeavttuid rievdadusat buktán ođđa eahpesihkarvuođa, masa ealáhus dán rádjai ii leat ožžon vejolašvuođa doarvái váikkuhit. Dát dagaha dan ahte boazodoallu ii leat nu nanus go ovdal.</p>
<p>Dálkkádatrievdamat leat min áiggi okta stuorámus politihkalaš hástalusain. Boazodoallu lea jáhkkimis dat ealáhus nannámis masa boahtteáiggi dálkkádatrievdamat bohtet čuohcat eanemusat. Bargovuogit mat áiggiid čađa leat heivehuvvon dálkkádatlaš eavttuide sáhttet hástaluvvot. Vurdojuvvo earret eará stuorát várra ođđa ja oahpes parasihtaide ja dávddaide.</p>
<p>Boazodoallu Norggas lea máŋggabealat ja dan doaibmaminstariin ja rámmaeavttuin leat erohusat, sihke regiovnnaid gaskkas ja guovlluid siskkobealde. Luondduviđa   diliid erohusaid geažil rievddadit johtinminstarat boazodoalus sihke guovlluid, guhkkodaga ja áiggi ektui. Boazodoallu lea áiggiid čađa ferten heivehallat doaibmaminstara maiddái nationála mearrádusaide , ovdamearkka dihte rádjagiddemiidda ja oruskeahttá sisabáhkkemiidda guohtunguovlluin.</p>
<p>Boazodoallu lea okta máŋgga váldoealáhusas sámi servvodagas, ja ealáhusas lea mearrideaddji servodatlaš mearkkašupmi sámi kultuvrra ja giela eavttuid sihkkarastimis boahttevaš buolvvaide.</p>
<p>Sámi boazodoallu lea sullii 40 % Norgga eatnamiin. Boazodoalloguovllut leat Finnmárkkus davvin gitta Engerdal rádjai Hedmárkkus máddin. Maiddái Trollheimenis lea sámi boazodoallu erenoamáš rievtti vuođul. Riika lea juhkkojuvvon guđa boazodoalloguvlui, mat fas leat juhkkojuvvon orohagaide. Boazodoalu ollislaš rehketdoalu dieđuid mielde ledje 2014:s Norgga boazodoalus 3114 olbmo, 959 jahkedoaimmain, čadnon 532 doaibmi siidaoassái.</p>
<p>Boazodoalloguovlu</p>
<p>Man ollu siidaoasit</p>
<p>Man ollu olbmot siidaosiin</p>
<p>Boazolohku  2015  :s</p>
<p>Dienas oktiibuot  2014  :s</p>
<p>Bargodivat ja iežas kapitála jahkedoaimma nammii</p>
<p>Nuorta  -Finnm  árku</p>
<p xml:lang="vep">166</p>
<p xml:lang="vep">901</p>
<p xml:lang="vep">65 419</p>
<p xml:lang="ron">81 555 000,-  ru</p>
<p xml:lang="ron">39 697,-  ru</p>
<p>Oarje  -Finnm  árku</p>
<p xml:lang="vep">209</p>
<p xml:lang="vep">1481</p>
<p xml:lang="vep">80 376</p>
<p xml:lang="ron">60 620 000,-  ru</p>
<p xml:lang="ron">-18 695,-  ru</p>
<p xml:lang="fkv">Romsa</p>
<p xml:lang="vep">48</p>
<p xml:lang="vep">197</p>
<p xml:lang="vep">11 651</p>
<p xml:lang="ron">23 381 000,-  ru</p>
<p xml:lang="ron">105 454,-  ru</p>
<p xml:lang="isl">Norl  á  nd  a</p>
<p xml:lang="vep">42</p>
<p xml:lang="vep">227</p>
<p xml:lang="vep">14 465</p>
<p xml:lang="ron">32 376 000,-  ru</p>
<p xml:lang="ron">30 001,-  ru</p>
<p>Davvi  -Trøndel  áhka</p>
<p xml:lang="vep">39</p>
<p xml:lang="vep">191</p>
<p xml:lang="vep">14 031</p>
<p xml:lang="ron">29 731 000,-  ru</p>
<p xml:lang="ron">283 675,-  ru</p>
<p>Mátta  -Trøndel  áhka</p>
<p xml:lang="vep">30</p>
<p xml:lang="vep">153</p>
<p xml:lang="vep">13 024</p>
<p xml:lang="ron">28 725 000,-  ru</p>
<p xml:lang="ron">280 852,-  ru</p>
<p>Govus  1:  Ealáhusgeahčastat  .  Gaskamearálaš dienas lea rehkenastojuvvon ollislaš árjjalaš siidaosiid logu vuođul, mii mearkkaša siidaoasit bohccuiguin, juohke boazoguohtunguovllu siskkobealde. Dát mearkkaša ahte maiddái siidaoasit main lea unnán dahje ii oppage buvttadeapmi, leat mielde rehkenastimis (Boazodoalu ollislaš rehketdoallu ja Boazodoalu resursarehketdoallu, Eanadoallodepartemeanta 2016)</p>
<p>Boazodoalu ollislaš dienasin lea rehkenastojuvvon sullii 277,1 miljon ru, mas biergodienas lea sullii 122,8 miljon ru ja doarjagat ja buhtadusat leat sullii 148,8 miljon ru. 2014:s lei bargodivat ja iežas kapitála jahkedoaimma nammii 56 397 ru, muhto boazodoalloguovlluid gaskka leat stuorra erohusat. Giđđaeallu maŋimuš jagiin lea leamaš birrasii 250.000 bohcco. Gaskamearálaččat njuvvojuvvo riikadásis 33 % giđđaealus. 70 % njuvvojuvvon bohccuin sihke davvin ja máddin leat miesit.</p>
<p>Gaskamearálaččat leat viđa maŋimuš jagis njuvvojuvvon sullii 85.000 bohcco. Gaskamearálaš deaddu lea 22,5 kilo, ja dat šaddá njuovvanmearrin 1900 tonna. Dán mearis njuvvet boazodoallit jahkásaččat 300 tonna priváhta atnui ja vuovdimii lagaš márkanis, ja measta 1600 tonna manná birrasii 21 registrerejuvvon njuovahaga bokte Norggas. Dábálaš jagiin manná márkanii birrasii 1100 tonna bohccobiergu mii lea viidásetbuvttaduvvon iešguđetge láhkái. Bohccobierggu árvoráiddu sáhttá govviduvvot ná</p>
<p xml:lang="vep">:</p>
<p>Govus  1:  Árvoráiddu ovdanbuktin bohccobierggu ektui  (  Boazodoallohálddahus  2012,  http://www.reindrift.no/asset/1522/1/1522_1.pdf  )</p>
<p>Bohcco lassibuktagat viidásetbuvttaduvvojit vuovdima várás dahje vuvdojuvvojit almmá viidásetbuvttadeami haga. Árbevirolaččat leat buot oasit bohccos geavahuvvon sierralágan ulbmiliidda, erenoamážit duodjedoibmii.</p>
<p>Sámedikki doarjjaortnegiid geográfalaš doaibmaguovllus ealáhusovddideapmái addá dasa lassin boazodoallovuđot industriija barggu birrasii 100 olbmui. Dat leat váldoáššis njuovahagat Sis-Finnmárkkus, maid dienasin lea rehkenastojuvvon leat birrasii 130 miljon ru.</p>
<p>2.2  Boazodoalu árbevirolaš organiseren</p>
<p>Siida lea sámi boazodoalu vuođđoorganisašuvdnahápmi, ja lea áiggiid čađa leamaš iešstivrejeaddji ovttadat man olis boazodoallit ovttasráđiid guođohit ja bearráigehččet ealu. Siidii gullet ovttaskas  olbmot, bearašvuđot báikedoalut, oktasaš bargokollektiiva ja siidda eatnamat, resurssat ja infrastruktuvra. Siidda olis doaimmahuvvo boazodoallu ja boazobarggut (siiddastallan). Siida organisašuvdnahápmin lea dávggas, ja siidda olbmot sáhttet molsašuvvat jagis jahkái ja jahkeáiggiid gaskka. Boazodoallu doaimmahuvvo siiddastallama bokte soabadussan gaskkal olbmo, bohcco ja eatnamiid. Dán soabadusa eavttut molsašuddet jahkodagaid ja dilálašvuođaid geažil, ja leat vuođđun iešguđege geatnegasvuođaide ja vuoigatvuođaide siiddaid gaskka.</p>
<p>Boazodoallolága rievdadeami oktavuođas jagi 2007 lea siida dohkkehuvvon resursavuoigatvuođaid guoddin ja boazodoalu vuođđobargoovttadahkan. Dát mielddisbuvttii lágalaš ruovttoluotta mannama árbevirolaš siidavuogádahkii, mii dagaha nannoset fuomášumi máhttui, virolašvuht</p>
<p>Lea nappo dan bargo- ja resursaoktavuođa olis maid siida ovddasta ahte boazodoallu doaimmahuvvo ja resursavuoigatvuođat ja eallu gieđahallojuvvojit. Láhkaaddin ja boazodoalu almmolaš váldehálddašeapmi ferte danne bidjat vuođđun dákkár máhtu boazodoalu mihtilmasvuođa birra.</p>
<p>Boazodoalu árbevirolaš organiseren lea bearašvuđot, mii mearkkaša dan ahte olles bearaš searvá doibmii ja ahte máhtu gaskkusteapmi dáhpáhuvvá go iešguđege sohkabuolvvat servet ja ovttasbarget boazodoalus. Danne lea dát vuođđun boazosámi kultuvrra ja eallinvuogi seailluheapmái, ja árbevirolaš máhtu, sámegiela ja boazosámi árvvuid suodjaleapmái.</p>
<p>Boazodoalu organiseremis lea vuođđooassin bearašdoallu, mii davvisámegillii lea báiki. Báikkiide sáhttet gullat guovddášbearaš, muhto maiddái viiddiduvvon bearaš, ja jođiheapmi das lea dábálaččat guovtti juogus, nissonolmmoš ja almmáiolmmoš. Iešguđege bearašlahtuin leat sierralágan bargamušat boazodoalu oktavuođas. Báiki ávkkástallá iežas máhtolašvuođas ja gálggaidis bokte buot bohcco osiin ja das lea kapasitehta čađahit báikki geatnegasvuođaid siidaovttasbarggus.</p>
<p>Bearašvuđot boazodoalus lea nissonolbmuid searvan dehálaš. Nissonolbmuin eai álohii leat seamma bargamušat go almmáiolbmuin, muhto árbevirolaččat lea sin oassi leamaš deaŧalaš ja dárbbašlaš. Lea čujuhuvvon ahte luonddudállodoalus sirdin ruhtaekonomiijai, dálá politihkalaš struktuvrrat ja hálddašeapmi dagahii ahte bearašvuđot boazodoallu ja nissonolbmuid sadji hedjonii.</p>
<p>2.3  Guovddáš boazodoallopolitihkalaš aktevrrat</p>
<p>Eanadoallo- ja biebmodepartemeanttas (EBD) lea bajimuš ovddasvástádus nationála boazodoallopolitihkas ja boazodoalu almmolaš hálddašeamis. Eanadoallodirektoráhta, mii lea njuolga EBD vuollásaš, hálddaša boazodoalu nationála dásis. Vihtta davimus fylkkamanni hálddašit boazodoalu guovlulaš dásis.</p>
<p>Sámediggi nammada golbmasa čieža lahtus boazodoallostivrii, mii galgá meannudit áššiid mat čuvvot boazodoallolága ja galgá doaibmat fágalaš ráđđeaddin Stáhta boazodoallohálddašeapmái, boazodutkamii ja bagadusbálvalusaide. Boazodoallostivrra instruksa mielde galgá stivra almmolaš hálddašanorgánan váikkuhit dasa ahte eiseválddit olahit Stuorradikki mearridan boazodoallopolitihkalaš bajit mihttomeriid. Boazodoallostivrra mearridanváldi čatnasa dál earret eará boazodoalloguovlluid ja orohagaid juohkimii, mearridit geas lea vuoigatvuohta eaiggáduššat bohccuid, dohkkehit guođohanbarttaid ceggema ja geavahusrievdademiid, nammadit lahtuid mearkalávdegotti váiddalávdegoddái, nannet ja dohkkehit boazologu siiddas, ja bidjat bággosáhku jos hálddahusa gohččumat eai doahttaluvvo.</p>
<p>Maŋimuš jagiin leat boazodoallohálddašeamis dahkkojuvvon ollu rievdadusat. 2014:s rievdaduvvui láhka nu ahte guovllustivrrat heaittihuvvojedje ja boazodoallohálddahusa guovllukantuvrrat sirdojuvvojedje fylkkamanniid vuollásažžan. Guovllustivrrain ledje 7 lahtu main Sámediggi nammadii golbmasa ja fylkkagielda njealljása. Boazodoalu guovddáš hálddašeapmi biddjojuvvui 2015:s Eanadoallodirektoráhta vuollásažžan.</p>
<p>Norgga Boazosápmelaččaid Riikasearvi (NBR) lea áidna organisašuvdna mii ovddasta boazodoalu ja das lea ásahuvvon sadji stáhta eiseválddiid ektui. Dát boahtá erenoamážit albmosii boazodoallošiehtadallamiid soahpamuša bokte. Iešheanalis ja nana NBR lea hui deaŧalaš gozihan  dihte boazodoalu beroštumiid vugiin mii lea relevánta ja deaŧalaš boazodolliide, seammás go dat buvttiha vuhtiiváldima ja áddejumi boazodoalu olggobealde.</p>
<p>Boazodoallošiehtadus lea, oktan boazodoallolágain, váldoreaidu boazodoallopolitihkalaš mihttomeriid ollašuhttimis. Boazodoallošiehtadus dahkkojuvvo jahkásaččat gaskkal stáhta EBD bokte ja NBR . Sámediggái galgá addojuvvot vejolašvuohta buktit cealkámuša šiehtadussii ovdal go dat meannuduvvo Stuorradikkis. Analysastis sámi servodaga ealáhusovddideamis, lea NORUT gávnn</p>
<p>2.4  Sámediggi sajádat boazodoallopolitihkas</p>
<p>Sámedikkis lea ráddjejuvvon váldi boazodoalu ektui. Sámediggi váikkuha boazodoalloáššiin eanaš konsultašuvnnaid bokte stáhta eiseválddiiguin ja cealkámuša bokte boazodoallošiehtadallamiidda stáhta ja NBR gaskka.</p>
<p>Sámedikki rolla almmolaš boazodoallohálddašeamis lea lahtuid nammadeapmi boazodoallostivrii. Sámediggi searvá dasa lassin regionála gulahallanforaide, mat leat arenan sámi ja boazodoallofágalaš mielváikkuheapmái regionála boazodoallohálddašeamis. Váldoulbmilin leat fágalaš digaštallamat ja gulahallan bajit áššečuolmmaid jna birra. Forat eai leat konsultašuvdnaarenan ovttaskas áššiide dahje eará áššemeannudeapmái.</p>
<p>Sámediggi nammada guoktása guđa lahtus golmma davimus regionála boraspirelávdegottiide Finnmárku/Romsa, Norlánda ja Trøndelága. Sámediggi nammada ovtta viđa lahtus Hedemárkku boraspirelávdegoddái. Boraspirelávdegottiin lea ovddasvástádus das ahte nationála boraspirepolitihkka čađahuvvo dan regiovnnas.</p>
<p>Sámediggái leat eanet vuordámušat gozihit boazodoalu vuoigatvuođat ja beroštumiid, ja dađistaga lassánit jearaldagat boazodoalus dan birra ahte maid Sámediggi sáhttá dahkat gozihan dihte sin beroštumiid. Sámedikki bargu boazodoalloáššiiguin galgá dahkkojuvvot lagas ovttasbargguin ealáhusain. Sámedikkis ja NBR:s lea maŋimuš jagiid leamaš buorre ovttasbargu. Dán geažil sáhttá jáhkkit ahte Sámediggi lea gártadan eanet luohttámuša boazodoalus.</p>
<p>2.5  R  ievttálaš eavttut</p>
<p>Boazodoalloriekti doaibmá iešheanalis riektevuođu alde, vuođđuduvvon dološ áiggiid rájes geavaheapmái ja virolašvuhtii. Beroškeahttá das gii eaiggáduššá eatnama, guoská boazodoalloriekti odne guođohanvuoigatvuhtii, bohccuid johtimii, johtingeainnuide jna nu stáhta go priváhta eatnamiin, meroštallojuvvon sámi boazoguohtunguovllu siskkobealde.</p>
<p>Boazodoallu lea guhkes áiggi vásihan láhkaregulerema ja lea dál regulerejuvvon 2007 boazodoallolága bokte. Láhka lea váldoáššis dego detáljadási njuolggadusat mat ásahit mearrádusaid doibmii guoskevaš guovlluin. Boazodoalu riektidilli ii leat dievaslaččat regulerejuvvon dán lága bokte.</p>
<p>Dat bealli ahte boazodoalloriekti dál lea dohkkehuvvon iešheanalis riektevuođuin lea mearrideaddji deaŧalaš rievttálaš giččuin boazodoalu ja eará gilvaleaddji beroštumiid gaskka. Dán oktavuođas lea boazodoalu areálageavahanriekti áibbas guovddážis. Boazodoalloriekti gáržžida sisabahkkemiid čađahanvejolašvuođaid dan ektui ahte maid sáhttá dahkat sámi boazoguohtunguovlluin.</p>
<p>Erenoamážit ON-konvenšuvdna siviila ja politihkalaš vuoigatvuođaid birra 1966 (SP) ja ILO-konvenšuvdna nr 169 álgoálbmogiid ja čearddalaš álbmogiid birra iešmearrideaddji stáhtain 1989 ásahit riikkaidgaskasaš riektesuodjaleami sámi boazodollui. SP lea 1999 olmmošvuoigatvuođalága bokte heivehuvvon norgga riektái ja lága § 2 dávistettiin galgá SP:s vejolaš vuostálasvuođa oktavuođas eará norgga láhkaaddima ektui leat ovdamunni. Olmmošvuoigatvuođalága ferte lohkat maiddái Vuođđolága § 108 mearrádusaid oktavuođas.</p>
<p>ON álgoálbmotjulggaštus nanne unnimus standárddaid álgoálbmogiid vuoigatvuođaid várás, ja das leat deaŧalaš mearrádusat álgoálbmogiid eana-, čáhce- ja resursavuoigatvuođaid birra, ja dasto álgoálbmogiid iešmearridanvuoigatvuođa ektui. Julggaštus bidjá čanastumiid álgoálbmogiid  vuoigatvuođaid mearrideami viidásit barggus.</p>
<p>Stáhta ii sáhte ON siviila ja politihkalaš vuoigatvuođaid konvenšuvnna (SP) 27. art. mielde dahkat   dahje addit lobi sisabahkkemiidda   ávnnaslaš kulturvuođus mii dagaha sámi kulturbarggu biehttaleami dahje rihkku dan hui garrasit. Man muttu doaibmabidju mielddisbuktá kulturbarggu biehttaleami dahje rihkkuma árvvoštallojuvvo eavttuid vuođul nugo: 1) váikkuhusguorahallama dássi, 2) ovddeš ja plánejuvvon sisabahkkemiid oktiibuot váikkuhusaid submi, 3) man ol</p>
<p>Sámit adnojuvvojit sierra álbmogin ON siviila ja politihkalaš vuoigatvuođaid konvenšuvnna vuosttaš artihkkala mielde, ja dien bokte lea iešmearridanvuoigatvuohta. Álgoálbmogiid iešmearridanriekti lea unnán konkretiserejuvvon álbmotrievttis, ja seamma unnán bagaduvvon maid dat geavahusas mearkkaša. Iešmearridanvuoigatvuohta sáhttá dattetge boahtit ovdan guovtti hámis main goabbáge ii leat dievaslaš.</p>
<p>Vuosttaš iešmearridanvuohki boahtá albmosii iešmearrideamis áššiin mat gusket álgoálbmogiidda earenoamážit. Dát čuovvu maiddái ON álgoálbmogiid vuoigatvuođajulggaštusa artihkal 4. ON erenoamášdieđiheaddji áššiin mat gusket álgoálbmogiid vuoigatvuođaide, lea raporttas sámiid dili birra Norggas, Ruoŧas ja Suomas beaiváduvvon 11.01.11 rávven ahte stáhta konsultašuvnnaid bokte Sámedikkiin ferte árvvoštallat mearridanválddi sirdima surggiin nugo árbevirolaš ealáhusat. Nubbi vuohki mo iešmearrideapmi sáhttá boahtit albmosii lea konsultašuvnnaid bokte go galgá juksat ovdagihtii friija dieđihuvvon miehtama. Konsultašuvnnat mearkkašit ahte stáhta ii šat sáhte okto dahkat mearrádusaid, maidda ii maiddái sámiin leat leamaš vejolašvuohta addit miehtama.</p>
<p>Vaikko konsultašuvnnat juksan dihte ovdagihtii friija dieđihuvvon miehtama, ovdanbuktojuvvojit dego okta iešmearridanvuohkin, de čuovvu konsultašuvdnageatnegasvuohta maiddái ILO 169 6., 7. ja 15. artihkkaliid, ja SP 27. artihkkala. Konsultašuvnnat guoskevaš sámi beroštumiiguin ja vuoigatvuođaoamasteddjiiguin eai danne dárbbaš leat seamma go iešmearridanrievtti ollašuhttin.</p>
<p>Iešmearridanvuoigatvuohta gullá sámi álbmogii, mii mearkkaša ahte sámi álbmot dat lea riektisubjeakta. Sámedikkis, sámiid ovddastuslaš orgánan, lea danne guovddáš rolla iešmearridanrievtti goziheamis ja čađaheamis. Dát ii sáhte dattetge hehttet Sámedikki miehtamis dasa ahte báikkálaš sámi ásahusat sáhttet ollašuhttit iešmearridanvuoigatvuođa. Ollu oktavuođain sáhttá dárbbašuvvot nana váikkuhanfápmu báikkálaš sámi beroštumiid ja báikegottiid beales.</p>
<p>2.6  Rájárasttideaddji boazodoallu</p>
<p>Boazodoallu Davvikalohtas doaimmahuvvo dál njealji riikka rájáid siskkobealde. Norgga ja Ruoŧa rájárasttideaddji boazodoalus leat guhkes historjjálaš árbevierut, virolašvuođa vuođul gártaduvvon ollu čuohtejagiid čađa. Dát boazodoallu lea leamaš regulerejuvvon Lappekodisilla bokte ja máŋgga dan čuovvu konvenšuvnnaid bokte. Ovddit boazoguohtunkonvenšuvdna ii leat šat fámus iige ođasmahttojuvvon.</p>
<p>Ođđa konvenšuvdna galgá boahtit 1972 konvenšuvnna sadjái, mii heittii gustomis 2005:s. Stáhtat leat vuolláičállán ođđa konvenšuvnna 2009:s, muhto dat ii leat ratifiserejuvvon dan geažil go sámiid beales lei dasa garra vuosteháhku. Danne ásahuvvui sámi bargojoavku mii galggai bargat viidáseappot norgga-ruoŧa boazoguohtunkonvenšuvnnain, oažžun dihte konvenšuvnna mii gozihivččii buot beliid vuoigatvuođaid ja beroštumiid buori vuogi mielde.</p>
<p>Sámi bargojoavku, mas ledje mielde Sámedikkit Norgga ja Ruoŧa bealde, NBR ja Ruoŧa Sámiid Riikasearvi, geigii 2014:s ođđa konvenšuvdnateavstta evttohusa norgga ja ruoŧa ráđđehusaide. Sii deattuhedje stuorát vejolašvuođa ovttasbargošiehtadusaide sámečearuid ja orohagaid gaskka, ja evttohedje riidočoavdinmálliid. Čujuhuvvui maiddái ahte riektečielggadeapmi boazodoalus dán guovllus ja dasto suodjaleapmi areálasisabahkkemiid ja boraspiriid vuostá, leat deaŧalaš bealit maid ferte čilget. Bargojoavku bivddii ahte konvenšuvdna johtilit ratifiserejuvvošii ja bálddalagaid bargojuvvošii riektečielggademiin, areálasisabahkkemiiguin ja boraspireáitagiiguin.</p>
<p>Stáhtain lea ovddasvástádus rájárasttideaddji boazodoalu sihkkarastimis. Giđđat 2016 álggahii ruoŧa ráđđehus Ruoŧa boazodoalu riektečielggadeami. Dát čielggadeapmi lea bissehan konvenšuvnna ratifiserenbarggu. Sámediggi vuordá dál ahte norgga ráđđehus váikkuha oažžut pro</p>
<p>3.  Boazodoallu  –  sámi kulturguoddi</p>
<p>Nana čanastumit sámi kultuvrii dagahit ahte boazodoallu lea áidnalunddot ealáhus, sihke nationála ja riikkaidgaskasaš oktavuođas. Danne deattuha Sámediggi garrasit kultuvrralaš beali iežas boazodoallopolitihkas.</p>
<p>3.1  Boazodoallu sámi kultuvrra eavttuiguin</p>
<p>M  ihttomearri  :  Nannet boazodoalu guovddáš sámi kulturguoddin  .</p>
<p>Boazodoallu lea deaŧalaš geađgejuolgi sámi kultuvrras ja servodateallimis. Dat lea eallinvuohki ja ealáhus vuođđuduvvon nana kultuvrralaš elemeanttaide, mas maiddái bearašoktavuođat ja eará oktavuođat lea deaŧalaččat. Boazodoallu váikkuha sámi giela, árvvuid ja árbevieruid suodjaleapmái, ja ahte árbedieđut bisuhuvvojit, ovddiduvvojit ja fievrriduvvojit viidásit. Dás lea sáhka maiddái árbevirolaš bargovugiin ja organiseremis, ja boazodoalu kultureanadaga ja kulturmuittuid suodjaleamis. Dát elemeanttat čatnasit njuolga boazodollui ja leat vuođđoeaktun dasa ahte boazodoalus lea birgenláhki.</p>
<p>Nationála boazodoallopolitihkka lea vuođđuduvvon guovtti iešheanalis vuođu ala: ealáhuspolitihkalaš buvttadanárvu ja sámepolitihkalaš kulturárvu. Stáhtii mielddisbuktá dát geatnegasvuođaid, maiddái boazodoalu kultuvrralaš ceavzilvuođa ektui. Sámediggái lea deaŧalaš gozihit boazodoalu kultuvrralaš oali vuhtiiváldima. Dás lea sáhka sámi kulturárbbi bisuheamis.</p>
<p>Guovddáš mihttomearrin stáhta boazodoallopolitihkas lea boazodoalu ovddideapmi raššonealla, márkanguvllot ealáhussan. Sámediggi oaivvilda ahte lea hui deaŧalaš ahte dát ovddideapmi ii čuoza ealáhusa kultuvrralaš beallái. Dávggas-prošeakta, mii lea doaresfágalaš dutkanprošeakta sámi boazodoalu birra Finnmárkkus  , čujuha ahte almmolaš boazodoallohálddašeamis ekonomalaš bealit leat gáidaduvvon eret kultuvrralaš vuođus ja hálddašuvvon dego livččii sorjjakeahttá nubbi nuppis. Dát lea mielddisbuktán ahte ekonomalaš doaibmabijut lea viidát čađahuvvon dego dain eai livčče kultuvrralaš váikkuhusat.</p>
<p>Sáhttá orrut nu ahte eiseválddiid dárbu dárkkistit ealáhusa lea vuođđun otná boazodoallopolitihka hábmemii. Boazodoalu sadji guovddáš sámi kulturguoddin ferte leat vuolggasadjin boazodoallopolitihka hábmemii. Boazodoalu earenoamášvuohta kulturspesifihkka sámi ealáhussan galgá leat vuođđun rámmaeavttuide. Láhkamearrádusat, njuolggadusat ja doaibmabijut fertejit hábmejuvvot nu ahte dat eai áitte kultuvrralaš ceavzilvuođa. Danne lea vealtameahttun deaŧalaš ahte konsultašuvdnašiehtadus geavahuvvo árjjalaččat boazodoalloguoski láhkamearrádusaid ja doaibmabijuid hábmemis, nu ahte Sámedikkis ja boazodoalus lea duohta váikkuhanfápmu rámmaeavttuide.</p>
<p>Boazodoallu lea deaŧalaš sámi giellaguoddi. Máttasámegiella lea UNESCO sakka áitojuvvon gielaid listtus ja lea sorjavaš nana máttasámi boazodoalus. Danne lea boazodoalus mearrideaddji rolla máttasámi giela ja kultuvrra suodjaleamis.</p>
<p>Giella ja terminologiija lea boazodoalu árbedieđuin deaŧalaš gáldu. Danne lea deaŧalaš ahte boazodoalu fágagiella lea árjjalaččat geavahusas sihke ealáhusas ja hálddašeamis. Erenoamáš deaŧalaš lea ahte hálddašeami oktavuođas leat dihtomielalaččat sámi terminologiija ja boazodoalu iežas doahpagiid geavaheami ektui, ovdaliidda go ráhkadit ođđa fágagiela mii lea amas  boazosámiide.</p>
<p>Unnán váikkuhangaskaoamit dorjot boazodoalu kultuvrralaš beali ja bearašvuđot boazodoalu bisuheami. Boazodoallošiehtadusas leat deaŧalaš ortnegat mat erenoamážit gusket mánáide, nuoraide ja nissonolbmuide heaittihuvvon dahje unniduvvon. Stádas lea ovddasvástádus bisuhit ja nannet boazodoalu bearašvuđot ealáhussan ja sámi kultuvrra geađgejuolgin. Danne ferte gávdnot sadji dán beallái boazodoallošiehtadusas. Sámediggi oaidná dárbbu guorahallat makkár ortnegat sáhttet doarjut kultuvrra ceavzilvuođa mihttomeari.</p>
<p>Boazodoallu lea don doloža rájes doaibman ovtta eará árbevirolaš sámi ealáhusaiguin, nu go guolástusain, eanadoaluin, meahcástemiin (meahccegeavahemiin) ja verddevuođain (guosseustitvuohta gaskal boazodolliid ja báikkálaš álbmoga). Lea deaŧalaš sihkkarastit ahte boazodoallu ja ealáhusa doaimmaheddjiin ain lea buorre gaskavuohta báikkálaš álbmogii. Danne oaidná Sámediggi stuorra dárbun čađahit doaibmabijuid mat buoridit ealáhusaid gaskavuođa ja mat eastadit riidduid. Dakkár doaibmabijuide berre viežžat oaivadusa árbevirolaš verddevuođas.</p>
<p>Strategi  ijat  :  - Bargat dan ala ahte boazodoalus leat buorit rámmaeavttut vuođđuduvvon boazodoalu mihtilmasvuhtii kultuvrralaš sámi ealáhussan. - Váikkuhit dasa ahte kultuvrralaš bealli deattuhuvvo politihka hábmemis  .  - Bargat váikkuhangaskaoapmeortnegiid ala mat dorjot kultuvrralaš ceavzilvuođa ja doaibmabijuid ala mat bisuhit boazodoalu árbevirolaš struktuvrra bearašvuđot ealáhussan.</p>
<p>- Bargat dan ala ahte ásahuvvojit arenat gulahallamii gaskal boazosápmelaččaid ja báikkálaš álbmoga  .</p>
<p>3.2  Ceavzilvuohta sámi perspektiivvas</p>
<p>M  ihttomearri  :  Sámi perspektiiva lea vuođđun ceavzilis boazodoalu mihttomearrái  .</p>
<p>Boazodoallopolitihka bajimuš mihttu lea 1992 rájes leamaš ahte boazodoallu galgá leat ceavzil. Dát lea konkretiserejuvvon oassemihttomeriiguin ekologalaš, ekonomalaš ja kultuvrralaš ceavzilis boazodoalus, mii maiddái boahtá ovdan boazodoallolága ulbmilparagráfas. Ealáhus, Sámediggi ja Stuorradiggi leat guhká digaštallan ekonomalaš, ekologalaš ja kultuvrralaš ceavzilvuođa vuoruheami. Stuorradiggi lea máŋgii nannen ahte ekologalaš ceavzilvuohta galgá vuoruhuvvot.</p>
<p>Riikarevišuvdna čujuhii 2012:s stuorra váilevašvuođaid stáhta stivremis ceavzilis boazodoalu juksama ektui. Kultuvrralaš ja ekonomalaš ceavzilvuođa mihtut eai leat doarvái definerejuvvon ja operašonaliserejuvvon. Nu váilot ge deaŧalaš eavttut vai galgá sáhttit árvvoštallat juksat go ceavzilis boazodoalu mihttomeari. Lea maid čujuhuvvon ahte ii leat čielggaduvvon mo sámi beroštumiid ja álbmotrievttálaš geatnegasvuođaid vuhtiiváldin galgá váldot mielde oassemihtuid duohtandahkamis.</p>
<p>Sámediggái lea deaŧalaš ahte ceavzilvuođa mihttomearit áddejuvvojit ollislažžan, man oktavuođas oassemihttomearit ekologalaš, ekonomalaš ja kultuvrralaš ceavzilvuohta gehččojuvvojit fárrolaga ja dássedeaddu daid gaskka deattuhuvvo. Ekologalaš ja ekonomalaš ceavzilis ealáhus ii leat vuostálaga kultuvrralaš ceavzilvuođain. Boahtteáiggi ealli ja ceavzilis boazodoalu vuolggasadjin lea kultuvrralaš ceavzilvuohta, mii lea huksejuvvon máŋggaid buolvvaid máhttu ala. Dat lea vuođđun ahte boahtteáiggis lea buorre ekonomalaš ovdáneapmi ja boazodoallu maid eatnamat guddet.</p>
<p>Stáda bealis deattuhuvvo ekologaš ceavzilvuohta, mii mearkkaša ahte eai leat eanet bohccot go maid guohtuneatnamat girdet. Leat ráhkaduvvon mihtidanvuogit ekologalaš ceavzilvuhtii, mat eanaš fokuserejit gaskamearálaš njuovvandeattuide, biergodietnasii ja bissovaš miesseprosentii. Dattetge sáhttá jearrat leatgo buot relevánta bealit vuođđun ekologalaš ceavzilvuođa duohtandahkamii, nugo ovdamearkka dihte areálaid massin, boraspirelogut ja dálkkádatrievdamat.</p>
<p>Boazodolliide lea dehálaš ahte bohccot leat álššaid alde, ja ealu dilli árvvoštallojuvvo dađistaga. Dás lea sáhka dálkediliin, boraspiremáddodagas, areálasisabahkkemiin ja doaibmarámmain. Doaibmarámmain oaivvilduvvo boazodolliid máhttu ja geavahus, ja almmolaš njuolggadusat ja doaibmabijut. Resursavuođđu rievddada čađa gaskka, ja muhtin jagiid olu, earenoamážit dálkki geažil.  Danne lea deaŧalaš ahte lea fleksibilitehta ealus mii mielddisbuktá ahte sáhttá dustet resursavuođu molsašuddamii. Sámediggi oaivvilda ahte dán ferte váldit vuhtii ekologalaš ceavzilvuođa mihtidanvugiid viidásit barggus.</p>
<p>Ekonomalaš ceavzilvuohta mearkkaša ahte boazodoallu addá birgenlági, erenoamážit sidjiide geain boazodoallu lea váldoealáhus/-dienasgáldu. Lea deaŧalaš ahte ovttaskas olbmo buvttadus ja gánnáhahttivuohta sihkkarastojuvvo. Boazodoallu lea vuođđuduvvon sohkabuolvvaid vásihusaide movt bargat bohccuiguin vátna resursavuođus ja molsašuddi dálkkádagas. Ekonomalaš ceavzilvuođa juksama ferte heivehit boazosámiid buvttadanvuogádagaide. Boazodolliid áddejupmi ja máhttu heivvolaš eallostruktuvrraid birra, ferte leat vuođđun boahtteáiggi ekonomalaš ceavzilis boazodollui.</p>
<p>Stáda oaivvilda ahte kultuvrralaš ceavzilvuohta eaktuda ahte gávdnojit doarvái olbmot geat sáhttet fievrridit viidásit boazodoalloárbevieruid, ja ahte kultuvrralaš ceavzilvuohta nannejuvvo jus boazodoalus ain eanet vuoruha ealáhusbeali. Alddeset kultuvrralaš ceavzilvuođa áddejumi geažil lea stáda cuiggoduvvon go bidjá vuođđun ipmárdusaid mat leat apmasat boazodollui ja dainna lágiin bágge boazodolliid eret geavaheamis boazodoalu árbevirolaš máhtu ja giela.</p>
<p>Kultuvrralaš ceavzilvuohta ii leat dušše ealáhusa olmmošlohku , muhto giela ja bearašvuđot organiserema kontinuitehta, virolašvuođa rievttálaš bisuheapmi ja oasálastin boazodoalus. Kultuvrralaš bealli čatnasa maid nannosit luonddudiliide, ekologalaš beliide maiguin boazodoallu ferte birgehallat. Árbevirolaš ekologalaš máhttu lea deaŧalaš oassi boazodoalu kultuvrralaš ja ekologalaš ceavzilvuođas. Erenoamážit kultuvrralaš ceavzilvuohta hástaluvvo sakka dálá rievdadusaid geažil boazodoalus, rievdadusat main boazodoallit vásihit unnán stivren- ja bearráigeahččanvejolašvuođa.</p>
<p>Lea dárbu vuđolaččat geahčadit ceavzilis boazodoalu mihttomeriid sisdoalu ja áddejumi. Ráđđejeaddji boazodoallopolitihkka ja hálddašeapmi ii leat doarvái atnán vuođđun boazosámiid máhttovuođu ja áddenvugiid mat máŋga čuođi jagi leat leamaš vuođđun buorre ja ceavzilis boazodollui. Ferte vuhtiiváldit boazodoalu girjáivuođa. Sámediggi áigu váikkuhit dákkár bargui ja háliida ovttas NBR:in álggahit organiserejuvvon barggu vai boazodoalu organisašuvnnat sáhttet árvvoštallat ceavzilvuođa doahpaga, man oktavuođas doaibmabijuid sáhttá identifiseret. Dáinna lágiin áigut oažžut guorraseami ja legitimitehta ceavzilvuođa mihtuid ektui boazodoalus ja sámi servodagas.</p>
<p>Strategi  ijat  :  -  Bargat dan ala ahte ollislaš áddejupmi lea vuolggasadji boazodoalu ceavzilvuođamihtuide, ja ahte ekologalaš, ekonomalaš ja kultuvrralaš ceavzilvuohta gehččojuvvojit oktii. - Bargat dan ala ahte boazodoalu máhttovuođđu lea guovddážis ceavzilis boazodoalu áddejumis  .</p>
<p>4.  Ceavzilis boazodoalu areálavuođđu</p>
<p>Eatnamat leat eaktun árbevirolaš boazodoalu bisuheapmái. Sámediggi áigu vuoruhit resurssaid boazodoalu vuoigatvuođaid goziheapmái.</p>
<p>4.1  Boazodoalu eatnamiid sihkkarastin</p>
<p>M  ihttomearri  :  Sihkkarastit boazodoalu areálavuođu ja dieinna lágiin dahkat vejolažžan nannet ja ovddidit boazodoalu ealáhussan ja kulturguoddin.</p>
<p>Boazodoalu stuorámus hástalus lea areálavuođu sihkkarastin. Stuorámus áitta boazodoalu ceavzilvuhtii lea lassánan bahkken eatnamiidda, sisabahkkemat nugo huksemat ja eanet vánddardeapmi. Servodat mas álbmot, mobilitehta ja astoáiggedoaimmat lassánit hástala boazodoalu eanet ahte eanet, ja eatnamat gos eai leat sisbahkkemat dađistaga gáržon.</p>
<p>Dehálaš eaktun boazodoalu eatnamiid sihkkarastimis lea oktasaš duohtavuođaipmárdus ja ovttasdoaibman iešguđet aktevrraid gaskkas. Dát gáibida alla máhttodási boazodoalu sierralágan beliid birra, ja rievdanproseassaid ja sivaid birra. Sámedikki mielas lea deaŧalaš ahte sihke stáhta eiseválddit, fylkkagielddat ja gielddat láhčet plánaproseassaid nu ahte dat ollašuhttet álbmotrievttálaš geatnegasvuođa boazodoalloeatnamiid suodjaleamis.</p>
<p>Davviguovlopolitihkas lea dieđihuvvon stuorát áŋgiruššan luonddu- ja energiijaresurssaide. Boazo</p>
<p>Sámediggedieđáhus areálaid ja birrasa birra “  Nu guhká go mis leat eatnamat  ” válddaha Sámedikki mihttomeari ja politihka luonddu- ja resursavuođu hálddašeami ektui sámi guovlluin. Sámedikki bajimuš mihttomearrin lea sihkkarastit min boahttevaš sohkabuolvvaide birgenvuođu ja vejolašvuođa ovddidit sámi kultuvrra. Hálddašeapmi galgá váikkuhit sámi kultuvrra, ealáhusbarggu ja servodateallima nannemii. Areálageavaheami rievdadeamit, luondduriggodagaid viežžan ja energiijabuvttadeami doaimmat galget mieđihuvvot dušše ollislaš plánema mielde mii vuhtiiváldá ja sihkkarastá sámi kultuvrra ja ealáhusaid ávnnaslaš vuođu.</p>
<p>Areála- ja resursahálddašeapmi vuođđuduvvon árbevirolaš sámi geavahussii ja máhttui lea buorre biras- ja dálkkádatpolitihkka. Buot areálageavaheapmi nannámis ja riddoguovlluin, ja buot resursaávkkástallan sámi guovlluin galgá dáhpáhuvvat Sámedikki ja sámi vuoigatvuođaoamasteddjiid miehtama mielde. Sámi báikkálaš beroštumiiguin galgá leat vejolašvuohta konsulteret mearrádusaid birra mat gusket sin doaimma luondduvuđđosii. Sámediggi háliida ahte dát riekti galgá lága bokte nannejuvvot.</p>
<p>Areála- ja birasdieđáhusas leat máŋga fáttá mat leat guovddážis boazodoalu guohtuneatnamiid sihkkarastimis ja mat danne eai meannuduvvo dán dieđáhusas. Dát guoská erenoamážit suodjalanguovlluid hálddašeapmái ja luondduresurssaid ávkkástallamii sámi árbevirolaš guovlluin, mat leat hui relevántta boazodollui.</p>
<p>Strategi  ijat  :  - Bargat dan ala ahte sihke stáhta eiseválddit, f  y  lkkagielddat ja gielddat láhčet diliid plánaproseassain nu ahte dat ollašuhttet álbmotrievttálaš geatnegasvuođa boazodoalu eatnamiid suodjaleamis  .  - Bargat dan ala ahte lága bokte nannejuvvošii sámiid vuoigatvuohta konsulterejuvvot areálaáššiin mat gusket sin doaimma luondduvuđđosii  .</p>
<p>4.2  Máttasámi boazodoalu riektedilit</p>
<p>Mihttomearri: Si  hkkarastit máttasámi boazodoalu riektevuođu</p>
<p>Guovllut maid máttasámi boazodoallu geavaha dál leat unnit go maid dat historjjálaččat leat leamaš. Dasa leat sivvan stuorra areálasisabahkkemat, ja hálddašeapmi mii lea gáržudan boazodoalu vuoigatvuođaid ja kulturvuođu. Máttasámi boazodoalloguovlluid eatnamiin gullet stuorra oasit priváhta eanaeaiggádiidda, ja dušše unna oasáža areálain hálddaša Stáhtavuovddit.</p>
<p>Trollheimen boazodoallu lea guhka leamaš váttis dilis. 1981:s vuoittáhalai ášši Alimusrievttis, mas nannejuvvui ahte sámi boazodoalus ii lean iešheanalis guođohanvuoigatvuohta earáid eatnamiin. Boazodoaluin joatkin lea dáhkiduvvon Trollheimen lága mielde, man bokte sáhtii bággolonistit guođohanvuoigatvuođa sihkkarastin dihte sámi boazodoalu bisuheami. Dálá doaibma lea earret eará vuođđuduvvon láigošiehtadusaide ja bággolonistanmearrádusaide. Boazodoalu dilli Trollheimenis lea dál dattetge nu ahte ollu láigošiehtadusat leat eretcelkojuvvon. Dát lea dohkketmeahttun, ja Sámediggi áigu oččodit eiseválddiid sihkkarastit ahte sámi boazodoallu Trollheimenis bisuhuvvo.</p>
<p>Vuostálasvuođat beroštumiid alde eará ealáhusaiguin ja aktevrraiguin buktet hástalusaid boazodollui ja leat dagahan máŋga riekteášši máttasámi boazoorohagaid ja eanandoallogullevaš priváhta eanaeaiggádiid gaskka. Dát riektemearrádusat leat leamaš prinsihpalaččat hui deaŧalaččat boazodollui miehtá Norgga. Selbu-áššiin (2001) oažžut mii áigeráji Alimusrievtti meannudeami ektui sámi áššiin. Dainna mearrádusain rievdá oaidnu ahte norgga diggerievttálaš prinsihpat ja njuolggadusat gustojit heivehemiid haga daidda erenoamáš beliide mat leat boazodoalus, ja erenoamážit sámi kultuvrra siskkobealde oppalaččat. Čujuhuvvo gielalaš ja kultuvrralaš erohusaid mearkkašupmái gulahallamis sámiid ja eiseválddiid gaskka. Maiddái norgga diggerievttálaš vuođđoprinsihpat rievdaduvvo Selbu-ášši oktavuođas. Erenoamážit čujuhuvvui ahte ferte leat dihtomielalaš boazodo</p>
<p>Manná áigi ásahit viiddis áddejumi das ahte boazodoalus leat čielga guođohanvuoigatvuođat maiddái máttasámi guovllus. Máttasámi boazodoallu lea dál garra dilis. Dákkár oktavuođain lea stáhtas erenoamáš geatnegasvuohta álggahit positiivvalaš sierradoaibmabijuid. Dán sáhttá dahkkot nu ahte almmolaš eiseválddit gáržžidit lobiaddima ođđa ja stuorát areálasisabahkkemiidda dáin boazodoalloguovlluin ja buhtadusareála addimiin.</p>
<p>Máttasámi boazodoallu lea guovlluin gos leat nana eanadoalloberoštumit. Sámediggi vuorjašuvvá go leat nu stuorra vuostálasvuođat guohtuneatnamiid ektui máttasámi guovllus, man geažil boazodollui gártá dohkketmeahttun dilli. Gulahallan ja oktasaš/guovttebeallásaš áddejupmi váidudahttá vuostálasvuođaid. Danne lea deaŧalaš atnit fokusa vuostálasvuođaid váidudeaddji doaibmabijuide ja ovttasbargui iešguđege beroštumiid gaskka. Sámediggi áigu earenoamážit čujuhit hástalusaide mat gusket boazosápmelaččaid buhtadanovddasvástádussii bohccuid vahágahttima oktavuođas,objektiivvalaš ovddasvástádusa vuođul almmá vuhtiiválddekeahttá siva. Danne lea hui deaŧalaš čuovvolit Sámi vuoigatvuođalávdegotti II evttohusa rievdadit boazodoallolága.</p>
<p>Strategi  ijat  :  - Bargat dan ala ahte biddjo stuorát fokus máttasámi boazodoalu vuoigatvuođadiliide ja buoret rámmaeavttuid ala sámi boazodollui Trollheimenis. - Váikkuhit vuostálasvuođaid váidudeaddji doaibmabijuide ja ovttasbargui iešguđege geavaheaddjiberoštumiid gaskka  .  - Sámi vuoigatvuođalávdegotti II čuovvoleapmi eana- ja resursavuoigatvuođaid kártema ja dohkkeheami birra.</p>
<p>4.3  S  ámedikki bargu boazodoalloeatnamiid suodjaleamis</p>
<p>M  ihttomearri  :  Sámedikki bargu boazodoalu areálaberoštumiid lea boazodoallofágalaččat dohkálaš ja vuođđuduvvon bures ovddiduvvon ovttasbargui boazodoalloorohagaiguin ja eará aktevrraiguin plánaoktavuođas.</p>
<p>Álbmotrievttálaš ovdáneapmi bidjá eavttutkeahtes ráji mii dagaha ahte doaimmat mat geahččaluvvojit álggahuvvot sámi miehtama haga leat álbmotrievtti vuostá. Dát gusto beroškeahttá lea go doaibma unni, nu guhká go dat oktiibuot lea áittan sámi kulturdoaimmaheapmái.</p>
<p>Sámedikkis lea iešheanalis rolla bearráigeahččat ahte doaimmat ja plánat sihkkarastet boazodoalu areálavuođu. Danne lea Sámedikkis plána- ja huksenlága mielde vuosttaldanváldi buot areálaplánaide main lea earenoamáš mearkkašupmi sámi kultuvrii dahje ealáhusdoaimmaheapmái. Sámedikki árvvoštallamat vuosttildandárbbus konkrehta areálaáššiin dahkkojuvvojit beroškeahttá fylkkamanniid oainnus. Sámedikkis lea dattetge ollislaš ovddasvástádus boazodoalu areálavuođu sihkkarastimis. Danne lea deaŧalaš orohagas árvvoštallat buot ovddeš sisabahkkemiid plánejuvvon sisabahkkemiid ektui, ja ahte dagahit go ođđa sisabahkkemat veadjemeahttumin dahje sakka váddáseabbon bisuhit boazodoalu guovllus.</p>
<p>Sámediggái lea vuosttaldeapmi vuosttažettiin áigeguovdil go plánat ja doaimmat mielddisbuktet ahte lea veadjemeahttun dahje hui váttis bisuhit boazodoalu ovtta orohagas dahje siiddas. Dát lea dattetge ollislaš árvvoštallan mas bealit nugo čielggadusvuođđu, váikkuhusaid submi, váidudeaddji doaibmabijut, proporsjonalitehta vuhtiiváldin ja konsultašuvnna dássi leat mielde árvvoštallamis. Doaimmat mat mielddisbuktet ahte ii leat šat vejolaš bisuhit boazodoalu guovllus, rihkkot maiddái geatnegasvuođaid mat čuvvot álbmotrievtti.</p>
<p>Orohagain ja siiddain lea álbmotrievtti mielde konsultašuvdnariekti. Dát riekti lea Norgga rievttis čađahuvvon dušše stáhta eiseválddiid ektui, iige gieldda eiseválddiid ektui. Sámedikki konsultašuvdnariekti gielddaid areálaplánaide gozihuvvo dan bokte ahte Sámediggi sáhttá vuosttaldit plánaid. Vuosttaldanváldi lea biddjojuvvon almmolaš váldeorgánaide, iige priváhta aktevrraide nugo orohagat ja siiddat leat. Danne lea stuorra hástalussan movt boazodoallu boahtá mielde duohta konsultašuvdnap</p>
<p>Sámediggi lea maŋŋá boazodoallohálddašeami ođđasis organiserema vuoruhan ásahit kanálaid gulahallama várás orohagaiguin. Sámediggi lea čađahan gulahallančoahkkimiid orohagaiguin buot boazodoalloguovlluin, ja searvá ovttas NBR:in regionála gulahallanforaide sámi ja boazodoallofágalaš mielváikkuheami váste. Gulahallančoahkkimiin dovddahedje ollu orohagat balu boazodoalu areálavuođu suodjaleami oktavuođas, ja lei čielga vuordámuš ahte Sámediggi válddášii eanet ovddasvástádusa eatnamiid sihkkarastimis. Eanaš oktavuođaváldimiin boazodoalu beales Sámediggái lea sáhka areála- ja vuoigatvuođačuolmmaid birra.</p>
<p>Sámediggi galgá hálddašit vuosttaldanválddi areálaplánaid oktavuođas fágalaččat dohkálaš vuogi mielde gozihan dihte boazodoalu areálaberoštumiid. Go Sámediggi lea álbmotválljen orgána sámiide, de lea Sámedikkis ollislaš ovddasvástádus sámi servodatovddideamis. Ollislaš fágalaš ja politihkalaš árvvoštallamat konkrehta áššiin eai álohii guorras orohagaid ja siiddaid árvvoštallamiidda, ja dat mearkkaša earret eará dan ahte lea dárbu ovddidit áddejumi ja dohkkeheami Sámedikki iešheanalis rollii. Jos dán galggaš olahit de ferte Sámedikkis leat sihke dárbbašlaš fágalaš kapasitehta ja ovddiduvvon ovttasbargovuogit orohagaiguin.</p>
<p>Strategi  ijat  :  -  Ovddidit ovttasbargoforumiid orohagaiguin  .  - Buoridit ja nannet Sámedikki iežas barggu boazodoalu areálavuođu ektui plána- ja huksenáššiin  .  - Searvat regionála gulahallanforaide sámi ja boazodoallofágalaš mielváikkuheami dihte  .</p>
<p>4.4  Boazodoallu balánssas areálavuođuin</p>
<p>Mihttomearri  :  Boazolohku doalahuvvo guhkit áiggi dássidis dásis sihkkarastin dihtii guohtunvuođu, buvttadeami ja gánnáhahttivuođa juohkehažžii  .</p>
<p>Boazologu geahpedeapmi lea guhká leamaš okta deaŧaleamos áššiin boazodoallopolitihkalaš, ja maŋŋá 2007 boazodoallolága lea stáhta vuoruhan boazolohkohástalusaid. Stuorra fuomášupmi boazolohkui lea dagahan dan oktan deaŧaleamos rámmaeavttuin erenoamážit guoskevaš guovlluin, muhto lea maid mielddisbuktán ahte váikkuhangaskaoamit ja politihkkaovddideapmi boazodollui oppalaččat lea eanaš guoskan dasa.</p>
<p>Boazolohku lea vuosttažettiin čadnojuvvon areálavuđđui. Čielggatkeahtes vuoigatvuođadilit eana- ja resursavuđđui siiddaid gaskkas ja eambbo sisabahkkemat eatnamiidda ii atte boazodollui doarvái buori vejolašvuođa guhkit áiggi vuollái stivret ja hálddašit iežas resurssaid. Boazodoalu vuoigatvuohta vuolgá dološáiggi rájes geavaheamis. Danne ii gula vuoigatvuohta geavahit dihto guovllu juohkehažžii gii ollašuhttá eavttuid doaimmahit boazodoalu. Okta deaŧaleamos eavttuin sáhttit stivret iežas boazodoalu lea ahte guohtunráját siiddaid gaskkas leat čielggaduvvon. Doppe gos ii leat vejolaš soahpat guohtungeavaheami, doppe ferte čielggadit vuoigatvuođadiliid.</p>
<p>Lea evttohuvvon ahte eanajuohkinriektái addojuvvo váldi čielggadit vuoigatvuođaid ja mearridit rájáid siiddaid gaskkii  [1]  . Vuoigatvuođaid čielggadit lea dehálaš lávki boazolohkočuolmmaid vuođđosivaid gieđahallamis. Dattetge lea maid hui deaŧalaš ahte almmolaš eiseválddit láhčet boazodollui stuorát diehttevašvuođa areálahálddašeamis.</p>
<p>Boazologu geahpideami bargu maid boazodoalloeiseválddit leat čađahan maŋimus jagiid, ii leat dattetge váldán vuhtii guođohanvuoigatvuođaid, ii ge leat atnán árvvus boazodoalu iehčanas stivrejumi ja hálddašeami. Dat lea dagahan ahte ii leat ásahuvvon doarvái luohttámuš ja ipmárdus daid mearrádusaid ektui maid boazodoalloeiseválddit leat dahkan. Gorálaš geahpedeami mearrádus lea čájehuvvon váikkuhit boazologu lassáneapmái ja go ii leat makkárge dássedemiid, de dat lea mielddisbuktán vealaheami ja eahpegovttolaš mearrádusaid mat leat čuohcan ovttaskas boazodolliide. Boazodoalloeiseválddit eai leat ollašuhttán iežaset konsultašuvdnageatnegasvuođa orohagaid ektui ovdal bajimus boazologu mearride</p>
<p>Resurssat fertejit várrejuvvot dasa ahte ovddidit bistevaš ja guhkesáiggi čovdosiid boazolohkoáššis, mat leat vuođđuduvvon ja dohkkehuvvon boazodoalus ja sámi servodagas. Danne lea hui deaŧalaš ahte mearrádusaid vuoggasadjin leat sámi virolašvuohta ja riekteipmárdusat ja ahte boahttevaš proseassat ja doaimmat hábmejuvvojit ovttas boazodoaluin ja Sámedikkiin.</p>
<p>Boazolohku boazodoallosámi ipmárdusas lea juoga mii čađat rievddada ii ge leat ulbmillaš mearridit juste loguid. Hálddašeapmái lea stuorra fokus boazolohkui buvttihan stuorra hástalusaid, erenoamážit dárkkisteami ektui. Boazoeaiggádiidda lea stuorra hástalussan ahte dárkilis lohkomearrideapmi lea čadnojuvvon doarjjavuoigatvuhtii dahje ráŋggáštusaide.</p>
<p>Boazoeaiggádat árvvoštallet čađat man ollu guohtuneatnamat girdet ja sis leat iešguđet vuogit mo heivehallat guohtuma dan mielde. Ferte geahčadit eará vugiid mo hálddašit boazodoalu resurssaid, mas eai nu dárkilit deattuhuvvo logut ja mas stuorát variašuvnnat leat vejolaččat. Go meroštallá man ollu eatnamat girdet, de ferte deattuhit boazodoalli árbedieđuid bohccuid ja guohtumiid birra.</p>
<p>Strategi  ijat  :  - Čađahit ollislaš riektečielggadeami guohtunvuoigatvuođaid ja guoskevaš guovlluid orohagaid/ johtolagaid dálveguohtuneatnamiid rájiid ektui.  -  Bargat dan ala ahte ráhkaduvvojit bistevaš ja guhkesáiggi čovdosat  boazolohkoheiveheapm  ái  , mat leat vuođđuduvvon ja dohkkehuvvon boazodoalus ja sámi servodagas. - Bargat dan ala ahte biddjo johtui bargu mas geahčadit eará resursahálddašanvugiid boazodoalu várás, mas lea unnánat fokus dárkilis loguide ja baicca fokuseret buvttadeami. - Bargat dan ala ahte boazologo heiveheami proseassa evaluerejuvvo ja árvvoštallojuvvo álbmotrievtti ektui.</p>
<p>5.  Álgoálbmotealáhusa hálddašeapmi</p>
<p>Boazodoallu lea kulturspesifihkka sámi ealáhus ja álgoálbmotealáhus. Dát mielddisbuktá ahte dat ii sáhte hálddašuvvot seamma ládje go vaikke makkár eará ealáhus. Sámiin, go leat álgoálbmogat, lea riekti iešmearrideapmái ja ieža mearridit iežaset ekonomalaš, sosiála ja kultuvrralaš ovdáneami. Dát ferte maid boahtit ovdan boazodoalu hálddašeamis.</p>
<p>5.1  Boazodoalu iežas stivren</p>
<p>Mihttomearri: Nannet boazodoalu iežas resurssastivrema ja –hálddašeami</p>
<p>Boazodoallolága rievdadeami oktavuođas 2007:s čielggaduvvui mii lea priváhtarievttalaš ja mii lea almmolašrievttalaš hálddašeapmi boazodoalus. Dat doaimmat mat gullet boazodollui ja dan orgánaide dego orohagaide, siiddaide ja siidaosiide, fertejit ipmirduvvot dego láhkanannemin priváhtarievttalaš diliin maid leat háhkan virolašvuođa bokte. Dát dávjá gohčoduvvo láhkakodifiseremin vuoigatvuođain mat juo gávdnojit. Dat mii danin dávjá dadjo nannet boazodoalu “siskkáldas iešmearrideami”, ii leat váldi maid stáhta lea juolludan, muhto čielggasindahkan vuoigatvuođain mat boazodoalus juo leat.</p>
<p>Earru das mii lea priváhta riekti ja mii lea almmolaš riekti boazodoalus, ii leat almmatge čielggas lágain. Boazodoalloláhka addá álgoálggus orohagaide rievtti organiseret boazodoalu orohaga siskkobealde. Seammás boahtá ovdan lágas ahte Norgga eiseválddit viidát sáhttet muktit orohaga mearrádusaid áššiin main lea vuđolaš dadjamuš sámi boazodollui.</p>
<p>Ovdamearkka dihte sáhttá boazodoallostivra dahkat loahpalaš mearrádusa ja dohkkeheami boazologus iešguđet siiddain, ja maid fuolahit ahte okta siida gos lea beare alla boazolohku, vuolida dan. Boazodoallostivra sáhttá orohaga ja siidda vuostá mearridit ahte ovtta olbmos galgá leat riekti bargat bohccuiguin ovtta orohagas ja mearridit addit dákkár olbmui mearkka, ja maid mearridit boazodoalu iežas mearrádusa vuostá mearkaáššiin. Fylkkamánni ii dárbbat dohkkehit orohagaid doaibmaplánaid, dat plánat maid orohat ieš lea dahkan das mii guoská gos ja movt orohat geográfalaččat galgá doaimmahuvvot.</p>
<p>Dát mielddisbuktá ahte leat bealit boazodoallolágas mat eai čuovo álbmotrievtti ja danin lea dárbu ollislaččat ođđasit dárkkistit boazodoallolága. Lea earret eará dárbu bures čorget áššiid beliid mat gusket priváhta vuoigatvuođahálddašeapmái ja mii lea almmolaš hálddašaneiseválddiid doaimmaheapmi.</p>
<p>Máŋgga áššis sáhttet šaddat riiddut ja sierramielalašvuođat áššiide ja mearrádusaide dákkár diliin. Sáhttá aŋkke jearrat lea go govttolaš ahte almmolaš hálddašanorgána lea dat mii berre mearridit dákkár eanet priváhtadási guovtteoaivilvuođaid. Raporttas mii bođii njukčamánu 2016  Eananjuohkinrievtti bargojoavkku gelbbolašvuođa birra mii guoská siskkáldas diliide boazodoalus, mii lea gulaskuddamii golggotmánu 1.b.2016 rádjái, evttohuvvo ahte soahpameahttunvuođat mat gusket doaibmanjuolggadusaide galget ovdanbuktojuvvot eananjuohkinrievtti duopmostuoluide ja dain galgá guoddalanvejolašvuohta lágamánneriektái ja alimusriektái.</p>
<p>Eaktun dasa ahte boazodoalu priváhtarievttalaš hálddašeapmi galgá lihkostuvvat, lea ahte vuoruha proseassaid mat ásahit einnostahtti vuogádagaid main geavaheddjiid vuoigatvuođat ja geatnegasvuođat leat čielggaduvvon nubbi nuppi ektui. Boazoealáhus lea mannan čađa stuora nuppástuhttimiid – struktuvrralaččat, servodatlaččat ja teknologalaččat. Nuppástuhttimat leat čuohcan boazodoalu iežas institušuvnnaide nu go siidavuogádahkii ja dasa movt siskkáldas ovttasdoaibman lea. Dutkan mii lea čađahuvvon sullasaš luondduresurssaid hálddašeamis, čájeha ahte resursahálddašeami lihkostuvvan lea sorjavaš ahte vuoigatvuođaeaiggádiin alddiineaset lea dárkkisteapmi ja ovddasvástádus. Sámediggi háliida čujuhit dasa ahte lullisámi boazodoalu buorre ovdáneapmi buvttadeamis ja ekonomalaš ávkkástallamis lea mihá muddui danin go sis lea leamaš einnostahttivuohta ja bistilis rámmaeavttut, ja alddiineaset leamaš eavttut sáhttit stivret ja reguleret iežaset doaimma ja ovdáneami.</p>
<p>Sámediggi danin oaidná ahte ferte vuoruhit barggu mii nanne siiddaid ja orohagaid vuoigatvuođaid hálddašeaddjin. Boazodoallošiehtadusa bealit bidje johtui 2015:s barggu mas ovddida siskkáldasdárkkisteami ja iešstivrema boazodoalus. Sámedikki mielas lea dát deaŧalaš doaibmabidju oažžun dihte buriid proseassaid boazodoalus, ja ahte dát maiddái ferte čuovvoluvvot stuorát juolludemiiguin orohagaide, earret eará boazodoallošiehtadusa bokte, nu ahte sii resurssalaččat nagodit bargat buoremus lági mielde.</p>
<p>Siskkáldas organiseremis boazodoallolága rievdadeami 2007:s ektui, lea siidaoassi sierra ovttadat. NBR čujuha iežas cealkámušas sámediggedieđáhussii ahte boazoealáhusas lea ipmárdus ahte láhka lea mielddisbuktán árbevirolaš sámi siidavuogádaga rievdadit heaju guvlui, earret eará go láhka lea lihkahallame boazodoalu árbevirolaš struktuvrra bearašealáhussan. NBR cealká viidáset ahte lea maid ipmárdus ahte láhka lea mielddisbuktán siskkáldas ráfehisvuođa go siidaoassevuogádat oide ja vealaha boazodolliid.</p>
<p>Boazodoalloláhka muitala ahte siidaoassi lea oassi ovtta siiddas, dat mearkkaša ahte das lea oassi siidakollektiivvas. Siidaoassi lea viidásetfievrrideapmi doaibmaovttadagas mii ásahuvvui 1978 boazodoallolágas, álggahandárkkisteami váste. Sihke doaibmaovttadagas ja maŋŋil siidaoasis lea leamaš guovddáš mearkkašupmi doarjjaortnegiid ektui. Siidaoasis institušuvdnan ii dattetge leat makkárge vuođđu boazodoalu árbevirolaš organiseremis, muhto lea ásahuvvon go leamaš dárbu čielggadit njuolggadusaid bokte dan gii lea ovddasvástideaddji doaimmas, sihke siskkáldasat ja maiddái olggobealmáilmmi ektui.</p>
<p>Proseassain ovdal 2007 láhkarievdadeami ii digaštallojuvvon lagabui siidaoasi birra kultuvrralaš beliid ektui das go eaiggáduššá bohccuid, dahje eará rievttalaš vuođuid ektui. Boazodoallovuoigatvuođaid ektui ii leat makkárge earru gaskal siidaoasi jođiheaddji ja eará boazodolliid siidaoasis. Sámediggi o</p>
<p>Nu go ovdalis lea namuhuvvon, de lea vealtameahttun eaktun lihkostuvvat vuoigatvuohta- ja resurssahálddašeamis dat ahte gávdnojit čielgasit definerejuvvon vuoigatvuođat. Dát leat váttisvuođat mat earenoamážit leat stuorrát dálveorohagain osiin Finnmárkkus. Rájáid mearrideapmi ja riektečielggadeami makkár guođohan- ja resursavuoigatvuođat gávdnojit orohagaid gaskka ja siiddaid gaskka lea danin deaŧalaš čađahit.</p>
<p>Strategiijat:  - Oččodit ollislaš geahčadeami boazodoallolágas, mas earret eará čielggada earu gaskal priváhtarievttalaš stivrema ja almmolašrievttalaš hálddašeami ja mas árvvoštallá siidaoasi sajádaga. - Oažžut doaibmabijuid mat ovddidit siiddaid ja orohagaid resurssahálddašeaddjin. - Evttohusa čuovvoleapmi addit vejolašvuođa eananjuohkinriektái čađahit riektemearrideaddji ja riekterievdadeaddji áššiid siskkáldasat boazodoalus.</p>
<p>5.2  Almmolaš hálddašeapmi boazodoalus</p>
<p>Mihttomearri: Boazodoallu hálddašuvvo álbmotrievttalaš gáibádusaid mielde  iešmearrideapmái, ja almmolaš hálddašeapmi dovdo govttolažžan boazodolliide.</p>
<p>Almmolaš eiseválddihálddašeapmi boazodoalus guoská álgoálggus dasa mii regulere diliid gaskal stáhta ja boazodoalu vuoigatvuođaeaiggádiid, ja diliid gaskal stáhta iešguđet orgánaid. Dás lea vuosttažettiin sáhka das movt stáhta regulere lobiid ja ávkkástallama boazodoalu eatnamiin, ja boazodoalu rusttegiid ásaheapmái guovlluin gos boazodoalus leat vuoigatvuođat.</p>
<p>Almmolašrievttalaš eiseválddihálddašeapmi sáhttá reguleret boazodoalu geavaheami ja doaimmaheami dainna ulbmiliin ahte sihkkarastá vuođu boazodollui, maiddái dáinna lágiin ahte soapmásiidda sáhttá mielddisbuktit muhtin muddui ráđđenráddjema. Dát ii sáhte aŋkke mielddisbuktit makkárge vuoigatvuođaid sirdima almmolašvuhtii dahje ovdamunnin eará vuoigatvuođaeaiggádiidda. Jus nu geavvá, dalle lea sáhka bággolonisteamis. Almmolaš reguleren boazodoalus ii sáhte man ge dáfus mielddisbuktit hilguma dahje ollu gáržžideami vejolašvuođas doaimmahit boazodoalu dihto guovllus. Almmolaš eiseválddihálddašeapmi boazodoalus čatnasa maid ollu stáhtalaš ekonomalaš rámmaid reguleremis doarjagiid ja ovdánahttindoaibmabijuid bokte.</p>
<p>Čájehuvvo ahte earenoamážit Finnmárkkus gávdnojit guokte áibbas goabbatlágan oainnu das movt boazodoallu hálddašuvvo. Stáhta muitalus lea ahte boazodoalus lea ollu dadjamuš mearridanproseassain, muhto gehččojuvvo irrationála aktevran mii ii ádde iežas buoremusa. Boazodoalu muitalus fas lea ahte ii leat láhččojuvvon dilli duohta mielváikkuheapmái ja ahte stáhta stivrejuvvon mearridanproseassat leat eahpesihkkarat ja dain váilu rabasvuohta. Cealkámušain maid Sámediggi lea ožžon boazodoalus, lea ahte máŋgga oktavuođas váilu luohttevašvuohta gaskal boazodoalu ja almmolaš hálddašeami.</p>
<p>Almmolaš boazodoallohálddašeamis lea muhtin muddui mielhálddašeapmi Sámedikkis ja boazodoalus. Maŋimus jagiid almmolaš hálddašanvuogádaga rievdademiid maŋŋel lea dál dušše boazodoallostivrras gos boazodoallu ja Sámediggi leat ovddastuvvon. Boazodoallostivrra mearrádusaid sáhttá aŋkke váidit Eanadoallodepartementii, mii sáhttá instrueret ja iežas vuolggaheami bokte nuppástuhttit boazodoallostivrra mearrádusaid. Ovdamearkan dasa lea go departemeanta iešheanalaččat lea iskkadan ja ii dohkkehan máŋggaid bajimus boazologu mearrádusaid ja instrueren boazodoallostivrra dahkat vuolidanplánaid mearrádusaid. Dát lea dasa lassin dáhpáhuvvan almmá dieđiheamis Sámediggái dahje ahte konsultašuvnnat leat čađahuvvon. Vaikke boazodoallit leat eanetlogus boazodoallostivrras, de sáhttá aŋkke jearrat lea go dákkár eanetlogus dadjamuš go departemeanta sáhttá instrueret ja muktit mearrádusaid. Dat mearkkaša dan ahte áirasiin maid Sámediggi nammada dohko, ii leat iešheanalaš rolla, ii ge áirasiin leat makkárge mandáhtta Sámedikkis. Nu go dálá boazodoallohálddašeapmi lea organiserejuvvon, </p>
<p>Váldonjuolggadus ovddeš guovllustivrrain lei ahte eanetlohku miellahtuin ledje boazodoalu ovddasteaddjit. Guovllustivraortnet mielddisbuvttii juogalágan almmolaš mielhálddašeami boazodoalu areálavuođu ektui, go vuosttaldanváldi plána- ja huksenlágas lei biddjon dán orgánii. Dát mielhálddašanvejolašvuohta ii gávdno maŋŋil boazodoallolága rievdadeami mii biddjui johtui 2014:s.</p>
<p>Rievdadeamit almmolaš boazodoallohálddašeamis mat leat čađahuvvon maŋimus jagiid leat čađahuvvon Sámedikki ja NBR miehtama haga. Leat bihtáid mielde rievdadan boazodoallohálddašeami almmá dárkilis evalueremiid ja árvvoštallamiid haga, eai ge leat leamaš duohta konsultašuvnnat Sámedikkiin dahje boazodoaluin.</p>
<p>Boazodoallopolitihkka lea eanet go ealáhuspolitihkka dahje resurssahálddašanpolitihkka. Nuppástuhttimat lea mielddisbuktán unnit sámi stivrema ja boazodoallofágalaš váikkuheami almmolaš boazodoallohálddašeamis. Boazodoalus mii lea kulturspesifihkka sámi ealáhus, ferte rámmaeavttuid hábmen boazodoalus ja almmolaš hálddašeami organiseren čuovvut vuođđolága 108 čuoggá, ja eahpitkeahttá čuovvut Norgga olmmošvuoigatvuođalaš geatnegasvuođaid mat gávdnojit sámiid ektui álgoálbmogin. Sámediggi oaidná ahte leat máŋga ášši hálddašanstruktuvrras ja boazodoallolágas mat leat váddásat go geahččá dáid geatnegas ektui.</p>
<p>Nu go ovdalis čilgejuvvon, de lea sápmelaččain iešmearridanriekti. Iešmearridanriekti boahtá álgoálggus ovdan iešstivrema bokte man galgá ipmirdit dego loahpalaš mearridaneiseváldin ja konsultašuvnnat stáhtalaš eiseválddiiguin olahit ovdagihtii friddja dieđihuvvon miehtama. Iešmearridanriekti lea sápmelaččain álbmogin, ja čadno dasa maid ferte ipmirdit leat  almmolašrievttalaš suorgin. Dát ii galgga aŋkke leat hehttehussan dasa ahte iešmearrideapmi mearridaneiseváldi hámis, sáhttá sirdojuvvot regionála dahje báikkálaš sámi orgánaide. Álbmotrievttalaš iešmearrideami prinsihpaid ektui lea lunddolaš sámi boazodoalu bajimus ovddasvástádus berre leat Sámedikkis. Váilevaš rámmaeavttuid geažil ii leat dan vejolaš čađahit dál.</p>
<p>Seammás go riikkaidgaskasaš riekteovdáneapmi maŋimus jagiid leamaš nu ahte lea nannen ja konkretiseren álgoálbmogiid iešmearridanrievttis ja konsulterenrievttis, de lea almmolaš boazodoallohálddašeami organiseren garrasit jorran nuppi guvlui, ahte lea unnit váikkuheapmi sápmelaččain, go geahččá almmolašrievttalaš boazodoallohálddašeami. Dát lea paradoksan ja dan ii sáhte ipmirdit eará ládje go ahte áibbas eará ulbmilat go sámi álgoálbmotvuoigatvuođaid nannen leat leamaš vuođđun maŋimus jagiid láhkarievdademiin ja boazodoallohálddašeami organiserennuppástuhttimiin.</p>
<p>Unnit sámi oassálastin almmolašrievttalaš hálddašeamis galggašii mielddisbuktit eanet beroštumi stáhta bealis oažžut áigái konsultašuvnnaid orohagaiguin ja siiddaiguin. Konsulterenriektái gullet vuosttažettiin buot mearrádusat maid Fylkkamánni ja Eanadoallodirektoráhta dahket boazodoallolága vuođul. Fylkkamánni mearrádus ovddida go vai ii go ovddit vuosttaldemiid boazodollui buorrin areálaplánaáššiin plánen- ja huksenlága mielde, lea nu nannosit proseassaláidejeaddji ahte daid maid ferte ipmirdit leat konsulterengeatnegahtti orohagaide ja siiddaide. Nu go Sámediggi dovdá boazodoallohálddahusa, de eai čađahuvvo makkárge formálalaš konsulterenproseassat sin bealis orohagaiguin ja siiddaiguin mearrádusaid birra mat čuhcet njuolgut boazodollui. Dát lea stuorra váttisvuohta. Seammás sáhttá čuoččuhit ahte konsultašuvnnat buot mearrádusaid birra maid boazodoallohálddahus dahká sáhttet šaddat gáibideaddjin kapasitehta ektui. Dát čájeha aŋkke váilivuođa dálá organiseremis almmolaš boazodoallohálddašeamis, ja dárbbu ásahit juogalágan iešstivrenortnegiid almmolaš boazodoallohálddašeapmái.</p>
<p>Sámediggi lea juo 2007 boazodoallolága konsultašuvnnaid oktavuođas, bivdán ahte ásahuvvo lávdegoddi mas leat ovddasteaddjit departemeanttas, boazodoallohálddahusas, boazoealáhusas ja Sámedikkis mii geahčada boahtteáiggi boazodoallohálddašeami prinsihpalaš álbmotrievttalaš ja praktihkalaš beliid. Departemeanta ii leat dássážii háliidan dákkár árvvoštallama. Sámedikkis lea ain dat oaidnu ahte lea earenoamáš deaŧalaš ahte dákkár guorahallan čađahuvvo. Dákkár guorahallamis lea maid lunddolaš geahčadit Sámedikki rolla. Jus stáhtalaš eiseválddit eai mieđa dákkár bargui, de bidjá Sámediggi ieš johtui dákkár barggu.</p>
<p>Strategiijat:  - Geahčadit boazodoallolága álkidan dihte ja čielggadan dihte priváhtarievttalaš ja almmolašrievttalaš doaimmaid, ja maid árvvoštallat almmolaš hálddašeami organiserema nu ahte dat dávista álbmotrievttalaš geatnegasvuođaiguin earret eará iešmearrideapmái. - Sámediggi bidjá johtui ovttasráđiid NBR:in guorahallama mas geahčada boazodoallolága jus departemeanta ii hálit bidjat johtui dákkár barggu maŋŋil konsultašuvnnaid Sámedikkiin ja NBR:in. - Ii nammadit áirasiid boazodoallostivrii nu go dat dál doaibmá. - Bargat dan ala ahte boazodoalloeiseválddit čuvvot konsulterengeatnegasvuođa buot mearrádusaid birra mat váikkuhit boazodollui.</p>
<p>6.  Má  h  ttu ja  návccat</p>
<p>Buorre máhttovuođđu lea vuođđun sihkkarastin dihte buriid mearrádusproseassaid. Boazoealáhusas ferte leat doarvái kapasitehta ja gelbbolašvuohta nu ahte duođaš besset leat mielde dáin proseassain. Nana dihtomielalašvuohta árbevirolaš máhtu birra bidjá vuođu mielváikkuheapmái ja searvamii resurssahálddašeamis.</p>
<p>6.1  Areálahálddašeamis máhttu</p>
<p>Mihttomearri: Áigeguovdilis ja dárkilis máhttovuođđu boazodoalu birra lea vuođđun mearrádusaide areála- ja resurssahálddašeamis.</p>
<p>Lea hui deaŧalaš ahte areálahálddašeamis main lea njuolga váikkuhus boazodollui gávdno buoremus lági mielde máhttovuođđu ovdal go mearrádusat dahkkojit. Dát čuovvu earret eará ILO-konvenšuvnnas no.169 7. artihkkalis, mii gáibida ahte váikkuhusat sisabahkkemiin sámi guovlluin,  maiddái guovlluin gos doaimmahuvvo boazodoallu, galgá leat doarvái guorahallojuvvon ovdal luonddusisabahkkemat sáhttet biddjot johtui.</p>
<p>Ráđđehusa fáddábagadusas  Reindrift og planlegging etter plan- og bygningsloven  čuožžu ahte mearrádusat areálaplánain galget leat nannejuvvon dohkálaš guorahallama vuođul váikkuhusain boazodollui, ja maid váldit doarvái vuhtii ealáhusa areáladárbbuide. Láhkakommentáras ja mearkkašumiin plána- ja huksenlága § 3-1 c-bustávas lea earenoamážit namuhuvvon ahte doppe gos boazodoalloberoštumiide čuohcá, galget obbalaš váikkuhusat plánain ja doaibmabijuin áššáiguoski orohagain árvvoštallojuvvot, galgá maid geahččat movt plánejuvvon sisabahkkemat váikkuhit go buohtastahttá buot ovddeš sisabahkkemiiguin orohaga/siidda áigodatguovlluin. Dát bargomálle lea čájehuvvon leat hástaleaddjin, ja kumulatiiva ja regionála perspektiiva dávjá váilu. Sámedikki mielas danin lea dárbu boazodoalu guoski váikkuhusguorahallamiid metodaid ovddidit, mas lea earenoamáš fokus oppalaš váikkuhusain ovddeš ja plánejuvvon sisabahkkemiin.</p>
<p>Čujuhuvvo areála- ja birasdieđáhussii mas Sámediggi árvvoštalai dárkileappot vuogádaga váikkuhusguorahallamiid várás. Sámediggi áigu earret eará bargat dan ovdii ahte hábmejuvvojit stáhtalaš njuolggadusat movt čađahit boazodoallofágalaš váikkuhusguorahallamiid, ja ahte leat earenoamáš gáibádusat guorahalliide mat galget válddahit plánaid ja doaibmabijuid váikkuhusain boazodollui. Guoskevaš orohagain dahje siiddain ferte leat dadjamuš čielggadanmandáhtas, sihkkarastin dihte ahte árbevirolaš boazodoallomáhttu lea mielde guorahallamiin. Lea hui deaŧalaš ahte váikkuhusat ja buhtadeaddji doaibmabijut árvvoštallojuvvojit máhtu vuođul sihke bohcco dábiid ja boazodoalu </p>
<p>Plánaeiseválddit, maiddái suohkanat, galget plánemiid bokte sihkkarastit boazodollui doarvái ja einnostahtti guohtuneatnamiid, bisuhan dihte ealáhusa doaibma- ja kulturvuođu. Danin lea deaŧalaš ahte suohkana eiseválddiin lea máhttu ja ipmárdus boazodoalu birra mii lea álgoálbmotealáhus mas lea earenoamáš suddjen.</p>
<p>Suohkanreforpma barggu oktavuođas lea Sámediggi dahkan čielggadeami “Suohkanođastus ja sámi beroštumit”. Okta ávžžuhusain čielggadeamis lea ahte boazodoalu mielváikkuheapmi ferte sihkkarastojuvvot ođđa ja stuora suohkaniin. Suohkanat leat dieđihan ahte sis leat unnán resurssat bálvalit sámi álbmoga suohkaniin. Sámediggi bargá ain sihkkarastit suohkaniidda eavttuid dainna ulbmiliin ahte sihkkarastit buori mielváikkuheami ja areálaplánema suohkaniin.</p>
<p>Lea dárbu eanet diehtojuohkimii boazodoalu birra servodahkii, areálaplánejeddjiide ja huksejeddjiide, earenoamážit boazodoalu areálageavaheami ja vuoigatvuođaid birra. Máhttu sáhttá mielddisbuktit eanet doahttaleami ja ipmárdusa boazodoalu iešvuođaid birra. Fertet digaštallat movt diehtojuohkin sáhtášii dahkkot árjjaleabbon ja movt organiserejuvvot. Dán sáhttá earret eará dahkat jus ráhkada diehtojuohkinávdnasiid/ kursapáhkaid boazodoalu birra plánenoktavuođain. Sámediggi áigu vuolggahit dákkár barggu, ja bivdit eará aktevrraid mielde dán bargui.</p>
<p>Strategiijat:  - Bargat dan ala ahte biddjo johtui bargu ovddidit váikkuhusguorahallamiid metoda várás boazodoalus, mas lea earenoamáš fokus obbalaš váikkuhusaide ovddeš ja plánejuvvon sisabahkkemiin. - Vuolggahit barggu hábmet diehtojuohkindoaibmabijuid boazodoalu birra plánenoktavuođain.</p>
<p>6.2  Máhttu praksisis ja oahpahusas</p>
<p>Mihttomearri: Boazodoallomáhttu lea dohkkehuvvon vuođđun mearrádusaide ja hálddašeapmái</p>
<p>Árbevirolaš máhtu birra prinsihppa lea nannejuvvon nationála lágain ja riikkaidgaskasaš šiehtadusain areála ja birashálddašeamis, ja lea riikkaidgaskasaččat dohkkehuvvon máhttovuođđun politihkalaš mearrádusaide. Árbevirolaš máhttu lea čohkkejuvvon máhttočoakkáldat mii sisttisdoallá vásihusaid, praksisa ja oskku, bargguid ja bargovugiid mat leat hábmejuvvon ja sirdojuvvon kultuvrralaš proseassaid bokte buolvvas bulvii.</p>
<p>Sámi árbevirolaš máhttu ii álo oro oažžume seamma stáhtusa ja deaŧalašvuođa go dieđalaš máhttu, ja danin hárve geavahuvvo máhttovuođđun mearrádusaide. Luonddudieđalaš máhttu lea dat mii doaibmá universálalaččat, vaikke dat maid dávjá lea huksejuvvon baskkes máhtu ala. Árbevirolaš  máhttu lea danin deaŧalaš lassimáhttu mii lea ávkkálaš viidásetovddideapmái ja hálddašeapmái sámi guovlluin lassin dan máhttui mii juo gávdno.</p>
<p>Dávggas- prošeakta lea čájehan ahte boazodoalu máhttovuođđu systemáhtalaččat hilgojuvvo hálddašeamis. Dát mielddisbuktá ahte ii leat luohttevašvuohta ii ge legitimitehta, ja dárbbašmeahttun hástaleaddji čuolbmačoavdima. Jus geavaha sihke dutkanvuđot máhtu ja boazodoalu fágamáhtu vuođđun, de sáhttá ovddidit eanet heivvolaš hálddašanreaidduid, ja dan bokte lasihit luohttevašvuođa ja ipmárdusa gaskal stáhtalaš hálddašeami ja boazodoalu.</p>
<p>Sámedikki mielas lea dárbu rievdadit hálddašanmállii mii buorebut lea huksejuvvon sámi boazodoallomáhtu ala. Sámi árbevirolaš máhttu galgá leat ovttadássásažžan dutkanvuđot máhtuin mearridanproseassain. Sámediggi áigu váikkuhit dasa ahte árbevirolaš máhttu dahkko dovddusin, dohkkehuvvo ja váldo atnui areála- ja resurssahálddašeamis sámi guovlluin. Viidásetovddideapmi metodahábmemis mii ovttastahttá árbevirolaš ja akademalaš máhtu hukset nana hálddašeami boazodoalus ferte vuoruhuvvot.</p>
<p>Boazodoallu dieđalaš fágan, man vuođđun lea boazodoalu árbevirolaš máhttu ja dássálagaid vuođđoealáhusa dárbbuiguin, ferte viidásetovddiduvvot. Boazodoallofágalaš oahput váikkuhit dasa ahte fágaolbmot main lea nanu gelbbolašvuohta boazodoal</p>
<p>Sámediggi lea našunála gelbbolašvuođapolitihkalaš strategiija barggu oktavuođas deattuhan ahte sámi máhttobirrasiid gelbbolašvuohta earret eará árbevirolaš máhttu ektui, fertejit oažžut buoret ovdánanvejolašvuođaid ja rámmaeavttuide. Lea maid dehálaš ahte sámit ieža dutket iežaset áššiid, ja oassálastet ja definerejit dárbbuid, nu ahte máhttohuksen dáhpáhuva sámi servodaga eavttuid mielde. Danin lea álgoálbmogiid oahppo- ja dutkanásahusaid nannen earenoamáš dehálaš sihkkarastin dihte sámi beroštumiid našunála gelbbolašvuođa strategiija viidásit barggus.</p>
<p>Sámi joatkka- ja boazodoalloskuvla fállá prográmmafágaid luonddugeavaheapmi ja boazodoallu, ja Sámi allaskuvllas lea vejolaš váldit bachelorgráda boazodoallooahpus. Dát leat guovddáš arenat boazodoallogelbbolašvuođa huksemis. Sámediggedieđáhusas alit oahpu ja dutkama birra ovdanbuktojuvvo dárbu hukset dutkanvuđot boazodoallofágalaš oahppofálaldaga master- ja doavttergrádadásis, ja ahte ferte ásahuvvot masteroahppu opmodatfágas mas sámi riektedilit leat oassin. Dat lea dehálaš earret eará nannen dihte eananjuohkindikki gelbbolašvuođa boazodoalu birra. Sámedikki mielas lea deaŧalaš hukset viidáset fágabirrasa mii lea ásahuvvon Sámi allaskuvlii, mas vuolggasadjin lea boazodoalu árbevirolaš máhttu, ásaheami bokte oahpahusa boazodoallofágas master- ja PhD-dásis. Stipeandaortnegat dákkár oahpuide fertejit ordnejuvvot.</p>
<p>Dutkan čájeha ahte dálkkádatrievdamat áiggi badjel sáhttet mielddisbuktit rievdadusaid boazodoalu árbevirolaš bargomállii ja mearkkašahtti ekonomalaš váikkuhusaid. Rievdamiid váikkuhusat ja makkár heivehemiid boazodoallu dárbbaša čađahit, rievddadit guovllus guvlui. Heivehanvejolašvuođat leat iešguđetláganat. Danin lea áibbas deaŧalaš ahte boazodoalus dálá rievddadanmunni ja árbevirolaš máhttu, biddjo vuođđun doaibmabijuide. Lea dárbbašlaš ahte eiseválddit ovttasbarggus Sámedikkiin ja boazodoaluin gávdnet čovdosiid mat dahket ealáhusa nannoseabbon dálkkádatrievdamiid vuostá.</p>
<p>Máhttu sámi riekteipmárdusa birra, vieruid, eaiggátvuođadiliid ja eatnamiid ja resurssaid geavaheami birra lea deaŧalaš čielggadan dihte riektediliid boazodoalus ja lágaid dulkomiidda ja hábmemiidda. Viidáseappot addá dat vuođu ja láidehusa almmolaš mearridanváldedoaimmaheapmái plána-, suodjalan- ja huksenlágain mat sihkkarastet boazodoalu areálavuođu.</p>
<p>Strategiijat: - Bargat dan ala ahte viidásetovddiduvvojit metodologiija maid sáhttá atnit boazodoalu árbevirolaš máhtu hálddašeamis. - Váikkuhit dasa ahte boazodoalu máhttu váldo mielde máhttovuđđui biras- ja plánahálddašeamis ja váidudeaddji doaibmabijuid ovddideamis. - Bargat dan ala ahte ásahuvvo masteroahppu opmodatfágas mas sámi riektedilit leat oassin - Bargat dan ala ahte máhttu sámi kultuvrra, opmodathistorjjá, riekteháhkama ja virolašvuođat leat oassin vuođđogelbbolašvuođas buot eanajuohkinduopmáriin.  - Bargat dan ala ahte huksejuvvojit dutkanvuđot boazodoallofágalaš oahppofálaldagat master- ja doavttergrádadásis.</p>
<p>6.3  Boazodoalu návccat ja gelbbolašvuohta</p>
<p>Mihttomearri: Boazodoalus galgá duohta vejolašvuohta konsulteret ja searvat stivremii ja hálddašeapmái iežas eanaguovlluin</p>
<p>Lassánan bahkken boazodoalu guohtoneatnamiidda ja eanet gáibádusat almmolaš eiseválddiide konsulteret boazodoaluin go daidda njuolga čuohcá, leat váikkuhan dasa ahte lea eanet jearru ja vuordámušat boazodoalu orgánaide, áššiin gos bivdet gulaskuddancealkámušaid, searvat čoahkkimiidda ja searvat konsulterenproseassaide.</p>
<p>Lea vealtameahttun dadjamuš das ahte boazodoalus lea duohta vejolašvuohta searvat hálddašeapmái iežas eatnamiin. Boazoealáhus, sihke NBR bokte ja orohagaid bokte, leat čujuhan dasa ahte lea resurssaid dáfus hástaleaddjin orohagaide čuovvut buot plánaproseassaid, ja ahte dat dagaha ahte boazodoalu riektesihkarvuohta láivu. Doarvái gulahallan eaktuda ovt</p>
<p>Sámedikki mielas lea áibbas deaŧalaš vuoruhit ekonomalaš rámmaid návccaid ja gelbbolašvuođahuksema dihte vai sáhttit váraváldit eananvuoigatvuođaid ja –beroštumiid. Orohagat ožžot doaibmadoarjaga boazodoallošiehtadusa bokte gokčan dihte hálddahusa, plánema ja resurssahálddašeami, sihke dasa mii guoská orohaga siskkáldas hálddašeapmái ja bargui olggobealde aktevrraid ektui sihkkarastin dihte areálaid. Muhto dát lea guhkkin eret doarvái. Orohagat galget doaimmahit siskkáldas hálddašeami, seammás go olggobeale aktevrrat vurdet eanet ahte eanet dialoga ja searvama boazodoalu bealis. Vai boazodoallu buoremus lági mielde nagoda dustet dáid vuordámušaid, de lea dárbu nannet orohagaid ekonomalaččat. Stáhtas lea stuorra ovddasvástádus sihkkarastit ahte boazodoalus lea doarvái návccat áimmahuššat iežaset rolla.</p>
<p>Ollu orohagat fertejit gulahallat máŋggain suohkaniin. Ráddjejuvvon resurssaid dihte eai nagot orohagat čuovvut buot proseassaid ja danin bázahallet areálaplánemiin. Gulahallančoahkkimiin Sámedikkiin leat máŋga orohaga dovddastan ahte lea dárbu čohkket gelbbolašvuođa ja resurssaid orohagain. Danin ferte geahččat doaibmabijuide mat movttiidahttet ovttasbargui ja resurssaid oktiiheiveheapmái. Sámediggi lea ge dan dihte ásahan sierra doarjjaortnega, mas sáhttá juolludit doarjaga heivehanprošeavttaide boazodoalus, mii mielddisbuktá ahte boazodoalu areálavuođđu ja ekonomalaš ovdáneapmi sihkkarastojit. Sámedikki mielas galget eanet aktevrrat váldit ovddasvástádusa oažžun dihte dán sadjái, ii unnimusat nuppit áššebealit ja fylkkamánnit.</p>
<p>Sihkkarastin dihte boazodoalu návccaid ja gelbbolašvuođa oassálastit aktevran konkrehta areálaáššiin, de lea vealtameahttun ahte proseassa golut ja golut ráđđeaddiide gokčojuvvojit. Dál lea dat sihkkarastojuvvon dušše dulvadanreguleremiid oktavuođas. Sámediggi áigu danin bargat dan ala ahte boazodollui sihkkarastojuvvojit resurssat ja návccat buriid vuogádagaid bokte gollogokčamiidda.</p>
<p>Sámediggi lea dorjon álggaheami buoridit sámi vuoigatvuođaeaiggádiid gelbbolašvuođa ja návccaid go deaividit stuorit huksenaktevrraiguin earret eará go leat mielde ruhtadeame vuođđudusa Protect Sápmi.  Sámediggi áigu bargat dan ala ahte sihkkarastit Protect Sápmi oažžu buoret ekonomalaš einnostanvejolašvuođa barggustis. Danne áigu Sámdiggi bargat dan ala ahte Protect Sápmi ruhtadeapmi lassána.</p>
<p>Sámedikki mielas servviide ja stuorit eanaeaiggádiidda, mat hálddašit eatnamiid gos leat sámi vuoigatvuođat, maid lea ávkin doarjut dákkár álggahemiid. Sámediggi doarju iežas doarjjaortnegiid bokte čuovvolit sámi vuoigatvuođaid areálaide ja resurssaide, doarjuma bokte juridihkalaš veahki áššiin main lea prinsihpalaš dadjamuš.</p>
<p>Sámediggi čujuha maid dárbui kárttaide mat čalmmustahttet ja addet ollislaš gova čađahuvvon huksendoaimmain boazodoalloguovllus ja orohagain. Kárttat leat ávkkálaš reaidun go galgá govvidit sisabahkkemiid váikkuhusaid. Dákkár kárttat leat deaŧalaš reaidun maiddái alcces boazodollui. Dakkár kárttat čájehit sin resurssaid ja sin resursageavaheami ja danin fertejit orohagat ja siiddat daid ieža eaiggádit ja dárkkistit, nu ahte sii sáhttet daid geavahit gulahallamiin ja konsultašuvnnain  huksejeddjiiguin ja almmolaš plánaeiseválddiiguin.</p>
<p>Strategiijat:  - Movttiidahttit doarjjaortnegiid bokte ovttasbargui ja oktiiheiveheapmái resurssain orohagain ja siiddain sihkkarastin dihte areálavuođu. - Bargat dan ala ahte gávdnojit buorit vuogádagat boazodoalu goluid gokčamii konkrehta areálaáššiin. - Bargat dan ala ahte orohagat ja siiddat sáhttet ráhkadit iežaset kártavuođu iežaset areálain ja resurssain.</p>
<p>- Bargat dan ala ahte Protect Sápmi ruhtadeapmi lassána</p>
<p>7.  Boazodoallu ovdánanealáhussan sámi guovlluin</p>
<p>S  ámediggi áigu leat sámi guovlluid ealáhusovdáneami eaktudeaddjin. Sámedikkis sámiid álbmotválljen orgánan lea ovddasvást</p>
<p>Sámiid iešmearridanvuoigatvuhtii gullá maid vuoigatvuohta friddja mearridit iežas ekonomalaš, sosiála ja kultuvrralaš ovdáneami. Dasa gullet maid dakkár bealit go ealáhusovddideapmi, ekonomalaš rámmaeavttut ja doaibmabijut boazodoalu várás. Guhkit áiggi vuollái galgá Sámedikkis leat mearrideaddji váikkuhanvejolašvuohta dán suorggis. Dassážiigo dat ollašuvvá galget Sámedikkis leat váikkuhanvejolašvuođat boazodoalu ealáhusovdáneapmái, ja daidda rámmaeavttuide maid stáhta eiseválddit fállet.</p>
<p>7.1  Boazodoallu  –  vejolašvuođaid ealáhus</p>
<p>M  ihttomearri  :  boazodoallu lea innovatiiva ealáhus   alla árvoháhkandásiin mii seammás lea kultuvrralaččat guoddevaš  .</p>
<p>Boazodoallu lea vejolašvuođaid ealáhus, mas leat buot vejolašvuođat ovdánit guoddevaš ealáhussan seammás go doalahuvvojit dan nana čanastagat sámi kultuvrii. Buriin borramušbuktagiin, áidnalunddot mátkeealáhusbuktagiin ja duodjeávdnasiiguin leat buorit vejolašvuođat ovdánit ealáhussan. Báikkálaš ja lagas borramuš jearahuvvo eanet ja eanet ja bohccobiergu gullá buoremus árktalaš ja lunddolaš borramušaide. Danne lea ge bohccobiergu lassánan márkaniidda maŋimus jagiid ja árvoháhkan sáhttá lassánit dálá dili ektui. Eanet beroštupmi bohccobirgui ja bohccobuktagiidda ja lassánan jearru buvttiha maiddái stuorát dietnasa boazoeaiggádiidda.</p>
<p>Seammás lea deaŧalaš atnit muittus ahte boazodoalus lea rádjá das man ollu dat sáhttá ovdánit. Eanet ahte eanet gáržžideamit hástalit guohtuneatnamiid, eai ge boađe ođđa eatnamat daid sadjái. Dat dagaha ahte boazodoalu eatnamat dađistaga gáržot. Dát lea stuorámus áittan boazodoalu ovdáneapmái. Ii ge leat eanaš guovlluin vejolašvuohta lasihit boazologu ja álggahit ođđa siidaosiid. Bearašvuđot doallu fuolahuvvo ja ovddiduvvo stáhta oainnu mielde buoremusat go dienas juohke bohcco nammii stuorru ja siidaosiid boazolohku stuorru, siidaosiid lohkku njiedjá ja boazoeaiggádiid lohku njiedjá. Deaŧalaš lea ahte boazodoalus lea birgenláhki sidjiide geain lea boazodoallu váldoealáhussan/-sisaboahtun. Dattetge áitá bearašvuđot ealáhusa ja boazosámi kultuvrra, árbevirolaš doallovuogi ja bargamušaid dat ahte ovttadagat sturrot ja boazoeaiggádiid lohku njiedjá. Dat sáhttá maid hástalit kultuvrralaš čatnaseami mii lea boazodoalu deaŧaleamos identitehtamihtilmasvuohta, mas boazodoalus heaitin sáhttá dovdot eallinvuogi ja identitehta massimin.</p>
<p>Danne dárbbašuvvo deattuhit buvttaovddideami ja vuovdaleami, vai sáhttá gávdnat dihto márkanbuktagiid maiguin boazodoallu sáhttá ovdánit. Sámediggi lea duhtavaš go máŋggaid jagiid lea boazodoallošiehtadusas deattuhuvvon vuovdaleapmi. Bohccobierggu márkandili dáfus lea deaŧalaš vuoruhit boazodoalu beaggima, seammás go geahččalit gávdnat buriid čovdosiid njuovahatstruktuvrraid ektui, doaibmabijuid ektui mat ovddidit vuovdima ja oažžut buktagiid márkaniidda.</p>
<p>Lea dárbu čađahit váikkuhusanalysa ealáhusa servodatlaš mearkkašumi ektui, danin go ealáhusas lea mearkkašupmi sámi servvodagaid kultuvrralaš ceavzilvuhtii. Dárbbašit maid eanet diehttit  ealáhusovdáneami birra mii čatnasa boazodollui. Sámediggi áŋgiruššá kulturealáhusaid, mátkeealáhusaid, designa, duoji, báikkálaš biepmu ja daid viidásit buvttadeami dehálaš suorgin sámi guovlluide lasihan dihte álggahemiid ja hutkama.</p>
<p>Boazodoalus lea stuorra vejolašvuohta ovddidit mátkeealáhusbuktagiid. Maŋimus áiggiid lea mátkeealáhus rievdan fuolahusekonomiijas vásáhusekonomiijii. Das leat boazodoalus áidnalunddot vejolašvuođat go fállá boazodoallokultuvrii guoskevaš vásáhusaid. Dakkár áŋgiruššamis lea maid borramuš guovddážis.</p>
<p>Strategi  ijat  :  - Bargat dan ala ahte boazodoalu ealáhusovddideapmi fuolaha sihke ekonomalaš ja kultuvrralaš beali - Bargat dan ala ahte buvttaovddideapmi ja vuovdaleapmi deattuhuvvo - Láhčit boazodollui guoskevaš ealáhusovddideami, nu go mátkeealáhusa, d</p>
<p>7.2  Ealáhusovddideapmi sámi servodaga eavttuid vuođul</p>
<p>M  ihttomearri  :  Boazodoalu ealáhusovddideapmi dáhpáhuvvá sámi servodaga eavttuid vuođul  .</p>
<p>Dan rájes juo go Sámediggi ásahuvvui lea váikkuhit ealáhusovdáneapmái ja eanet árvoháhkama ealáhusas deattuhuvvon. Danne lea Sámediggi guhká juolludan doarjaga boazodoalu lasseealáhusaide. Dát áŋgiruššan lea leamaš buorre veahkkin boazodoalu ođđahutkiide. Lotnolasealáhusat leat lunddolaš oassi sámi árbevirolaš boazodoalus, ja viidásat áŋgiruššan dainna movttiidahttá eanet ealáhusovddideapmái. Dat sáhttá vuolggahit eanet boazodollui guoskevaš bargosajiid. Juolludeamit boazodoallošiehtadusa bokte leat dagahan Sámedikki áŋgiruššama vejolažžan. Maŋŋágo dat heaittihuvvui de ii leat Sámedikkis seamma buorre vejolašvuohta ruhtadit ovddideami.</p>
<p>Jahkásaččat várrejuvvojit ruđat boazodoallošiehtadusa bokte prográmmii mii galgá leat mielde lasiheamen árvoháhkama ja ođđahutkama boazodoalus. Ruđaid hálddaša Innovašuvdna Norga. Maŋimus boazodoallošiehtadusas várrejuvvui 5,5 miljovnna prográmmii  Utviklingsprogrammet for landbruks- og reindriftsbasert vekst  (Ovddidanprográmma eanadoalu ja boazodoalu várás).</p>
<p>Sámediggi bargá árjjalaččat dan ala ahte ovddidit sámi mátkeealáhusa ja sámi kulturealáhusaid ja Sámedikkis lea gelbbolašvuohta dán bargui. Boazodoalu ealáhusovddideami áŋgiruššama ferte geahččat oktii dáinna bargguin. Sámedikki mielas lea ain dárbu ovddidit sámi mátkeealáhusaid ja lea earret eará dorjon Sámi mátkeealáhus prošeavtta joatkaga. Prošeavtta ulbmil lea nannet gelbbolašvuođa, buktagiid ja sámi mátkeealáhusfitnodagaid oasi márkanis.</p>
<p>Sámediggi háliida iežas doarjjaortnegiid bokte earret eará doarjut báikkálaš viidásat ráhkadeami ja eanet sámi guovlluid borramuša vuovdima ja sámi mátkeealáhusa ovdáneami. Dát ortnegat eai leat erenoamážit jurddašuvvon boazodollui, muhto maiddái sis geain leat boazodollui guoskevaš prošeavttat, sáhttet ohcat dáin ruđain. Sámedikkis lea ovttasbargošiehtadus Innovašuvdna Norggain ja danne lea lagas ovttasbargu lunddolaš daid áŋgiruššamiid oktavuođas mat čađahuvvojit eanadoalu ja boazodoalu ovddidanprográmma bokte.</p>
<p>Boazodoalu buktagat gullet sámi kulturárbái ja dát čatnaseapmi dat dagaha buktagiid nu áidnalunddogin ja álki vuovdit. Danne lea hui deaŧalaš ahte áŋgiruššan dáhpáhuvvá sámi servodaga ja boazodoalu eavttuid vuođul ja ahte dat boahtá erenoamážit boazodollui buorrin. Go ealáhusdoaibma guoská sámi kultuvrii, de lea ollu maid ferte váldit vuhtii, earret eará etihkalaš gažaldagaid mat sáhttet čuožžilit buvttaovddidanproseassas. Dát guoská erenoamážit boazodoallovuđot turismii.</p>
<p>Maŋimus jagiid lea EBD dahkan máŋga rievdadusa mat leat láivudan Sámedikki vejolašvuođa váikkuhit boazodoalu ealáhuspolitihka ovddideapmái. Juolludeamit Sámedikki doarjjahálddašeapmái boazodoallošiehtadusa bokte leat heaittihuvvon ii ge Sámediggái leat addojuvvon ovddasteapmi Ovddidanprográmmii eanadoalu ja boazodoalu várás, maŋŋágo dat ovttastuvvui boazoprográmmain. Ii ge Sámediggi leat ovddastuvvon bohccobierggu márkanlávdegoddái ii ge boazodoalu ovddidanfondii.</p>
<p>Boazodoalu ealáhusovddideapmi lea duođas áŋgiruššan mii guoská sámi servodahkii. Dat mearkkaša ahte Sámediggi ain eanet ferte searvat dan ealáhusovddideapmái maid boazodoalloeiseválddit ja šiehtadallanbealit čađahit boazodoallošiehtadallamiin. Lunddolaš lea ahte Sámediggi nammada lahtuid guoskevaš lávdegottiide ja stivrraide, sihkkarastin dihtii sámi beroštumiid ja ahte sámi oaidnu fuolahuvvo.</p>
<p>Strategi  ijat  :  - Oččodit váikkuhanfámu boazodoalu ealáhuspolitihkalaš ovddideapmái. - Doarjja boazodoalu ealáhusovddideapmái sierra doarjjaortnegiid bokte máŋggabealat ealáhuseallima várás - Bargat dan ala ahte Sámediggi searvá ealáhusovddideapmái, earret eará dakko bokte ahte nammadit lah</p>
<p>7.3  S  ámedikki váikkuhus boazodoallošiehtadussii</p>
<p>Mihttomearri  :  Boazodoallošiehtadus lea mielde ovddideamen boazodoalu ja buorideamen dan ekonomalaš beali, fuolaheamen kultuvrralaš beali ja sihkkarastimin boazodoalu areálaid</p>
<p>Maŋimus jagiid lea boazodoallošiehtadus dađistaga ovddidan ealáhusbeali nannema geavahettiin váikkuhangaskaomiid láhčit dilálašvuođaid buorebut daidda boazodolliide geain boazodoallu lea váldodoaibman. Šiehtadus guoská eanaš dušše boazodoalu ekonomalaš váikkuhangaskaomiide, ii ge eará doaibmabijuide ja váikkuhangaskaomiide. Sámedikki mielas lea ovdáneapmi mii doarju ealáhusbeali buorre, muhto oaivvilda ahte ferte leat vejolaš boazodoallošiehtadusas fuolahit boazodoalu deaŧalaš sámi kulturguoddin ja nannet boazodoalu areálavuođu sihkkarastima.</p>
<p>Boazodoallošiehtadallamat lea guovtti beali gaskasaš šiehtadallan, mas NBR ovddasta boazodoalu. Sámediggi ovddida árvalusaid boazodoallošiehtadussii ovdal šiehtadallamiid. Sámedikki dievasčoahkkin mearrida árvalusaid mat dasto ovddiduvvojit šiehtadallanbeliide. Sámediggi oassálastá šiehtadallamiidda áicin stáhta sáttagottis. Šiehtadusas lea stuorra mearkkašupmi boazosápmelaččaide ja danne lea lunddolaš ahte Sámedikkis lea váikkuhanfápmu ealáhusa rámmaide ja eavttuide. Danne lea Sámediggi guhká gáibidan konsultašuvnnaid EBD:ain stáhta fálaldaga hárrái boazodoallošiehtadussii. EBD lea hilgon gáibádusa ja čujuhan dasa ahte ii leat lunddolaš čađahit konsultašuvnnaid ovdal šiehtadallamiid NBR:ain.</p>
<p>Go guorahallá maŋimus boazodoallošiehtadusaid Sámedikki árvalusaid, NBR gáibádusaid ja stáhta fálaldaga ektui, de ii oro Sámedikkis leamen duohta váikkuhanfápmu boazodoallošiehtadusa vuoruhemiide. Daid osiid Sámedikki árvalusain maid sáhttá oaidnit šiehtadusas, leat dat seamma vuoruheamit go dat maid EBD leat juo ieža dahkan. Ii ge muitaluvvo mo EBD árvvoštallá árvalusaid iešguđet fáttáid.</p>
<p>Dat čájeha ahte Sámedikkis árvalusaid buktima bokte ii leat doarvái váikkuhanfápmu daidda rámmaeavttuide maid stáhta fállá boazodollui, ja danne ferte čađahit konsultašuvnnaid stáhta fálaldaga hárrái. Sámedikki sajádaga vuođul šiehtadallamiin galget Sámedikki árvalusat ja konsultašuvnnat boazodoallošiehtadusa hárrái leat bajimus dásis, politihkalaš láidestusaid hárrái šiehtadusa áigumuša ja prinsihpalaččat deaŧalaš ortnegiid ektui.</p>
<p>Strategi  ijat  :  - Oččodit Sámediggái stuorát váikkuhanfámu boazodoallošiehtadussii, konsultašuvnnaid bokte stáhta fálaldaga hárrái NBR:ii.</p>
<p>7.4  Boazodoalu beaggima nannen</p>
<p>Mihttomearri  :  Servodagas lea buorre máhttu boazodoalu birra ja ipmárdus boazodoalu dárbbuid ektui.</p>
<p>Ollu oktavuođain govviduvvo boazodoallu hástaleaddji ealáhussan, mas leat ollu ja ovttastuvvon hástalusat ja dakkár ealáhussan mii hehtte ovdáneami. Earáide sáhttá boazodoallu orrut dakkár ealáhussan mas čađat leat riiddut. Mediaid mielde leat dál stuorra váttisvuođat boazodoalus bargui guoski dilálašvuođaid ektui ja dávjá govvejuvvo dakkár ealáhussan mii lea heahtedilis. Dát lea noađđin olbmuide boazodoalus.</p>
<p>Sámediggi lea fuolastuvvan mediaid gova geažil boazodoalus, dan beaggima geažil mii das čuožžila ja mo dat čuohcá olbmuide boazodoalus. Heajos mediagovva sáhttá dagahit ahte majoritehta álbmot dohkkeha buorebut dakkár láhttema mii gudnehuhttá ja vuorjá boazodoalu.</p>
<p>Go almmolaš birrasat ja olbmot válddahit boazodoalu, de dat adnojuvvo duohtan. Danne lea deaŧalaš ahte njunuš olbmot dihtomielalaččat máinnašit boazodoalu eai ge leat mielde ain eanet bilideamen boazodoalu beaggima. Lea dehálaš ahte eanet aktevrra, ovdamearkka dihte suohkanat ja almmolaš ásahusat, leat mielde juohkimin rievttes dieđuid boazodoalu birra servvodahkii.</p>
<p>Vaikke vel boazodoalu ovddasteaddjit geahččalit njulget gova áššálaš diehtojuohkimiin ealáhusa birra, de das ii gárta seamma duohtavuođaár</p>
<p>Sámi allaskuvlla ofelašortnet, mas sámi nuorat johtet ja juhket dieđuid sápmelaččaid ja sámi dilálašvuođaid birra, lea leamaš loktemin máhttodási. Sámediggi oaivvilda ahte ferte árvvoštallat ráhkadit dakkár sullasaš ortnega maiddái boazodoalu várás. Livččii lunddolaš čatnat dán barggu NBR:ii, ja dan ruhtadit boazodoallošiehtadusa bokte.</p>
<p>Strategi  ijat  : -  Bargat dan ala ahte čađahuvvojit doaibmabijut mat govvejit boazodoalu positiiva vugiin - Veahkehit boazodoalu ráhkadit strategiija mii fuolaha ealáhusa beaggima  .</p>
<p>7.5  Buorit rámmaeavttut ealáhusovddideapmái</p>
<p>Mihttomearri  :  Boazodoalus leat buorit rámmaeavttut nu ahte ealáhus sáhttá ovdánit  .</p>
<p>Sihkkarastit buriid rámmaeavttuid mielddisbuktá earret eará ahte unnidit ealáhusa goluid, láhčit rekrutteremii ja dásseárvui, ja deattuhit dearvvašvuođa, bargobirrasa ja sihkkarvuođa buriid čálgoortnegiid bokte, ja buori bargobirrasa bokte.</p>
<p>Golut</p>
<p>Boazodoalu oppalašrehketdoalu (  Totalregnskapet for reindriftsnæringen  )   mielde leat boazodoalu ekonomalaš bohtosat njiedjan ja golut lassánan. Lassánan golut, boraspirevahágat, vuddjomat ja eará bealit unnidit dietnasa. Gánnáheapmi rievddada guohtunguovllus guohtunguvlui. Ferte gávnnahit mii dat váikkuha hejot ekonomalaš bohtosiidda, ja hutkat doaibmabijuid mat unnidit dáid váikkuhusaid. Dan lea vejolaš go guorahallá boazodoalu ekonomiija govdadit ja geahččá oalgeváikkuhusaid ja ovdánanvejolašvuođaid.</p>
<p>Boazodoalus leat stuorra golut fievrruide ja daid doaimmaheapmái. Sihke boazodoallu ja Sámediggi leat čađat gáibidan divatgeahpedemiid dain mohtorfievrruin ja doallobiergasiin mat dál gohčoduvvojit personfievrun. Fertešii rievdadit daid lágaid mat eai mieđit ealáhusgessosa ovttagearddedivada, lasseárvodivada ja boaldámušdivadiid oktavuođas. Boazodoalu divatortnegiidda fertejit gustot seamma njuolggadusat go eanadoalus. Dat mearkkaša ahte boazodollui gustojit seamma divatgeahpedeamit ja njuolggadusat go eará ge ealáhusain.</p>
<p>Dasto ferte lágain presiseret ahte boazodoallu ii galgga dárbbašit máksit opmodatvearu ealáhusvisttiin ja boazodoallorusttegiin, nu go eará vuođđoealáhusat eai dárbbaš.</p>
<p>Rekrutteren  Lea deaŧalaš ahte nuorat gearddit besset searvat beaivválaš dollui muosáhit deaŧalaš máhtu mas lea stuorra mearkkašupmi sidjiide geat galget doaibmat boazodoalus boahtteáiggis.</p>
<p>Stáhta boazodoallopolitihkas lea leamaš mihttomearrin geahpedit boazodolliid logu. Boazodoalus lea dattetge leamaš eará ovdáneapmi go vuođđoealáhusain muđui. Boazoeaiggádat leat lassánan eai ge gallis guođášedje ealáhusa. Ollu nuoraide geat háliidit bargat bohccuiguin, lea hástalussan ahte sis ii leat iežaset siidaoassi. Dain guovlluin gos leat ollu bohccot, sáhttá maiddái boazologu gorálaš  geahpedeapmi mielddisbuktán ahte mearriduvvon boazolohku lea nu uhcci ahte dat ii atte birgenlági ja ekonomalaš ceavzinvejolašvuođa, dahkat boazodollui álgima hástaleaddjin. Sáhttá jearrat vel go lea rekrutteren seamma buorre jus ekonomiija boazodoalus hedjona ain eanet. Muhtun guovlluin lea dál juo heajos rekrutteren ja alla gaskamearálaš ahki. Dárbbašuvvojit dakkár váikkuhangaskaoamit mat leat mielde bisuheamen dássidis rekrutterema ealáhussii.</p>
<p>Buori rekrutteremii gullá sávaldat oažžut eanet bargiid, ahte álggaheaddjit leat nuorat, ahte sis lea árja ja nana gelbbolašvuohta ja máhttu dustet boazodoalu boahtteáiggi hástalusaid. Nuoraid rekrutteren lea hui deaŧalaš dasa ahte boazodoallu joatkašuvvá árbevirolaš sámi bearaš- ja kulturvuđot ealáhussan ja dasa ahte ealáhus galgá bistit ja ovddiduvvot viidáseappot.</p>
<p>Fidnooahppiortnet lea leamaš buorre váikkuhangaskaoapmin rekrutteremii ja ealáhusa gelbbolašvuođaloktemii. Sámediggi oaivvilda ahte Duoji ja boazodoalu oahpahuskantuvra ja fidnooahppiortnet, mat lea veahkehan rekrutterema boazodollui ja fágamáhtu formaliserema, galget bisuhuvvot ja boazodoalloš</p>
<p>Sámedikki mielas lea deaŧalaš ahte nuorat movttiidahttojuvvojit válljet boazodoalu fidnun. Ulbmillaš doaibmabijuid haga šattašii kultuvrra joatkevašvuohta ja gelbbolašvuohta váilevaš. Buorit doarjjaortnegat daid nuoraid várás geat háliidit álggahit doalu ja váldit badjelasaset boarráset buolvvaid doaluid, leat deaŧalaččat. Ii ge galgga geahččat boazodoalu gáržžit muhto láhčit eanet ođđa bargosajiide boazodollui, ovdamearkka dihtii mátkeealáhusain, viidáseappot ráhkadeamis ja oahppo- ja fuolahusvuđot bálvalusain.</p>
<p>Dásseárvu  Boazodoallopolitihkalaččat lea dásseárvu ja doaibmabijut nissonolbmuid várás deattuhuvvon guhkit áiggi. Nissonolbmot leat deaŧalaš kulturguoddit, sidjiide biddjojuvvo ovddasvástádus das ahte kultuvra sirdojuvvo boahtte bulvii ja das ahte bisuhit boazodoalu kulturbeliid. Eatnašat dál boazodoallonissoniin leat ollesáiggi dahje oasseáiggi bargguin olggobealde boazodoalu. Danne sáhttá oassálastin beaivválaš bargguin leat hástaleaddjin. Ii leat eisege ođđa čuolbmačilgehusaid ja danne oaivvilda Sámediggi ahte boazodoallošiehtadusas ferte vuoruhit dakkár ekonomalaš doaibmabijuid mat dahket nissonolbmuide vejolažžan oassálastit boazodollui.</p>
<p>Dásseárvodoaibmabijut leat uhcit vuoruhuvvon maŋimus jagiid šiehtadusain ja ruđaid merken doaibmabijuide nissonolbmuid várás lea sihkastuvvon. Sámedikki oainnu mielde eat leat juksan dásseárvopolitihkalaš mihttomeriid ja dat fuolastuhttá go dat ii vuoruhuvvo. Ain ferte bargat ulbmillaččat dásseárvohástalusaiguin ja lea deaŧalaš ahte boazodoallonissonat leat oidnosis dakkár luohttámušdoaimmain ja arenain gos boazodollui guoskevaš mearrádusat dahkkojuvvojit.</p>
<p>Dan áigodagas go leat čađahuvvon doaibmabijut nissoniid várás, de ii leat dađe eanet áŋgiruššojuvvon dakkár ealáhusovddidemiin mii váldá erenoamážit vuhtii boazodoallonissoniid, vaikke vel lea ge deaŧalaš lasihit nissonolbmuid oassálastima boazodollui. Eanaš doaibmabijut ledje doarjagat siidaosiide.</p>
<p>2014/2015 logut čájehit ahte nissonolbmot eaiggádušše 13 % siidaosiin Norggas. 26 % siidaosiin ledje oktasaš siidaoasit, main goappašat náittosguoimmit ledje registrerejuvvon eaiggádin. Nissonolbmuid proseantaoassi geain lea sierra doalloovttadat/ siidaoassi, ii leat olus rievdan 1988 rájes. Buolvamolsuma oktavuođas sirdojuvvojit siidaoasit dábálaččat almmáiolbmuide. Danne leat nissonolbmuin uhccán vejolašvuođat álgit boazodollui iežaset siidaosiin.</p>
<p>Jus nissoniidoassi galggaš lassánit, de lea hui deaŧalaš sihkkarastit nissonolbmuide sierra dienasvuođu boazodollui dahje boazodollui guoskevaš ealáhusdoibmii. Go ovdamearkka dihtii buorebut áimmahuššá álgoávdnasiid bohccos, de sáhtášii lasihit árvoháhkama. Dainna lágiin maiddái oažžu ovdan viidát ipmárdus boazodoalus ealáhussan, mii buoret heive árbevirolaš struktuvrii bearašvuđot ealáhus.</p>
<p>Dearvvašvuohta ja bargobiras  Boazodoalus leat erenoamáš bargobirasdilit maidda luondu ja dálkkádat váikkuhit. Ealáhusa mihtilmasvuohta lea garra rumašlaš ja silolaš bargu hástaleaddji dálkkádagain. Boazobargiin leat ollu hástalusat dan ektui ahte hálddašit noađuheaddji bargodiliid ja stuorra várra roasmmohuvvat barggus ja buohccát barggu geažil.</p>
<p>Sámediggi lea ovttas earáiguin ruhtadan prošeavtta “Boazodoalu árgabeaivi”, mii lea guorahallan daid nođiid mat čuhcet olbmuide sámi boazodoalus Norggas, ja iešguđet nođiid váikkuhusaid. Bohtosat čájehit ahte boazodoallit leat eanaš duhtavaččat ieš bargguin, muhto ahte ollugat vásihit dakkár sisabahkkemiid mat noađuhit sin ja sin bearraša ja dagahit sidjiide lassebarggu, ja ahte sis lea dakkár eallin- ja bargodilli mas leat uhccán vejolašvuođat fidnet dárbbašlaš vuoiŋŋasteami. Muhtun boazodoallit eai leat goassege leamaš eret barggus buozalmasvuođa geažil dahje sis ii leat leamaš luopmu, earret eará dan geažil go lea váttis fidnet dohkálaš sadjásačča.</p>
<p>Eanadoalus leat máŋga čálgoortnega mat ruhtaduvvojit eanadoallošiehtadusa bokte, dakkárat go doarjja sadjásažžii luomu, astoáiggi ja buozalmasvuođa oktavuođas. Sámediggi oaivvilda ahte ferte vuoruhit buoret čálgoortnegiid boazodolliid várás ja ahte ferte oččodit seammalágan ortnegiid boazodollui go dat mat leat eanadoalus.</p>
<p>Sámedikki mielas lea deaŧalaš ahte boazodolliin lea oadjebas bargosadji buori bargobirrasiin. Boazodoalu árgabeaivvi prošeavtta bohtosat čájehit ahte máŋgga orohagas leat leamaš guhkesáiggi riiddut ja olbmot geat leat láhtten áitalasat. Dat vuolggaha dorvvohis bargodiliid ja sáhttá čuohcat dearvvašvuhtii. Unohis dáhpáhusat boazodoalus čájehit ahte ferte eanet deattuhit bargobirrasa ja eastadit riidduid ja vearredaguid. Ferte árvvoštallat mo sáhttá sihkkarastit dorvvolašvuođa ja riektesihkarvuođa boazodolliide.</p>
<p>Strategiijat  :  - Bargat dan ala ahte boazodoalu ekonomiija kártejuvvo - Bargat dan ala ahte divatortnet boazodoalus biddjojuvvo seamma dássái go eanadoalus ja ahte boazodoallu seamma láhkai go eará vuođđoealáhusat,</p>
<p>eai dárbbaš máksit opmodatvearu ealáhusvisttiin ja boazodoallorusttegiin - Oččodit dakkár váikkuhangaskaomiid mat veahkehit buori rekrutterema boazodollui - Bargat dan ala ahte bargojuvvo ulbmillaččat dásseárvodoaibmabijuiguin - Bargat dan ala ahte láhččojuvvojit eanet ođđa bargosajit boazodoalu oktavuođas - Bargat dan ala ahte fidnooahppiortnet sihkkarastojuvvo ja dahkkojuvvo bistevažžan boazodoallošiehtadusa bokte - Bargat dan ala ahte eanet deaddu biddjojuvvo bargobirrasii, dearvvašvuhtii ja sihkkarvuhtii boazodoalus, ja ahte čálgoortnegat buoriduvvojit</p>
<p xml:lang="fkv">8.  Boraspirepolitihkka</p>
<p>Dálá boraspirepolitihkka ja –hálddašeapmi dagaha stuorra váttisvuođaid boazodollui. Massimat boraspiriid geažil buvttihit stuorra ekonomalaš ja psyhkalaš noađuhemiid.</p>
<p>8.1  Boraspirepolitihkka mii váldá vuhtii boazodoalu</p>
<p>Mihttomearri  :  Massimat boraspiriid geažil unniduvvojit mealgadit vai boazodoallu sáhttá geavahit árbevirolaš guohtunguovlluid guohtumii.</p>
<p>Ealáhusa ja boazodoalloguovlluid logut čájehit ahte boraspiret goddet dohkkemeahttun stuorra oasi buvttadanelliin. Lea maid stuorra earru das maid ealáhusdoallit ohcet buhtaduvvot boraspirevahágiid oktavuođas, ja das maid sii ožžot máksojuvvot. Dakkár politihkka ii sáhte joatkit nu ahte guohtunealáhusaid eallinvuođđu ii áitojuvvo. Sámediggái lea váttis dohkkehit dákkár boraspirepolitihka.</p>
<p>Sámiid álbmotválljen orgánan galgá Sámedikkis leat stuorát váikkuhanfápmu nationála boraspirepolitihkkii ja Sámediggi áigu bargat dan ala ahte massimat boraspirevahágiid oktavuođas unniduvvot mealgat vai boazodoallu sáhttá geavahit árbevirolaš guohtunguovlluid.</p>
<p>Boazodoallu vásiha ahte sis eai leat váikkuhanvejolašvuođat ja sis lea unnán luohttámuš boraspirehálddašeapmái ja -dutkamii, ja ahte sin árbevirolaš máhttu ja vásáhusat deattuhuvvo hui unnán. Go olbmuid vásáhusat, áicamat ja máhttu ii dohkkehuvvo hálddašeamis ja dutkamis, de das ii boađe buorre hálddašeapmi.</p>
<p>Elliid massima oktavuođas boraspiriide fertejit psykososiála dilit oažžut stuorát fuomášumi. Dakkár  noađuheamit eai čuoza dušše sutnje gii eaiggáduššá ealli, muhto olles bearrašii. Hástalussan lea veahkehit boazodolliid buorebut dustet psyhkalaš noađuhemiid go boraspiret goddet bohccuid.</p>
<p>Boahtteáiggi boraspirepolitihkka ja buhtadanortnet ferte leat máhttovuđot, boraspire- ja boazodoallofágalaš meroštallanvuogit fertejit leat vuođđun ja luohtehahtti ja dohkálaš diehtu boraspiriid ja boraspirevahágiid birra ferte leat sajis. Lea dárbu háhkat eambbo dieđuid boraspirenáliid ja iešguđet guovlluid goddindábiid birra, nu ahte oažžu modealla mii lea eambbo huksejuvvon objektiiva eavttuide mii sihkkarastá ovttadássásaš meannudeami iige meannudeami árvvoštallamiid vuođul. Buoret nálleregistreren ja eanet re</p>
<p>Boraspirevahágiid duođaštangáibádus lea guovddážis dálá buhtadanortnegis. Dál lea nu ahte boazoeaiggát dat ferte duođaštit boraspirevahágiid ovdalgo eiseválddit mákset buhtadusa. Lea váttis duođaštit boazomassimiid boraspiriide, danne lea duođaštanoassi unni. Vuosttažettiin buhtaduvvojit massimat mat leat jáhkehahttit. Sámediggi oaidná ahte boraspirehálddašeapmi, erenoamážit duođaštangáibádus, ii leat heivehuvvon ealáhussii mas leat dakkár eavttut go boazodoalus, ja áigu bargat dan ala ahte buhtadusmihtideami njuolggadusat rievdaduvvojit vai duohta massimat buhtaduvvojit.</p>
<p>Sihkkaris máhttovuođđu lea deaŧalaš vai boraspirelávdegottit galget sáhttit dahkat rivttes mearrádusaid ja vai boraspirelávdegottit dihtet boraspireloguid. Hástalussan lea atnit ávkin ja geavahit boazodoalu árbedieđu dutkamis ja hálddašeamis nu ahte duddojuvvo jáhkehahttivuohta.</p>
<p>Dat boraspiret mat bohtet deike riikkain gos leat eanet boraspiret go Norggas, eai váldojuvvo vuhtii go nállemihtut árvvoštallojuvvojit. Lagat ovttasbargu sámedikkiid gaskkas guohtunelliid suodjaleamis sáhtášii váikkuhit nationálariikkaid boraspirepolitihkkii. Hástalussan lea oažžut dakkár ovttasbarggu doaibmat.</p>
<p>Iešguđet doaibmabijut leat geahččaluvvon váidudan dihtii riidduid guohtunealáhusa ja boraspiriid gaskkas . Doaibmabijut boraspiriid ektui gáibidit ollu resurssaid go luondu bidjá ráddjehusaid. Sámedikki mielas fertejit eiseválddit gulahallama bokte ealáhusain gávdnat čovdosiid mat doibmet. Sámediggi evttoha ahte biddjojuvvo eanet deaddu rievdadit guottuid oažžun dihtii ipmárdusa vuođđoealáhusa dárbbuid ektui boraspireguovlluin ja oažžut dohkkehuvvot vuođđoealáhusa árvvu ealáhussan.</p>
<p>Sámediggi dohkkeha boraspiriid min luonddus, muhto eahpida garrasit guorrasa go stáhta boraspirepolitihkka gustovaš álgoálbmotriektái. Sámedikki boraspirepolitihkka ja áigumušat bohtet ovdan sámediggeráđi boraspirečilgehusas. Das deattuhuvvo earret eará ráfáiduhttojuvvon boraspirenáliid eallinnávccalaš náliid sihkkarastin, seammás go álbmotrievttálaš geatnegasvuođat álgoálbmogiid ealáhusvuođu suodjaleamis fuolahuvvojit. Deattuhuvvo maiddái ahte galgá leat dakkár boraspirepolitihkka mii ii goarit dahje áitte sámi boazodoalu dahje eanadoalu birgenlági sámi guovlluin, seammás go álbmotrievttálaš konvenšuvnnat ja Bern-konvenšuvdna biddjojuvvo vuođđun nationála boraspirepolitihkkii ja dan hálddašeapmái.</p>
<p>Sámediggái lea deaŧalaš ahte go ekologalaš ceavzilis boazodoallu árvvoštallojuvvo, de ferte váldit vuhtii boraspirenoađuheami. Lea eahperehálaš ahte boazodoallit čađat fertejit unnidit boazologu seammás go boraspirenoađuheapmi lassána.</p>
<p>Strategi  ijat  :   - Bargat politihkalaččat ráđđehusa ektui oččodit boraspirepolitihka ja buhtadusortnega mii buorebut váldá vuhtii ja lea heivehuvvon guohtunealáhusaid  .  - Oččodit lagat gulahallama gaskal boraspirehálddašeami ja boazodoalu. - Váikkuhit nationála boraspirepolitihkkii ja regionála boraspirehálddašeapmái  .  - Ávžžuhit hálddašeami ja dutkanbirrasiid váldit mielde báikkálaš máhtu iežaset doibmii ja deattuhit dan čielgaseappot go nállemihtut mearriduvvojit. - Deattuhit ahte lea deaŧalaš geahččat boraspirehálddašeami olmmošvuoigatvuođaiguin ja álgoálbmotrivttiin ektui.</p>
<list><p type="listitem">Ekonomalaš ja hálddahuslaš váikkuhusat</p>
</list><p>Sámedikki boazodoallodieđáhusa čuovvoleapmi dahkkojuvvo Sámedikki jahkásaš bušeahtain. Dieđáhus mearrida áŋgiruššansurggiid mihttomeriid ja strategiijaid ja bušeahttabarggus konkretiserejuvvojit dat doaibmabijuid bokte. Dieđáhusas lea guhkesáiggi perspektiiva, ja lea ge lunddolaš guorahallat dieđáhusa golmma njealje jagi geahčen árvvoštallan dihtii lea go Sámediggi juksan daid mihttomeriid mat leat biddjojuvvon dieđáhusas.</p>
<p>Dieđáhusa čuovvoleamis leat ekonomalaš ja hálddahuslaš váikkuhusat. Dieđáhusa mihttomearit j</p>
<p>Sámediggi áigu vuoruhit resurssaid bargui boazodoalloáššiiguin, ja erenoamážit bargui fuolahit boazodoalu vuoigatvuođaid. Dat mearkkaša ahte dárbbašuvvojit eanet hálddahuslaš resurssat, ja nannen Sámedikki hálddahuslaš barggus.</p>
<p>Ášši meannudeapmi loahpahuvvui 29.09.16 dii.  11  .  45</p>
<p xml:lang="krl">Ášši  032/16</p>
<p>Sámedikki dievasčoahkkin</p>
<p xml:lang="krl">Ášši  008/16</p>
<p>Ealáhus- ja kulturlávdegoddi</p>
<p>Nu guhká go mis leat eatnamat - Sámediggedieđahus areala ja birrasa birra</p>
<p>Ášše  nr.</p>
<p xml:lang="vep">15/1927</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p xml:lang="vep">19.04.16</p>
<p>SR 066/16</p>
<p>Ealáhus- ja kulturlávdegoddi</p>
<p xml:lang="vep">24. – 27.05.16</p>
<p xml:lang="deu">EKL 005/16</p>
<p>Sámedikki dievasčoahkkin</p>
<p xml:lang="vep">7. – 9.06.16</p>
<p xml:lang="nob">DC 22/16</p>
<p>Ealáhus- ja kulturlávdegoddi</p>
<p xml:lang="vep">26. – 27.09.16</p>
<p xml:lang="deu">EKL</p>
<p>Sámedikki dievasčoahkkin</p>
<p xml:lang="vep">28. – 30.09.16</p>
<p xml:lang="nob">DC 32/16</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Nu guhká go mis leat eatnamat - Samediggidieđahus areala ja birrasa birra</p>
<p>1 Álggahus</p>
<p>“Nu guhká go mis lea čáhci, gos guolli vuodjá</p>
<p>Nu guhká go mis leat eatnamat, gos bohccot guhtot ja bálget</p>
<p>Nu guhká go mis leat meahcit, gos ealibat čiehkádallet</p>
<p>De mis lea doaivu dán eatnan alde</p>
<p>Go min ruovttut eai šat gávdno ja min eanan lea billánan</p>
<p>- gos mii galgat de orrut?”</p>
<p xml:lang="est">Paulus Utsi</p>
<p>1.1   Bajimus mihttomearri</p>
<p>Sámedikki mihttomearri lea ahte luonddu- ja resursavuođđu sámi guovlluin hálddašuvvo dainna áigumušain ahte sihkkarastit min boahtte buolvvaide birgenlági ja vejolašvuođa ovddidit sámi kultuvrra. Hálddašeapmi galgá váikkuhit sámi kultuvrra, ealáhusdoaimmaheami ja servodateallima nannemii. Areálageavaheami rievdama, luondduresursaávkkástallama ja energiijabuvttadandoaibmabijuid galgá sáhttit čađahit dakkár ollislašvuođa plánema vuođul, mii fuolaha sámi kultuvrra ja sámi ealáhusaid.</p>
<p>Dakkár areála- ja resursahálddašeapmi mii lea vuođđuduvvon sámi geavadii ja máhttui, lea buorre biras- ja dálkkádatpolitihkka. Árbevirolaš ávkkástallan lea leamaš dássedeattus daid areálaiguin ja resurssaiguin mat ledje olámuttus. Buot eanaareálaid ja riddoguovlluid areálaid ávkkástallan, ja buot resursaávkkástallan sámi guovlluin, galgá čađahuvvot Sámedikki ja sámi vuoigatvuođalaččaid mieđiheami vuođul. Sámi berošteddjiin báikkálaččat galgá leat vejolašvuohta konsulterejuvvot dakkár mearrádusaid oktavuođas, mat gusket sin doaimmaid luondduvuđđosii. Sámediggi háliida ahte dát vuoigatvuohta mearriduvvo lága bokte.</p>
<p>1.2   Areálaid ja resurssaid geavaheapmi ja suodjaleapmi</p>
<p>Areálaid ja resurssaid hálddašeapmi lea viiddes proseassa mii sáhttá váikkuhit boahttevaš buolvvaid eallineavttuide. Sámedikki mielas lea mearrideaddjin ahte mearrádusat dakkár proseassain leat vuođđuduvvon nana máhttovuđđui. Dárbu lea nannet plánejeddjiid ja čielggadeddjiid máhtu sámi  kultuvrra ja ealáhusaid birra.</p>
<p>Árbediehtu  galgá leat dássálagaid dutkanvuđot máhtuin mearrádusproseassain eatnamiid ja resurssaid geavaheami ja suodjaleami oktavuođas. Sámediggi áigu váikkuhit dasa ahte árbediehtu oahpásmahtto, dohkkehuvvo ja váldojuvvo atnui sámi guovlluid areálaid ja resurssaid hálddašeami oktavuođas. Váikkuhusčielggadusat galget addit mearridanrelevánta máhtu sámi areálageavaheami ja dasa guoski árbedieđu birra. Dasa lassin háliida Sámediggi ahte stáhta bealis ráhkaduvvojit njuolggadusat dasa mo guoskevaš orohagat galget váldojuvvot mielde bargui vai áššit čielggaduvvojit dohkálaččat.</p>
<p>Sámediggi áigu sihkkarastit boazodoalu guohtunareálaid, ja dan láhkai addit vejolašvuođa nannet ja ovddidit boazodoalu sihke ealáhussan ja deaŧalaš sámi kulturguoddin. Sámediggi háliida ahte sámi báikegottiin galgá leat beassanvejolašvuohta buhtes riddo- ja mearraguovlluide mat sáhttet leat vuođđun eallinfámolaš vuotna- ja riddoguolásteapmái, ja guolásteapmái sihke borramuša háhkama ja vuoiŋŋasteami várás. Gilvvohalli areálagáibideaddji doaimmat ii galgga duvdit eret árbevirolaš guolásteami ja bivddu. Sámediggi áigu bargat dan ala ahte gilvojuvvon eatnamiid oassi bisuhuvvo sámi guovlluin, vuođđun boahttevaš borramušbuvttadeapmái. Sámediggi áigu geavahit dan vuosttaldanvejolašvuođa maid plána- ja huksenláhka addá, sihkkarastin dihtii sámi kultuvrra ja ealáhusdoaimmaheami luondduvuđđosa.</p>
<p>Mihttomearrin dakkár areálaid suodjaleamis sámi guovlluin nu go luonddumehciid, álbmotmehciid ja suodjemehciid, galgá leat dat ahte sihkkarastit sámi kultuvrra ja ealáhusdoaimmaheami luondduvuđđosa. Sámediggi háliida ahte buot suodjeguovlluid hálddašeapmi Sámis galgá vuođđuduvvot sámi árbevirolaš guovlogeavaheapmái vai dat sáhttá jotkojuvvot. Luonddušláddjivuohta fuolahuvvo oktilis sámi geavahemiin. Sámediggi háliida ahte vejolaš láhčin árvoháhkamii álbmotmehciin ja stuorát suodjeguovlluin galgá dahkkojuvvot dainna lágiin ahte dat fuolaha dálá sámi ealáhusaid.</p>
<p>M  eahcásteapmi  lea deaŧalaš sámi kulturguoddi. Beassan meahccái ja vejolašvuohta geavahit meahci lea mielde sihkkarastimin boahttevaš ássama ja eallineavttuid sámi guovlluin. Sámediggi áigu oainnusin dahkat árbevirolaš ávkkástallama mearkkašumi, ja áigu gieđahallat dan mo rámmaeavttuid sáhttá buoridit vai dán ávkkástallanárbevieru sáhttá áimmahuššat ja ovddidit.</p>
<p>1.3   Dieđáhusproseassa ja mielváikkuheapmi</p>
<p>Sámedikki jagi 2009 biras- ja areáladieđáhusa,  Eatnamis eatnama láhkái,  váldomihttomearri lei sihkkarastit ceavzilis ovddideami árbevirolaš sámi ássanguovlluin. Dieđáhusa vuolggasadjin lei ahte areálat ja resurssat adde vuođu ássamii ja ealáhusdoaimmaheapmái sámi giliin, ja lea eaktun dasa ahte ovddidit iežas kultuvrra ja servodateallima. Dieđáhus háliidii čalmmustahttit ahte beassan ja vuoigatvuođat iežas ássanguovlluide ja vejolašvuohta beassat hálddašit dáid iežas árbevieruid ja árvvuid vuođul lea mearrideaddjin sámi kultuvrra ja eallinvuogi viidáseappot fievrrideapmái. Ovddit dieđáhusa árvovuođđu lea fievrriduvvon viidáseappot dán barggus.</p>
<p>Stuorra oasit sámi servodagas leat leamaš mielde váikkuheamen dán dieđáhusa ráhkadeami. Sámi ealáhusorganisašuvnnat, joavkkut ja searvvit, ja sámi guovlluidgielddat bovdejuvvojedje čoahkkimiidda Plassjii, Guovdageidnui, Evenáššái ja Vuonnabahtii buktit árvalusaid. Dasa lassin deattuhii sámediggeráđđi garrasit láhčit máhttovuđot digaštallamii. Guhtta fágaartihkkala iešguđet fáttáiguin areála- ja resursaávkkástallamis diŋgojuvvojedje deaŧalaš dutkiin geain lei máhttu sámi dilálašvuođaid birra. Dat biddjojuvvojedje ovdan fágasemináras skábmamánus 2015. Artihkkalat lea almmuhuvvon prentosis  Perspektiver for fremtidig areal- og miljøpolitikk i Sápmi  (perspektiivvat boahttevaš areála- ja biraspolitihkkii Sámis)  .  2015 čavčča nammadii Sámediggeráđđi resursajoavkku mii galgga geahčadit mo dálá meahcceresurssaid hálddašeapmi lea heivehuvvon meahcásteddjiid dárbbuide. Joavkku bargu lea almmuhuvvon raporttas  Meahcci – vuođđun identitehtii, kultuvrii ja birgejupmái – Raporta maid Sámedikki bargojoavku meahci várás lea čállán.</p>
<p>Sámedikki dievasčoahkkin meannudii 2015 juovlamánus  Sámediggeráđi čilgehusa areála ja birrasa birra  mii lei dán dieđáhusa ovddasmanni. Čilgehus čalmmustahtii áigeguovdilis gažaldagaid areálahálddašeamis eatnama ja meara alde, suodjeguovlluid hálddašeami, luondduresursaávkkástallama, meahccegeavaheami ja </p>
<p>1.4   Dieđáhusa guovddáš fáttát</p>
<p>Golbma fáttá leat leamaš erenoamáš deaŧalaččat dán dieđáhusbarggus. Vuosttaš fáddá lea dárbu nannet vejolašvuođaid duohta mielváikkuheapmái sámi servodaga ja vuoigatvuođalaččaid bealis mearridit areálaid ja resurssaid geavaheami ja hálddašeami. 4. kapihttalis dát gieđahallojuvvo ja strategiijat Sámedikki viidásat bargui biddjojuvvojit ovdan.</p>
<p>Árbevirolaš ealáhusaid luondduvuđđosa sihkkarastin lea nubbi guovddáš fáddá. Sámediggi lea fuolastuvvan dan geažil go gilvu sámi guovlluid areálaid ektui lea lassánan. Árbevirolaš sámi geavaheaddjit fertejit dávjá čáhkket saji dakkár ođđa ealáhusaide go ruvkedoaibma, energiijaindustriija dahje mearradoalloealáhusat. Sámedikki mihttomearit ja strategiijat dasa mo sámi kultuvrra ja ealáhusdoaimmaheami luondduvuođus galgá sihkkarastojuvvot, gieđahallojuvvojit 5., 6. ja 7. kapihttaliin.</p>
<p>Goalmmát guovddáš fáddá barggus lea árbevirolaš sámi meahcásteami čalmmustahttin. Sámediggi áigu sihkkarastit vejolašvuođa joatkit oahpes ávkkástallanvieruid ja resursageavaheami. 8. kapihtal válddaha čuolbma čilgehusaid ja bidjá strategiijaid dasa ahte bisuhit ja nannet meahcásteami.</p>
<p>Sámediggedieđáhus areála ja birrasa birra bidjá mihttomeriid ja strategiijaid dasa ahte sihkkarastit sámi, kultuvrra, sámi ealáhusaid ja servodateallima luondduvuđđosa. Dieđáhus bidjá gáibádusaid nannejuvvon láhkaaddimii, buoret ovttasdoaibmanproseassaide ja duohta vejolašvuhtii sámi álbmogii oassálastit areálahálddašanproseassaide. Dieđáhus čájeha Sámedikki vuoruhemiid fágasuorggis ja dovddaha boahtteáiggediđolaš politihka.</p>
<p>2   Sámedikki areála- ja biraspolitihka vuođđu</p>
<p>Sámedikki areála- ja biraspolitihka vuođđun leat sámi árvvut ja dat áddejupmi ahte olmmoš lea oassi luonddus. Sápmelaččat leat geavahan ja hálddašan sin árbevirolaš guovlluid luondduriggodagaid iežaset máhtu ja árvvuid vuođul buolvvaid čađa. Riikkaidgaskasaš šiehtadusat ja konvenšuvnnat álgoálbmogiid birra leat nannen sápmelaččaid stáhtusa álgoálbmogin ja dát lea ásahuvvon riikka lágaide muhtumassii. Dát ja Sámedikki iežas mearrádusat ovdalaččas leat dán dieđáhusa vuođđun. Dás duohko mii čujuhit guovddáš dokumeanttaide main lea mearkkašupmi boahtteáiggi politihka hábmemii.</p>
<p>2.1   Riikkaidgaskasaš álgoálbmotvuoigatvuođat</p>
<p>ON sviila- ja politihkalaš vuoigatvuođaid konvenšuvnna (SP) 27. artihkkala vuođul ii sáhte stáhta čađahit dahje suovvat dakkár sisabahkkemiid ávnnaslaš kulturvuđđosii mat mielddisbuktet sámi kultuvrra doaimmaheami gieldima dahje stuorra gutnehuhttima. Man muddui doaibmabidju mielddisbuktá kulturdoaimmaheami gieldima dahje gutnehuhttima, árvvoštallojuvvon dáid eavttuid vuođul: 1) man muddui váikkuhusat leat čielggaduvvon birrasa, ealáhusaid, kultuvrra ja servodaga ektui, 2) man stuorrát leat váikkuhusat oktiibuot ovddeš ja plánejuvvon sisabahkkemiin, 3) man ollu duohta ja beaktilis váidudeaddji doaibmabijut, 4) doaibmabiju almmolaš ulbmila dárbu dan ektui maid vuoigatvuođagáržžideapmi mielddisbuktá ealáhusaide, kultuvrii, opmodahkii, birrasii jna., ja 5) man muddui lea láhččojuvvon konsultašuvnnaide juksan dihtii mieđiheami ovddalgihtii dieđiheami vuođul. Go ollislaččat árvvoštallet dáid eavttuid, de galget sii geaidda doaibmabidju čuohcá njuolgga, ain  sáhttit doaimmahit ja ovddidit iežaset kultuvrra ja bisuhit gánnáhahttivuođa iežaset árbevirolaš ealáhusas amas doaibmabidju njuolgga rihkkut SP 27. artihkkala.</p>
<p>Dat geatnegasvuođat mat čuvvot SP 27. artihkkalis čuvvot maiddái viehka muddui ILO konvenšuvnnas nr. 169 álgoálbmogiid ja čearddalaš álbmogiid birra iehčanas stáhtain (ILO 169), erenoamážit 15. artihkkalis nr. 1. ILO 169 bidjá maid dan geatnegasvuođa stáhtaide ahte konsulteret guoskevaš álgoálbmogiid, ja erenoamážit sin ovddasvástideaddji ásahusaid bokte dakkár lágaid ja há</p>
<p>ON julggaštus álgoálbmotvuoigatvuođaid birra maid ON Váldočoahkkin dohkkehii 207:s, galgá áddejuvvon riikkaidgaskasaš álbmotrievttálaš virolašvuohtan. Julggaštus deattasta álgoálbmogiid vuoigatvuođa iešmearrideapmái sihke iešstivrejupmin dakkár áššiin mat gusket siskkáldasat ja báikkálaččat ja dakko bokte ahte konsulterejuvvot juksan dihtii friija mieđáhusa ovddalgihtii dieđiheami vuođul.</p>
<p>2.2   Biologalaš šláddjiivuođakonvenšuvdna</p>
<p xml:lang="nob">Biologalaš šláddjiivuođakonvenšuvdna lea riikkaidgaskasaš birasrievtti deaŧalaš dokumeanta. Konvenšuvnna váldomihttomearri lea gáhttet máilmmi biologalaš šláddjivuođa, ovddidit ceavzilis resursageavaheami ja juogadit genehtalaš resurssaid buriid vuoiggalaččat. Álgoálbmogiidda lea konvenšuvnna artihkal 8j deaŧalaš. Dat dadjá:  ”Hver kontraherende Part skal så langt det er mulig og hensiktsmessig … under hensyntagen til sin nasjonale lovgivning, respektere, bevare og opprettholde urbefolknings- og lokalsamfunnenes kunnskaper, innovasjoner og praksis, som representerer tradisjonelle livsstiler av betydning for bevaring og bærekraftig bruk av biologisk mangfold, og fremme en bredere anvendelse av disse, med samtykke og medvirkning fra innehaverne av slike kunnskaper, innovasjoner og praksis, samt oppfordre til en rimelig fordeling av fordelene som følger av utnyttelsen av slike kunnskaper, innovasjoner og praksis;  ”</p>
<p>Dát artihkal attášii viehka stuorra iešmearrideami álgoálbmogiidda iežaset máhtu, geavada, eallinvuogi ja luondduriggodagaid juogadeami hárrái.</p>
<p>2.3   Nationála lágat main lea mearkkašupmi areálaid ja birrasiid hálddašeapmái</p>
<p>Plána- ja huksenláhka galgá fuolahit sámi beroštusaid eatnamiid ja resurssaid hálddašeami oktavuođas. Paragráfa 3-1 mii čujuha bargamušaid ja vuhtiiváldimiid plánemis, dadjá ahte láhka galgá sihkkarastit sámi kultuvrra, ealáhusdoaimmaheami ja servodateallima luondduvuđđosa. Viidáseappot lea Sámediggái addojuvvon vuoigatvuohta ovddidit vuostecealkámuša gielddaplána areálaoassái ja muddenplánaide dakkár áššiin, main lea stuorra mearkkašupmi sámi kultuvrii dahje ealáhusdoaimmaheapmái.</p>
<p>Luonddušláddjivuođalága ulbmilparagráfa dadjá ahte sámi kultuvrra vuođđu galgá sihkkarastojuvvot. Láhka galgá dohkkehit ja deattuhit sámi árbedieđu oassin máhttovuođus dakkár almmolaš mearrádusaid oktavuođas mat gusket luonddušláddjivuhtii.</p>
<p>Dasa lassin lea earret eará kulturmuitolágas, boazodoallolágas, 1982 mannosaš mohtorjohtolatlágas oktan meahccejohtolaga láhkaásahusas, minerálalágas, energiijalágas, mearraresursalágas ja akvakultuvralágas mearkkašupmi árbevirolaš sámi guovlluid areálaid ja resurssaid hálddašeapmái. Finnmárkkuláhka ja Sámedikki njuolggadusat rievdaduvvon meahcceareálaid geavaheami várás addet maid vuođu sápmelaččaid ávnnaslaš kulturvuđđosa sihkkarastimii.</p>
<p>2.4   Sámi vuoigatvuođalávdegoddi</p>
<p>Sámi vuoigatvuođalávdegoddi bijai ovdan čielggadusas NOU 2007:13 mas evttohuvvui konsultašuvdnaláhka, stivren- ja hálddašanláhka daid eatnamiid várás maid Statskog hálddaša sámi árbevirolaš guovlluin olggobealde Finnmárkku. Dasa lassin evttohuvvojedje rievdadusat plána- ja huksenláhkii, luonddugáhttenláhkii, boazodoalloláhkii ja bákteláhkii. Dat rievdadusat mat leat dahkkojuvvon 2009 mannosaš plána- ja huksenlágas ja 2009 mannosaš ođđa luonddušláddjivuođalágas leat árvvoštallojuvvon Sámi vuoigatvuođalávdegotti čielggadusa vuođul. Dat ii leat dahkkojuvvon dan ođđa minerálalága ektui mii dohkkehuvvui 2010:s. Ii ge leat ráđđehus čađahan konsultašuvnnaid ii ge ovddidan láhkaevttohusa mii čatnasa konsultašuvnnaide, kártemii ja árbevirolaš sámi guovlluid eana- ja resursastivremii olggobealde Finnmárkku.</p>
<p>Sámi vuoigatvuođalávdegotti evttohusa čuovvoleamis lea mearkkašupmi sámi kultuvrra luondduvuđđosa govddit ja buoret gáhttemii olles árbevirolaš s</p>
<p>2.5   Sámedikki iežas mearrádusat</p>
<p>Sámedikki plánaveahkki mii mearriduvvui 2010:s lea leamaš láidesteaddji dokumeantan Sámedikki oassálastimii plánemii plána- ja huksenlága vuođul ja lea ain áigeguovdil.</p>
<p>Sámediggi lea maid mearridan  Strategiija sámi kultuvrra sihkkarastimii ja ovddideapmái energiijahuksemiid oktavuođas,  maŋŋá gohčoduvvon Sámedikki energiijastrategiija. Dasa lassin lea Sámediggeráđđi ovddidan čilgehusa boazodoalu birra ja mearrasámi guovlluid ovddideami birra, mat leat vuođđun dán bargui.</p>
<p>Sámediggeráđđi ovddidii čilgehusa boraspirepolitihka birra 2013:s. Sámedikki mihttomearri boraspirepolitihkain lea uhcidit sakka vahágiid boraspiriid geažil vai boazodoallu ja eanadoallu sáhttet geavahit árbevirolaš guohtunguovlluid guohtumii. Sámediggi galgá deattuhit álbmotrievtti boraspirepolitihka ja dan hálddašeami ektui, ja bargat dan ala ahte báikkálaš mielváikkuheapmi lassána boraspirehálddašeami ektui. Dat čilgehus lea ain gustojeaddjin ja biddjojuvvo vuođđun maiddái areála- ja birasdieđáhussii vaikke vel boraspirefáddá ii gieđahallojuvvo lagabui.</p>
<p>Maiddái Sámedikki oassálastin areála- ja birashálddašeapmái eaŋkiláššiin mielváikkuheami ja konsultašuvnnaid bokte lea leamaš mielde hábmemin Sámedikki areála- ja biraspolitihka. Vásáhusat eaŋkiláššiin leat mielde loktemin dakkár deaŧalaš čuolbmačilgehusaid, maid maiddái ferte árvvoštallat politihkalaččat.</p>
<p>3   Ovdánansárgosat mat váikkuhit sámi servodagaide</p>
<p>Dálkkádatrievdamat, lassánan beroštupmi ávkkástallat luondduriggodagaiguin, demográfalaš rievdamat ja vejolaš rievdamat fylkka- ja gielddastruktuvrras váikkuhit garrasit sámi servodagaid ovdáneami. Sámedikki bargu areála- ja birasgažaldagaiguin bidjá dán vuođđun.</p>
<p>3.1   Resurssat davviguovlluin – buorrin sámi servodahkii</p>
<p>Árbevirolaš sámi guovlluin lea ain ollu luondu mas eai leat sisabahkkemat ja vástideaddji ollu buhtes biras, maid sápmelaččat leat hálddašan buolvvaid čađa várrugasat. Beroštupmi ávkkástallat dáid resurssaiguin lea lassáneamen. Petroleumresurssat stuorra osiin Barentsábis eai leat vel dutkojuvvon. Deaddu suovvat oljo- ja gássaohcamiid davvi mearraguovlluin stuorru boahttevaš jagiin.  Minerálaealáhus dárbbaša ođđa ávkkástallanveara gávdnoštumiid stuorruma dihtii boahtteáiggis. Áŋgiruššan birasseasti energiijain dagaha ahte dáhtošedje várret stuorra várreguovlluid bieggafápmobuvttadeapmái. Seammás áiggošedje lasihit mearradoalloealáhusa. Dálkkádatrievdamiid geažil šaddet davvi mearraguovllut eanet ja eanet geasuheaddjin galbmasat liekkasdilli geažil mearas ja boasttooinnolaš geavatkeahtes riddoareála geažil.</p>
<p>Okta dain deaŧaleamos rámmaeavttuin resursaávkkástallamii davvin lea ahte čielggaduvvojit vuoigatvuođat daidda. Álgoálbmogin lea mis sápmelaččain lea vuoigatvuohta oažžut dohkkehuvvot iežamet vuoigatvuođaid eatnamiidda ja resurssaide, ja vuoigatvuohta oažžut čađahuvvot konsultašuvnnaid juksan dihtii friija mieđiheami ovddalgihtii dieđiheami vuođul go lea sáhka almmolaš lobiin ávkkástallat min guovlluid resurssaiguin ja daid hálddašit. Sámi vuoigatvuođalávdegotti čielggadusa NOU 2007:13 čuovvoleami, mas vuosttažettiin gieđahallojuvvojit sámi eana- ja resursavuoigatvuođat olggobealde Finnmárkku, ii leat ráđđehus dán rádjai čuovvolan.</p>
<p>Sámedikki jagi 2013 mannosaš energiijastrategiija deattasta ahte buot energiijaávkkástallan galgá nannet sámi báikegottiid. Dat lea maid deaŧalaš prinsihppan Sámediggái boahttevaš jagiin. Luondduriggodatávkkástallama strategiijaid ja doaibmabijuid ferte hábmet ja čađahit lagaš gulahallamis eiseválddiiguin, ealáhusdoaimmaheddjiiguin, Sámedikkiin ja sámi vuoigatvuođalaččaiguin. Sámediggi háliida searvevuođa sihke eiseválddiiguin ja ealáhuseallimiin, vai mii ovttas sáhttit ovddidit regiovnna buoremussan kultuvrraide ja álbmogiidda davvin.</p>
<p>3.2   Dálkkádatrievdamat váikkuhit lundui ja servodagaide davvin</p>
<p>Dálkkádagat rivdet duppal geardde nu johtilit Árktisis go muđui máilmmis. Navdojuvvo ahte sáhttá šaddat gaskal 4 ja 6 ceahki lieggasat Davvi-Norggas ovdal jagi 2050. Liegganeapmi ja dálkkádatrievdamat váikkuhit sihke ekovuogádagaide ja servodagaide davvin. Sidjiide geain lea stuorámus sorjjasvuohta lundui, čuhcet rievdadusat garrasepmosit. Dálkkádatrievdamat váikkuhit dieđusge maiddái sámi kultuvrii ja sámi ealáhusaide, ja danne dárbbašuvvo dálkkádatheiveheapmi vai sámi servodat ii leat nu rašši dálkkádatrievdamiidda.</p>
<p>Dálkkádatrievdamiidda váikkuhit ollu, ovttastuvvon ja máŋggasuorat sivat. Lea váttis meroštallat dárkilit ja ollislaččat buot váikkuhusaid mat čuvvot dálkkádatrievdamis. Muhto dutkit leat ovttaoaivilis das ahte njuoskkadat lassána, ja ahte ekstremadálkkit lassánit. Áhpi lieggana, ja deaŧalaš guollešlájat nu go dorski ja šákša sáhttá leavvat davvelebbui ja nuortalebbui. Seammás levvet liekkaseahcci šlájat Barentsáhpái ja sáhttet ádjit eret daid šlájaid mat doppe leat dál. Vuovdi leavvá davvelebbui ja badjelebbui váriin ja duoddariin.</p>
<p>Luondduvuđot ealáhusat ožžot sihke ođđa vejolašvuođaid ja ođđa hástalusaid. Dálkkádatrievdamat Árktisis addá vuođu lassi eanadoallobuvttadeapmái. Davvi-Norgga eanadoallu sáhttá oažžut ávkki dálkkádatrievdamiin jus dat nagoda heivehit iežas ođđa hástalusaide. Guhkit šaddoáigodat dagaha ovdamearkka dihtii vejolažžan láddjet guktii dan sajis go dušše oktii. Muhto ekologalaš šaddobuvttadeamis davvin lea dál sierraovdu dálkkádaga geažil. Dát sierraovdu sáhttá hedjonit temperatuvra- ja njuoskkadatlassáneami geažil, mii dagaha ahte dávdavárra ja parasihttafallehemiid várra lassána.</p>
<p>Guhkit šaddo- ja bievlaáigodagas sáhttet maid leat ovddut boazodollui. Muhto mii oaidnit maiddái ahte temperatuvramolsumat 0 º C birra dálvet, dagaha váttisin bohccui ávkašuvvat guohtumiin jieŋa geažil, ja temperatuvralassáneapmi geasset dagaha ahte bohccot giksašuvvet eanet dávddaid ja parasihtaid geažil. Go árrat suddá ja go jogat ja jávrrit jikŋot maŋŋit, de dat lea hástalussan sajáiduvvan johtinmálliide boazodoalus. Oanehat muohtaáigodat buvttiha maid hástalusaid boazoguođoheapmái. Váikkuhusat oktiibuot boazodollui sáhttá dagahit ahte sihke areálageavaheami ja eallostruktuvrra ferte rievdadit.</p>
<p>Vai sámi ealáhusat ja báikegottit galget sáhttit heivehit iežaset dálkkádatrievdamiidda, de ferte hálddašeapmi vuhtiiváldit dálkkádatváikkuhusaid daidda ekovuogádagaide, mat leat vuođđu árbevirolaš sámi ealáhusaide. Dat mearkkaša ahte ferte geavahit dakkár várrugasvuođa, mii addá stuorát vejolašvuođa dustet vuorddekeahtes hástalusaid. Norgga stáhta ferte dohkkehit sápmelaččaid árbedieđu, innovašuvnnaid ja geavada, jáhkehahtti reaidun barggus dálkkádatrievdamiiguin. Stáhta ferte maid váikkuhit dasa ahte sámi báikegottiin lea vejolaš dustet daid hástalusaid mat čuožžilit.</p>
<p>3.3   Areálahálddašeapmi maŋŋá gielddaođastusa</p>
<p>Solberg ráđđehus háliida geahpedit gielddaid logu vai šaddet stuorát gielddat ja lea dan bidjan vuođđun Stuorradiggedieđáhussii gielddaođastusa birra (Dieđ. St.14 (2014-2015)). Stuorradiggedieđáhusa vuođul ja doarjun dihtii sámi gielddaid lea Sámediggi iežas čielggadanbarggus identifiseren hástalusaid ja vejolašvuođaid dan areála- ja resursahálddašeapmái mii sáhttá šaddat gielddaođastusas.</p>
<p>Loahppajurdda raporttas  Gielddaođastus ja sámi beroštusat  lea ahte boađusin das go šaddet stuorát gielddat, sáhttá leat ahte árbevirolaš sámi ealáhusaid dilli rievdá. Boazodollui sáhtte areála dáfus stuorát gielddat nuppi bealis leat buorre go šaddá vejolaš oažžut ollislaš areálaplánen boazodoalu várás. Šaddet logu dáfus uhcit gielddat ja bajitdási areálaplánaid maid ferte vuhtiiváldit, mii sáhttá álkidit orohagaid h�</p>
<p>Dorske- ja vuotnabivdiide sáhttet stuorát gieldda dagahit erohusa. Maŋimus jagiid leat gielddat ávžžuhuvvon ráhkadit gielddaidgaskasaš riddoavádatplánaid. Stuorát oktilaš mearraguovllut sáhttet dahkat vejolažžan eanet ollislaš ja einnostanvejolaš plánema, mii vuhtiiváldá vuotnavuogádagaid ceavzinvejolašvuođa dan noađi ektui maid akvakultuvra ja eará doaimmat dagahit. Muhto seammás vásiha Sámediggi ahte báikkálaš geavaheddjiide ja guolástusberoštusaide lea hástaleaddjin guldaluvvot riddo- ja vuotnaguovlluid geavahanplánema oktavuođas. Mielváikkuhanvejolašvuohta sáhttá hedjonit jus báikkálaš geavaheddjiid, geain lea árbediehtu, ja gieldda plánaeiseválddiid gaska stuorru.</p>
<p>Guovddáš hástalus maid raporta čujuha, lea ahte báikegottiid ja sámi giliid beroštusat stuorát gieldastruktuvrrain álkit sáhttet badjelgehččojuvvot. Raporta rávve ahte berre sihkkarastit mekanismmaid mat dahket ahte sámi beroštusat, báikkálaš joavkkut ja gilit, eai oaččo čađahuvvot iežaset beroštusaid gieldda plánaproseassain maŋŋá gielddaođastusa. Viidáseappot ferte sihkkarastit ahte árbediehtu, báikkálaš máhttu ja beroštusat bohtet oidnosii, ja šaddet deaŧalaš oassin plánaproseassaid mearridanvuđđui maiddái ođđa stuorragielddain.</p>
<p>Raporta čujuha maiddái ahte gieldastruktuvrra rievdan ii váikkut seamma láhkai gielddain main dál lea sámi eanetlohku ja gielddain main sámit leat uhcitlogus. Sámi almmolašvuhtii ja doaibmi sámi servodatovddidanguovlluide lea heittot jus eai gávdno šat sámi eanetlohkogielddat maŋŋá gielddaođastusa.</p>
<p>Sámedikki dievasčoahkkin lea áššis 045/14 gieđahallan gielddaođastusa. Sámediggi oaivvilda earret eará ahte gielddaid konsultašuvdnaovddasvástádus sámi beroštusaid ektui berre mearriduvvot lágain. Ferte ásahit mekanismmaid gielddaid konsultašuvnnaid čađaheapmái ovddasteaddji sámi beroštusaid ektui dakkár doaibmabijuid ja mearrádusaid oktavuođas main sáhttá leat njuolgga mearkkašupmi sámi gillii, kultuvrii, ealáhusdoaimmaheapmái ja servodateallimii.</p>
<p>Marginála ja áitojuvvo sámi kultuvra, ealáhusat ja servodateallin sáhttá maid leat ággan dasa ahte sámi beroštusaid ferte vuoruhit ja ovddidit gielddain. Danne ferte dain gielddain main sámi álbmot lea unnitlogus, sihkkarastit ahte sin áššit vuhtiiváldojuvvojit.</p>
<p>3.4   Eretfárren ja urbaniseren rievdada sámi giliid</p>
<p>Sámi ássanguovllu álbmot lea vásihan stuorra rievdamiid maŋimus logijagiin. 1990 rájes 2010 rádjai lea veahkadat njiedjan 16 % Sámedikki ealáhusovddideami doarjjaortnegiid doaibmaguovllus, SED-guovllus. Veahkadat lea rievdan seamma láhkai sámegiela hálddašanguovllu lullisámi suohkaniin, Raavrevijhke ja Snåase. Raavrevijhkes njiejai olmmošlohku 33 % ja Snåases fas 15 % áigodagas 1990-2010.</p>
<p>Seamma áigodagas leat SED-gielddat sakka boarásmuvvan, seamma láhkai go eará ge guovllut davvin. Váldosivva olmmošlohkonjiedjamii ja boarásmuvvamii lea ahte eretfárren dain jahkebuolvadagain mat bajásšadde 1970 ja 1980 logus lea stuorát go sisafárren. Olmmošlogu lassáneapmi Davvi-Norggas lea boahtán regionála guovddážiidda buorrin. Bådåddjo Nordlánddas, Romsa Romssa fylkkas ja Áltá ja Hámmárfeasta Finnmárkkus leat vásihan mealgat stuorát veahkadatlassáneami go guovllut dáin fylkkain muđui. Maiddái máŋga sápmelačča ohcalit gávpotguovddážiidda.</p>
<p>Vuođđoealáhusat mearkkašit ollu barggolašvuhtii sámi báikegottiin. Sihke boazodoallu, eanadoallu ja guolásteapmi leat vásihan njiedjama barggolašvuođas maŋimus logijagis. Dušše Guovdageainnu suohkanis ja Kárášjoga gielddas lea barggolašvuohta lassánan boazodoalus, ja guolásteamis leat dušše Nuorta-Finnmárkku gielddain leamaš barggolašvuođalassáneapmi. Nissonat leat ain vádjitovddastuvvon vuođđoealáhusain vaikke vel nissoniid rekrutteren eanadollui lea leamaš buorre Finnmárkkus maŋimus jagiin. Almmolaš bargosajiid oassi lea gorálaččat stuoris sámi</p>
<p>Álbmoga boarásmuvvan ovtta eretfárremiin buktá hástalusaid das mo sámi gilit ja báikegottit sáhttet doaibmat. Uhcit oassi álbmogis oažžu dietnasa vuođđoealáhusain dahje sorjá luondduriggodagain birgejupmái. Dálut rievdaduvvojit astoáigeopmodahkan ja eanebut háliidit bartta soga ávkkástallanguovlluid oktavuođas. Dakkár vuođđoealáhusat go boazodoallu, eanadoallu ja guolásteapmi, hástaluvvojit ođđa dienasvejolašvuođaiguin nu go ruvkedoaimmaiguin ja mátkeealáhusain. Sámi nuoraide, geat válljejit ássat iežaset ruovttugiliide, lea vejolašvuohta beassat ávkkástallat mehciin ja luondduriggodagaiguin, mearrideaddjin eallinkvalitehtii. Sámi gielddaide lea hástalussan dat ahte gávdnat strategiijaid mat fuolahit luondduvuđđosa, seammás go dárbbašuvvojit ođđa bargosajit ássama bisuheapmái. Sámediggi háliida searvat dán bargui ja doarjut dan.</p>
<p>4   Sámi beroštusaid ja almmolaš eiseválddiid gaskasaš ovttasdoaibman</p>
<p>Vai sáhttá sihkkarastit ahte sámi kultuvrra luondduvuođus sihkkarastojuvvo, de ferte leat buorre ovttasdoaibman gaskal sámi beroštusaid ja almmolaš eiseválddiid dakkár mearrádusain mat gusket areálii, luonddugáhttemii ja resursaávkkástallama hálddašeapmái. Sámediggi bidjá vuođđun ahte guoskevaš máhttovuođđu galgá fátmmastit maiddái árbedieđu.</p>
<p>4.1   Konsultašuvnnat stáhta eiseválddiiguin areálaid ja resurssaid hálddašeami oktavuođas</p>
<p>Sámedikki mihttomearri lea sámi beroštusain ja vuoigatvuođalaččain galgá leat duohta vejolašvuohta konsulterejuvvot addin dihtii friija mieđiheami areála- ja resursahálddašeapmái guoski plánaide ja doaibmabijuide ovddalgihtii dieđiheami vuođul. Dát vuoigatvuohta galgá mearriduvvot lágain.</p>
<p>Sámit leat buolvvaid čađa hálddašan ja ávkkástallan iežaset árbevirolaš ássanguovlluid resurssaiguin ja areálaiguin. Ii sáhte dakkár lágaid, plánaid ja doaibmabijuid dohkkehit mat váikkuhit dán geavaheapmái, almmá konsultašuvnnaid haga. Mii galggat maiddái beassat searvat njuolgga  luondduriggodagaid ja birrasa almmolašrievttálaš hálddašeapmái.</p>
<p>Sámediggi ja Norgga stáhta leat formaliseren 2005 mannosaš konsultašuvdnašiehtadusa álbmotrievttálaš konsultašuvdnagáibádusa. Stáhta galgá buori jáhkus konsulteret Sámedikkiin ja njuolgga guoskevaš sámi beroštusaiguin dainna áigumušain ahte juksat ovttamielalašvuođa ovdalgo vejolaččat addojuvvo lohpi čađahit dakkár prošeavttaid, mat gusket min eanaguovlluide, mearraguovlluide, ja eará beroštusaide. Jus ii leat ovttamielalašvuohta áššis, de dat galgá boahtit ovdan dan dokumeanttas mii lea vuođđun mearrádussii.</p>
<p>Sámedikkis lea maid 2007 mannosaš sierra šiehtadus Dálkkádat- ja birasgáhttendepartemeanttain suodjalanplánabargonjuolggadusaid birra sámi guovlluin luonddugáhttenlága vuođul. Dasa lassin lea Sámedikkis 2009 mannosaš šiehtadus NČE:in konsultašuvnnaid čađaheami birra.</p>
<p>Konsultašuvdnašiehtadus stáhtain lea buorre vuođđu konsultašuvnnaid čađaheapmái areála- ja birashálddašeamis. Sámedikki iežas beroštusaide lea mieđihuvvon máŋgga áššis, erenoamážit konsultašuvnnain Oljo- ja energiijadepartemeanttain energiijahuksemiid oktavuođas. Ovdamearkan dasa lea Fálesrášša bieggafápmohuksen Fálesnuori suohkanis mii biehttaluvvui negatiiva váikkuhusaid geažil guovllu boazodollui.</p>
<p>Lea leamaš sierramielalašvuohta das mo galgá áddet konsultašuvdnaprosedyraid ja konsultašuvnnaid čađaheami NČE:in. Beroškeahttá Sámedikki ávžžuhusain, de ii háliit NČE konsulteret konsešuvdnaáššiid bohtosiid birra, ja konsultašuvdnašiehtadus ráddjejuvvo dušše guoskat doaibmabijuide, main lea váikkuhusčielggadangeatnegasvuohta váikkuhusčielggadusaid láhkaásahusa vuođul. Dat mearkkaša ahte dušše stuorát čáhce- ja bieggafápmorusttegiidda guoská šiehtadus, dan ektui go oaidnit ahte sáhttá leat máŋga uhcit čáhcefápmorusttegiid noađuheapmi oktiibuot mii mearrida makká</p>
<p>Suodjalanplánabargonjuolggadusat sámi guovlluin addet buori vuođu dasa ahte váldit mielde sámi beroštusaid suodjalanprosessii. Dattetge vásiha Sámediggi ahte šiehtadus ii leat seamma oahpis iešguđet hálddašaninstánssain ja fylkkamánniin. Lea vejolaš oahpásmahttit njuolggadusaid buorebut sihke suodjeguovlohálddašeddjiide ja fylkkamánniide.</p>
<p>Mihttomearri:</p>
<p>Sámi beroštusain ja vuoigatvuođalaččain galgá leat duohta vejolašvuohta konsulterejuvvot addin dihtii friija mieđiheami areála- ja resursahálddašeapmái guoski plánaide ja doaibmabijuide ovddalgihtii dieđiheami vuođul. Dát vuoigatvuohta galgá mearriduvvot lágain.</p>
<p>Strategiijat:</p>
<list><p type="listitem">Sámediggi áigu buoridit konsultašuvnnaid NČE:in. Šiehtadus NČE:in konsultašuvnnaid čađaheami birra geahčaduvvojit ja ođasmahttojuvvojit ovdalgo dat jotkojuvvojit.</p>
<p type="listitem">Sámediggi áigu bargat dan ala ahte guovddáš ja regionála eiseválddit galget háhkat máhtu álgoálbmotgažaldagain ja dovdat buorebut konsultašuvdnašiehtadusa ja njuolggadusaid suodjalanplánabargui sámi guovlluin.</p>
</list><p>4.2   Ovttasdoaibman sámi beroštusaiguin gieldda plánemis</p>
<p>Sámedikki mihttomearri lea ahte sámi bákkálaš beroštusain galgá leat vejolašvuohta konsulterejuvvot dakkár mearrádusain, mat gusket sin doaimma luondduvuđđosii. Sámedikki vuostecealkagat galget leat mielde sihkkarastimin sámi kultuvrra ja ealáhusdoaimmaheami luondduvuđđosa.</p>
<p>Sámit ásset eanaš gielddain Norggas, muhto dárbu ja vejolašvuohta beassat sierra geatnegahtti gieldda proseassaide molsašuddá. Sámediggái lea hui deaŧalaš ahte sámit galget beassat leat mielde mearrideamen mo min árbevirolaš areálat: duoddarat ja vuovdi, čáhci, riddu ja mearra, meahcci ja eanadoalu kultureanadat, galgá geavahuvvot ja hálddašuvvot.</p>
<p>Juohkehaččas gii ovddida plánaevttohusa, lea ovddasvástádus láhčit mielváikkuheapmái. Dat čuovvu plána- ja huksenlága paragráfas 5-1. Gielddain lea erenoamáš ovddasvástádus sihkkarastit mielváikkuheami joavkkuin mat sáhttet gáibidit sierra láhčima, dás maiddái sápmelaččat. Ii leat vel konsultašuvdnageatnegasvuohta mearriduvvon lága bokte guoskevaš sámi beroštusaid ja vuoigatvuođalaččaid ektui.</p>
<p>Vuostecealkinváldi, mii Sámedikkis lea plána- ja huksenlága vuođul, lea vuohki mo ollašuhttit álbmotrievtti konsultašuvdnageatnegasvuođaid. Sámedikki vuostecealkinváldi lea nu áibbas earálágan go eará eiseválddiid vuostecealkin vejolašvuohta.</p>
<p>Retningslinjer for innsigelse i plansaker etter plan- og bygningsloven (H-2/14)  bokte háliidii ráđđehus gáržžidit stáhta ja regionála eiseválddiid vuostecealkinvejolašvuođa. Fylkkamánniid rolla stáhta oktiiordnejeaddjin nannejuvvui maiddái. Ráđđehus deattastii 2015:s čielggadusastis  Nationála vuordámušat regionála ja gieldda plánemii  earret eará ahte gieldda iešstivrejupmi galgá deattuhuvvot go regionála- ja stáhta eiseválddit árvvoštallet vuostecealkima. Sámedikki vuostecealkinválddis lea álbmotrievttálaš vuođđu ii ge dan sáhte geahnohuhttit oktiiordnema bokte dahje gáibádusa bokte deattuhit báikkálaš iešstivrejumi.</p>
<p>Sámediggi sáhttá ovddidit vuostecealkaga dakkár áššiin main lea hui stuorra mearkkašupmi sámi kultuvrra ja ealáhusdoaimmaheami luondduvuđđosii. Maid “hui stuorra mearkkašupmi” áiggis áigái mearkkaša, dat gullá Sámediggái árvvoštallat. Sámedikkis lea ovddasvástádus das ahte árvvoštallat ollislaččat lea go ášši nu deaŧalaš ahte galgá ovddidit vuostecealkaga.</p>
<p>Gieldda- ja ođasmahttindepartemeantta 2014 mannosaš vuostecealkinlista čájeha ahte Sámedikkis lei okta proseanta buot vuostecealkagiin. Seammás ledje fylkkamánniin badjel bealli buot vuostecealkagiin. Sámedikki vuostecealkagat leat ovddiduvvon sisabahkkemiid geažil boazodoallu luondduvuđđosii, árbevirolaš riddolagas guolásteapmái, meahcásteapmái ja sámi kulturmuittuide. Ágg</p>
<p>Sámedikki oainnu mielde lea departemeanttas konsulterengeatnegasvuohta go loahppameannuda min vuostecealkagiid ja mii oaivvildit ahte stáhta ii sáhte dan hilgut dakkár áššiin main lea hui stuorra mearkkašupmi min kultuvrii ja ealáhusaide. Ovdamearkan dasa lea Fálesnuori suohkana Nussir-ruvkki muddenplánii vuostecealkaga loahppameannudeapmi, maid stáhtaráđđi ii adnán konsultašuvdnageatnegassan.</p>
<p>Sámediggái lea hui deaŧalaš ahte sámi beroštusaide ja vuoigatvuođalaččaide sihkkarastojuvvo vuoigatvuohta konsulterejuvvot dakkár áššiin mat gusket min luondduvuđđosii. Vaikke vel konsultašuvdnageatnegasvuohta dán rádjai ii leat mearriduvvon lágas, de guoská dát álbmotrievttálaš geatnegasvuohta maiddái báikkálaš ja regionála eiseválddiide. Lea deaŧalaš oažžut nannejuvvot vejolašvuođaid sámi beroštusaide ja vuoigatvuođalaččaide beassat árjjalaččat oassálastit mearridanproseassaide areálaid ja luondduvuđđosa rievdaduvvon geavaheami birra. Jus dan galgá juksat gieldda hálddašeamis, de berre lasihuvvot máhttu sámi kultuvrra, servodatdiliid ja vuoigatvuođaid birra. Seammás fertejit sámi beroštusat ja vuoigatvuođalaččat oažžut nannejuvvot sin  návccaid ja gelbbolašvuođa nu ahte sáhttet leat mielde dahkamin mearrádusaid.</p>
<p>Mihttomearri:</p>
<p>Sámi bákkálaš beroštusain galgá leat vejolašvuohta konsulterejuvvot dakkár mearrádusain, mat gusket sin doaimma luondduvuđđosii. Sámedikki vuostecealkagat galget leat mielde sihkkarastimin sámi kultuvrra ja ealáhusdoaimmaheami luondduvuđđosa.</p>
<p>Strategiijat:</p>
<list><p type="listitem">Sámediggi dáhtu ahte Stuorradiggi nanne lága bokte sápmelaččaid vuoigatvuođa konsulterejuvvot dakkár areálaáššiin, mat njuolgga gusket midjiide ja min beroštusaide.</p>
<p type="listitem">Sámediggi áigu geavahit iežas vuostecealkinválddi dasa ahte sihkkarastit sámi kultuvrra ja ealáhusovddideami luondduvuđđosa boahttevaš buolvvaide.</p>
<p type="listitem">Sámediggi áigu ovddidit iežas bagadeaddjirolla gielddaid ektui dainna áigumušain ahte dat galget buorebut sáhttit láhčit duohta mielváikkuheami njuolgga guoskkahuvvon sámi beroštusaide.</p>
</list><p>4.3   Sámi vuoigatvuođalaččaid návccat oassálastit mearridanproseassaide</p>
<p>Sámedikki mihttomearri lea ahte sámi vuoigatvuođalaččain ja beroštusain galget leat návccat ja gelbbolašvuohta dásseárvosaš ovttasdoaibmamii ja šiehtadallamii industriijain, stáhtain ja riektevuogádagain  .</p>
<p>Sámi vuoigatvuođalaččat ja beroštusat leat ekonomalaččat ja návccaid dáfus heajos dilis go deaivvadit dakkár fitnodagaiguin, mat háliidit ávkkástallat sin guovlluid resurssaiguin. Danne dáhpáhuvvá ovttasdoaibman ja šiehtadallan eahpedássálas fápmodilis. Lea dárbu nannet sámi vuoigatvuođalaččaid gelbbolašvuođa ja návccaid areálaid ja resurssaid geavaheami mearridanproseassain.</p>
<p>Sámediggi lea dorjon álgaga nannet sámi vuoigatvuođalaččaid gelbbolašvuođa ja návccaid deaivvadeapmái stuorát huksejeddjiiguin earret eará Vuođđudusa Protect Sápmi bokte. Vuođđudus veahkeha šiehtadallamiin sámi beroštusaid ja vuoigatvuođalaččaid bealis deaivvadeamis huksejeddjiiguin ja beroštusaiguin. Sámediggi oaivvilda ahte fitnodagaide ja stuorra eanaeaiggádiidda, mat háldejit eatnamiid main leat sámi vuoigatvuođat, sáhttá leat ávki doarjut dakkár álgaga.</p>
<p>2015 rájes lea Sámediggi ásahan ohcanvuđot doarjjapoastta sámi areála- ja resursavuoigatvuođaid čuovvoleapmái. Ortnet vuoruha doarjaga juridihkalaš veahki várás sámi vuoigatvuođalaččaide dakkár áššiin maid ferte jođihit duopmostuoluin ja mat lea prinsihppaláganat dan ektui ahte fuolahit eana- ja resursavuoigatvuođaid. Viidáseappot vuoruhuvvo doarjja bagadan- ja ovdaiskkadanortnegii vai oktasaš gáibádusaid sáhttá ovddidit Finnmárkokommišuvdnii. Dasa lassin vuoruhuvvo doarjja daid fierpmádagaide ja organisašuvnnaide mat barget dainna ahte oažžut dohkkehuvvot eana- ja resur</p>
<p>Sámediggi oaidná dárbbu veahkehit sámi vuoigatvuođalaččaid vai sii nagodit gáibidit ahte sin areálat ja resurssat sihkkarastojuvvojit ja fuolahuvvojit. Orohagat ožžot doarjaga boazodoallobušeahta bokte dakkár bargui, muhto dat ii leat lahka ge doarvái. Eará sámi ealáhusat, meahcásteaddjit dahje gilisearvvit eai oaččo stáhta doarjaga vuoigatvuođabargui. Dakkár doarjjaortnegiid ásaheapmi ferte dahkkojuvvot lagas ovttasbarggus sámi ealáhusorganisašuvnnaiguin ja ásahusaiguin.</p>
<p>Mihttomearri:</p>
<p>Sámi vuoigatvuođalaččain ja beroštusain galget leat návccat ja gelbbolašvuohta dásseárvosaš ovttasdoaibmamii ja šiehtadallamii industriijain, stáhtain ja riektevuogádagain.</p>
<p>Strategiijat:</p>
<list><p type="listitem">Sámediggi áigu nannetŧ sámi vuoigatvuođalaččaid vejolašvuođaid mieđihit friija ja ovddalgihtii addojuvvon dieđiheami vuođul dakkár gažaldagain mat gusket ávkkástallamii luondduriggodaiguin.</p>
<p type="listitem">Sámediggi áigu nannet doarjjaortnegiid sámi vuoigatvuođalaččaid várás. Sámediggi ii sáhte okto bargat ja háliida gulahallama sámi organisašuvnnaiguin ja ásahusaiguin nannen dihtii vuoigatvuođalaččaid posišuvnna ovttasdoaibmamis huksenberoštusaiguin.</p>
</list><p>4.4   Árbediehtu – resursa hálddašeapmái</p>
<p>Sámedikki mihttomearri lea ahte sámi árbediehtu galgá dohkkehuvvot ja deattuhuvvot seamma dásis go dutkanvuđot máhttu mearrádusproseassain eatnamiid ja resurssaid geavaheami ja suodjaleami oktavuođas. Sámediggi áigu váikkuhit dasa ahte árbediehtu hálddašuvvo árvvusanidettiin máhttoguddiid ja nu ahte dakkár máhttu lea mielde mearridanproseassain gulahaladettiin sámi servodagaiguin ja nu váldojuvvot atnui sámi guovlluid areálaid ja resurssaid hálddašeapmái.</p>
<p>Á  rbediehtu  lea min máhttu dohkálaš luondduresursahálddašeamis, ja das makkár sadji olbmos lea luonddus. Dán leat mii geavahan ceavzimii áiggiid čađa. Dát máhttu lea gaskkustuvvon buolvvas bulvii min ávkkástallanguovlluid oktilis geavaheami bokte, ja muitalusaid ja meanuid bokte. Nissonolbmot leat leamaš ja leat deaŧalaččat árbedieđu gaskkusteamis mánáid bajásgeassima bokte. Árbediehtu lea áibbas deaŧalaš dasa ahte mii galgat sáhttit gaskkustit min kultuvrra ja áddejumiid boahtte buolvvaide.</p>
<p>Biologalaš šláddjiivuođa konvenšuvnna artihkal 8j deattasta ahte stáhtat galget árvvusatnit, gáhttet ja bisuhit álgoálbmogiid ja báikegottiid máhtu, innovašuvnnaid ja geavada biologalaš šláddjiivuođa geavaheamis ja gáhttemis. Luonddušláddjiivuođa § 8 gáibida ahte máhttu buolvvaid vásáhusaid vuođul luonddu geavaheamis ja dainna ovttasdoaibmamis, dás maiddái sámi geavahus vuođu, galgá deattuhuvvot buot mearrádusaid oktavuođas mat gusket luonddušláddjiivuhtii.</p>
<p>Vaikke vel láhka dohkkeha ge árbedieđu, de lea hástaleaddjin hálddašeapmái váldit atnui sámi árbedieđu geavadis. Á  rbediehtu  lea uhccán duođaštuvvon ja váttis gávdnat čálalaš gálduin dahje kártadieđuin. Dasa lassin molsašuddá hálddašaneiseválddiid máhttu das mo berre dan váldit atnui mearrádusproseassain. Viidáseappot sáhttá leat hástalussan ahte sámi árbediehtu árvvohuhttojuvvo ja adnojuvvo oasálašoaidnun areálavuoigatvuođaáššiin, ii ge oassin máhttovuođus. Árbedieđu ferte geavahit lagas gulahallamis sámi vuoigatvuođalaččaiguin, guoskevaš oasálaččaiguin ja árvvusanidettiin máhttoguddiid.</p>
<p>Váikkuhusčielggadeami láhkaásahusat deattastit ahte čielggadusat galget vuođđuduvvot dan máhttui mii gávdno ja dan ođasmahttimii. Dasa lassin čujuhuvvo dasa ahte go dakkár máhttu ii gávdno deaŧalaš dilálašvuođaid birra, de galgá nu guhkás go lea vejolaš, háhkat ođđa dieđu. Sámediggi oaivvilda ahte plánaeiseválddit berrejit eanet geatnegahttojuvvot háhkat ođđa dieđu árbevirolaš sámi areála- ja resursageavaheami birra ja maid dat mearkkaša sápmelaččaide. Sámediggi lea áššis 008/16  Sámediggedieđáhus ali</p>
<p>Mihttomearri:</p>
<p>Sámedikki mihttomearri lea ahte sámi  árbediehtu  galgá dohkkehuvvot ja deattuhuvvot seamma dásis go dutkanvuđot máhttu mearrádusproseassain eatnamiid ja resurssaid geavaheami ja suodjaleami oktavuođas. Sámediggi áigu váikkuhit dasa ahte árbediehtu hálddašuvvo árvvusanidettiin máhttoguddiid ja nu ahte dakkár máhttu lea mielde mearridanproseassain gulahaladettiin sámi servodagaiguin ja nu váldojuvvot atnui sámi guovlluid areálaid ja resurssaid hálddašeapmái.</p>
<p>Strategiijat:</p>
<list><p type="listitem">Sámediggi áigu bargat dainna ulbmiliin ahte ráhkaduvvojit geatnegahtti njuolggadusat dasa mo sámi árbediehtu galgá váldojuvvot mielde čielggadan- ja plánenproseassaide.</p>
<p type="listitem">Sámediggi áigu váikkuhit dasa ahte areálaid- ja resurssaidhálddašeddjiin leat návccat árvvusatnit ja geavahit sámi  árbedieđu  . Dat galgá dahkkojuvvot ovttas ja gulahallamis oahppo- ja fágaásahusaiguin, sámi vuoigatvuođalaččaiguin, guoskevaš oasálaččaiguin ja máhttoguddiiguin.</p>
</list><p>4.5   Váikkuhusčielggadusat</p>
<p>Sámedikki mihttomearri lea ahte váikkuhusčielggadusat galget addit mearrádusguoskevaš máhtu sámi areálageavaheami birra ja árbedieđu mii čatnasa dasa.</p>
<p>Dakkár árbevirolaš sámi ealáhusat go boazodoallu, vuotnaguolásteapmi, eanadoallu, lotnolasealáhusat ja meahcásteapmi geavahit luonddu ja resurssaid buotbeallásaš ja molsašuvvi vuogi mielde. Geavaheapmi sorjá luonddubirrasis ja resurssain ollisvuohtan. Dakkár ollislaš geavaheapmi eaktuda maiddái ollislaš lahkoneami resurssaid hálddašeapmái. Vaikke vel geatnegasvuođat leat mearriduvvon lága bokte, de dat ii dáhpáhuva álo geavadis.</p>
<p>Areála- ja muddenplánat, main sáhttá leat stuorra váikkuhus birrasii ja servodahkii, galget erenoamážit árvvoštallat ja válddahit dáid váikkuhusaid. 2014 mannosaš váikkuhusčielggadeami láhkaásahusat válddahit lagabui guđe doaibmabijut gáibidit dakkár čielggadeami, ja guđe dilit galget čilgejuvvot. Váikkuhusčielggadusat galget earret eará árvvoštallat doaibmabiju váikkuhusaid kulturmuittuide ja kulturbirrasii, sámi meahcceealáhusaid doaimmaheapmái ja boazodoalu sierraárvoguovlluide. Viidáseappot galgá plánejuvvon ja čađahuvvon plánaid ja doaibmabijuid noađuheapmi oktiibuot árvvoštallojuvvot.</p>
<p>Plána- ja huksenlága § 3-1 c čuoggá láhkamearkkašupmi namuha erenoamážit dan ahte go boazodoalloberoštusat guoskkahuvvojit, de galgá árvvoštallat plánaid ja doaibmabijuid váikkuhusaid oktiibuot juohke orohahkii sierra. Čájehuvvo hástaleaddjin čilget dálá ja plánejuvvon doaibmabijuid noađuheami oktiibuot. Nuppi bealis guoská orohat máŋgga hálddahuslaš ovttadahkii, sihke gielddaide ja fylkkaide. Nuppi bealis fas sáhttá dakkár bargu leat resursa- ja gealbogáibideaddji.</p>
<p>Ii dakkár ge áššiin mat meannuduvvojit čáhceresursalága ja energiijalága vuođul, geatnegahttojuvvo ohcci čielggadit dálá ja plánejuvvon noađuheami oktiibuot boazodollui. NČE lea baicce ieš válljen dahkat dakkár árvvoštallama iežas mearrádusdokumeanttain. Sámediggi oaivvilda dan unohassan ja lea dakkár diliin ovddidan vuostecealkaga.</p>
<p>Mearrasámi riddo- ja vuotnaguovlluid guolásteddjiide lea hástalussan ahte dutkanbohtosat mearradoalu váikkuhusaid birra luođuguollái eai leat nu čielgasat. Dutkan ii leat nagodan duođaštit váikkuhit go luoitimat ja kemikálageavaheapmi mearradoalus luođuguoli jođálmasmálle ja gođđama. Akvakultuvrra konsešuvdnaohcamat hárve geatnegahttojuvvojit čielggadit plánejuvvon doaibmabijuid noađuheami oktiibuot vuonain. Riddo- ja mearraguovlluid oainnut maid uhccán vuhtiiváldojuvvojit go sii dieđihit ahte sálaš jávká dahje uhcco.</p>
<p>Sámediggi oaivvilda ahte váikkuhusčielggadusat galget váldit mielde sámi árbedieđu ja báikkálaš geavaheddjiid vásáhusaid. Sámediggi gáibida ahte dakkár ollislaš máhttoháhkan fuomášuhttojuvvo, mii vuhtiiváldá árbevirolaš sámi ealáhu</p>
<p>Mihttomearri:</p>
<p>Váikkuhusčielggadusat galget addit máhtu ja vuhtiiváldit ollislaš sámi areálageavaheami ja árbedieđu mii čatnasa dasa.</p>
<p>Strategiijat:</p>
<list><p type="listitem">Sámediggi bargá dainna ulbmiliin ahte buot mearridanproseassat sámi kultuvrra ja ealáhusdoaimmaheami luondduvuđđosa geavaheami oktavuođas árvvoštallet plánaid ja doaibmabijuid noađuheami oktiibuot.</p>
<p type="listitem">Go dálá ja ođđa plánaid ja doaibmabijuid noađuheapmi oktiibuot juohke orohahkii sierra ii leat válddahuvvon, de dat lea iehčanas vuostecealkinsivva Sámediggái.</p>
</list><p>4.6   Gealbogáibádus boazodoalločielggadeddjiide</p>
<p>Sámedikki mihttomearri lea ahte biddjojuvvojit sierra gáibádusat daidda čielggadeddjiide, geat galget čilget plánaid ja doaibmabijuid váikkuhusaid boazodollui. Dasa lassin berre stáhta ráhkadit njuolggadusaid dasa mo guoskevaš orohagat galget váldojuvvot mielde dán bargui vai áššit čielggaduvvojit dohkálaččat.</p>
<p>Ráđđehusa fáddábagadus  Boazodoallu ja plánen plána- ja huksenlága vuođul  deattasta ahte areálaplánamearrádusat galget leat vuođđuduvvon dohkálaš váikkuhusčielggadusaid boazodollui ja doarvái bures vuhtiiváldit ealáhusa areáladárbbuid. Dat čuovvu earret eará ILO-konvenšuvnna nr. 169 7. artihkkalis, mii gáibida ahte sisabahkkemiid váikkuhusat sámi guovlluin, dás maiddái guovlluin gos boazodoallu doaimmahuvvo, galgá leat doarvái bures čielggaduvvon ovdalgo vejolaš luondduduohtadeami sáhttá čađahit.</p>
<p>Boazodoallu dovddaha eahpeluohttámuša daidda klassifiserenvugiide mat geavahuvvojit boazodoallofágalaš árvvoštallamiin. Lea uhccán heivvolaš geavahit dakkár reaidduid mat leat ráhkaduvvo eanadoalu luonddugeavaheami ja eanadatáddejumi várás. Ollugat moitet maiddái dan vuogi mo čielggadeaddjit háhket čielggadangelbbolašvuođa.</p>
<p>Sámediggi oaivvilda ahte sámi vuoigatvuođalaččat dárbbašit oažžut vejolašvuođa leat mielde válljet geat galget čielggadit, mii galgá čielggaduvvot ja makkár vuođul galgá čielggaduvvot. Proseassa dán  duogábealde galgá maid duođaštuvvot.</p>
<p>Mihttomearri:</p>
<p>Galget biddjojuvvojit sierra gáibádusat daidda čielggadeddjiide, geat galget čilget plánaid ja doaibmabijuid váikkuhusaid boazodollui. Dasa lassin berre stáhta ráhkadit njuolggadusaid dasa mo guoskevaš orohagat galget váldojuvvot mielde dán bargui vai áššit čielggaduvvojit dohkálaččat.</p>
<p>Strategiijat:</p>
<list><p type="listitem">Sámediggi áigu bargat dainna ulbmiliin ahte stáhta ráhkada njuolggadusaid dasa mo boazodoallofágalaš váikkuhusčielggadusa ráhkaduvvojit.</p>
</list><p>5   Sámi kultuvrra ja ealáhusdoaimmaheami luondduvuođus</p>
<p>Eanaareálaid hálddašeapmi dáhpáhuvvá eanaš báikkálaččat gielddain, plána- ja huksenlága vuođul deaŧaleamos stivrendokumeantan. Plána- ja huksenláhka galgá váikkuhit dasa ahte buot almmolaš plánen sihkkarastá sámi kultuvrra ja ealáhusdoaimmaheami luondduvuđđosa. Vai sámi dimenšuvdna nannejuvvo ja boahtá oidnosii gieldda plánaproseassain, de ferte sámi vuhtiiváldin šaddat lunddolaš ja ovttastuvvon oassi plánaproseassain. Dát kapihtal bidjá erenoamáš deattu guolásteami, eanadoalu ja boazodoalu luondduvuđđosii. Meahcci meahcástemiid ja lotnolasealáhusaid resursavuođđun gieđahallojuvvo 8. kapihttalis.</p>
<p>5.1   Riddu ja mearra mearrasámi kultuvrra resursavuođusin</p>
<p>Sámedikki mihttomearrin lea ahte sámi báikegottiin galgá leat beassanvuohta buhtes riddo- ja mearraguovlluide mat sihkkarastet eallinnávccalaš vuotna- ja riddoguolásteami vuđđosa, muhto maiddái guolásteami biebmolassin ja arvvosmahttimii. Sámediggi áigu sihkkarastit ahte gilvaleaddji areálagáibideaddji doaimmat eai bilit, nuoskkit dahje duvdde eret dáid resurssaid ja areálaid.</p>
<p>Árbevirolaš sámi riddoguolásteaddjit váikkuhit ássamii Finnmárkku ja Davvi-Romssa rittuide ja vuonaide. Guolásteapmi lea maid deaŧalaš muhtun sámi báikegottiide </p>
<p>Resursaávkkástallan mearas biebmolassin lea áin deaŧalaš ollu dállodoaluide sihke ekonomalaččat ja kultuvrralaččat.</p>
<p>Mearradoallu lea hástalus árbevirolaš riddoguolástemiide. Biebmanrusttegat gáržžidit areálaid. Luoitimiin, luossadihkiid dálkkodeamis ja leavvamis ja eará dávddain sáhttet leat negatiiva váikkuhusat mearrabirrasii, ja nu dat sáhttet leat birasáittan. Dorski gođđosajit ja mearraluosa ja eará luođuguoli guorahagat sáhttet dasa lassin leat rašit biebmanrusttegiid váikkuhusaide. Dán fáttás váilot čielga dutkandieđut.</p>
<p>Ráđđehusa áigumuš lea ahte mearradoallu galgá šaddat viđa geardde stuorábun ovdal 2050. Dát stuorrun sáhttá dáhpáhuvvat buori muddui árbevirolaš riddoservodagain. Mearradoallo lassáneapmi sáhttá ge dalle álkit gártat vuostálagaid árbevirolaš báikkálaš resursaávkkástallamiin seammás go  nuoskkideapmi vuonain stuorru sakka. Mearraluossabivdit lea áitojuvvon joavku mii dakkár ovdáneami geažil šaddá gillát.</p>
<p>Fylkkamánnit válde badjelasaset válddi konsešuvdnajuolludeamis Guolástusdirektoráhtas 2010.s. Nu manahii Sámediggi vejolašvuođa bivdit konsultašuvnnaid konsešuvdnadásis. Dál sáhttá Sámediggi dušše gáibidit doaibmabiju váikkuhusaid čilgejuvvot sámi meahcceealáhusaide ja sámi kulturmuittuide.</p>
<p>Guolástusdirektoráhtas lea geatnegasvuohta čuovvolit maiddái sámi guolástusberoštusaid konsultašuvdnajuolludemiid oktavuođas. Sámedikkis eai leat dieđut dan birra ahte Guolástusdirektoráhta árjjalaččat ovddida sámi vuhtiiváldimiid iežas cealkámušain.</p>
<p>Sámedikkis lea vejolašvuohta váikkuhit mearrádusaide mearraareála geavaheami oktavuođas gielddaid areálaplána- ja riddoavádatplánabarggu bokte plána- ja huksenlága vuođul. Gielddain lea plánemis dušše vejolašvuohta mearridit gosa sii háliidit akvakultuvrra ja guđe šlájaid galgá leat lohpi biebmat. Biebmama viidodat ja eavttut mearriduvvojit konsešuvdnameannudeami bokte mas fylkkagielda lea eiseváldin.</p>
<p>Hálddašanguoskevaš máhttu sámi riddo- ja mearraguovlluid árbevirolaš geavaheami birra váilu, ja reaiddut dán geavaheami árvvu árvvoštallanreaiddut. Báikkálaš servodatlaš mearkkašupmi ja vuotnaguolástanfatnasiid boađut eai dahkkojuvvo dávjá oainnusin, nu go boađut ja bargosajit mat ceggejuvvojit mearradoalus. Dasa lassin vásihit guolásteaddjit ahte gielddain eai leat doarvái dahje váilot rutiinnat dasa mo háhkat árbedieđu mearraguovlluid geavaheami birra plánaproseassain.</p>
<p>Guolástusdirektoráhta lea iežas kártenreaiddus oainnusin dahkan riddo- ja mearraguovlluid dálá geavaheami, ja dát reaidu geavahuvvo dávjá plánemis. Kártenreaidu ii oainnusmahte sámi geavaheami erenoamážit ii ge guovlluid gos bivdojuvvo biebmolassin. Danne lea váttis plánaproseassain oainnusmahttit mearraareálaid sámi geavaheami ja dan dahkat olahahttin almmá dan haga ahte njuolgga seaguhit guovlluid geavaheddjiid.</p>
<p>Sámediggái lea mearrideaddjin ahte sámi báikegottit ožžot vejolašvuođa searvat plánaproseassaide, mas mearraareálaid geavaheami eavttut biddjojuvvojit. Vejolašvuohta viidáseappot fievrridit árbevirolaš guolásteami ja mearraguovlluid geavaheami biebmolassin lea hui deaŧalaš sámi kultuvrii. Sámediggi oaivvilda ahte oassi mearradoalu árvoháhkamis galgá fievrriduvvot ruovttoluotta sámi báikegottiide.</p>
<p>Mihttomearri:</p>
<p>Sámi báikegottiin galgá leat beassanvuohta buhtes riddo- ja mearraguovlluide mat sihkkarastet eallinnávccalaš vuotna- ja riddoguolásteami vuđđosa, muhto maiddái guolásteami biebmolassin ja arvvosmahttimii. Dáid resurssaid ja areálaid eai galgga gilvaleaddji doaimmat bilidit, nuoskkidit dahje duvdit eret.</p>
<p>Strategiijat:</p>
<list><p type="listitem">Sámediggi bargá dainna ulbmiliin ahte rittu ja meara árbevirolaš geavaheapmi boahtá oidnosii gielddaplánaproseassain ja váikkuhusčielggademiin.</p>
<p type="listitem">Sámediggi áigu bargat dan ala ahte Guolástusdirektoráhta vuhtiiváldá sámi guolástusberoštumiid iežas cealkámušain akvakultuvrra konsešuvnnaid juogadeapmái ja areálaplánaide.</p>
<p type="listitem">Sámediggi vuordá ahte Dálkkádat- ja birasdepartemeanta dohkkeha Sámedikki árjjalaš  oassálastima muddemiidda mearraluossabivddu vuođđun mearrasámi kultuvrii.</p>
<p type="listitem">Sámediggi áigu bargat dan ala ahte dat kártenreaidu mii geavahuvvo plánemis, maiddái čájeha mearraareálaid sámi árbevirolaš geavaheami.</p>
<p type="listitem">Sámediggi áigu váikkuhit dasa ahte sámi báikegottit ja guolásteaddjit nagodit searvat daidda proseassaide mat gusket sin vejolašvuhtii doaibmat ja ovdánit.</p>
<p type="listitem">Sámediggi áigu bargat dan ala ahte oassi biebmama árvoháhkamis fievrriduvvo ruovttoluotta sámi báikegottiide.</p>
<p type="listitem">Sámediggi áigu bargat dan ala ahte stáhta váldá ovddasvástádusa biebmanrusttegiid birassihkkarastimis ja dan čuovvoleamis.</p>
</list><p>5.2   Gilvvagieddi ja niitu eanadoalu resursavuođđun</p>
<p>Sámedikki mihttomearri lea ahte ráhkaduvvon eatnamat sámi guovlluin ain galget geavahuvvot árjjalaččat vuođđun dálá ja boahtteáiggi biebmobuvttadeapmái.</p>
<p>Sámi guovlluid eanadoalu vuođđun lea leamaš báikkálaččat šaddaduvvon roavvafuođar. Sihke ráhkaduvvon eana ja niitu leat leamaš deaŧalaš resursan sámi eanadoalu ovdáneapmái. Leamaš eanaš dakkár roavvafuođarvuđot buvttadeamit go šibit-, sávza- ja gáicadoallu ja leat ain.</p>
<p>Eanadoalus sámi guovlluin lea eanaš leamaš smávva doalut ja lotnolasat eará doaimmaiguin. Eatnamat ledje dávjá bieđgguid ja heajut heivehallojuvvon. Dat lea váttásmahttán stuorra doaibmavisttiid huksema erenoamážit riddoguovlluin. Dakkár guovlluin leat ollu doalut heaittihuvvon. Dat lea dagahan ahte ráhkaduvvon eatnamat leat vesáluvvan. Eará guovlluin lea sámi eanadoallu maid sturron ođđaáigásaš doallun. Erenoamážit Deanus ja Álttás leat huksejuvvon stuorra ja áigái heivehuvvon visttit. Olles riikkas lea mielkedoaluid lohku njiedjan beliin áigodagas 2003-2013. Maiddái sávzadoaluid lohku lea njiedjan. Gilvvagiettit geavahuvvojit sihke fuođarbuvttadeapmái ja guohtumii, muhto niitu ja meahcci geavahuvvo eanaš guohtumin sávzzaide ja muhtumassii gáiccaide. Maiddái sámi guovlluin leat eanadoalloareálat njiedjan. Romssa fylkkas lea roavvafuođarareála njiedjan ovcciin proseanttain áigodagas 2003-2013 ja Nordlánddas lea njiedjan seamma áigodagas leamas gávcci proseantta. Dábáleamos sivvan dán njiedjamii lea ahte eanadoalloareálat geavahuvvojit huksemiidda ja ahte sihke gilvvagiettit ja niittut vuovdiluvvet. Vaikke vel sihke doaluid lohku ja eanadoalloareálat leat njiedjan, de ii leat eanadoalu árvoháhka njiedjan dađi eanet. Sivvan sáhttá leat ahte buvttadeapmi lea beavttálmahttojuvvon dainna lágiin ahte doalut ja buvttadeamit leat sturron. Seammás dagaha doaluid heaittiheapmi ahte olmmošlohku sámi guovlluin njiedjá.</p>
<p>Sávzadoallu lea areálagáibideaddji ealáhus mas meahci ja niittuid geavaheapmi lea áibbas deaŧalaš ekonomalaš bohtosii. Dat ahte sávza guohtu meahcis, dagaha ahte buvttadeapmi maid lea ekologalaččat ceavzil seammás go sávza hehtte vuovdiluvvama. Guohtun lea maid buorre biologalaš šláddjiivuhtii meahcis. Go guohtun bisána ja boares niittut vesáluvvet ja vuovdiluvvet, de dalle massit sihke guohtumiid ja luonddušláddjiivuođa. Dat lea heajos biraspolitihkka.</p>
<p>Eanaš sávzadoallit leat organiserejuvvon guohtunservviide. Guohtunsearvvit galget lágidit guohtuma nu ahte dat geavahuvvojit beaktilepmosit. Dat galget maiddái lágidit bearráigeahču doppe gos sávzzat leat guohtumiin eastadan dihtii vahágiid. Boraspiret dagahit eanaš vahágiid. Stuorra sávzagielddain leat ráhkaduvvon guohtunplánat. Dat galget duođaštit guohtunresurssaid geavaheami. Dat sáhttet maiddái oainnusindahkat dan árvoháhkama mii dáhpáhuvvá meahcis, ja nu čájehit servo</p>
<p>Ávkkástallan- ja guohtunareálaid beaktilis suodjaleapmi sihkkarastá dállodolliide sihke biologalaš ja ekonomalaš vuođu boahtteáiggediđolaš ja ceavzilis dollui.</p>
<p>Mihttomearri: Ráhkaduvvon eatnamat sámi guovlluin galget ain geavahuvvot árjjalaččat vuođđun dálá ja  boahtteáiggi borramušbuvttadeapmái.</p>
<p>Strategiijat:</p>
<list><p type="listitem">Sámediggi áigu leat mielde hehttemin eanadoalloareálaid heaittiheami ja vuovdeluvvama</p>
<p type="listitem">Sámediggi áigu bargat dan ala ahte sámi guovlluid eanadoalus leat einnostanvejolaš eavttut das ahte geavahit meahci beaktilit oassin doaibmavuođustis.</p>
<p type="listitem">Sámediggi áigu bargat dan ala ahte eanet gielddat váldet mielde meahcceguohtunplánaid areálahálddašeapmái.</p>
</list><p>5.3   Boazodoalu guohtunvuođđu</p>
<p>Sámedikki mihttomearri lea ahte boazodoalus leat dárbbašlaš guohtumat, johtolagat ja sierraárvoguovllut.</p>
<p>Boazodoallu dárbbaša stuorra oktilis guovlluid, ja guohtunráfi. Dárbbašuvvo ollislaš lahkoneapmi dasa ahte sihkkarastit guohtunvuođu boazodollui ja vejolašvuođa ovddidit ealáhusa.</p>
<p>Boazoguohtumiid gáržžideapmi lea okta stuorámus áitagiin boazodollui. Sisabahkkemat boazodoalu guohtunvuđđui sáhttet leat dakkár infrastruktuvradoaibmabijut go geaidnu, ruovdemáđii dahje fápmolinnját, energiijaindustriijahuksemat nu go bieggamillut ja čáhcefápmohuksemat ja rogganindustriija nu go ruvkedoaimmat ja báktebolttohagat dahje bartahuksen. Lea maid hástalussan go eai leat buot orohagain mearriduvvon áigodatguohtumat. Dát čuolmmat, ja čuolmmat mat čatnasit Ruoŧa ja Norgga gaskasaš boazoguohtunkonvenšuvdnii, gieđahallojuvvojit lagabui Sámediggedieđáhusas boazodoalu birra.</p>
<p>Johtolagaid suodjaleapmi lea okta deaŧaleamos beliin go galgá sihkkarastit eallinnávccalaš boazodoalu boahtteáigái. Lunddolaš johtolagaid massin buvttiha lassi goluid, eanet barggu ja hástalusaid miehtá boazodoallojagi. Dakkár sisabahkkemis mas iešalddis sáhttá orrut smávva mearkkašupmi, sáhttet leat stuorra váikkuhusat go dan geahččá ovttas buot eará sisabahkkemiiguin.</p>
<p>Sámediggi ii leat fágaeiseváldi boazodoalus, muhto das lea iehčanas rolla bearráigeahččat ahte doaibmabijut čađahuvvojit álbmotrievtti njuolggadusaid vuođul. Guovllustivrrat, main ovdal lei iehčanas vuostecealkinváldi, heaittihuvvojedje 2014:s. Boazodoalu regionála hálddašeapmi, ovttas vuostecealkinválddiin boazodoalloáššiin, sirdojuvvui fylkkamánniide. Sámedikki árvvoštallamat dárbbu birra ovddidit vuostecealkagiid, dahkkojuvvo sorjjasmeahttumit fylkkamánniid oainnuin konkrehta areálaáššis.</p>
<p>Sámediggái lea áigeguovdil ovddidit vuostecealkaga go doaibmabidju, dahje dálá ja plánejuvvon doaibmabijut oktiibuot, dagahit ahte lea mearkkašuhtti váddáseappot dahje veadjemeahttun bisuhit boazodoalu siskkáldasat orohagas dahje siiddas. Dakkár dilit leat ON siviila ja politihkalaš vuoigatvuođaid konvenšuvnna § 27 rihkkun. Sámediggi deattuha maid dan ahte boazodoalus galgá leat duohta vejolašvuohta mieđihit friija ja ovddalgihtii dieđiheami vuođul, ja go lea diehtu plánaid ja doaibmabijuid váikkuhusaid birra oktiibuot ovttaskas orohahkii dahje siidii. Dát lea dat doaibmaviidodat maid Sámediggi hálddaša, stáhta álbmotrievttálaš geatnegasvuođaid vuođul ja vuostecealkineiseváldin plána- ja huksenlága vuođul.</p>
<p>Sámediggi oaidná hui deaŧalažžan ahte gielddalaš, regionála ja nationála eiseválddit háhket áddejumi das ahte boazodoallu lea álgoálbmotealáhus erenoamáš suodjalusain. Plánaeiseválddit galget plánema bokte sihkkarastit ahte boazodoalus lea doarvái ja einnostanvejolaš guohtunvuođđu  ealáhusa doaibma- ja kulturvuđđosa bisuheapmái. Regionála plánat boazodoalu várás sáhttet veahkehit oaidnit boazodoalu ollislaš areáladárbbu ja –vuđđosa boahtteáiggi várás. Romssa fylkkasuohkan lea álggahan dakkár barggu, ja Sámediggi vuordá ahte eará ge fylkka álggahit dákkár barggu</p>
<p>Mihttomearri:</p>
<p>Sámedikki mihttomearri lea ahte boazodoalus leat dárbbašlaš guohtumat, johtolagat ja sierraárvoguovllut.</p>
<p>Strategiijat:</p>
<list><p type="listitem">Sámediggi áigu bargat dan ala ahte boazodoalus leat ekonomalaš resurssat ja fágalaš návccat dasa ahte oassálastit dásseárvosat áššeoasálažžan daid mearrádusproseassaide mat váikkuhit sin guohtunvuđđui.</p>
<p type="listitem">Sámediggi áigu váikkuhit dasa ahte stáhta eiseválddit, fylkkasuohkanat ja gielddat láhčet dakkár plánaproseassaide mat ollašuhttet álbmotrievttálaš geatnegasvuođa suodjalit boazodoalloareálaid.</p>
</list><p>5.4   Sámedikki plánaveahkki buorre reaidu plánemii</p>
<p>Sámedikki mihttomearri lea ahte plánaveahkki galgá leat áigeguovdilis ja ávkkálaš reaidu plánemii plána- ja huksenlága vuođul. Sámediggi galgá plánaveahki bokte doaibmat árjjalaččat mielde plánaproseassain.</p>
<p>Sámedikki plánaveahkki – Bagadus sihkkarastimii sámi kultuvrra, ealáhusdoaimmaheami ja servodateallima go plánejuvvo plána- ja huksenlága vuođul (plánaoasi) dohkkehuvvui Sámedikki dievasčoahkkimis 2010:s. Plánaveahkki definere prinsihpaid plánemis fuolahan dihtii sámi vuhtiiváldimiid gieldda, regionála ja stáhta plánain. Plánaveahkki konkretisere maiddái dan ahte plánat galget vuhtiiváldit sámi kultuvrra, ealáhusdoaimmaheami ja resursageavaheami.</p>
<p>Sámediggi vásiha ahte plánaeiseválddiin molsašuddá máhttu das maid sámi kultuvrra, ealáhusdoaimmaheami ja servodateallima luondduvuđđosa sihkkarastin mearkkaša plánemis. Sivvan dasa sáhttá leat ahte dát vuhtiiváldin lea ođas plánalágas. Doaba “sámi kultuvrra, ealáhusdoaimmaheami ja servodateallima luondduvuođus” sáhttá maid leat amas sidjiide geain ii leat oktilis gaskavuohta sámi kultuvrii ja servodateallimii. Dárbbašuvvo bagadeapmi fáttás, ja Sámedikkis lea ovddasvástádus dán barggus.</p>
<p>Čielggadusaid bokte ovdal dieđáhusbarggu čujuhuvvui dasa ahte Sámedikki plánaveahkis lea ollu máid sáhttá geavahit go galgá hábmet eanet konkrehta vuordámušaid gielddalaš ja regionála plánemii. Sámedikki plánaveahkki adnojuvvui uhccán konkrehta ja earret eará váilui bagadus das mo háhkat ja geavahit árbedieđu plánaproseassain.</p>
<p>Sámediggi oaivvilda ahte dárbbašuvvo oahpásmahttit plánaveahki buorebut plánaeiseválddiide, ja duddjot oppalaččat buoret áddejumi das maid plána- ja huksenlága § 3-1 c sámi kultuvrra ja ealáhusdoaimmaheami luondduvuđđosa sihkkarastin mearkkaša. Sámediggi oaidná ávkki das ahte bargat ovttas gielddaiguin duddjon dihtii áddejumi ja máhtu sámi vuhtiiváldima birra plánabarggus. Dat eaktuda ahte gielddat beroštit ja oidnet ahte dakkár ovttasbargu lea ávkin maiddái sidjiide.</p>
<p>Sámedikki plánaveahkki fátmmasta badjel 130 gieldda Finnmárkku rájes davvin Hedmárkku rádjai  máddin. Sámedikkis eai leat dál resurssat bargat lagas oktavuođas buot daid gielddaiguin, maidda Sámedikki plánaveahkki guoská. Baicce sáhttá leat ávkkálaš bargat lagat oktavuođas muhtun válljejuvvon gielddaiguin ráhkadan dihtii buriid hálddašangeavadiid, maid eará ge gielddat sáhttet geavahit.</p>
<p>Gielddat main lea sámi eanetlohku leat sierradilis go guoská servodatovddideapmái sámi oktavuođas. Eanetlohkogielddain dáhpáhuvvá buot servodateallin sámi kultuvrralaš ja gielalaš oktavuođas. Vásáhusat sámi vuhtiiváldimiin ja dan čilgen plánabarggus sámi eanetlohkogielddain lea ávkkálaš maiddái eará gielddaide ja ásahusaide main ii dárbbaš leat sámi kulturgelbbolašvuohta.</p>
<p>Sámedikki plánaveahkki berre leat vuođđun konsultašuvnnaide Gieldda- ja ođasmahttindepartemeanttain go galgá mearridit stáhta plánanjuolggadusaid sihkkarastin dihtii sámi kultuvrra, ealáhusdoaimmaheami ja servodateallima luondduvuđđosa. Viidásat ovddiduvvon plánaveahkki dahje mearriduvvon stáhta plánanjuolggadus sáhttá čielgaseappot oažžut ovdan dan ahte sihke riikkaidgaskasaš ja nationála l�</p>
<p>Mihttomearri:</p>
<p>Sámedikki plánaveahkki galgá leat áigeguovdilis ja ávkkálaš reaidu plánemii plána- ja huksenlága vuođul.</p>
<p>Strategiijat:</p>
<list><p type="listitem">Sámediggi galgá plánaveahki bokte doaibmat árjjalaččat ovttas gielddaiguin plánaproseassain.</p>
<p type="listitem">Sámediggi bargá dan ala ahte Sámedikki plánaveahkki mearriduvvo stáhta plánanjuolggadussan.</p>
<p type="listitem">Sámediggi galgá váikkuhit gieldda plánageavadiid ovddideapmái fuolahan dihtii sámi kultuvrra ja ealáhusdoaimmaheami luondduvuđđosa, ja gaskkustit buriid ovdamearkkaid earáide.</p>
</list><p>6   Luonddušláddjiivuođa suodjaleapmi oktilis sámi geavaheami bokte</p>
<p>6.1   Areálasuodjaleapmi sámi kultuvrra luondduvuđđosa suodjaleapmin</p>
<p>Sámedikki mihttomearri lea ahte buot areálasuodjaleamis – luonddumehciid, álbmotmehciid ja suodjemehciid – galgá mihttomearri leat ahte sihkkarastit sámi kultuvrra ja ealáhusdoaimmaheami luondduvuđđosa. Luonddušláddjiivuohta suodjaluvvo buoremusat oktilis sámi geavaheami bokte.</p>
<p>Árbevirolaš sámi geavaheapmi ja areála- ja resursahálddašeapmi lea álo dáhpáhuvvan dainna mihttomeriin ahte geavahanguovllut galget leat eallinvuođđun maiddái boahttevaš buolvvaide. Seammás mii leat geavahišgoahtán ođđa teknologiija ja ođđa geavahanvugiid, ja ovddidan iežamet máŋggabealat ealáhusheivehemiid nu ahte dat leat ulbmillaččat birgejupmái áiggis áigái. Dan sáhttá gohčodit  birgejupmin  , ja seammás dat lea buorre biraspolitihkka geavadis. Luonddueanadat ii leat luondduviđá meahcci, muhto sámi kultuvrra deaŧalaš vuođđu. Dat lea vuođđoealáhusa olbmuid bargosadji ja buot sápmelaččaid geavahan- ja ávkkástallanguovlu. Suodjeguovlluid oktan daid láhkaásahusaiguin eai galgga gáržžidit dakkár ekologalaččat, kultuvrralaččat ja ekonomalaččat ceavzilis geavaheami ja hálddašeami.</p>
<p>Nannán-Norggas leat 37 álbmotmeahci, dain leat 23 ásahuvvon árbevirolaš sámi guvlui ja boazodoalloguovlluide. Oktiibuot daid viidodat lea lagabui 16.000km². Dat mearkkaša ahte 58%  Norgga álbmotmeahcceareála lea boazodoalloguovlluin. Álbmotmehciide lassin leat areálat mat leat suodjaluvvon suodjemeahccin ja luonddumeahccin.</p>
<p>Norgga eiseválddiid suodjalanjurdda lea rievdan dan rájes go vuosttaš álbmotmeahcit ásahuvvojedje. Ággan dasa ahte ásahit álbmotmehciid lea rievdan dan mihttomearis ahte suodjalit luondduviđá luonddueanadaga oktan dan biologalaš ja ekologalaš árvvuiguin, dasa ahte ovddidit luonddueanadaga rámman arvvosmahttimii, olgoeallimii ja turismii. Dalle čalmmustahttojuvvo estetihkka ja luonddumuosáheamit. Areálasuodjaleami vuođđooainnu rievdan nannejuvvui nu gohčoduvvon 2003 mannosaš meahcceteavsttas. Dan rádjai ledje Norgga suodjeguovllut suodjaluvvon dan dihtii ahte gáhttet luondduguovlluid nu muossidin go vejolaš olmmošlaš doaimmain. Meahcceteavsttas deattuhuvvui dat ahte oažžut ovdan vejolašvuođaid lasihit várreguovlluid turistageavaheami sihke suodjeguovlluin ja daid olggobealde.</p>
<p>Mii sápmelaččat leat maid vásihan rievdama go guoská vuoigatvuhtii ja vejolašvuhtii beassat doaimmahit iežamet kultuvrra suodjeguovlluin. Vuosttaš álbmotmehciid láhkaásahusain namuhuvvojedje sámi beroštusat dušše daid gáržžidemiid oktavuođas mat galge leat vaguhussan geavaheddjiide. Sámi vuhtiiváldin ii namuhuvvon suodjalanáigumušas. Nuppi álbmotmeahcceplána rájes mii bođii 1991:s, lea árbevirolaš sámi guovlluid álbmotmehciin mihttomearremearrádusat mat erenoamážit namuhit luonddugáhttema, olgoeallima, ja sámi kultuvrra luondduvuđđosa. Ođđasat suodjalanláhkaásahusaid mihttomearreparagráfas sáhttá leat juogo dohkkeheapmin das ahte guovlu lea deaŧalaš sámi kultuvrii ja sáhttá geavahuvvot boazodollui, dahje ahte mihttomearrái gullá sámi luondduvuđđosa suodjaleapmi:</p>
<p>Luondduvuđđosa fuolaheapmi álbmotmehciin lea deaŧalaš sámi kultuvrii ja ealáhusávkkástallamii. Guovllu galgá maid sáhtti g</p>
<p>Mihttomearrái gullá maiddái sámi luondduvuđđosa fuolaheapmi, Suodjalanláhkaásahus Rohkunborri álbmotmeahci várás, 2011</p>
<p>Sámediggi oaivvilda ahte mis sápmelaččain galgá leat vejolašvuohta geavahit min lagasguovlluid árbevirolaš ealáhusaide, ja ávkkástallama várás dállodollui. Boarrásat suodjalanláhkaásahusaid, mat eai dohkket guovlluid sámi geavaheami, ferte ođasmahttit dainna áigumušain ahte dat galget maid suodjaluvvot sámi kultuvrra ja ealáhusdoaimmaheami luondduvuođusin.</p>
<p>Suodjalanguovllut hálddašuvvojit luonddušláddjiivuođalága, suodjalanláhkaásahus ja mearriduvvon hálddašanplánaid vuođul. Suodjalanláhkaásahus heivehallá doaimmaid suodjalanguovlluin ja suodjaleapmi galgá čielgaseappot čilgejuvvot ja konkretiserejuvvot hálddašanplánain. Suodjalanláhkaásahusat ráddjejit earret eará mohtorjohtolaga suodjalanguovlluin ja guđe doaimmat leat lobálaččat suodjalanguovlluin.</p>
<p>Sámediggi vásiha ahte lea leamaš máŋggalágan geavat ja áddejupmi boazodoalu ektui ja sámi meahcásteddjiid dárbbu ektui beassat johtalit suodjalanguovlluin ja ávkkástallat árbevieru mielde doppe. Ráddjemat gusket erenoamážit doaibmarusttegiid ceggemii boazodoalu várás ja mohtorjohtolahkii ealáhusdoaimmaheami ja ávkkástallama oktavuođas. Suodjalanguovlluide gustojit suodjalanmearrádusat ovddabeallái boazodoallolága ja mohtorjohtolatlága. Sámediggi ii leat mielas dasa ahte suodjalanláhkaásahus dahje hálddašanplána galgá gáržžidit dárbbašlaš boazodoallorusttegiid ceggema, sámi meahcásteami ja lobálaš ávnnasteami duodjái. Sámediggi áigu bargat dan ala ahte sámi ealáhusdoaimmaheapmi ja meahcásteapmi ain galgá dáhpáhuvvat ja ovddiduvvot suodjalanguovlluin.</p>
<p>Mihttomearri:</p>
<p>Buot areálasuodjaleamis – luonddumehciid, álbmotmehciid ja suodjemehciid – galgá mihttomearri leat ahte sihkkarastit sámi kultuvrra ja ealáhusdoaimmaheami luondduvuđđosa. Luonddušláddjiivuohta suodjaluvvo buoremusat oktilis sámi geavaheami bokte.</p>
<p>Strategiijat:</p>
<list><p type="listitem">Sámediggi áigu bargat dan ala ahte boares suodjalanláhkaásahusat árbevirolaš sámi guovlluid suodjalanguovlluin ođasmahttojuvvojit vai sámi beroštusat vuhtiiváldojuvvojit láhkaásahusain seamma láhkai go ođđasat láhkaásahusain.</p>
<p type="listitem">Sámediggi áigu bargat dan ala ahte lágat rievdaduvvojit nu ahte eai biddjojuvvo garrasat gáibádusat boazodollui ja árbevirolaš meahcásteapmái suodjalanguovlluin go dan maid boazodoalloláhka ja mohtorjohtolatláhka bidjet muđui árbevirolaš sámi guovlluin.</p>
</list><p>6.2   Suodjalanguovlluid hálddašeapmi – ovddasvástádus ja váldi lahka geavaheddjiid</p>
<p>Sámedikki mihttomearri lea ahte buot suodjalanguovlluid hálddašeapmi Sámis galgá váldit vuođu guovlluid árbevirolaš sámi geavaheamis ja sihkkarastit ahte dat geavaheapmi jotkojuvvo.</p>
<p>Sámediggi oaivvilda ahte buot hálddašeapmi mii lea suodjalanguovlluid lahka, sáhttá buoremusat fuolahit sihke árbedieđu ja árbevirolaš geavaheami. Álbmotmehciid ja stuorát suodjalanguovlluid báikkálaš hálddašanortnet ásahuvvui 2010. Dat galgá maid fuolahit ILO-konvenšuvnna 169 álgoálbmogiid birra artihkkala 15 nr. 1, mii geatnegahttá stáhta sihkkarastit sámi oassálastima sámi guovlluid resurssaid geavaheami, hálddašeami ja gáhttema oktavuođas.</p>
<p>Sámediggi lea nammadan 39 stivralahtu oktiibuot 20 álbmotmeahcce- ja suodjalanguovlostivrii miehtá riikka. Stivralahtuid doaibmanáigodat čuovvu Sámedikki válgaáigodaga. Sámediggi ja stáhta eiseválddit leat čađahan konsultašuvnnaid sámi ovddasteami birra stivrrain.</p>
<p>Sámi stivraáirasat leat unnitlogus stivrrain. Stivralahtut leat dieđihan ahte sámi váikkuheapmi stivrabargguin sáhttá leat ráddjejuvvon ja stivrabargu dovdo muhtumin hui gáibideaddjin. Dakkár sámi doaibma go boazodoallu ja eará árbevirolaš meahcásteapmi, ii leat álo dohkkehuvvon álbmotmehciin. Dasa lassin leat boazodoallit dovddaha</p>
<p>Sámediggi oaidná dárbbu hukset ja nannet sámi áirasiid vejolašvuođaid oažžu váikkuhanvejolašvuođa stivrabargui. Sámediggi háliida maiddái sihkkarastit ahte stivranammadeamit dávistit sámi álbmoga máŋggabealatvuhtii ja ahte nissonolbmuid ja almmáiolbmuid oainnut bohtet oidnosii stivrabarggus.</p>
<p>Mihttomearri:</p>
<p>Buot suodjalanguovlluid hálddašeapmi Sámis galgá váldit vuođu guovlluid árbevirolaš sámi geavaheamis ja sihkkarastit ahte dat geavaheapmi jotkojuvvo.</p>
<p>Strategiijat:</p>
<list><p type="listitem">Sámediggi áigu bargat dan ala ahte eanet suodjalanguovllut ožžot báikkálaš hálddašeami.</p>
<p type="listitem">Sámediggi áigu bargat dan ala ahte dain guovlluin gos sámi beroštusat leat máŋggabealat ja suodjalanguovlluid hálddašeamis lea stuorra mearkkašupmi sámi ealáhusdoaimmaheapmái, ásahuvvo sámi eanetlohku suodjalanguovlostivrraide.</p>
<p type="listitem">Sámediggi áigu árjjalaččat čuovvolit suodjalanguovlostivrraid áirasiid buoridan dihtii sin váikkuhanvejolašvuođa vai sámi vuhtiiváldimat buorebut čađahuvvojit stivrabarggus.</p>
</list><p>6.3   Árvoháhkan suodjalanguovlluin</p>
<p>Sámedikki mihttomearri lea ahte árvoháhkama láhčin álbmotmehciin ja eará stuorra suodjalanguovlluin galgá dáhpáhuvvat dakkár vugiin mii fuolaha sámi ealáhusaid. Seammás galgá juohkehaš gii geavaha meahci ja luonddu, diehtit iežas ovddasvástádusa das ahte fuolahit luonddu boahttevaš buolvvaide.</p>
<p>Sámediggi vásiha ahte ođđa ealáhusaide láhčin suodjalanguovlluin sáhttá leat čuolbmái dálá sámi ealáhusaide. Stáhta gustovaš politihka mihttomearri lea váikkuhit suodjalanguovlluid eanet gávppálaš geavaheapmái. Eanaš suodjalanguovllut sámi guovlluin leat seammás boazodoalloguovllut mat leat árjjalaš geavahusas. Boazu garvá olbmuid, ja eanet olmmošlaš doaimmat dahket ahte boazu muosehuhttojuvvo ja ain ferte sirdit guohtumis guohtumii. Dasa lassin sáhttet buiga olbmot muosehuhttit boazodoallobarggu, nu go čohkkema ja johtima, dušše go sii leat johtaleamen guovllus unohis áiggis. Dakkár muosehuhtti doaimmat sáhttet leat beanavuodjin, bivdin beatnagiin, mátkkit várrečohkaide giđđat, sabetčierasteapmi dahje gaskaboddasaš tealtáleairrat mat ceaggájit guhkit áiggi meahcis.</p>
<p>Dakkár sámi meahcástemiide go bivdimii ja murjemii gusket oppalaš mohtorjohtolatráddjejumit suodjalanguovlluin. Sámediggi ii leat ovttamielalaš dakkár hálddašeapmái mii seammás láhčá eará ođđa johtaleapmái ja ealáhusdoaimmaheapmái, nu go mátkeeallimii. Váikkuhussan lea ahte báikkálaš sámi geavaheaddjit duvdojuvvojit eret.</p>
<p>Olbmuid lassánan johtaleapmi ja doaimmat, ovttas ođđaáiggi boazodoalu doaimmaheami gáržžideamis ja eará meahcásteapmi, buvttiha dakkár dovddu ahte gártá duvdojuvvot earet iežas ruovttus. Garrasat politihkalaš dáhtu bokte oažžut ođđa árvoháhkama ja ealáhusdoaimmaid suodjalanguovlluin, garrá deaddu sámi vuoigatvuođalaččaid ektui. Dat sáhttá vásihuvvot sisabahkkemin sámi eallinvuđđui.</p>
<p>Mihttomearri:</p>
<p>Láhčin árvoháhkamii álbmotmehciin ja eará stuorra suodjalanguovlluin galgá dáhpáhuvvat dakkár vugiin mii fuolaha sámi ealáhusaid.</p>
<p>Strategiijat:</p>
<list><p type="listitem">Sámediggi áigu bargat dan ala ahte eanet johtaleapmái ja ođđa ealáhusdoaimmaide láhčin ii galgga dáhpáhuvvat bahán sámi ealáhusaide ja geavaheaddjijoavkkuide ja almmá dan haga ahte váikkuhusat sámi kultuvrra ja ealáhusdoaimmaheami luondduvuđđosii leat čielggaduvvon.</p>
<p type="listitem">Árvoháhkan galgá leat ávkin sámi vuoigatvuođalaččaide.</p>
<p type="listitem">Sámediggi áigu bargat dan ala ahte sámi báikegottiid dárbbut bohtet ovddabeallái gallejeddjiid ja ođđa geavaheaddjijoavkkuid dárbbuid go suodjalanguovlluid geavaheapmi láhččojuvvo.</p>
<p type="listitem">Sámediggi áigu bargat dan ala ahte diehtojuohkinávdnasat suodjalanguovlluid birra galget váikkuhit dasa ahte gallejeaddjit ožžot máhtu j</p>
<p type="listitem">Sámediggi áigu bargat dan ala ahte sámi mátkeeallimis leat vejolašvuođat ovdánit suodjalanguovlluin.</p>
</list><p>7   Ávkkástallan luondduresurssaiguin sámi árbevirolaš guovllus</p>
<p>Sámediggi vásiha lassáneami deattu ávkkástallamii luondduresurssaiguin ja sisabahkkema ođđa industriijaovddideapmái sámi guovlluin. Dát ovdáneapmi lea erenoamážit dáhpáhuvvan energiija- ja minerálaealáhusaid oktavuođas. Sámediggi vuordá ahte dat galgá dáhpáhuvvat dássidit, ja soabalašvuođain ja áddejumiin gaskal ealáhusdoaimmaheddjiid, eiseválddiid ja sámi servodaga  .</p>
<p>7.1   Dárbu rievdadit energiijalága ja minerálalága</p>
<p>Sámedikki mihttomearri lea ahte sisabahkkemiid ja doaibmabijuid energiijabuvttadeami várás galgá dušše suovvat ollislaš plánema vuođul mii sihkkarastá sámi kultuvrra ja sámi ealáhusaid luondduvuđđosa.</p>
<p>Sámedikki mihttomearri lea ahte sámi vuoigatvuođat fuolahuvvojit minerálaávkkástallanáššiin olles árbevirolaš sámi guovllus.</p>
<p>Osiid mielde plánen ja huksen energiijabuvttadeami oktavuođas lea hástaleaddjin boazodollui stuorra osiin Sámis. Lágain gáddevuđot energiijadoaimmaide leat uhccán beaktilis vuogádagat bajimus ja ollislaš heivehallamii ja plánemii. Dat mearkkaša ahte ollu oassálastit ráhkkanit iskkademiide huksenáigumušain. Otná lágat eai geatnegahte energiijahuksejeaddji plánet čáhce- ja bieggafámu ollislaččat. Boazodoallu, mas dávjá lea molsašuddi ja buotbeallásaš areálageavaheapmi, ferte gillát go sin dárbbuid eai geahča ollislaččat.</p>
<p>Sámediggi háliida ahte energiijalágat rievdaduvvojit dainna áigumušain ahte juksat eanet ollislaš ja einnostanvejolaš energiijahuksenplánema. Čielgasat rievttálaš mearrádusat galget ráhkaduvvot dasa mo sámi vuhtiiváldin galgá fuolahuvvot.</p>
<p>Gustovaš minerálalágas eai leat mearrádusat mat sihkkarastet ahte sámi vuoigatvuođat ja beroštusat deattuhuvvojit ja vuhtiiváldojuvvojit olles árbevirolaš sámi guovllus. Eai ge lágas leat mearrádusat mat sihkkarastet duohta konsultašuvnnaid lobiid ja doaibmakonsešuvnnaid mearrádusaid birra, eai ge leat das mearrádusat mat sihkkarastet sápmelaččaide ovdamunneortnegiid dakkár minerálaávkkástallama oktavuođas mas stáhtas leat vuoigatvuođat guovlluin gos lea sámi geavahan- ja oamastanvuoigatvuođat. Sámediggi oaivvilda ahte ferte bargojuvvot dan ala ahte minerálaláhka rievdaduvvo nu ahte dat dagaha vejolažžan konstruktiiva ovttasdoaibmama mineráladoaimmaid oktavuođas sámi guovlluin.</p>
<p>Sámediggi háliida ahte minerálaláhka rievdaduvvo nu ahte dat dagaha vejolažžan konstruktiiva ovttasdoaibmama mineráladoaimmaid oktavuođas sámi guovlluin.</p>
<p>Mihttomearri:</p>
<p>Sisabahkkemiid ja doaibmabijuid energiijabuvttadeami várás galgá dušše suovvat ollislaš plánema vuođul mii sihkkarastá sámi kultuvrra ja sámi ealáhusaid luondduvuđđosa.</p>
<p>Minerálaláhka fuolaha sámi vuoigatvuođaid olles árbevirolaš sámi guovllus.</p>
<p>Strategiijat:</p>
<list><p type="listitem">Sámediggi áigu bargat dan ala ahte energiijaláhka ođasmahttojuvvo nu ahte dat bidjá čielgasat gáibádusaid doaibmabijuid ollislaš plánemii mii sihkkarastá sámi kultuvrra ja ealáhusdoaimmaheami luondduvuđđosa.</p>
<p type="listitem">Sámediggi bargá dan ala ahte minerálaláhka rievdaduvvo nu ahte dat geatnegahttá ovttasdoaibmama ja einnostanvejolaš plánema doppe go dat guoská sámi beroštusaide dahje servodagaide.</p>
</list><p>7.2   Dárbu rievdadit akvakulturlága</p>
<p>Sámedikki mihttomearri lea ahte árbevirolaš sámi geavaheapmi ii hilgojuvvo go juolluduvvojit areálat akvakultuvrii.</p>
<p>Stáhta eiseválddit mearridit ođđa konsešuvnnaid logu oktiibuot nationála dásis. Solberg ráđđehus biehttalii konsulteremis Sámedikki ovdalgo stuorradiggedieđáhus mearradoalu birra geigejuvvui 2015 giđa. Sámediggi moittii dan garrasit ja oaivvildii ahte mearradoaluid lassáneapmi árbevirolaš sámi riddo- ja vuotnaguovl</p>
<p>Konsešuvnna biebmamii, mii maiddái mearrida doaimma viidodaga vissis báikkis, addet fylkkagielddat ja dat meannuduvvojit akvakulturlága vuođul. Akvakulturláhka ii deattut sámi vuhtiiváldimii muhto mearraresursaláhka fas geatnegahttá hálddašandoaibmabijuid sihkkarastit sámi kultuvrra ávnnaslaš vuđđosa.</p>
<p>Sámediggi oaidná dan dárbbu ahte sámi vuhtiiváldima deattuheapmi váldojuvvo mielde akvakulturláhkii seamma láhkai go mearraresursalágas ge.</p>
<p>Mihttomearri:</p>
<p>Árbevirolaš sámi geavaheapmi ii galgga hilgojuvvot go areálat akvakultuvrii juolluduvvojit.</p>
<p>Strategiijat:</p>
<list><p type="listitem">Sámediggi áigu bargat dan ala ahte sámi vuhtiiváldimiid deattuheapmi váldojuvvo mielde akvakulturláhkii amas konsešuvdnajuolludeamit mearradollui hilgut árbevirolaš sámi geavaheami.</p>
</list><p>7.3   Riikkaidgaskasaš njuolggadusat fitnodagaid ovddasvástádusa várás</p>
<p>Sámedikki mihttomearri lea ahte fitnodagat mat doibmet árbevirolaš sámi guovlluin čuvvot riikkaidgaskasaš njuolggadusaid mat gustojit ealáhuseallima olmmošvuoigatvuođaovddasvástádussii.</p>
<p>Maŋimus jagiid leat ráhkaduvvon máŋga iešguđet riikkaidgaskasaš njuolggadusat dasa mo ealáhuseallin galgá árvvusatnit ja nannet olmmošvuoigatvuođaid, dás maiddái álgoálbmotvuoigatvuođaid. Deaŧaleamos njuolggadusat leat ON bagadeaddji prinsihpat ealáhuseallima várás ja olmmošvuoigatvuođat ja geavaheaddjirávagirji dasa mo čuovvolit ON julggaštusa álgoálbmotvuoigatvuođaid birra maid ON Global Compact fierpmádat lea ráhkadan. Global Compact lea eaktodáhtolaš ealáhuseallinoassálastima vuođđovuogádat dasa ahte árvvusatnit ja nannet olmmošvuoigatvuođaid.</p>
<p>Ekonomalaš ovttasbarggu ja ovddideami organisašuvdna, OECD, lea mearridan njuolggadusaid máŋgganationála fitnodagaid doaimmaid várás eana- ja resursaávkkástallama oktavuođas. Ulbmillaš beroštusdoaimmaid geavaheaddjirávagirjeevttohus ávkkástallanindustriija várás lea ávkkálaš reaidu  ovttasdoaibmamii. Dasa lassin leat iešguđet raprottat ON erenoamášdieđiheaddjis ja earáin mat bidjet deaŧalaš láidestusaid industriijadoaimmaide álgoálbmotguovlluin.</p>
<p>Dárbbašuvvo eanet máhttu das mo njuolggadusat ekonomalaš doaimmaid várás čuovvoluvvojit ja doibmet geavadis. Árran Julevsámi guovddáš jođiha dutkanprošeavtta mii galgá kártet ja evalueret etihkalaš njuolggadusaid resursaávkkástallama várás álgoálbmotguovlluin. Sámediggi áigu árjjalaččat geavahit dán barggu bohtosiid go dat leat válbmasat 2017:s.</p>
<p>Sámediggi oaivvilda ahte ain lea guhkki dasa ahte smávva ja gaskasturrosaš industriijadoaimmaheaddjit árjjalaččat vuhtiiváldet dáid ieš heiveheaddji njuolggadusaid. Sámedikki mearrádusa čuovvoleapmin áššis  SP 007/14 Mineráladoaimmat sámi guovlluin  lea sámediggeráđđi ráhkadišgoahtán plánaveahki Sámedikki vuordámušaid várás industriijadoaimmaheddjiide. Sámediggi vuordá ahte sámi álgoálbmotvuoigatvuođat ollásit fuolahuvvojit sin doaibmabijuid plánemis ja árvvoštallamis. Bargu dahkkojuvvo lagas gulahallamis sámi beroštusaiguin ja vuoigatvuođalaččaiguin.</p>
<p>Mihttomearri:</p>
<p>Fitnodagat mat doibmet árbevirolaš sámi guovlluin čuvvot riikkaidgaskasaš njuolggadusaid mat gustojit ealáhuseallimii das ahte váldit ovddasvástádusa olmmošvuoigatvuođain.</p>
<p>Strategiijat:</p>
<list><p type="listitem">Ráhkadit plánaveahki Sámedikki vuordámušaid birra industriijadoaimmaheddjiide árbevirolaš sámi guovlluin.</p>
</list><p>8   Sámi meahcásteapmi – sámi kultuvrra geađgejuolgi ođđaáiggi servodagas</p>
<p>Sámedikki mihttomearri lea ahte boahtte buolvvat galget beassat ávkkástallat luondduin ja bisuhit meahcásteami oassin iežaset identitehtas. Dan várás ferte ovddidit ja viidáseappot fievrridit árbedieđu mii čatnasa luondduriggodagaid ávkkástallamii ja suodjaleapmái. Sámediggi áigu bargat dan ala ahte mii oažžut dakkár ekologalaččat ja kultuvrralaččat ceavzilis há</p>
<p>8.1   Sámi meahcásteapmi</p>
<p>Sámedikki mihttomearri lea oažžut sámi meahcásteami eanet dohkkehuvvot ja sihkkarastit dan ovdáneami.</p>
<p>Sámi meachásteapmi  – lea min árbevierru ja máhttu das mo mii geavahit birgejupmái daid resurssaid mat gávdnojit. Geavaheapmi lea rievdan áiggi mielde, muhto dat lea ain deaŧalaš oassin min kultuvrra ávnnaslaš vuđđosis. Min ássanguovlu molsašuddá mearas siseatnamii, ja luondduriggodagaid geavaheapmi molsašuddá dan mielde. Mii bivdit fuođđuid ja sáivaguliid, murjet, jeagildit ja čohkket urtasiid ja darffi. Mii leat láddjen niittuid šibihiidda, ja ain čuohppat gámasuinniid gápmagiidda. Mearas leat debbot ja stárrát, skálžžut, loddemonit, juohkelágan guolli ja fállát, njurjot ja mearralottit. Boaldámuš vuovddis ja ávdnasat duodjái ja eará geavaheapmái lea maid deaŧalaš oassi dán geavahanmálles. Dat ahte hálddašit ja ovttastahttit ollu iešguđet diliid ja geavahanvugiid meahcis, lea leamaš sámi eallindiliid dovdomearkan. Maiddái dál oidnet sámi nuorat dan árvvolažžan ja háhket  máhtu meahcásteami birra johtaleami ja fitnama bokte árbevirolaš geavahanguovlluin.</p>
<p>Sámi meahcásteapmi lea erenoamážit suodjaluvvon Vuođđolága 108. paragráfas ja sámelága 1. paragráfas. Goappašat mearrádusat guorrasit ON siviila ja politihkalaš vuoigatvuođaid konvenšuvnna 27. artihkkalii. Artihkal mearkkaša sisabahkkensuodjaleami ja geatnegasvuođa čađahit positiiva sierradoaibmabijuid doppe gos sámi kultuvra lea áitojuvvon. Dat lea iehčanas riektevuođđu álgoálbmogiid vuoigatvuođaid dohkkeheapmi eaiggáduššat ja geavahit eatnamiid ja resurssaid iežaset guovlluin. Stáhta ovddasvástádus konvenšuvnna vuođul lea boađusovddasvástádus. Jus sámi kultuvra muhtun guovlluin lea nu deddojuvvon ahte juohke sisabahkken sáhttá áitit meahcásteami vuođđu kultuvrii, oktan ássamiin ja ealáhusdoaimmahemiin, de lea stáhta geatnegahttojuvvon čađahit positiiva sierradoaibmabijuid, mat leat mielde sihkkarastimin ja ovddideamen kultuvrra.</p>
<p>Sámi riekteáddejumi mielde gokčá doaba  ealáhus  maiddái ávkkástallama mas ii lea árbevirolaš ekonomalaš dienas.  Ealáhus  dahje iežas ealiheapmi gullá dattetge eatnašiid dállodollui sámi giliin. Ávkkástallan lea lassedoarjja ollislaš dállodoalloekonomiijii ja sáhttá máŋgii leat áibbas dárbbašlaš olbmuid ollislaš dietnasii ja vejolašvuhtii ássat dáidda guovlluide. Norgga eiseválddit lea máŋgga oktavuođas čielgasit earuhan ealáhusdoaimma mas lea duođaštuvvon dienasvuođđu, ja ástoáiggedoaimma. Dát ii guorras sámi riekteáddejupmái ja virolašvuhtii.</p>
<p>Lea maid oassi ovdáneamis ahte sámi nuorain leat eará beroštusat mat duvdet eret árbevirolaš ávkkástallamiid. Sámedikki mielas lea deaŧalaš ovdandoallat meahcásteami árvvu, maiddái stuorraservodahkii, jus galggaš sáhttit gáhttet sámi guovlluid meahci ja ássama. Eiseválddit galget earuhit ealáhusdoaimma,  meahcásteami  ja astoáiggedoaimmaid go ráhkkanahttet hálddahuslaš doaibmabijuid dahje lágaid.</p>
<p>Mihttomearri: Sámi meahcásteapmi dohkkehuvvo ja beassá ovdánit boahtteáiggis.</p>
<p>Strategiijat:</p>
<list><p type="listitem">Sámediggi áigu oainnusindahkat árbevirolaš ávkkástallama mearkkašumi, sihke ealáhuslassin dállodollui, kulturguoddin ja identitehta dovddaheapmin.</p>
<p type="listitem">Sámediggi áigu bargat dan ala ahte čielgaseappot dohkkehuvvo meahcásteapmi lága bokte sámi kultuvrra ávnnaslaš vuođusin</p>
</list><p>8.2   Vuoigatvuohta hálddašit luondduriggodagaid</p>
<p>Sámediggi áigu sihkkarastit ahte Finnmárkku gilit sáhttet geavahit ja hálddašit ođasmuvvi resurssaid iežaset lagasguovlluin. Sámedikki mihttomearri lea ahte sámi vuoigatvuođat olggobealde Finnmárkku dohkkehuvvojit nu ahte árbevirolaš meahccegeavaheapmi guovlluin máttabealde Finnmárkku maiddái sáhttet ovdánit boahtteáiggis.</p>
<p>Gilvu  meahci  luondduriggodagaid alde lea rievdan maŋimus logijagiid. Ovdamearkka dihtii hástalit turisttat Finnmárkku guollejávrriid báikkálaš sámi geavaheami ja buorit rievssatjagit geasuhit bivdiid sihke máddin riikkas ja olgoriikkas. Maiddái máttabealde Finnmárkku dohkkehuvvo olgoeallin eiseválddiid bealis eanet go sámi árbedieđu ja árbevieruid suodjaleapmi iešbirgejumi ávkkástallamii. Seammás leat sihke ávkkástallanvierut ja meahcceresurssaid virolaš juogadanvuogit ain ealli riekteáddejupmi sámi báikegottiin. Giliin, sogain, joavkkuin lea ain geavahanovdu iežaset guovlluin  ávkkástallat luondduriggodagaiguin.</p>
<p>Finnmárkkulága mearrádusa vuođul leat vuoigatvuođat Finnmárkkus identifiserejuvvomin. Máttabealde Finnmárkku eai leat sámi vuoigatvuođat dohkkehuvvon vaikke vel Sámi vuoigatvuođalávdegotti 2007 mannosaš raporttas dat lea čielgasit rávvejuvvon. Vaikke vel sámi geavaheapmi ja riektejurddašeapmi sáhttá spiehkastit Norgga juridihkalaš doahpagiin nu go oamastanvuoigatvuohta ja geavahanvuoigatvuohta, de berre guovlluid árbevirolaš sámi geavaheapmi adnot vuođđun boahttevaš hálddašeapmái. Sii geat árbevirolaččat leat geavahan guovlluid, berrejit beassat heivehit geavaheami doppe.</p>
<p>Luonddu iešguđet geavaheddjiin sáhttet leat iešguđet beroštusat meahci geavaheami oktavuođas, maiddái sámi servodagas. Dat sáhttá bohciidahttit riidduid iešguđet meahcásteddjiid gaskii. Ovdamearkan dasa lea ahte boazodolliin ja dáloniin sáhttet leat vuostálas oainnut ja beroštusat meahci geavaheapmái. Dakkár riidduid sáhttá buoremusat čoavdit gulahallama bokte árvvusatnima bokte guhtet guimmiid ávkkástallamii meahcceresurssaiguin.</p>
<p>Sámedikki oaidnu lea ahte ođasmuvvi luondduresurssaid hálddašeapmi Finnmárkkus ferte dahkkojuvvot dakkár áddejumi vuođul ahte báikkálaš álbmogis lea iehčanas riektevuođđu virolašvuođas ja dološ áiggi rájes geavaheami bokte ávkkástallamiin ođasmuvvi luondduriggodagaiguin. Báikkálaš álbmoga geavaheapmi galgá jotkojuvvot ii ge duvdojuvvot eret. Dasa lassin galgá sámi eana- ja čáhcevuoigatvuođaid dohkkeheapmi ja kárten máttábealde Finnmárkku álggahuvvot farggamusat.</p>
<p>Mihttomearri: Finnmárkku gilit sáhttet geavahit ja hálddašit ođasmuvvi resurssaid iežaset lagasguovlluin ja sámi vuoigatvuođat olggobealde Finnmárkku dohkkehuvvojit.</p>
<p>Strategiijat:</p>
<list><p type="listitem">Sámediggi áigu bargat dan ala ahte sámiid vuoigatvuođat meahcásteapmái dohkkehuvvojit Finnmárkkulágas.</p>
<p type="listitem">Sámediggi áigu bargat dan ala ahte oažžut hálddašangeavada mii árvvusatná sámi giliid ja báikegottiid meahcástanvuoigatvuođa.</p>
<p type="listitem">Sámediggi háliida ahte báikegottit fuolahuvvojit ođasmuvvi resurssaid hálddašeamis.</p>
</list><p>8.3   Mohtorjohtolat meahcis</p>
<p>Sámedikki mihttomearri lea ahte mohtorjohtolaga heivehallan galgá leat mielde doarjumin, viidáseappot fievrrideamen ja ovddideamen árbevirolaš meahcásteami ja ávkkástallama. Giliolbmuiguin, geat ávkkástallet luondduriggodagaiguin, galgá sáhttit meannudit eará láhkai go olggobealde astoáigge vuddjiiguin.</p>
<p>Árbevirolaš geavaheapmi ja lagasvuohta lundui lea rievdan áiggi mielde ja mohtorjohtolat čájeha dan. Máŋgasii mis lea mohtorjohtolat meahcis vuohki viidáseappot fievrridit min máttuid meahcásteami ja ávkkástallama. Máhttu mii čatnasa meahcceresurssaide lea fuolahuvvon ja fievrriduvvon viidáseappot johtaleami ja ávkkástallama bokte ja dan bokte ahte leahkit eanadagas. Meahcásteapmi mearkkaša maiddái dakkár kultuvrralaš ja gielalaš gelbbolašvuođa háhkan eanadaga birra, mii lea hábmen min ja min árvvuid ja máilmmigovahallama. Dálá servodat čavga bargoáiggiiguin ja eará gáibádusaiguin addá midjiide uhccán vejolašvuođa leahkit meahcis guhkit áiggi háválassii. Mohtorjohtolat addá vejolašvuođa fitnat ávkkástallanguovlluin oanehat áiggis.</p>
<p>Dárbbašmeahttun mohtorjohtolaga meahcis ferte gáržžidit. Nuppi bealis sáhttá mohtorfievrruid  geavaheapmi bilidit luonddu ollu šlámain ja nuoskkidemiin. Erenoamážit boazu mii lea guohtumin, sáhttá muosehuhttojuvvot dárbbašmeahttumit. Nuppi bealis fas sáhttá mohtorjohtolahkii láhčin leat goarádussan báikkálaš meahcceriggodagaide. Ođđa geavaheaddjit besset álkibut boaittobeale guovlluide. Danne ii leat sávahahtti luoitit friija lustovuodjima.</p>
<p>Sámediggi oaivvilda ahte mohtorjohtolaga hálddašeapmi mehciin galgá oidit daid giliolbmuid mohtorjohtolatvejolašvuođaid, geat ellet luondduresurssain ja eanadagas, ovddabeallái astoáiggedoaimmaid. Seammás berre addit vejolašvuođa dárbbašlaš johtaleapmái luondduresurssaiguin ávkkástallama oktavuođas, sihke ealáhusaid ja dállodoalloekonomiija oktavuođas.</p>
<p>Mihttomearri: Mohtorjohtolatnjuolggadusat galget leat mielde doarjumin, viidáseappot fievrrideamen ja ovddideamen árbevirolaš meahcásteami ja ávkkástallama  .</p>
<p>Strategiijat:</p>
<list><p type="listitem">Sámediggi áigu bargat dan ala ahte mohtorjohtolatnjuolggadusat rievdaduvvojit nu ahte dat sihkkarastet sámi árbevirolaš meahcásteami ja ávkkástallama.</p>
</list><p>8.4   Árbediehtu ja meahcásteapmi</p>
<p>Sámedikki mihttomearri lea oažžut ovdan sámi meahcásteami hálddašeamis, oahpahusas ja dutkamis vai boahttevaš buolvvat dan gáhttejit, ovddidit ja váldet atnui.</p>
<p>Sámi meahcásteapmi  lea lahka čadnojuvvon  árbedieđu  geavaheapmái. Viidáseappot lea meahci geavaheapmi deaŧalaš sámi kultuvrii. Lea hui deaŧalaš ahte máhttu meahcásteami birra gaskkustuvvo boahttevaš buolvvaide. Min ođđaáiggi servodagas lea skuvllain ja mánáidgárddiin deaŧalaš doaibma ja stuorra ovddasvástádus das.</p>
<p>Deaŧalaš eaktun dasa ahte sámi meahcásteapmi ja árbediehtu mii čatnasa dasa galgá dohkkehuvvot, lea ahte luonddu hálddašeddjiin lea máhttu sihke sámi historjjás, kultuvrras ja sámiid   árbevirolaš luondduhálddašeamis. Ovdamearkan dasa lea sámi árbevirolaš giđđalodden. Giđđalodden lea addán varasbierggu árragiđa go eará resurssat ledje váilevaččat. Seammás lea leamaš sierra muddenvuogádagat dan viidodahkii. Giđđalodden ii leat geahpedan ođđa loddebessošiid go eai bivdán čakčat.</p>
<p>Sámediggi háliida ahte árbediehtu deattuhuvvo garraseappot oahpahusas ja dutkamis. Dát bohtá maid ovdan áššis 008/16  Sámediggedieđáhusas alit oahpu ja dutkama birra  . Ovdamearkka dihtii sáhttá dakkár doaibmabidjun mii oainnusmahttá árbevirolaš meahcásteami, leat ahte sámi meahcástandoahpagat váldojuvvojit atnui oahpahusas, dutkamis ja hálddašeamis go dat čilgejuvvo, dakkár doahpagat go  meahcci, meahcásteapmi, ávkkástallan ja birgejupmi  . Go váldá atnu sámi doahpagiid meahccehálddašeamis, de váldá vuolggasaji sámi duohtavuođaáddejumis dan sajis go luonddudieđalaš áddejumi. Dasa lea sámi oahppo- ja dutkanásahusaid bargu deaŧalaš.</p>
<p>Mihttomearri: Sámi meahcásteapmi galgá váldojuvvot ovdan sámi meahcásteapmi galgá váldojuvvot ovdan hálddašeamis, oahpahusas ja dutkamis vai boahttevaš buolvvat dan sáhttet gáhttet, ovddit ja váldet atnui.</p>
<p>Strategiijat:</p>
<list><p type="listitem">Sámediggi áigu bargat dan ala ahte árbediehtu sámi meahcásteamis váldojuvvo ovdan ja vuoruhuvvo oahpahusas ja dutkamis.</p>
<p type="listitem">Sámediggi áigu bargat dan ala ahte hálddašeamis lassána áddejupmi árbedieđus mii čatnasa sámi meahcásteapmái.</p>
</list><p>9   Ekonomalaš ja hálddahuslaš váikkuhusat</p>
<p>Sámediggedieđáhus areála ja birrasa birra čuovvoluvvo Sámedikki jahkásaš bušeahta bokte. Dieđáhus mearrida áŋgiruššansurggiid mihttomeriid ja strategiijaid ja bušeahttabarggus dat konkretiserejuvvo doaibmabijuid bokte. Dieđáhusas lea guhkesáiggi perspektiiva, ja lunddolažžan lea geahčadit dieđáhusa fas maŋŋá golbma dahje njeallje jagi árvvoštallan dihtii lea go Sámediggi juksan dieđáhusa mihttomeriid</p>
<p>Dieđáhusa čuovvoleamis leat ekonomalaš ja hálddahuslaš váikkuhusat. Dieđáhusa mihttomearit ja strategiijat dahket dárbbašlažžan bisuhit ja ásahit buori gulahallama ollu oassálastiiguin iešguđet dásis gieldda, regionála ja stáhta hálddašeamis. Dasa lassin eaktuduvvo ahte konsultašuvdnašiehtadus geavahuvvo árjjalaččat.</p>
<p>Ealáhus- ja kulturlávdegoddi - 005/16</p>
<p>EKL - Mearrádus:</p>
<p>Álggahus   Evttohus</p>
<p>Olles lávdegoddi evttoha čuovvovaččat:</p>
<p>Sak 22/16 Nu guhká go mis leat eatnamat - Sámediggedieđáhus areála ja birrasa birra loahppameannuduvvo čakčamánu dievasčoahkkimis.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
<p>Ášši 22/16 Nu guhká go mis leat eatnamat - Sámediggedieđáhus areála ja birrasa birra loahppameannuduvvo čakčamánu dievasčoahkkimis.</p>
<p>Sámedikki dievasčoahkkin - 022/16</p>
<p>DC - Mearrádus:</p>
<p>Ášši maŋiduvvon čakčamánu 2016 dieavsčoahkkimii.</p>
<p>Ealáhus- ja kulturlávdegoddi  -  008/16</p>
<p>EKL  - Mearr  ádus  :</p>
<p>Ealáhus- ja kulturlávdegoddi - evttohus</p>
<p>Álggahus</p>
<p>Ealáhus- ja kulturlávdegoddi lea meannudan ášši 32/16 Nu guhká go mis leat eatnamat</p>
<p>Mearkkašumit</p>
<p>Arthur Tørfoss ovddádusbellodaga áirras ovddidii čuovvovaš mearkkašumi:</p>
<p>Ovddádusbellodaga lávdegotti áirras ii leat ovttaoaivilis ráđi mihttomeriiguin, ja evttoha čuovvovaš buorideami bajimuš mihttomearrái:</p>
<p>“Sámedikki mihttomearri lea ahte luonddu- ja resursavuođđu sámi guovlluin hálddašuvvo dainna áigumušain ahte sihkkarastá min boahtte buolvvaide birgenlági. Areálageavaheami rievdan, luondduresurssaid háhkan ja energiijabuvttadan doaimmat galget vuostáiváldojuvvot positiiva JUA- vuoiŋŋain Sámedikki bealis, seammás go váldá vuhtii ja sihkkarastá sámi kultuvrii ja sámi ealáhussii ávnnaslaš vuođu. Boraspirehálddašan rievdadeapmi leage dán hárrái, earenoamážit goaskima ektui, eanet liberála vuoigŋa skohtergeavaheames ja mohtorjohtolat lea dehálaš mehciin go galgá áimmahuššat árbevirolaš areála geavaheami.</p>
<p>Sámediggi ii hálit vuosttildit ovdáneami davvin, muhto eaktuda goitge ahte sámi báikkálaš beroštumiin lea vejolašvuohta gullot mii guoská mearrádusaide sin luondduvuođu doaimmaide.”</p>
<p>Dát miellahttu háliida unnimus vejolaš gáhttema, ja eanemus geavaheami juohke oktii. Davvi-Norggas ja dáin árbevirolaš sámi guovlluin leat stuora luondduriggodagat, ja lea buohkaid beroštupmi ahte dáid sáhttá gávppálaččat geavahit. Ovdáneapmi ja riggodat ii boađe iešalddis. Ássamis buot guovlluin riikkas leat bargosajit guovddážis. Dan dihte ferte rahpat eanet aktiivvalaš luonddugeavaheami, leaš dál energiijaulbmilii, minerálaroggamii dahje eará ealáhusdoaimmaide. Gánnáhahtti fitnodagat buktet ceavzilis bargosajiid, ja almmolaš vearrosisabuktima.</p>
<p>Dán vuođul sávvá dát miellahttu ahte ráđđi buktá eanet boahtteáigái oaivvilduvvon dieđáhusa, mas lea vuođđu rievdaduvvon ja eanet ovddos guvlui oaivvilduvvon mihttomearri.</p>
<p>Evttohus</p>
<p>Evttohus Bargiidbellodaga (BB)  Mariann Wollmann Magga, Per Mathis Oskal, Norgga Sámiid riikasearvvi (NSR) lahtus Mathis N. Eira, Nora Bransfjell ja Tor Gunnar Nystad, Norgga Sámiid riikasearvvi/Sámeálbmotbellodaga (NSR/SÁB) lahtus Christina Henriksen, Sámit lulde lahtus Marie Therese Nordsletta Aslaksen.</p>
<list><p type="listitem">evttohus</p>
</list><p>Ođđa 3.5 ja 4.7 čuoggát</p>
<p>3.5 Boraspiret</p>
<p>Sámediggi oaidná ahte boraspire lassáneapmi lea stuora váikkuhussan areálageavaheapmái. Norggas lea ulbmil ahte galgá ceavzilis guohtonealáhus ja boraspirevuođđu. Sámediggi áigu váikkuhit ahte lea aktiivvalaš ja ulbmillaš borasspirehálddašeapmi mearriduvvon nálleulbmila hárrái, nu ahte riidodássi eanandoalus geahpiduvvo, earret eará ahte báikkálaš máhttu deattuhuvvo hálddašeamis. Meahcceresurssaid </p>
<p>Stuoradikki 2011 boraspiresoabadeapmi addá rámmaid boraspirehálddašeapmái Norggas. Soabadeami sisdoallu lea ahte norgga boraspirehálddašeapmi galgá dáhpáhuvvat Luonddušláddjivuođalága, Bern-konvenšuvnna rámmaid siskkobealde ja Stuoradikki mearrádusastis.</p>
<p>Mihttomeari olahit lasi biebmobuvttadeami lea guohtonresursa meahccegeavaheamis dehálaš. Guohtonealáhusa massin ferte vuoliduvvot. Eai berre leat borasspiret mat ovddastit vahágahttinpotensiála elliide mat guhtot vuoruhuvvon guohtoneatnamiin ja guottetguovlluin.</p>
<p>Lea iešguđetgelágan ipmárdus gaskal fágaeiseválddiid ja ealáhusdolliid borasspire logu birra. Rapporteren čájeha ahte mearragoaskin maid váldá bohcco, vaikko lea definerejuvvon rábbeborri. Boazodolliin lea earenoamáš máhttu bohcco birra ja bohcco ekovuogádagas. Dat ferte sihkkarastot ahte árbevirolaš máhttu váldo atnui boraspiresoahpamuša čuovvoleamis.</p>
<p>Avádatjuohkin (boraspiriide) ii heive sámi vuođđoealáhusaide, ja berre árvvoštallot heaittihit dehe rievdaduvvot olu eastadan dihte boazoroasu boazodoalus ja sámi ealáhusdoalu siskkobealde eanandoalus, ja váikkuhan dihte nana ja nanu boazodoalu sámi báikegottiin. Earenoamážit lea dát váttisvuohtan Romssas ja avádatjuohkin fylkkas dagaha nu stuora áitaga boazodollui ahte berre jođánit ođđasit árvvoštallojuvvot.</p>
<p>4.7. Suodjalushárjehallan ja eará doaimmat</p>
<p>Suodjalusas leat olu hárjehallandoaimmat miehtá sámi guovlluid. Dat stuorámus ovttadagat leat:</p>
<list><p type="listitem">Mátta-Várjjagis (Hárjehallanguovlu lulábealde ja davábealde GSV)</p>
<p type="listitem">Ruovttusuodjalus – Porsáŋggus (Hálkkavári báhčingieddi)</p>
<p type="listitem" xml:lang="nno">Brigade Nord (Málatvuopmi, Setermoen, Rena)</p>
<p type="listitem" xml:lang="smj">Áibmosuodjalus (Bådåddjo, Ørland)</p>
</list><p>Suodjalusa doaimmat leat regulerejuvvon máŋgga ládje. Báhčin- ja hárjehallanguovllut leat stuorimus hástalusat sámi ealáhusaide ja meahcceareálaid geavaheddjiide. Oktiibidjan Mauken – Blåtind sis-Tromssas lea dagahan stuorát riska atnit guovllu boazoguohtumiidda. Johtingeaidnu báhčinguovllu čađa lea mielddisbuktán stuorát bargonoađi boazoorohahkii, sihke go guoská hálddašeapmái ja plánemii, muhto maid dan geavaheapmái.</p>
<p>Maiddái Hálkavári báhčinguovlu lea vearáskahttán boazodoalu dili.</p>
<p>Dasa lassin leat Suodjalusas hárjehallanguovllut mat leat čadnojuvvon bajábealde namuhuvvon ovttadagaide dahje mat sáhttet leat eará guovlluin. Girdihámmanat maid dagahit stuora ráfehuhttima.</p>
<p>Báhčinguovlluid árvvoštallet visuálalaččat dušše dalle go lea diliárvvoštallan.</p>
<p>Guottetáigge maŋŋil maid leat suodjalusas muosehuhtti doaimmat.</p>
<p>Riikkaidgaskasaš hárjehallamat leat stuora hástalussan boazodollui ja sámi árbevirolaš geavaheapmái. Leat leamašan máŋga dáhpáhusa mat eai leat sávahahtti, gos bohccot leat muosehuvvon ja vuojehuvvon ea.ea. helikopteriin. Maiddai eará vuojánat sáhttet leat bohccui hui muoseheamit, erenoamážit giđđadálvve ja ovdal guotteha.</p>
<p>Huksemat ja/dahje guovlluid ásaheapmi suodjalusulbmiliidda, nugo báhčinguovlluid ásaheapmi, eai galgga Álbmotrievtti vuođul dahkkot vuoigatvuođalaččaid friddja, ovddalgihtii mieđiheami haga. Go lea ovttamielalašvuohta gaskal vuoigatvuođalaččaid ja huksejeaddji, de berrejit sii árvvoštallat eavttuid vejolaš šiehtadusain, mat sihkkarastet areálaid vuoigatvuođalaččaide ja hehttejit viidásit huksenguovllu viiddideami almmá ovdagihtii dohkkeheami.</p>
<p>Guovlluin gos leat suodjalusdoaimmat, berrejit suodjalus ja vuoigatvuođalaččat ráhkadit oktasaš njuolggadusaid goabbat guoibmáseaskka gulahallamii, mat čalmmustahttet vuoigatvuođaid ja geatnegasvuođaid sisabahkkemii ja doaimmaide guovlluin gos leat sámi ealáhusdoaimmat. Váldonjuolggadus lea ahte huksejeaddjis lea ovddasvástádus heivehit gulahallama ja vuhtiiváldit áigodatgullevaš áššiid.</p>
<p>Dieđut báikegottiid ja ealáhusbargguid birra mat leat suodjalusa doaibmaguovllus ja guoskevaš guovlluin ferte leat stuora oassi oahpaheamis go váldet sisa ja bidjet bargui olbmuid stašuvnnaide/rusttegiidda dain guovlluin mat leat juo anus sámi vuođđoealáhusain ja eará (sámi) vuoigatvuođalaččain. Diehtu mot vuoigatvuođalaččaid atnet guovllu ferte leat seammá dehálaš go eará vuođđooahppu go váldojuvvojit suodjalussii.</p>
<p>Go plánejit hukset suodjalusrusttegiid main leat stuora váikkuhusat sámi giliide, báikkiide ja eará báikkálaš servodagaide, fertejit ássiid ipmárdus ja oaidnu deattuhuvvot sihkkarastin dihte sihke sámi kultureanadaga ja sámi ealáhus- ja servodateallima. Suodjalus ferte vuoruhit doalahit sin doaimma báikkiin gos suodjalusas leat juo ásahuvvon sullasaš doaimmat.</p>
<p>Mihttomearri:</p>
<p>Suodjalusa doaimmat galget eanemus lági mielde bargojuvvot nu ahte lea lagas gulahallan vuoigatvuođalaččaiguin ja geavaheddjiiguin ja sii galget doaimmahit barggu várrogasvuođain ja heivehit áigemuttu nu ahte dagaha unnimus váikkuhusa.</p>
<p>Strategiijat:</p>
<list><p type="listitem">Sámediggi ráhkada bagadusa suodjalusa doaimmaid proseassaide ja čađahemiide maid eanaeaiggádat, boazoorohagat ja Suodjalus sáhttet atnit.</p>
<p type="listitem">Leat vuojeheaddjin ráhkadit vákšunprográmma areálaid ektui maid suodjalus atná hárjehallandoaimmaide.</p>
<p type="listitem">Árvvoštallat gáibidit čielggadusa makkár váikkuhusat sámi guovlluide leat riikkaidgaskasaš hárjehallamiin.</p>
</list><p>NSR ja Johttisápmelaččaid listtu evttohus:</p>
<p>2. evttohus</p>
<p>1.2. Areálaid ja resurssaid geavaheapmi ja suodjaleapmi</p>
<p>Ođđa 2. teakstaoassi</p>
<p>Sámi álbmot eallá luondduresurssaiguin sihke nannámis ja mearas. Sihkkarastin dihte dáid resurssaid maiddái boahtte buolvvaide, lea dehálaš ahte Sámedikkis leat áššáigullevaš resurssat vuoi beassá bearráigeahččat plánejuvvon/sávvojuvvon duohtademiid ja doaimmaid sámi guovlluin, mii lea Hedemárkkus gitta Finnmárkku fylkii. Sámediggi dárbbaša eambbo resurssaid areála- ja birasáššiide ja juolludeapmi Sámediggái ferte dávistit dáidda dárbbuide ja bargguide. Sámedikkis ferte leat duohta vejolašvuohta čuovvut buot proseassaid mat váikkuhit sámi báikegoddái ja ealáhusaide, ja maid sáhttit buktit vuosteákkaid áššiide gos dat lea dárbbašlaš, geahča Sámedikki plánaveahki.</p>
<p>5 Sámi kultuvrra ja ealáhusdoaimmaheami luondduvuođus Ođđa 2. teakstaoassi</p>
<p>Go dihkada vázzinbálgáid meahcis, ferte ovddasvástideaddji geatnegahttot muitalit dáláš geavaheami mii lea guovllus, ja maid ráhkadit njuolggadusaid mat adnojit go lea erenomáš hástaleaddji áigodagaide. Ovdamearkka dihte guottetbáikkiide giđđat, sihkkarastin dihte vuođđoealáhusaid ealáhusvuođu.</p>
<p>5.1  Riddu ja mearra mearrasámi kultuvrra resursavuođđun   Ođđa 6. teakstaoassi</p>
<p>Ortnega birra mii guoská ruoná konsešuvnnaide mearradoalloealáhusa oasálasttiide lea olu ságastallojuvvon ja berre ođđasit árvvoštallot. Guollebiebmanealáhusat sturrot bahán luođulussii ja viidásit árbevirolaš sámi mearraluossabivdui ja eará árbevirolaš luossabivdui. Ođđa guollebiebmankonsešuvnnat berrejit addot dušše aktevrraide geat sáhttet čájehit ahte sis leat juogo giddejuvvon rusttegat dahje rusttegat mat leat gáttis. Dáláš mearradoalloealáhusain galgá leat mihttu joatkit doaimma juogo giddejuvvon rusttegiin dahje rusttegiin mat leat gáttis.</p>
<p>5.3 Boazodoalu guohtunvuođđu</p>
<p>Ođđa 8. teakstaoassi</p>
<p>Hui ollu, jus ii eanaš suohkaniin Hedemárkkus gitta Finnmárkui leat ollu boazoguohtuneatnamat suohkanrájiid siskkobealde, vaikko boazodolliin dan dihte ii leat álbmotregistrerejuvvon čujuhus seamma suohkanrájiid siskkobealde. Boazodoalu luondu dahká ahte muhtin suohkaniin sáhttet leat heaggadehálaš guottetbáikkit, ja eará suohkaniin fas leat dárbbašlaš johtingeainnut gaskal dálve- ja geasseorohaga. Dađi eanet leat dát </p>
<p>Evttohus Bargiidbellodaga sámediggejoavkkus ja Sámiin lulde</p>
<p>Evttohus 3</p>
<p>1.2 Areálaid ja resurssaid geavaheapmi ja suodjaleapmi</p>
<p>Lasáhus nubbimaŋimus teakstaoassái:</p>
<p>Sámediggi háliida ahte vejolaš árvoháhkanláhčin álbmotmehciin ja eará stuorra suodjalanguovlluin galgá čađahuvvo dainna lágiin ahte dat fuolaha dálá sámi ealáhusaid main lea ealáhusvuođđu suodjalanguovlluin.</p>
<p>3.2 Dálkkádatrievdamat váikkuhit lundui ja servodagaide davvin</p>
<p>Lasáhus njealját teakstaoassái:</p>
<p>Luondduvuđot ealáhusa leat juo merken dálkkádatlaš rievdamiid, ja fertejit heivehit iežaset doaimma. Oanehisáiggi positiiva vuoitu dálkkádatrievdamii lea guhkit šaddan- ja bievlavuodjináigodat mii sáhttá leat ovdun boazodollui. Muhto mii oaidnit maiddá ahte temperatuvrra rievddadallamat jiekŋunčuoggá birra dálvet addá bohccuide váttisvuođa beassat guohtuma rádjai jieŋa geažil, ja báhkkasat temperatuvra geasset addá eanet dávda- ja parasihttagivssiid.</p>
<p>Dáđvesonahat álgoálbmogiid ja bohccuid gaskkas Yamalaa 2016:s čájeha ahte das sáhttet leat stuorra negatiiva váikkuhusat. Maiddái CWD dávda gazzaspiriid gaskkas, mas dávda várra boahtá Kanada, čájeha ahte dát lea riikkaidgaskasaš váttisvuohta, maid ferte jođánit gieđahallat. Váidudeaddji doaibmabijuid dakkár dáhpáhusain ferte álggahit ja riikkalaš eiseválddit fertejit váldit ovddasvástádus das ahte ráddjet vahágiid ja viidodaga.</p>
<p>Ođđa guđát teakstaoassi:</p>
<p>Seammás go dálkkádatrievdamat buvttihit hástalusaid dálá luondduvuđot ealáhusaide, de dat maid addet vejolašvuođaid ođđa ealáhusaide, mat muhtumassii šaddet gilvalit dálá ealáhusaiguin ja šaddet vejolaš áittan daidda. Ovdamearkka dihtii rahpet jieŋahis polaguovllut vejolašvuođaid eanet fievrrideapmái mearraguovlluin mearradollui davvin. Dasa lassin sáhttet dálkkádatheivehallandoaibmabijut leat áittan luondduvuđot álgoálbmotealáhusaide, nu go issoras stuorra áŋgiruššan ruoná energiijain eanaguovlluin.</p>
<p>Lasáhus nubbimaŋimus teakstaoassái:</p>
<p>Vai sámi ealáhusat ja báikegottit galget sáhttit heivehit iežaset dálkkádatrievdamiidda, de ferte hálddašeapmi váldit vuhtii dálkkádatváikkuhusaid daidda ekovuogádagaide mat leat vuođđun árbevirolaš sámi ealáhusaide. Dat mearkkaša árjjalaččat geavahit dan prinsihpa ahte dustet hástalusaid ovddalgihtii, mii addá stuorát vejolašvuođa dávggasvuhtii go deaivida dakkár mii lea amas. Norgga stáhta ferte dohkkehit sámiid árbedieđu, innovašuvnnaid ja geavada, jáhkehahtti reaidun dálkkádatrievdanbarggus, ja sihkkarastit sámi mielváikkuheami sihke politihkalaš ja hálddahuslaš mearridanproseassaide. Stáhta ferte maid váikkuhit dasa ahte sámi báikegottit nagodit dustet daid hástalusaid mat bohtet.</p>
<p>Ođđa maŋimus teakstaoassi:</p>
<p>Dálkkádatdutkama ja váikkuhusaid dutkama bohccuide ferte čuovvolit konkrehta prošeavttaiguin, vai sáhttá ovddidit ja čađahit váidudeaddji doaibmabijuid. Romssa universitehta bargá hálddahuslaš čuolbmačilgehusaiguin mat gusket biodiversitehtii ja dálkkádatdutkamii.</p>
<p>Lasáhus oassekapihttala lohppii:</p>
<p>Mihttomearri:</p>
<p>Strategiijat:</p>
<p type="listitem">Áŋgiruššat eanet dálkkádatdutkamiin ja váikkuhusaiguin vuođđoealáhusaide</p>
<p type="listitem">Doarjut ođđa teknologalaš čovdosiid ovddasmanni prošeavttain mat sáhttet leat ávkin ealáhussii</p>
<p type="listitem">Álggahit oktasašpolitihkalaš, suorgerasttideaddji ovttasbarggu ráđđehus- ja departemeantadásis háhkan dihtii máhtu luonddu, boraspiriid, dálkkádaga, bohccuid ja boazodoalu birra</p>
<p>Ođđa vuollekapihtal</p>
<p>3.5 Biebman – mearradoallu – guolástus</p>
<p>Mearrasámi guovlluid guolástusaid mihttomearri lea oččodit ceavzilis ja gánnáhahtti guolle- ja mearradoalloealáhusa. Resursavuođđu ferte sihkkarastojuvvot nu ahte olbmuin leat oadjebas ja buorit bargosajit.</p>
<p>2010 rádjai sáhtii Sámediggi konsulteret guolástusdirektoráhtain biebmankonsešuvnnaid juohkima oktavuođas. Dát váldi sirdojuvvui fylkkagildii maŋŋá hálddašanođastusa ásaheami.</p>
<p>Livččii ovdun jus Sámedikki plánaveahkkái váldošii mielde dajaldat mii mudde árbevirolaš  ealáhusdoaimmaheami ja mearradoalu areálaid gaskavuođa. Mearraguovllu árvvus ii leat sáhka dušše ekonomalaš árvvus, muhto maiddái guolástusa ávnnaslaš vuđđosa ekologalaš, sosiála ja kultuvrralaš ceavzima árvvus.</p>
<p>Guolástusa ja biebmama riidoáššiin ferte čielggadit gávdnojit go doppe juo vuoigatvuođat mearraareálaide. Sáhttet maid leat riiddut seamma ealáhusa geavaheddjiid iešguđet joavkkuid gaskkas, nu go passiiva bivdosiid geavaheaddji vuotnaguolásteami ja aktiiva bivdosiid geavaheaddji riddoguolásteami gaskkas.</p>
<p>Ollu gielddat leat bures ráhkadišgoahtán riddoavádatplánaid. Dáin plánain ferte leat mielde dat mii guoská sámi kultuvrii ja servodateallimii.</p>
<p>3.6 Sáivaguolásteapmi</p>
<p>Lasseealáhussan lea sáivaguolásteamis ovdánanvejolašvuohta. Muhtun struktuvrralaš bealit dahket dattetge váttisin oažžut dan šaddat geasuheaddji ealáhussan. Earret eará bidjá Mohtorjohtolatláhka muhtun ráddjehusaid resurssaid geavaheapmái. Šaddá dárbu buoridit vuostáiváldindili vai lea vejolaš vuovdit guliid.</p>
<p>4 Sámi beroštusaid ja almmolaš eiseválddiid gaskasaš ovttasdoaibman</p>
<p>Lassecealkka kapihttala vuosttaš teakstaoassái.</p>
<p>Buorre ovttasdoaibman sámi beroštusaid ja almmolaš eiseválddiid gaskkas daid mearrádusaid oktavuođas mat čatnasit areálii, luonddugáhttemii ja resursaávkkástallanhálddašeapmái lea mearrideaddjin dasa ahte sámi kultuvrra luondduvuođus sihkkarastojuvvo. Boazodoalu hálddašeapmi galgá čuovvut riektevuođu. Sámediggi bidjá vuođđun ahte relevánta máhttovuođđu galgá maid fátmmastit árbedieđu.</p>
<p>4.1 Konsultašuvnnat stáhta eiseválddiiguin areálaid ja resurssaid hálddašeami oktavuođas</p>
<p>Lassecealkka ovdal maŋimus teakstaoasi:</p>
<p>Váilevaš váidudeaddji doaibmabijut dahje váidudeaddji doaibmabijut mat evttohuvvojit almmá kvalitehtasihkkarastima haga, lea okta dain čuolbmačilgehusain maid vuoigatvuođalaččat ja guoskevaš beroštusat vásihit.</p>
<p>Lassečuoggát strategiijaid vuolde:</p>
<p type="listitem">Stáhta hálddašanorgánat fertejit láhčit dasa ahte oččodit dieđuid ollislaš areálasisabahkkemis boazoguohtunguovlluide, nu mo bartahuksen, meahccebiilageainnut, ođđa eanaráhkadeamit ja eará huksemat boazoguohtunguovlluide.</p>
<p type="listitem">Sámediggi áigu váikkuhit dasa ahte hálddašeapmi čuovvu riektevuođu, ja sihkkarastit riidočoavdinvugiid eastadan dihtii guhkilmas diggeáššiid siiddaid vuoigatvuođaid dáfus.</p>
<p>4.2 Ovttasdoaibman sámi beroštusaiguin gieldda plánemis</p>
<p>Lasáhus maŋimus teakstaoassái:</p>
<p>Sámediggi oaidná mearrideaddjin ahte sámi beroštusaide ja vuoigatvuođalaččaide sihkkarastojuvvo vuoigatvuohta konsulterejuvvo dakkár áššiin mat gusket min luondduvuđđosii. Vaikke vel konsultašuvdnageatnegasvuohta ii leat ge vel mearriduvvon lága bokte, de gusto dát álbmotrievttálaš geatnegasvuohta maiddái báikkálaš ja regionála eiseválddiide. Lea deaŧalaš oažžut nannejuvvot vejolašvuođaid duohta ja árjjalaš oassálastimii sámi beroštusaid ja vuoigatvuođalaččaid várás mearridanproseassaide areálaid ja luondduvuđđosa rievdaduvvon geavaheami birra. Dán juksan dihtii gieldda hálddašeamis berre lasihit máhtu sámi kultuvrra, servodatdiliid ja vuoigatvuođaid birra.</p>
<p>Maiddái gielddain main lea mearkkašahtti stuorra sámi álbmot, váilu máhttu ja gelbbolašvuohta sámi diliid birra. Sámediggái lea hui deaŧalaš ahte čađahuvvo hálddašanođasmahttin, vai ovddasvástádus máhttoloktema plánemis ja čađaheamis sáhttá čađahuvvot. Sámedikkis eai dat návccat mat  gáibiduvvojit dan ovddasvástádussii mii das lea Plána- ja huksenlága vuođul.</p>
<p>Sámi beroštusat ja vuoigatvuođalaččat fertejit seammás oažžut nannejuvvot sin návccaid ja gelbbolašvuođa sáhttit oassálastit mearrádusaide.</p>
<p>Lassečuoggát strategiijaid vuollai:</p>
<p type="listitem">Sámediggi galgá geavahit iežas vuostecealkinválddi sihkkarastin dihtii sámi kultuvrra ja ealáhusovddideami luondduvuđđosa boahttevaš buolvvaid várás čielga ja konstruktiiva láhkai.</p>
<p type="listitem">Sámediggi ferte oažžut rámmaid vai sáhttá nannet ja ovddidit iežas bagadanrolla gielddaid ektui dainna áigumušain ahte buorebut láhčit duohta mielváikkuheapmái daid sámi beroštusaid várás mat leat njuolgga guoskkahuvvon.</p>
<p>4.3 Sámi vuoigatvuođalaččaid návccat oassálastit mearridanproseassaide</p>
<p>Goalmmát teakstaoassi sihkkojuvvo ollásit, teakstaoassi álgá ná: 2015 rájes lea Sámediggi ásahan ohcanvuđot doarjjapoastta……</p>
<p>Maŋimus teakstaoasis sihkkojuvvo cealkka mii álgá ná:</p>
<p>Orohagat ožžot doarjaga boazodoallošiehtadusa bokte ……..</p>
<p>Lassečuokkis strategiijaid vuollai:</p>
<p type="listitem">Sámediggi galgá bargat dan ala ahte ráhkaduvvojit njuolggadusat konsulterenšiehtadussii mat addet orohagaide/siiddaid ekonomiija vai lea dárbbašlaš gelbbolašvuohta ja návccat oassálastit konsultašuvnnaide ovttadássásaš beallin.</p>
<p>4.6 Gealbogáibádus boazodoalločielggadeddjiide</p>
<p>Lasáhus vuosttaš teakstaoassái:</p>
<p>Sámedikki mihttomearri lea ahte biddjojuvvot sierra gáibádusat daidda čielggadeddjiide mat galget válddahit plánaid ja doaibmabijuid váikkuhusaid boazodollui. Berre bidjat gáibádus máhttui sámi kultuvrra birra ja daid sierra ealáhusaid/fáttáid birra mat galget čielggaduvvot. Dat ahte dovdat fágadoahpagiid ja luondduválddahusaid berre maid leat oassin dan gelbbolašvuođas mii čielggadeaddjis berre leat. Dasa lassin berrejit ráhkaduvvot stáhta njuolggadusat das mo guoskevaš orohagat galget searvvahuvvot bargui vai áššit šaddet dohkálaččat čielggaduvvot.</p>
<p>Lassesátni goalmmát teakstaoassái:</p>
<p>Boazodoallu dovddaha eahpeluohttámuša daidda klassifiserenvugiide mat geavahuvvojit boazodoallofágalaš árvvoštallamiin. Lea uhccán ulbmillaš geavahit reaidduid mat leat ráhkaduvvo dasa ahte duođaštit eanadoalu luonddugeavaheami ja eanadoalloáddejumi. Ollugat moitet maiddái dan mo čielggadeaddjit ožžot gelbbolašvuođa dahkat čielggadusaid.</p>
<p>Lassečuokkis mihttomeriid vuolde:</p>
<p>Galgá lea stáhta ovddasvástádus das ahte huksemiid kumulatiiva váikkuhusat čielggaduvvojit.</p>
<p>5.3 Boazodoalu guohtunvuođđu - Lassibajilčála oassekapihttalii Boazoguohtunguovlluid suddjen</p>
<p>Rievdadus vuosttaš teakstaoasis:</p>
<p>Sihkkarastindihte ceavzilis ja nanu boazodoalloealáhusa boahtteáiggis, de fertejit boazodoalus leat eatnamat buot jahkodatguohtumiidda, johtingeainnut ja earenoamášárvoguovllut bohccuide.</p>
<p>Lasáhus ođđa nubbi teakstaoassi:</p>
<p>Lullisámi orohagain ja siiddain doaibmá guođoheapmi máŋgga fylkkas ja máŋgga suohkanis. Doppe leat maid unnán siidaossosat. Dasa lassin boahtá rájáidrasttildeaddji boazodoallu suohkaniiguin ruoŧabeale, mat ovddastit hástalusaid danne go ii leat mearriduvvon makkárge rájáidrasttildeaddji  boazoguohtunkonvenšuvdna.</p>
<p>Lasáhus mihtuid vuollái:</p>
<p>Sámedikki mihttomearri lea ahte boazodoalus leat olahanmuttus dárbbašlaš guohtuneatnamat, johtingeainnut ja earenoamášárvoguovllut. Ferte leat vejolašvuohta rahpat ođđa areálaid, ja areálaid mat ovdal leat ráfáiduhtton ja geavahuvvon boazodollui, nu ahte boazodoallu sáhttá daid geavahit.</p>
<p>Lassičuoggát strategiijaid vuollái:</p>
<p type="listitem">Energiija- ja industriijahuksemat fertejit vihkkedallot oppalaš sisabahkkemiid ektui boazoguovlluin, ja lassáneaddji bohtosat fertejit čalmmustahttot.</p>
<p type="listitem">Bidjat lasi návccaid bargui oažžut válmmasin ja ođasmahttit boazodoallokártta, nu ahte servodatplánejeaddjit suohkaniin atnet vuolggasadjin boazodoalu geavahe</p>
<p type="listitem">Geahčadit njuolggadusaid movt boazoealáhus galgá vuhtiiváldojuvvot ovttasdoaibmamis eará ealáhusaiguin.</p>
<p>7.1 Dárbu rievdadit energiijalága ja minerálalága</p>
<p>Lasáhus maŋimuš teakstaoassái:</p>
<p>Ráđđehusa áigumuš ja strategiija energiijahuksemiidda eai soaitte vuhtiiváldit sámi riektelaččaid ja geavaheddjiid dárbbuid. Guovlluin gos leat juo addán stuorra areálaid eará almmolaš geavaheapmái, ferte unnidit energiijahuksemiid vai eastadivčče eambbo bahkkema sámi areálageavaheapmái.</p>
<p>Lassičuoggát strategiijaid vuollái:</p>
<p type="listitem">Sámediggi áigu vuoruhit energiijahuksemiidda mieđihit mat eai heađuš sámi ealáhusaid, ja áigu árvvoštallat ollislaš billisteami iešguđet áššiin.</p>
<p>7.2 Dárbu rievdadit akvakulturlága</p>
<p>Lassicealkka goalmmát teakstaoassái:</p>
<p>Dálá sámi geavaheami vuhtiiváldin ferte maid guoskat guovlluide mat leat bálddas.</p>
<p>8.1 Sámi meahcásteapmi</p>
<p>Lasáhus maŋábeallai maŋimuš teakstaoasi:</p>
<p>Lágat, láhkaásahusat ja njuolggadusat bivdoáiggiid ja náliid birra maid sáhttá bivdit fertejit vuhtiiváldit ahte luondu ja luondduriggodagat leat sámi kultuvrra, giela ja servodateallima ávnnaslaš vuođđu. Ferte láhččojuvvot nu ahte sáhttá boahtteáiggis ávdnasiid ja náhki viežžat ja eará árbevieruid seailluhit. Ovdamearkka dihte galggašii beassat seailluhit árbevieru čeavránáhki ektui mii muhtun sámi guovlluin geavahuvvo albmáid sámi gahpirii.</p>
<p>Stáhtalaš doaimmat ja gávpelágádusat eai ábut jođihuvvot nu ahte árbevirolaš sámi meahccegeavaheapmi ja nationála áŋgiruššansuorggit eai soaba oktii. Almmolaš eanaeaiggádat berrejit bargat dan ala ahte bures gulahallat sámi geavaheddjiiguin ja riektelaččaiguin, earenoamážit guovlluin Finnmárkku máttabealde. Sámediggi háliida ovttasbargoforumiid gos sii leat mielde.</p>
<p>Lassičuokkis strategiijaid vuolde:</p>
<p type="listitem">Sámediggi áigu ovttasbargošiehtadusaid bokte vuolggahit regionála ovttasbargoforumiid ásaheami meahcásteapmái.</p>
<p>8.2 Vuoigatvuohta hálddašit luondduriggodagaid</p>
<p>Lassin vuosttaš teakstaoassái:</p>
<p>Sámediggi áigu sihkkarastit ahte sámi vuoigatvuođat ja beroštumit vuhtiiváldojuvvojit Finnmárkku eatnama hálddašeamis, ja ahte márkanbáikkit Finnmárkkus sáhttet geavahit ja hálddašit ođasmahtti resurssaid lágašguovlluin.</p>
<p>Lassisátni goalmmát teakstaoassái:</p>
<p>Vaikke vel sámi geavaheapmi ja riektejurddašeapmi sáhttá spiehkastit Norgga juridihkalaš doahpagiin nu go oamastanvuoigatvuohta ja geavahanvuoigatvuohta, de galgá guovlluid árbevirolaš sámi geavaheapmi adnot vuođđun boahttevaš hálddašeapmái.</p>
<p>Lassicealkka njealját teakstaoassái:</p>
<p>Ollislaš hálddašeapmi mii veardida ja vuhtii váldá buot sámi beroštumiid ja vuoigatvuođaid seammaárvosaš sámi oasseváldin mearrádusain boahtá nannet sámi kultuvrra ja ealáhusa vuođu.</p>
<p>Lassisátni viđát teakstaoassái:</p>
<p>Sámedikki oaidnu lea ahte ođasmuvvi luondduresurssaid ollislaš hálddašeapmi Finnmárkkus ferte dahkkojuvvot dakkár áddejumi vuođul ahtte báikkálaš álbmogis lea iehčanas riektevuođđu virolašvuođas ja dološ áiggis rájes geavaheami bokte ávkkástallamiin ođasmuvvi luondduriggodagaiguin.</p>
<p xml:lang="fin">Lassi teakstaoassi:</p>
<p>Guovlluin Finnmárkku máttabealde leat olu priváhta eaiggádat, ja Statsskog hálddaša stáhta eatnama. Várrestivrrain leat stuora hálddašanovddasvástádus, ja dás ii leat sámi meahccegeavaheapmi ovddastuvvon. Várrestivrrat sáhttet bidjat hehttejumiid sámi kultuvrii ja sámi meahccegeavaheapmái.</p>
<p>Čuovvovaš čuokkis mihtuid vuolde váldo eret:</p>
<p>Sámediggi háliida ahte báikegottit fuolahuvvojit ođasmuvvi resurssaid hálddašeamis.</p>
<p>Lassin ođđa vuollekapihtal:</p>
<p>8.5 Sámi areálageavaheapmi Finnmárkku máttabealde</p>
<p>NOU 2007:13 Ođđa sámevuoigatvuohta geigejuvvui Justisdepartementii juovlamánu 3. beaivvi 2007. Dát čielggadeapmi evttoha nuppástuhttit moanaid lágaid ja almmolaš hálddašeami áimmahuššat sámi vuoigatvuođaid. Muhtin oassi dáin lea čuovvoluvvon, muhto sámi vuoigatvuođaid dohkkeheapmi ja vuoigatvuođat eatnamiidda ja luondduriggodagaid kárten ii leat vel álggahuvvon. Lea maid stuora álbmotrievtti váilevašvuohta ahte ieš NOU 2007:13 čielggadeamis áigot rádjet vuoigatvuođaidkártema dušše eatnamiidda mat eai leat matrikulerejuvvon ja rádjet sámi oassálastima unnitlohkui eará eatnamiin.</p>
<p>Sáhttá bidjat gažaldaga makkár lobálašvuohta lea priváhta eaiggádašservviide mat leat Finnmárkku máttabealde. Danin lea dehálaš ahte kárten ii leat dušše priváhta eatnamin muhto maiddái ahte dáid guovlluid riektehistorjá čalmmustahttojuvvo dán kártema bokte. Dađi čavgejuvvon sámi areála geavaheapmi ii leat argumeanta dasa ahte sámi oasseváldin hálddašanmearrádusain unniduvvo unnitlohkui. Dat lea baicce argumeanta dasa ahte sámi oasseváldin reastaeatnama hálddašeamis galgá leat seammaárvosaš go earáid beroštumit.</p>
<p>Máttasámi giela ja kultuvrra ceavzin lea garrasit čatnon máttasámi boazodollui ja máttasámi boazodoallu lea areálaiguin gitta.</p>
<p>Máttasámi areálageavaheapmi lea dan sivas seammá go boazodoalu areálageavaheapmi. Máttasámi boazodoalu rádjá mátta ja oarjjabealde lea mearriduvvon mannán čuohtelogu álggus. Árbevirolaš boazodoaluguovllut dego Gausdalsduottar ja Trollheimen eai beassan geavahuvvot šat. Boazodoallu Trollheimenis oaččui erenomáš lobi 1984 rájes, dát guovlu lea maid luonddusuodjalanguovlu. Gausdalsduoddara bohccot ožžo stáhtusa goddin ja dahke vuođu Forollhogna álbmotmeahccái. Máttasámit ledje maid mielde ahte boazosearvvit ásahuvvojedje Hardangerduoddarii. Muhtin dáid servviin ledje oalle stuorrá ja nagodedje bures doaibmat, muhto maŋimuš heaittihuvvui loahpageahčen 1950. Låarte-Skæhkere ovddasteaddjit leat addán čielga oainnuid ahte álbmotmeahcit leat šaddan reaidun areálaberošteddjiid gilvui iige suodjaleami várás. Eiseválddit dadjet ahte váldet vuhtii ja deattihit boazodoalu, muhto boazodoallit vásihit ain ahte sin argumeanttat eai váldo vuhtii. Sámi beroštumit gehččojuvvojit vuolitárvosažžan ja fertejit čáhkket saji. Boazodoalu areálageavaheapmi vuoruhuvvo goalmmádin, maŋŋá luonddusuodjaleami ja olgoáibmodoaimmaid.</p>
<p>Selbuduomus 2001 daddjo ahte “Riekteháhkan áiggiid geavaheami badjel, das leat golbma oasi: ferte leat vissis geavaheapmi mii lea leamaš guhkit áiggi badjel, ja dáhkkon buori jáhkus”. Selbuduopmu  bijai deatti sámi kultuvrralaš iešvuođaide, boazodoalu iešláhki, bohcco guohtumii ha luonddu geavaheapmái. Dát dagahii ahte boazodoaluguovllut Essan ja Riast-Hylling vuite go gáibidedje guohtunvuoigatvuođaid vissis priváhta guovlluin Selbu gielddas go leat guhkit áigge geavahan dáid guovlluid.</p>
<p>Stuora bieggafápmohuksen Fosen-njárggas lea cakkus ja sisabahkken boazodoalu areálageavaheapmái. Dákkár proseassa lea maid jođus Kalvvatnan Norlánddas ja Mátta-Trøndelágas.</p>
<p>Mihttomearri:</p>
<p>Oažžut johtui kárten ja dohkkehanproseassa Finnmárkku máttábealde.</p>
<p>Strategiija:</p>
<p>- Sámediggi muittuha Stuorradikki ja dan presideanttadoaimma stáhta geatnegasvuođa kártet ja dohkkehit sámi vuoigatvuođaid maiddái Finnmárkku máttabealde.</p>
<p>Sámediggi joatká dieđihit stáhta váilevaš dáhttu čuovvolit álgoálbmotrivttiid ILO ja eará riikkaidgaskasaš orgánaide.</p>
<p>Sámediggi áigu dieđihit váilevaš stáhta dáhttu čuovvolit álgoálbmotrivttiid Norgga našunála olbmovuoigatvuođaid orgánii.</p>
<p>Evttohus Dáloniid Listtus Isak Mathis O. Hætta:</p>
<p>Evttohus 4</p>
<p>4.5 Váikkuhusčielggadusat</p>
<p>Válddaheami váilun oppalaš váikkuhusain dálá ja ođđa plánain ja doaimmain ovttaskas dálona vuoigatvuođaid ektui lea iešheanalaš vuosttaldanágga Sámediggái</p>
<p>5.2 Gilvvagieddi ja niitu eanadoalu resursavuođđun</p>
<p>Sámediggi áigu váikkuhit ođđagilvimii.</p>
<p>5.4 Sámedikki plánaveahkki buorre reaidu plánemii</p>
<p>Sámediggi bivdá ahte báikkálaš ealáhusbarttat meannuduvvojit positiivvalaččat, eaige astoáiggebartan.</p>
<p>8.1 Sámi meahcásteapmi</p>
<p>Sámediggi čujuha fylkkamánni rihkkuma álbmotrievtti veardidemiiguin ovttaskasáššiin, go sii leat dadjan dikkis ahte sii eai galgga sámi vuoigatvuođaid árvvoštallat.</p>
<p>Sámediggi áigu sihkkarastit ahte báikkálašálbmogis leat ekonomalaš resurssat ja fágalaš návccat oassálastit ovttaárvosaš oassálastin mearridanproseassaiguin mat váikkuhit sin eallinvuogi.</p>
<p>Sámediggi áigu váikkuhit ahte stáhta eiseválddit, fylkkasuohkanat ja gielddat láhčet dili plánaproseassaide mat ollašuhttet álbmotrievtti geatnegasvuođa várjalit báikkálašálbmoga mohtorjohtolaga ja ealáhusbarttaid huksema.</p>
<p>8.3 Mohtorjohtolat meahcis</p>
<p>- Sámediggi áigu sihkkut gielddusáiggi miessemánu 5.b.rájes geassemánu 30.b.rádjái mohtorjohtolatlágas. Dán áigu vai sáhttá vára váldit sámi kultuvrras ja meahcástallamis.</p>
<p>-Sámediggi háliida ahte meahcásteapmi galgá buohtastahttojuvvot boazodoaluin mohtorjohtolatlága  olis. (Meahcásteamis lea njuolgga vánddardanlohpi).</p>
<p>- Sámediggi áigu bargat dasa ahte árbevirolaš sámi ealáhusain lea seamma vuoigatvuohta mohtorjohtolahkii, ja áigu dása bidjat návccaid.</p>
<p>- Sámediggái lea dehálaš rievdadit mohtorjohtolatlága nu ahte dat addá báikkálaš olbmuide ovdamuni, ja Sámediggi áigu várret dán bargui ruđa.</p>
<p>- giliolbmot- sátni rievdaduvvo báikkálaš olbmot-sátnin.</p>
<p>Lávdegotti ávžžuhus</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
<p>Sámediggi doarju muđui sámediggeráđi mearrádusárvalusa</p>
<p xml:lang="vep">27.09.2016</p>
<p>Jođiheaddji</p>
<p>Mariann Wollmann Magga</p>
<p>áššejođiheaddjit</p>
<p>Mariann Wollmann Magga</p>
<p xml:lang="nno">Inger Eline Eriksen</p>
<p xml:lang="est">Per Mathis Oskal</p>
<p>Sámedikki dievasčoahkkin  -  032/16</p>
<p>Mearkkašupmi: NSR/NSR-SáB - Áirras Christina Henriksen, Árja - Áirras Laila Susanne Vars ja Olgeš - Áirras Lars Filip Paulsen bokte</p>
<p>Mohtorjohtolaga báikkálaš hálddašeapmi meahcis</p>
<p>Sámediggi oaivvilda ahte iežas guovlluid hálddašeapmi galggašii dáhpáhuvvat nu lahka geavaheddjiid go vejolaš. Gielddaid rolla hálddašeamis ferte leat bissovaš mohtorjohtolaga hálddašeamis. Justa njuolggadusaid hábmen, f  ylkkam  ánni guovddáš rollain, lea mielde heađušteamen gielddaid rolla stuorámus ovddasvástideaddjin das ahte mohtorvuojániid geavaheapmi ovddiduvvo dan guvlui mii lea ávkkálaš ja dohkálaš. Sámedikki mielas lea deaŧalaš dovddastit ahte mohtorjohtolagas lea ávkedoaimmaid oktavuođas hui stuorra ja deaŧalaš mearkkašupmi sámi servodagaide. Ávkevuodjin boazodoalu, meahcásteami, eanadoalu, vuovdedoalu, duoji, lotnolasealáhusaid ja turismma oktavuođas lea earenoamáš deaŧalaš. Dasa lassin leat Sámis guhkes gaskkat, bieđgguid ássan, unnán ja oalle heajos geainnut ja váttis dálkkádagat, ja stuorra erohusat guovllus guvlui.</p>
<p>Dát leat lossa ákkat mat maid čájehit ahte lea dárbu geavahit mohtorvuojániid meahcis. Lága oppalaš vuolggasadji mii mearrida mohtorjohtolaga meahcis lea danne funet heivehuvvon sámi servodagaide. Sámediggi oaivvilda ahte báikkálaš hálddašeamis galggašii leat eambbo iešmearrideapmi vai buorebut sáhtášii gozihit báikkálaš dárbbuid, ja dalle lea dárbu árvvoštallat mohtorjohtolatlága rievdadit nu ahte vuhtiiválddášii dáid dárbbuid.</p>
<p>Mearkkašupmi: Dáloniid Listu - Áirras Isak Mathis O. Hætta, Nordkalottfolket - Áirras Toril Bakken Kåven, Árja - Áirras Laila Susanne Vars, Olgeš - Áirras Lars Filip Paulsen ja NSR/NSR-SáB - Áirras Beaska Nillas bokte</p>
<p>Nu guhká go mis leat eatnamat –  Sámediggedieđáhus areála ja birrasa birra</p>
<p>Dáloniid Listu dáhttu Sámedikki váldit vuhtii báikkálaš álbmoga aktiivva geavaheami. Jos Sámediggi ii atte dása doarvái čuovvoleami de sáhttá Sámedikki hálddašeapmi bilidit guovddáš osiid sámi árbevirolaš kultuvrras.</p>
<p>Dáloniid listu čujuha čuovvovaš bohtosiidda mat duođaštit aktiivvalaš geavaheami, meahcásteami,Guovdageainnus, gč Utredningsoppdrag for F  ylkesmannen i Finnmark,  Birassuodjalusossodat,  raporta nr 1/2010.</p>
<p>Dat ahte b  áikkálaš álbmoga geavaheapmi ja sin kultuvra ovdáneapmi ii váldo vuhtii rihkku álbmotrievtti ja našunála rievtti, earret eará ILO-konvenšuvnna nr.169, ON-konvenšuvnna siviila ja politihkalaš vuoigatvuođaid ja Vuođđolága.</p>
<p>Sámi allaskuvla  lea dahkan váikkuhusčielggadusa dáloniid geavahanberoštumi go eiseválddiin lea plána ásahit ođđa álbmotmeahcci (Goahteluoppal) ja gávcci luonddureserváhtaid Guovdageainnu suohkanis.</p>
<p>Dá leat bohtosat:</p>
<p>Eanemus miellagiddevaš bohtosat leat  :</p>
<p>Ollislaš áigi maid Guovdageainnu álbmot geavaha meahcis lea oalle olu. Eanaš vástideaddjin geavahit meahcci máŋggaid ulbmiliidda. Eanaš vástideaddjit murjejit, guolástit,muoraid háhket bearrašiid ja mannet mátkiide meahccái. Leat maid olusat geat bivdet, suidnejit ja háhket ávdnasiid huksemii ja duddjomii.</p>
<p>Čuovžabivdu geassit ja rávdobivdu dálvet orru leat stuora oassin álbmoga birgejumis.</p>
<p>Stuorra oassi dáloniiguin guolástit siseatnamis.</p>
<p>Boazosápmelaččat oggot eanet luosa ja mearraguoli, oggot maiddái rávdduid.</p>
<p>Dálonat bivdet eanet go boazosápmelaččat. Boazosápmelaččat tuvrráhallet maid unnit ja geasehit turisttaid unnit.</p>
<p>Eallin meahcis lea čatnon mohtorfievrruide. Eatnašat geavahit skohtera, olusat geavahit njealjejuvllagiid ja badjel bealli vuodjá fatnasiiguin main lea mohtor.</p>
<p>Meahccegeavaheamis lea árbevierru ja ođđa áigi. Meahcásteamis leat ollu ulbmilat; doalahit árbevieruid, oahpahit mánáid/nuoraid ja sosiálalaš oktavuohta/dearvvašlaš biepmu. Dienas ii leat dehálaš dán oktavuođas. Olbmot johtet maid guhkelii geavahit árbevirolaš guovlluid.</p>
<p>Evttohus 5: Áirras Isak Mathis O Hætta, Dáloniid Listu</p>
<p>Nu guhká go mis leat eatnamat –  Sámediggedieđáhus areala ja birrasa birra</p>
<p>4.  5 Váikkuhusčielggadusat</p>
<p>Válddaheami váilun oppalaš váikkuhusain dálá ja ođđa plánain ja doaimmain ovttaskas dálona vuoigatvuođaid ektui lea iešheanalaš vuosttaldanágga Sámediggái. (mearrádus ahte giddet guovlluid mat árbevirolaččat leat leamaš anus).</p>
<p>5.2 Gilvvagieddi ja niitu resursavuođđun Sámediggi áigu váikkuhit ođđagilvimii.</p>
<p>5.4 Sámedikki plánaveahkki buorre reaidu plánemii Sámediggi dáhttu báikkálaš ealáhusbarttaid meannudit positiivvalaččat, eaige astoáiggebartan.</p>
<p>8.1 Sámi meahcásteapmi Sámediggi čujuha fylkkamánni rihkkuma álbmotrievtti veardidemiiguin ovttaskasáššiin, go sii leat dadjan dikkis ahte sii eai galgga sámi vuoigatvuođaid árvvoštallat.</p>
<p>Sámediggi áigu sihkkarastit ahte báikkálašálbmogis leat ekonomalaš resurssat ja fágalaš návccat oassálastit ovttaárvosaš oassálastin mearridanproseassaiguin mat váikkuhit sin eallinvuogi.</p>
<p>Sámediggi áigu váikkuhit ahte stáhta eiseválddit, fylkkasuohkanat ja gielddat láhčet dili plánaproseassaide mat ollašuhttet álbmotrievtti geatnegasvuođa várjalit báikkálašálbmoga mohtorjohtolaga ja ealáhusbarttaid huksema.</p>
<p>8.3 Mohtorjohtolat i meahci  s</p>
<p>-  Sámediggi  áigu váikkuhit dasa ahte váldit eret gielduáiggi gaskal miessemánu 5. beaivvi ja geassemánu 30. beaivvi mohtorjohtolatlágas.  Báikkálaš álbmot ávkášuvvet meahcceresurssain dán áigodagas.</p>
<p>-  Sámediggi háliida ahte meahcástanealáhus lea dássálágai boazodoaluin mohtorjohtolatlága ektui (meahcástanealáhusas lea njuolgga láhkavuođđu johtaleapmái).</p>
<p>-  Sámediggi háliida vuoruhit barggu rievdadit mohtorjohtolatlága.</p>
<p>-  Mohtorjohtolatláhka ferte rievdaduvvot nu ahte dat addá báikkálaš álbmogii ovdamuni.</p>
<p>- Giliolbmot   rievdaduvvo báikkálaš álbmogin.</p>
<p>Evttohus 6: Áirras Laila Susanne Vars, Árja, Áirras Beaska Nillas, NSR/NSR-SÁB ja Áirras Lars Filip Paulsen, Olgeš</p>
<p>Buot lasáhusat ja rievdadusat ráđi árvalusas leat čállojuvvon kursii  van  .</p>
<p>1.1  Bajimus mihttomearri</p>
<p>Ođđa  1.  teakstaoassi  ,  ráđi árvalusa vuosttaš teakstaoassi šaddá teakstaoassi 2  :</p>
<p>"S  ámiin okta Norgga stáhtavuođđudeaddji álbmogin ja riikka álgoálbmogin lea vuoigatvuohta iešmearrideapmái iežaset ovdáneami ektui. Dát vuoigatvuohta mearkkaša maiddái vuoigatvuohta leat mielde mearrideamen areálaid ja luondduresurssaid badjel, vuoigatvuohta oažžut govttolaš oasi dan ekonomalaš ovdáneamis mii dáhpáhuvvá sámi guovlluin. Sámediggi eaktuda ahte sámiin álgoálbmogin galgá leat seamma vejolašvuohta beassat fuolahit ja bisuhit iežaset kultuvrra, kulturovdanbuktimiid ja eallinvugiid.  "</p>
<p>Rievdadus  2.  teakstaoasis  ,  maŋimus cealkka  (  rievdadusat merkejuvvo kursiivan  ):</p>
<p>"  Areálageavaheami rievdama, luondduresursaávkkástallama ja energiijabuvttadandoaibmabijuid galgá sáhttit čađahit dakkár ollislašvuođa plánema vuođul, mii fuolaha sámi kultuvrra,  sámi meahccegeavaheami  ja sámi ealáhusaid ávnnaslaš kulturvuđđosa.  "</p>
<p>Rievdadus maŋimus teakstaoasi 1. cealkagis  :</p>
<p>"  Buot eanaareálaid ja riddoguovlluid areálaid ávkkástallan, ja buot resursaávkkástallan sámi guovlluin  maiddái sámi guovlluid mariidnaguovlluin  , galgá čađahuvvot Sámedikki ja sámi vuoigatvuođalaččaid  friija ovddalgihtii dieđihuvvon mieđiheami vuođul.  "</p>
<p>1.2  Areálaid ja resurssaid geavaheapmi ja suodjaleapmi</p>
<p>Rievdadus  1.  teakstaoasi   maŋimus cealkagis  :</p>
<p xml:lang="nob">"Det er behov for å styrke kunnskapen om samisk kultur,  utmarksbruk  og næringer for de som planlegger og utreder."</p>
<p>Rievdadus   2  .  teakstaoasi maŋimus cealkagis  :</p>
<p>"  Dasa lassin háliida Sámediggi ahte stáhta bealis ráhkaduvvojit  nationála  njuolggadusat dasa mo guoskevaš orohagat galget  konsulterejuvvot ja  váldojuvvot mielde  iešguđet areálaproseassaide vai máhttovuođđu šaddá buoremus ja áššit čielggaduvvojit dohkálaččat  .  Dát váikkuhivččii ahte verddevuohta bisuhuvvošii ja ealáskahttojuvvošii fas dain guovlluin gos dat lea jávkan  .  "</p>
<p>Lasáhus  4.  teakstaoassái  ,  ođđa  2.  cealkka  :</p>
<p>"  Sámi meahccegeavaheddjiid, meahcceealáhusaid ja lotnolasealáhusaid ávnnaslaš luondduvuođus ferte sihkkarastojuvvot vai daidda ain sihkkarastojuvvo beassan iežaset árbevirolaš geavahanguovlluide ja addojuvvo vejolašvuohta ovddidit ja ođasmahttit iežaset árbevieruid  ."</p>
<p>Rievdadus  5.  teakstaoasis  :</p>
<p>"  Sámediggi ferte oažžut nannejuvvot dan ekonomalaš rámma ja návccaid vai sáhttá fuolahit  dan vuosttaldanvejolašvuođa maid plána- ja huksenláhka addá, sihkkarastin dihtii sámi kultuvrra ja ealáhusdoaimmaheami luondduvuđđosa.  "</p>
<p>Rievdadus  6.  teakstaoasi vuosttaš cealkagis  :</p>
<p>"  Dakkár areálaid suodjaleapmi sámi guovlluin nu go luonddumehciid, álbmotmehciid ja suodjemehciid   ii galgga čađahuvvot friija ovddalgihtii dieđihuvvon mieđiheami haga báikkálaš vuoigatvuođalaččain ja eiseválddiin ja Sámedikkis. Doppe gos dakkár suodjalus ii hehtte dahje negatiiva láhkai hehtte sámi suodjalanguovlogeavaheami, galgá suodjaleami mihttomearrin leat ahte sihkkarastit sámi kultuvrra, meahccegeavaheami ja ealáhusdoaimmaheami luondduvuđđosa.  "</p>
<p>Rievdadus  6.  teakstaoasi maŋimus cealkagis  :</p>
<p>"  Sámediggi háliida ahte vejolaš láhčin árvoháhkamii álbmotmehciin ja stuorát suodjeguovlluin galgá dahkkojuvvot dainna lágiin ahte dat fuolaha dálá sámi ealáhusaid  ja árbevirolaš sámi meahccegeavaheami ja luonddugeavaheami</p>
<p>2.1  Riikkaidgaskasaš álgoálbmotvuoigatvuođat</p>
<p>Ođđa álggahus  :</p>
<p>“ON 2007 mannosaš Álgoálbmotjulggaštus bidjá rámmaid nationála lágaide areála- ja resursahálddašeamis Norggas. Ovtta oppalaš álbmotrievttálaš instrumeanttaiguin mat suodjalit álgoálbmogiid kultuvrra ja eallinvugiid ávnnaslaš vuđđosa, de mearrida julggaštus máilmmiviidosaš standárddaid álgoálbmogiid ja stáhtaid, ja álgoálbmogiid ja goalmmát beali beroštusaid gaskavuhtii dakkár áššiin mat gusket álgoálbmogiid eana- ja resursavuoigatvuođaide. Sámediggi vuordá ahte julggaštus čuovvoluvvo riikkalaš, regionála ja báikkálaš dásis Norggas sierra šiehtadallanplánaid bokte mat maid galget dahkkojuvvot gustojeaddjin riikkalaš areálan- ja biraspolitihkkii  ."</p>
<p>3.  teakstaoassi sirdojuvvo ja šaddá ođđa 2. teakstaoassin  .</p>
<p>2.3  Nationála lágat main lea mearkkašupmi areálaid ja birrasiid hálddašeapmái</p>
<p>Ođđa maŋimus cealkka 2. teakstaoassái  :</p>
<p>"  Sámediggi čujuha Dálkkádat- ja birasdepartemeantta evttohussii ođđa láhkaásahussan árbedieđu birra mii čatnasa genetihkalaš ávdnasiidda. Láhkaásahus galgá láhčit dasa ahte álgoálbmogiid ja báikegottiid beroštusat fuolahuvvojit ja árvvusadnojuvvojit go earát besset geavahit ja ožžot máhtu genehtalaš ávdnasiid birra maid álgoálbmogat dahje báikegottit leat ráhkadan, geavahan, seailluhan ja fievrridan viidáseappot (árbediehtu). Váldonjuolggadussan evttohuvvo ahte earáid vejolašvuohta oažžut ja geavahit árbedieđu gáibida ovddalgihtii mieđiheami dan álgoálbmogis dahje báikegottis mii oamasta dan. Dáid mieđihannjuolggadusaid galgá sáhttit čuoččuhit duopmostuoluid ektui. Láhkaásahus lea dan barggu álggaheapmi ahte suodjalit sámiid vuoigatvuođaid árbedihtui mii čatnasa genehtalaš ávdnasiidda riikkalaš dásis. Seammás lea láhkaásahusevttohus deaŧalaš lávkin ovddasguvlui sihkkarastin dihtii ahte riikkalaččat čađahuvvo Nagoya-protokolla mii bođii fápmui Norggas jagi 2014.  "</p>
<p>4.2  Ovttasdoaibman sámi beroštusaiguin gieldda plánemis</p>
<p>Rievdadus  1.  teakstaoasi maŋimus cealkagis  :</p>
<p>"  Sámedikki vuostecealkagat galget leat mielde sihkkarastimin sámi kultuvrra,  meahccegeavaheami  ja ealáhusdoaimmaheami luondduvuđđosa  ."</p>
<p>"  S  trategi  ijaid  "  vuolde  :</p>
<p>Rievdadus nuppi kuvlačuoggás  :</p>
<list><p type="listitem">"  Sámediggi áigu geavahit iežas vuostecealkinválddi dasa ahte sihkkarastit sámi kultuvrra,  meahccegeavaheami  ja ealáhusovddideami luondduvuđđosa boahttevaš buolvvaide  "</p>
</list><p>4.3 "strategi  ijaid  "  vuolde  :</p>
<p>Ođđa kuvlačuokkis  :  "  Sámediggi áigu nannet vuođđudusa Protect Sámi ekonomalaš dili ja einnostanvejolašvuođa vai vuođđudus sáhttá veahkehit sámi vuoigatvuođalaččaid sin oktavuođas industriijain ja eiseválddiiguin  ."</p>
<p>4.4  Ođđa čuokkis strategiijaid vuolde  :</p>
<list><p type="listitem">"S  ámediggi áigu váikkuhit dasa ahte ásahuvvo árbediehtoguovddáš  ."</p>
</list><p>6.1  Rievdadusat “strategiijaid” vuolde nuppi kuvlačuoggás  :</p>
<list><p type="listitem">"...."  boazodollui,  meahccegeavaheapmái  ja árbevirolaš meahcásteapmái  "</p>
</list><p>8.1  Ođđa   6  .  teakstaoassi  :</p>
<p>"  Sámediggi deattuha deaŧalažžan dan ahte árbevirolaš sámi goahtehuksenvierut galget fuolahuvvot, dat guoská sihke ođđa gođiid ceggemii dálá goahtesajiide ja ovddešteapmái - Ođđasithuksen. Sámediggi oaidná dárbbu dakkár njuolggadusaide mat suvvet árbevirolaš goahtehuksema sámi árbevieruid vuođul  .  "</p>
<p>8.3  Ođđa maŋimus teakstaoassi</p>
<p>"  Sámediggi berre gulahallat Ráđđehusain dan birra ahte oažžut rievdaduvvot láhkaásahusa mohtorjohtolaga birra meahciin ja čázádagain vai gielddain lea stuorát vejolašvuohta mearridit mohtorjohtolatáššiid iežaset gielddas. Dát lea erenoamáš deaŧalaš dárbbašlaš ávkevuodjima oktavuođas nu go luondduruovttudoalu oktavuođas sihkka</p>
<p>Ođđa maŋimus kuvlačuokkis strategiijaid vuolde  :</p>
<p>*  "  Sámediggi oaidná dárbbu doarjut gielddaid mohtorjohtolatlobiid báikkálaš hálddašeami, ja gulahaladettiin Fylkkamánniin eastadit unohit geavada dainna ahte váldit ruovttoluotta gielddaid juolludan mohtorjohtolatlobiid  .  "</p>
<p>Ášši meannudeapmi álggahuvvui 29  .0  9  .1  6 dii.  1  7.20   Jienasteapmi   39 áirasis ledje  3  8   čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Evttohus 5 hilgojuvvui 29 jienain 9   jiena vuostá.</p>
<p type="listitem">Evttohus 6, 1.jienasteapmi (pkt. 1.1, 2.1 ja 2.3) mearriduvvui 33 jienain 5 jiena vuostá.</p>
<p type="listitem">Evttohus 6, 2.jienasteapmi (olles evttohus earret pkt. 1.1, 2.1 ja 2.3) mearriduvvui 21 jienain 17 jiena vuostá.</p>
<p type="listitem">Evttohus 3 hilgojuvvui 20 jienain 19   jiena vuostá (čoahkkinjođiheaddji duppaljienain)</p>
<p type="listitem">Evttohus 2 mearriduvvui 20 jienain 18   jiena vuostá.</p>
<p type="listitem">Evttohus 1 mearriduvvui 32 jienain 6   jiena vuostá.</p>
<p type="listitem">Evttohus 4   - Ii ovddiduvvon.</p>
<p type="listitem">Ealáhus- ja kulturlávdegotti ráva mearriduvvui 31 jienain 7   jiena vuostá.</p>
</list><p>Beavdegirjelasáhusat   Dán áššis ii ovddiduvvon beavdegirjelasáhus.   Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Per Mathis Oskal, áššejođiheaddji</p>
<p xml:lang="smj">Isak Mathis O. Hætta</p>
<p xml:lang="vep">Ellen Kristina Saba</p>
<p xml:lang="smj">Isak Mathis O. Hætta</p>
<p>Láilá Susanne Vars</p>
<p>Mariann Wollmann Magga</p>
<p xml:lang="nob">Per Andersen Bæhr</p>
<p>Láilá Susanne Vars</p>
<p>Mariann Wollmann Magga</p>
<p xml:lang="nob">Christina Henriksen</p>
<p>Láilá Susanne Vars</p>
<p xml:lang="nob">Vibeke Larsen</p>
<p xml:lang="nob">Christina Henriksen</p>
<p xml:lang="nno">Bengt Rune Strifeldt</p>
<p xml:lang="nob">Mathis Nilsen Eira</p>
<p>Láilá Susanne Vars</p>
<p xml:lang="nob">Mathis Nilsen Eira</p>
<p xml:lang="sma">Nora Marie Bransfjell</p>
<p xml:lang="nob">Vibeke Larsen</p>
<p xml:lang="sma">Jovna Zakarias Dunfjell</p>
<p xml:lang="nob">Vibeke Larsen</p>
<p xml:lang="vep">10</p>
<p xml:lang="smj">Isak Mathis O. Hætta</p>
<p xml:lang="nob">Mathis Nilsen Eira</p>
<p xml:lang="smj">Isak Mathis O. Hætta</p>
<p xml:lang="vep">11</p>
<p xml:lang="nob">Christina Henriksen</p>
<p xml:lang="vep">12</p>
<p xml:lang="est">Per Mathis Oskal</p>
<p>Beaska Niillas</p>
<p xml:lang="vep">13</p>
<p>Láilá Susanne Vars</p>
<p xml:lang="vep">14</p>
<p xml:lang="est">Thomas Åhrén</p>
<p xml:lang="vep">15</p>
<p xml:lang="nob">Toril Bakken Kåven</p>
<p xml:lang="nob">Christina Henriksen</p>
<p xml:lang="smj">Isak Mathis O. Hætta</p>
<p xml:lang="sma">Nora Marie Bransfjell</p>
<p xml:lang="nob">Toril Bakken Kåven</p>
<p xml:lang="vep">16</p>
<p xml:lang="nob">Per Andersen Bæhr</p>
<p xml:lang="vep">17</p>
<p xml:lang="nob">Lars Filip Paulsen</p>
<p xml:lang="vep">18</p>
<p>Beaska Niillas</p>
<p>Mariann Wollmann Magga, čoahkkinortnegii</p>
<p xml:lang="vep">19</p>
<p>Per Mathis Oskal, áššejođiheaddji</p>
<p>Láilá Susanne Vars, čoahkkinortnegii</p>
<p>Lars Filip Paulsen, čoahkkinortnegii</p>
<p>DC  - Mearr  ádus  :</p>
<p>1 Álggahus</p>
<p>“Nu guhká go mis lea čáhci, gos guolli vuodjá Nu guhká go mis leat eatnamat, gos bohccot guhtot ja bálget Nu guhká go mis leat meahcit, gos ealibat čiehkádallet De mis lea doaivu dán eatnan alde Go min ruovttut eai šat gávdno ja min eanan lea billánan - gos mii galgat de orrut?” Paulus Utsi  1.1 Bajimus mihttomearri  S  ámiin okta Norgga stáhtavuođđudeaddji álbmogin ja riikka álgoálbmogin lea vuoigatvuohta iešmearrideapmái iežaset ovdáneami ektui. Dát vuoigatvuohta mearkkaša maiddái vuoigatvuohta leat mielde mearrideamen areálaid ja luondduresurssaid badjel, vuoigatvuohta oažžut govttolaš oasi dan ekonomalaš ovdáneamis mii dáhpáhuvvá sámi guovlluin. Sámediggi eaktuda ahte sámiin álgoálbmogin galgá leat seamma vejolašvuohta beassat fuol</p>
<p>Sámi beroštusain ja vuoigatvuođalaččain galgá leat duohta vejolašvuohta konsulterejuvvot addin dihtii friija mieđiheami areála- ja resursahálddašeapmái guoski plánaide ja doaibmabijuide ovddalgihtii dieđiheami vuođul. Dát vuoigatvuohta galgá mearriduvvot lágain.</p>
<p>Strategiijat:</p>
<list><p type="listitem">Sámediggi áigu buoridit konsultašuvnnaid NČE:in. Šiehtadus NČE:in konsultašuvnnaid čađaheami birra geahčaduvvojit ja ođasmahttojuvvojit ovdalgo dat jotkojuvvojit.</p>
</list><list><p type="listitem">Sámediggi áigu bargat dan ala ahte guovddáš ja regionála eiseválddit galget háhkat máhtu  álgoálbmotgažaldagain ja dovdat buorebut konsultašuvdnašiehtadusa ja njuolggadusaid suodjalanplánabargui sámi guovlluin.</p>
</list><p>4.2 Ovttasdoaibman sámi beroštusaiguin gieldda plánemis  Sámedikki mihttomearri lea ahte sámi bákkálaš beroštusain galgá leat vejolašvuohta konsulterejuvvot dakkár mearrádusain, mat gusket sin doaimma luondduvuđđosii. Sámedikki vuostecealkagat galget leat mielde sihkkarastimin sámi kultuvrra,  meahccegeavaheami  ja ealáhusdoaimmaheami luondduvuđđosa. Sámit ásset eanaš gielddain Norggas, muhto dárbu ja vejolašvuohta beassat sierra geatnegahtti gieldda proseassaide molsašuddá. Sámediggái lea hui deaŧalaš ahte sámit galget beassat leat mielde mearrideamen mo min árbevirolaš areálat: duoddarat ja vuovdi, čáhci, riddu ja mearra, meahcci ja eanadoalu kultureanadat, galgá geavahuvvot ja hálddašuvvot. Juohkehaččas gii ovddida plánaevttohusa, lea ovddasvástádus láhčit mielváikkuheapmái. Dat čuovvu plána- ja huksenlága paragráfas 5-1. Gielddain lea erenoamáš ovddasvástádus sihkkarastit mielváikkuheami joavkkuin mat sáhttet gáibidit sierra láhčima, dás maiddái sápmelaččat. Ii leat vel konsultašuvdnageatnegasvuohta mearriduvvon lága bokte guoskevaš sámi beroštusaid ja vuoigatvuođalaččaid ektui. Vuostecealkinváldi, mii Sámedikkis lea plána- ja huksenlága vuođul, lea vuohki mo ollašuhttit álbmotrievtti konsultašuvdnageatnegasvuođaid. Sámedikki vuostecealkinváldi lea nu áibbas earálágan go eará eiseválddiid vuostecealkin vejolašvuohta.  Retningslinjer for innsigelse i plansaker etter plan- og bygningsloven (H-2/14)  bokte háliidii ráđđehus gáržžidit stáhta ja regionála eiseválddiid vuostecealkinvejolašvuođa. Fylkkamánniid rolla stáhta oktiiordnejeaddjin nannejuvvui maiddái. Ráđđehus deattastii 2015:s čielggadusastis  Nationála vuordámušat regionála ja gieldda plánemii  earret eará ahte gieldda iešstivrejupmi galgá deattuhuvvot go regionála- ja stáhta eiseválddit árvvoštallet vuostecealkima. Sámedikki vuostecealkinválddis lea álbmotrievttálaš vuođđu ii ge dan sáhte geahnohuhttit oktiiordnema bokte dahje gáibádusa bokte deattuhit báikkálaš iešstivrejumi. Sámediggi sáhttá ovddidit vuostecealkaga dakkár áššiin main lea hui stuorra mearkkašupmi sámi kultuvrra ja ealáhusdoaimmaheami luondduvuđđosii. Maid “hui stuorra mearkkašupmi” áiggis áigái mearkkaša, dat gullá Sámediggái árvvoštallat. Sámedikkis lea ovddasvástádus das ahte árvvoštallat ollislaččat lea go ášši nu deaŧalaš ahte galgá ovddidit vuostecealkaga. Gieldda- ja ođasmahttindepartemeantta 2014 mannosaš vuostecealkinlista čájeha ahte Sámedikkis lei okta proseanta buot vuostecealkagiin. Seammás ledje fylkkamánniin badjel bealli buot vuostecealkagiin. Sámedikki vuostecealkagat leat ovddiduvvon sisabahkkemiid geažil boazodoallu luondduvuđđosii, árbevirolaš riddolagas guolásteapmái, meahcásteapmái ja sámi kulturmuittuide. Ággan vuostecealkagiidda lea maid leamaš váilevaš váikkuhusčielggadeamit ja váilevaš mielváikkuheapmi plánabargui. Sámedikki oainnu mielde lea departemeanttas konsulterengeatnegasvuohta go loahppameannuda min vuostecealkagiid ja mii oaivvildit ahte stáhta ii sáhte dan hilgut dakkár áššiin main lea hui stuorra mearkkašupmi min kultuvrii ja ealáhusaide. Ovdamearkan dasa lea Fálesnuori s</p>
<p>Sámi bákkálaš beroštusain galgá leat vejolašvuohta konsulterejuvvot dakkár mearrádusain, mat gusket sin doaimma luondduvuđđosii. Sámedikki vuostecealkagat galget leat mielde sihkkarastimin sámi kultuvrra ja ealáhusdoaimmaheami luondduvuđđosa.</p>
<p>Strategiijat:</p>
<list><p type="listitem">Sámediggi dáhtu ahte Stuorradiggi nanne lága bokte sápmelaččaid vuoigatvuođa konsulterejuvvot dakkár areálaáššiin, mat njuolgga gusket midjiide ja min beroštusaide.</p>
</list><list><p type="listitem">Sámediggi áigu geavahit iežas vuostecealkinválddi dasa ahte sihkkarastit sámi kultuvrra, meahccegeavaheami ja ealáhusovddideami luondduvuđđosa boahttevaš buolvvaide.</p>
</list><list><p type="listitem">Sámediggi áigu ovddidit iežas bagadeaddjirolla gielddaid ektui dainna áigumušain ahte dat galget buorebut sáhttit láhčit duohta mielváikkuheami njuolgga guoskkahuvvon sámi beroštusaide.</p>
</list><p>4.3 Sámi vuoigatvuođalaččaid návccat oassálastit mearridanproseassaide</p>
<p>Sámedikki mihttomearri lea ahte sámi vuoigatvuođalaččain ja beroštusain galget leat návccat ja gelbbolašvuohta dásseárvosaš ovttasdoaibmamii ja šiehtadallamii industriijain, stáhtain ja riektevuogádagain  .  Sámi vuoigatvuođalaččat ja beroštusat leat ekonomalaččat ja návccaid dáfus heajos dilis go deaivvadit dakkár fitnodagaiguin, mat háliidit ávkkástallat sin guovlluid resurssaiguin. Danne dáhpáhuvvá ovttasdoaibman ja šiehtadallan eahpedássálas fápmodilis. Lea dárbu nannet sámi vuoigatvuođalaččaid gelbbolašvuođa ja návccaid areálaid ja resurssaid geavaheami mearridanproseassain. Sámediggi lea dorjon álgaga nannet sámi vuoigatvuođalaččaid gelbbolašvuođa ja návccaid deaivvadeapmái stuorát huksejeddjiiguin earret eará Vuođđudusa Protect Sápmi bokte. Vuođđudus veahkeha šiehtadallamiin sámi beroštusaid ja vuoigatvuođalaččaid bealis deaivvadeamis huksejeddjiiguin ja beroštusaiguin. Sámediggi oaivvilda ahte fitnodagaide ja stuorra eanaeaiggádiidda, mat háldejit eatnamiid main leat sámi vuoigatvuođat, sáhttá leat ávki doarjut dakkár álgaga. 2015 rájes lea Sámediggi ásahan ohcanvuđot doarjjapoastta sámi areála- ja resursavuoigatvuođaid čuovvoleapmái. Ortnet vuoruha doarjaga juridihkalaš veahki várás sámi vuoigatvuođalaččaide dakkár áššiin maid ferte jođihit duopmostuoluin ja mat lea prinsihppaláganat dan ektui ahte fuolahit eana- ja resursavuoigatvuođaid. Viidáseappot vuoruhuvvo doarjja bagadan- ja ovdaiskkadanortnegii vai oktasaš gáibádusaid sáhttá ovddidit Finnmárkokommišuvdnii. Dasa lassin vuoruhuvvo doarjja daid fierpmádagaide ja organisašuvnnaide mat barget dainna ahte oažžut dohkkehuvvot eana- ja resursavuoigatvuođaid olggobealde Finnmárkku. Sámediggi oaidná dárbbu veahkehit sámi vuoigatvuođalaččaid vai sii nagodit gáibidit ahte sin areálat ja resurssat sihkkarastojuvvojit ja fuolahuvvojit. Orohagat ožžot doarjaga boazodoallobušeahta bokte dakkár bargui, muhto dat ii leat lahka ge doarvái. Eará sámi ealáhusat, meahcásteaddjit dahje gilisearvvit eai oaččo stáhta doarjaga vuoigatvuođabargui. Dakkár doarjjaortnegiid ásaheapmi ferte dahkkojuvvot lagas ovttasbarggus sámi ealáhusorganisašuvnnaiguin ja ásahusaiguin. Mihttomearri:</p>
<p>Sámi vuoigatvuođalaččain ja beroštusain galget leat návccat ja gelbbolašvuohta dásseárvosaš ovttasdoaibmamii ja šiehtadallamii industriijain, stáhtain ja riektevuogádagain.</p>
<p>Strategiijat:</p>
<list><p type="listitem">Sámediggi áigu nannetŧ sámi vuoigatvuođalaččaid vejolašvuođaid mieđihit friija ja ovddalgihtii addojuvvon dieđiheami vuođul dakkár gažaldagain mat gusket ávkkástallamii luondduriggodaiguin.</p>
</list><list><p type="listitem">Sámediggi áigu nannet doarjjaortnegiid sámi vuoigatvuođalaččaid várás. Sámediggi ii sáhte okto bargat ja háliida gulahallama sámi organisašuvnnaiguin ja ásahusaiguin nannen dihtii vuoigatvuođalaččaid posišuvnna ovttasdoaibmamis huksenberoštusaiguin.</p>
<p type="listitem">Sámediggi áigu nannet vuođđudusa Protect Sámi ekonomalaš dili ja einnostanvejolašvuođa vai vuođđudus sáhttá veahkehit sámi vuoigatvuođalaččaid sin oktavuođas industriijain ja eiseválddiiguin  .</p>
</list><p>4.4 Árbediehtu – resursa hálddašeapmái  Sámedikki mihttomearri lea ahte sámi árbediehtu galgá dohkkehuvvot ja deattuhuvvot seamma dásis go dutkanvuđot máhttu mearrádusproseassain eatnamiid ja resurssaid geavaheami ja suodjaleami oktavuođas. Sámediggi áigu váikkuhit dasa ahte árbediehtu hálddašuvvo árvvusanidettiin máhttoguddiid ja nu ahte dakkár máhttu lea mielde mearridanproseassain gulahaladettiin sámi servodagaiguin ja nu váldojuvvot atnui sámi guovlluid areálaid ja resurssaid hálddašeapmái. Árbediehtu   lea min máhttu dohkálaš luondduresursahálddašeamis, ja das makkár sadji olbmos lea luonddus. Dán leat mii geavahan ceavzimii áiggiid čađa. Dát máhttu lea gaskkustuvvon buolvvas bulvii min ávkkástallanguovlluid oktilis geavaheami bokte, ja muitalusaid ja meanuid bokte. Nissonolbmot leat leamaš ja leat deaŧalaččat árbedieđu gaskkusteamis mánáid bajásgeassima bokte. Árbediehtu lea áibbas deaŧalaš dasa ahte mii galgat sáhttit gaskkustit min kultuvrra ja áddejumiid boahtte buolvvaide. Biologalaš šláddjiivuođa konvenšuvnna artihkal 8j deattasta ahte stáhtat galget árvvusatnit, gáhttet ja bisuhit álgoálbmogiid ja báikegottiid máhtu, innovašuvnnaid ja geavada biologalaš šláddjiivuođa geavaheamis ja gáhttemis. Luonddušláddjiivuođa § 8 gáibida ahte máhttu buolvvaid vásáhusaid vuođul luonddu geavaheamis ja dainna ovttasdoaibmamis, dás maiddái sámi geavahus vuođu, galgá deattuhuvvot buot mearrádusaid oktavuođas mat gusket luonddušláddjiivuhtii. Vaikke vel láhka dohkkeha ge árbedieđu, de lea hástaleaddjin hálddašeapmái váldit atnui sámi árbedieđu geavadis. Á  rbediehtu  lea uhccán duođaštuvvon ja váttis gávdnat čálalaš gálduin dahje kártadieđuin. Dasa lassin molsašuddá hálddašaneiseválddiid máhttu das mo berre dan váldit atnui mearrádusproseassain. Viidáseappot sáhttá leat hástalussan ahte sámi árbediehtu árvvohuhttojuvvo ja adnojuvvo oasálašoaidnun areálavuoigatvuođaáššiin, ii ge oassin máhttovuođus. Árbedieđu ferte geavahit lagas gulahallamis sámi vuoigatvuođalaččaiguin, guoskevaš oasálaččaiguin ja árvvusanidettiin máhttoguddiid. Váikkuhusčielggadeami láhkaásahusat deattastit ahte čielggadusat galget vuođđuduvvot dan máhttui mii gávdno ja dan ođasmahttimii. Dasa lassin čujuhuvvo dasa ahte go dakkár máhttu ii gávdno deaŧalaš dilálašvuođaid birra, de galgá nu guhkás go lea vejolaš, háhkat ođđa dieđu. Sámediggi oaivvilda ahte plánaeiseválddit berrejit eanet geatnegahttojuvvot háhkat ođđa dieđu árbevirolaš sámi areála- ja resursageavaheami birra ja maid dat mearkkaša sápmelaččaide. Sámediggi lea áššis 008/16  Sámediggedieđáhus alit oahpu ja dutkama birra  mearridan ahte Sámediggi áigu váikkuhit dasa ahte sámi árbediehtoguovddáš ásahuvvo. Dat livččii deaŧalaš veahkkin dasa ahte sámi árbediehtu boađášii olámuddui ja dohkkehuvvošii. Mihttomearri:</p>
<p>Sámedikki mihttomearri lea ahte sámi  árbediehtu  galgá dohkkehuvvot ja deattuhuvvot seamma dásis go dutkanvuđot máhttu mearrádusproseassain eatnamiid ja resurssaid geavaheami ja suodjaleami oktavuođas. Sámediggi áigu váikkuhit dasa ahte árbediehtu hálddašuvvo  árvvusanidettiin máhttoguddiid ja nu ahte dakkár máhttu lea mielde mearridanproseassain gulahaladettiin sámi servodagaiguin ja nu váldojuvvot atnui sámi guovlluid areálaid ja resurssaid hálddašeapmái.</p>
<p>Strategiijat:</p>
<list><p type="listitem">Sámediggi áigu bargat dainna ulbmiliin ahte ráhkaduvvojit geatnegahtti njuolggadusat dasa mo sámi árbediehtu galgá váldojuvvot mielde čielggadan- ja plánenproseassaide.</p>
</list><list><p type="listitem">Sámediggi áigu váikkuhit dasa ahte areálaid- ja resurssaidhálddašeddjiin leat návccat árvvusatnit ja geavahit sámi  árbedieđu  . Dat galgá dahkkojuvvot ovttas ja gulahallamis oahppo- ja fágaásahusaiguin, sámi vuoigatvuođalaččaiguin, guoskevaš oasálaččaiguin ja máhttoguddiiguin.</p>
</list><list><p type="listitem">S  ámediggi áigu váikkuhit dasa ahte ásahuvvo árbediehtoguovddáš  .</p>
</list><p>4.5 Váikkuhusčielggadusat  Sámedikki mihttomearri lea ahte váikkuhusčielggadusat galget addit mearrádusguoskevaš máhtu sámi areálageavaheami birra ja árbedieđu mii čatnasa dasa.</p>
<p>Dakkár árbevirolaš sámi ealáhusat go boazodoallu, vuotnaguolásteapmi, eanadoallu, lotnolasealáhusat ja meahcásteapmi geavahit luonddu ja resurssaid buotbeallásaš ja molsašuvvi vuogi mielde. Geavaheapmi sorjá luonddubirrasis ja resurssain ollisvuohtan. Dakkár ollislaš geavaheapmi eaktuda maiddái ollislaš lahkoneami resurssaid hálddašeapmái. Vaikke vel geatnegasvuođat leat mearriduvvon lága bokte, de dat ii dáhpáhuva álo geavadis. Areála- ja muddenplánat, main sáhttá leat stuorra váikkuhus birrasii ja servodahkii, galget erenoamážit árvvoštallat ja válddahit dáid váikkuhusaid. 2014 mannosaš váikkuhusčielggadeami láhkaásahusat válddahit lagabui guđe doaibmabijut gáibidit dakkár čielggadeami, ja guđe dilit galget čilgejuvvot. Váikkuhusčielggadusat galget earret eará árvvoštallat doaibmabiju váikkuhusaid kulturmuittuide ja kulturbirrasii, sámi meahcceealáhusaid doaimmaheapmái ja boazodoalu sierraárvoguovlluide. Viidáseappot galgá plánejuvvon ja čađahuvvon plánaid ja doaibmabijuid noađuheapmi oktiibuot árvvoštallojuvvot. Plána- ja huksenlága § 3-1 c čuoggá láhkamearkkašupmi namuha erenoamážit dan ahte go boazodoalloberoštusat guoskkahuvvojit, de galgá árvvoštallat plánaid ja doaibmabijuid váikkuhusaid oktiibuot juohke orohahkii sierra. Čájehuvvo hástaleaddjin čilget dálá ja plánejuvvon doaibmabijuid noađuheami oktiibuot. Nuppi bealis guoská orohat máŋgga hálddahuslaš ovttadahkii, sihke gielddaide ja fylkkaide. Nuppi bealis fas sáhttá dakkár bargu leat resursa- ja gealbogáibideaddji. Ii dakkár ge áššiin mat meannuduvvojit čáhceresursalága ja energiijalága vuođul, geatnegahttojuvvo ohcci čielggadit dálá ja plánejuvvon noađuheami oktiibuot boazodollui. NČE lea baicce ieš válljen dahkat dakkár árvvoštallama iežas mearrádusdokumeanttain. Sámediggi oaivvilda dan unohassan ja lea dakkár diliin ovddidan vuostecealkaga. Mearrasámi riddo- ja vuotnaguovlluid guolásteddjiide lea hástalussan ahte dutkanbohtosat mearradoalu váikkuhusaid birra luođuguollái eai leat nu čielgasat. Dutkan ii leat nagodan duođaštit váikkuhit go luoitimat ja kemikálageavaheapmi mearradoalus luođuguoli jođálmasmálle ja gođđama. Akvakultuvrra konsešuvdnaohcamat hárve geatnegahttojuvvojit čielggadit plánejuvvon doaibmabijuid noađuheami oktiibuot vuonain. Riddo- ja mearraguovlluid oainnut maid uhccán vuhtiiváldojuvvojit go sii dieđihit ahte sálaš jávká dahje uhcco. Sámediggi oaivvilda ahte váikkuhusčielggadusat galget váldit mielde sámi árbedieđu ja báikkálaš geavaheddjiid vásáhusaid. Sámediggi gáibida ahte dakkár ollislaš máhttoháhkan fuomášuhttojuvvo, mii vuhtiiváldá árbevirolaš sámi ealáhusaid dárbbu. Boazodollui sáhttet doaibmabijuin leat duođalaš váikkuhusat jus ii geahča orohagaid doaimma ollislaččat. Riddo- ja vuotnaguovlluin sorjájit guolástusat  das ahte geahččá vuonaid ceavzinnávccaid ollislaččat. Go váilu čielga dutkanmáhttu, de berrešii geavahit ovddalgihtii várrugasvuođa buot areálaháldemis deaŧalaš gođđoguovlluin.</p>
<p>Mihttomearri:</p>
<p>Váikkuhusčielggadusat galget addit máhtu ja vuhtiiváldit ollislaš sámi areálageavaheami ja árbedieđu mii čatnasa dasa.</p>
<p>Strategiijat:</p>
<list><p type="listitem">Sámediggi bargá dainna ulbmiliin ahte buot mearridanproseassat sámi kultuvrra ja ealáhusdoaimmaheami l</p>
</list><list><p type="listitem">Go dálá ja ođđa plánaid ja doaibmabijuid noađuheapmi oktiibuot juohke orohahkii sierra ii leat válddahuvvon, de dat lea iehčanas vuostecealkinsivva Sámediggái.</p>
</list><p>4.6 Gealbogáibádus boazodoalločielggadeddjiide  Sámedikki mihttomearri lea ahte biddjojuvvojit sierra gáibádusat daidda čielggadeddjiide, geat galget čilget plánaid ja doaibmabijuid váikkuhusaid boazodollui. Dasa lassin berre stáhta ráhkadit njuolggadusaid dasa mo guoskevaš orohagat galget váldojuvvot mielde dán bargui vai áššit čielggaduvvojit dohkálaččat.</p>
<p>Ráđđehusa fáddábagadus  Boazodoallu ja plánen plána- ja huksenlága vuođul  deattasta ahte areálaplánamearrádusat galget leat vuođđuduvvon dohkálaš váikkuhusčielggadusaid boazodollui ja doarvái bures vuhtiiváldit ealáhusa areáladárbbuid. Dat čuovvu earret eará ILO-konvenšuvnna nr. 169 7. artihkkalis, mii gáibida ahte sisabahkkemiid váikkuhusat sámi guovlluin, dás maiddái guovlluin gos boazodoallu doaimmahuvvo, galgá leat doarvái bures čielggaduvvon ovdalgo vejolaš luondduduohtadeami sáhttá čađahit. Boazodoallu dovddaha eahpeluohttámuša daidda klassifiserenvugiide mat geavahuvvojit boazodoallofágalaš árvvoštallamiin. Lea uhccán heivvolaš geavahit dakkár reaidduid mat leat ráhkaduvvo eanadoalu luonddugeavaheami ja eanadatáddejumi várás. Ollugat moitet maiddái dan vuogi mo čielggadeaddjit háhket čielggadangelbbolašvuođa. Sámediggi oaivvilda ahte sámi vuoigatvuođalaččat dárbbašit oažžut vejolašvuođa leat mielde válljet geat galget čielggadit, mii galgá čielggaduvvot ja makkár vuođul galgá čielggaduvvot. Proseassa dán duogábealde galgá maid duođaštuvvot.</p>
<p>Mihttomearri:</p>
<p>Galget biddjojuvvojit sierra gáibádusat daidda čielggadeddjiide, geat galget čilget plánaid ja doaibmabijuid váikkuhusaid boazodollui. Dasa lassin berre stáhta ráhkadit njuolggadusaid dasa mo guoskevaš orohagat galget váldojuvvot mielde dán bargui vai áššit čielggaduvvojit dohkálaččat.</p>
<p>Strategiijat:</p>
<list><p type="listitem">Sámediggi áigu bargat dainna ulbmiliin ahte stáhta ráhkada njuolggadusaid dasa mo boazodoallofágalaš váikkuhusčielggadusa ráhkaduvvojit.</p>
</list><p>4.7 Suodjalushárjehallan ja eará doaimmat   Suodjalusas leat olu hárjehallandoaimmat miehtá sámi guovlluid. Dat stuorámus ovttadagat leat:</p>
<list><p type="listitem">Mátta-Várjjagis (Hárjehallanguovlu lulábealde ja davábealde GSV)</p>
<p type="listitem">Ruovttusuodjalus – Porsáŋggus (Hálkkavári báhčingieddi)</p>
<p type="listitem" xml:lang="nno">Brigade Nord (Málatvuopmi, Setermoen, Rena)</p>
<p type="listitem" xml:lang="smj">Áibmosuodjalus (Bådåddjo, Ørland)</p>
</list><p>Suodjalusa doaimmat leat regulerejuvvon máŋgga ládje. Báhčin- ja hárjehallanguovllut leat stuorimus hástalusat sámi ealáhusaide ja meahcceareálaid geavaheddjiide. Oktiibidjan Mauken – Blåtind sis-Tromssas lea dagahan stuorát riska atnit guovllu boazoguohtumiidda. Johtingeaidnu báhčinguovllu čađa lea mielddisbuktán stuorát bargonoađi boazoorohahkii, sihke go guoská hálddašeapmái ja plánemii, muhto maid dan geavaheapmái. Maiddái Hálkavári báhčinguovlu lea vearáskahttán boazodoalu dili.   Dasa lassin leat Suodjalusas hárjehallanguovllut mat leat čadnojuvvon bajábealde namuhuvvon ovttadagaide dahje mat sáhttet leat eará guovlluin. Girdihámmanat maid dagahit stuora ráfehuhttima.   Báhčinguovlluid árvvoštallet visuálalaččat dušše dalle go lea diliárvvoštallan. Guottetáigge maŋŋil maid leat suodjalusas muosehuhtti doaimmat.   Riikkaidgaskasaš hárjehallamat leat stuora hástalussan boazodollui ja sámi árbevirolaš geavaheapmái. Leat leamašan máŋga dáhpáhusa mat eai leat sávahahtti, gos bohccot leat muosehuvvon ja vuojehuvvon ea.ea. helikopteriin. Maiddai eará vuojánat sáhttet leat bohccui hui muoseheamit, erenoamážit giđđadálvve ja ovdal guotteha.   Huksemat ja/dahje guovlluid ásaheapmi suodjalusulbmiliid</p>
<p>Mihttomearri:</p>
<p>Suodjalusa doaimmat galget eanemus lági mielde bargojuvvot nu ahte lea lagas gulahallan vuoigatvuođalaččaiguin ja geavaheddjiiguin ja sii galget doaimmahit barggu várrogasvuođain ja heivehit áigemuttu nu ahte dagaha unnimus váikkuhusa.</p>
<p>Strategiijat:</p>
<list><p type="listitem">Sámediggi ráhkada bagadusa suodjalusa doaimmaid proseassaide ja čađahemiide maid eanaeaiggádat, boazoorohagat ja Suodjalus sáhttet atnit.</p>
<p type="listitem">Leat vuojeheaddjin ráhkadit vákšunprográmma areálaid ektui maid suodjalus atná hárjehallandoaimmaide.</p>
<p type="listitem">Árvvoštallat gáibidit čielggadusa makkár váikkuhusat sámi guovlluide leat riikkaidgaskasaš hárjehallamiin.</p>
</list><p>5 Sámi kultuvrra ja ealáhusdoaimmaheami luondduvuođus  Eanaareálaid hálddašeapmi dáhpáhuvvá eanaš báikkálaččat gielddain, plána- ja huksenlága vuođul deaŧaleamos stivrendokumeantan. Plána- ja huksenláhka galgá váikkuhit dasa ahte buot almmolaš plánen sihkkarastá sámi kultuvrra ja ealáhusdoaimmaheami luondduvuđđosa. Vai sámi dimenšuvdna nannejuvvo ja boahtá oidnosii gieldda plánaproseassain, de ferte sámi vuhtiiváldin šaddat lunddolaš ja ovttastuvvon oassi plánaproseassain. Dát kapihtal bidjá erenoamáš deattu guolásteami, eanadoalu ja boazodoalu luondduvuđđosii. Meahcci meahcástemiid ja lotnolasealáhusaid resursavuođđun gieđahallojuvvo 8. kapihttalis.   Go dihkada vázzinbálgáid meahcis, ferte ovddasvástideaddji geatnegahttot muitalit dáláš geavaheami mii lea guovllus, ja maid ráhkadit njuolggadusaid mat adnojit go lea erenomáš hástaleaddji áigodagaide. Ovdamearkka dihte guottetbáikkiide giđđat, sihkkarastin dihte vuođđoealáhusaid ealáhusvuođu.  5.1 Riddu ja mearra mearrasámi kultuvrra resursavuođusin  Sámedikki mihttomearrin lea ahte sámi báikegottiin galgá leat beassanvuohta buhtes riddo- ja mearraguovlluide mat sihkkarastet eallinnávccalaš vuotna- ja riddoguolásteami vuđđosa, muhto maiddái guolásteami biebmolassin ja arvvosmahttimii. Sámediggi áigu sihkkarastit ahte gilvaleaddji areálagáibideaddji doaimmat eai bilit, nuoskkit dahje duvdde eret dáid resurssaid ja areálaid.</p>
<p>Árbevirolaš sámi riddoguolásteaddjit váikkuhit ássamii Finnmárkku ja Davvi-Romssa rittuide ja vuonaide. Guolásteapmi lea maid deaŧalaš muhtun sámi báikegottiide máddeleappos Romssas ja Nordlánddas. Maŋimus logijagiid lea smávvafatnasiid ja guolásteddjiid lohku njiedjan eanaš riddogielddain. Mearraluossabivdu lea árbevirolaš bivdu mii lea ferten gillát dohkkemeahttun gáržžidemiid nu sakka ahte dat lea čuohcan rekrutteremii bivdui ja dan doaimmaheapmái. Resursaávkkástallan mearas biebmolassin lea áin deaŧalaš ollu dállodoaluide sihke ekonomalaččat ja kultuvrralaččat. Mearradoallu lea hástalus árbevirolaš riddoguolástemiide. Biebmanrusttegat gáržžidit areálaid. Luoitimiin, luossadihkiid dálkkodeamis ja leavvamis ja eará dávddain sáhttet leat negatiiva váikkuhusat mearrabirrasii, ja nu dat sáhttet leat birasáittan. Dorski gođđosajit ja mearraluosa ja eará luođuguoli guorahagat sáhttet dasa lassin leat rašit biebmanrusttegiid váikkuhusaide. Dán fáttás váilot čielga dutkandieđut. Ráđđehusa áigumuš lea ahte mearradoallu galgá šaddat viđa geardde stuorábun ovdal 2050. Dát stuorrun sáhttá dáhpáhuvvat buori muddui árbevirolaš riddoservodagain. Mearradoallo lassáneapmi  sáhttá ge dalle álkit gártat vuostálagaid árbevirolaš báikkálaš resursaávkkástallamiin seammás go nuoskkideapmi vuonain stuorru sakka. Mearraluossabivdit lea áitojuvvon joavku mii dakkár ovdáneami geažil šaddá gillát.  Ortnega birra mii guoská ruoná konsešuvnnaide mearradoalloealáhusa oasálasttiide lea olu ságastallojuvvon ja berre ođđasit árvvoštallot. Guollebiebmanealáhusat sturrot bahán luođulussii ja viidásit árbevirolaš sámi mearraluossabivdui ja eará árbevirolaš luossabivdui. Ođđa guollebiebmankonsešuvnnat berrejit addot dušše aktevrra</p>
<p>Mihttomearri:</p>
<p>Sámi báikegottiin galgá leat beassanvuohta buhtes riddo- ja mearraguovlluide mat sihkkarastet eallinnávccalaš vuotna- ja riddoguolásteami vuđđosa, muhto maiddái guolásteami biebmolassin ja arvvosmahttimii. Dáid resurssaid ja areálaid eai galgga gilvaleaddji doaimmat bilidit, nuoskkidit dahje duvdit eret.</p>
<p>Strategiijat:</p>
<list><p type="listitem">Sámediggi bargá dainna ulbmiliin ahte rittu ja meara árbevirolaš geavaheapmi boahtá oidnosii gielddaplánaproseassain ja váikkuhusčielggademiin.</p>
</list><list><p type="listitem">Sámediggi áigu bargat dan ala ahte Guolástusdirektoráhta vuhtiiváldá sámi  guolástusberoštumiid iežas cealkámušain akvakultuvrra konsešuvnnaid juogadeapmái ja areálaplánaide.</p>
</list><list><p type="listitem">Sámediggi vuordá ahte Dálkkádat- ja birasdepartemeanta dohkkeha Sámedikki árjjalaš oassálastima muddemiidda mearraluossabivddu vuođđun mearrasámi kultuvrii.</p>
</list><list><p type="listitem">Sámediggi áigu bargat dan ala ahte dat kártenreaidu mii geavahuvvo plánemis, maiddái čájeha mearraareálaid sámi árbevirolaš geavaheami.</p>
</list><list><p type="listitem">Sámediggi áigu váikkuhit dasa ahte sámi báikegottit ja guolásteaddjit nagodit searvat daidda proseassaide mat gusket sin vejolašvuhtii doaibmat ja ovdánit.</p>
</list><list><p type="listitem">Sámediggi áigu bargat dan ala ahte oassi biebmama árvoháhkamis fievrriduvvo ruovttoluotta sámi báikegottiide.</p>
</list><list><p type="listitem">Sámediggi áigu bargat dan ala ahte stáhta váldá ovddasvástádusa biebmanrusttegiid birassihkkarastimis ja dan čuovvoleamis.</p>
</list><p>5.2 Gilvvagieddi ja niitu eanadoalu resursavuođđun</p>
<p>Sámedikki mihttomearri lea ahte ráhkaduvvon eatnamat sámi guovlluin ain galget geavahuvvot árjjalaččat vuođđun dálá ja boahtteáiggi biebmobuvttadeapmái. Sámi guovlluid eanadoalu vuođđun lea leamaš báikkálaččat šaddaduvvon roavvafuođar. Sihke ráhkaduvvon eana ja niitu leat leamaš deaŧalaš resursan sámi eanadoalu ovdáneapmái. Leamaš eanaš dakkár roavvafuođarvuđot buvttadeamit go šibit-, sávza- ja gáicadoallu ja leat ain. Eanadoalus sámi guovlluin lea eanaš leamaš smávva doalut ja lotnolasat eará doaimmaiguin. Eatnamat ledje dávjá bieđgguid ja heajut heivehallojuvvon. Dat lea váttásmahttán stuorra doaibmavisttiid huksema erenoamážit riddoguovlluin. Dakkár guovlluin leat ollu doalut heaittihuvvon. Dat lea dagahan ahte ráhkaduvvon eatnamat leat vesáluvvan. Eará guovlluin lea sámi eanadoallu maid sturron ođđaáigásaš doallun. Erenoamážit Deanus ja Álttás leat huksejuvvon stuorra ja áigái heivehuvvon visttit. Olles riikkas lea mielkedoaluid lohku njiedjan beliin áigodagas 2003-2013. Maiddái sávzadoaluid lohku lea njiedjan. Gilvvagiettit geavahuvvojit sihke fuođarbuvttadeapmái ja guohtumii, muhto niitu ja meahcci geavahuvvo eanaš guohtumin sávzzaide ja muhtumassii gáiccaide. Maiddái sámi guovlluin leat eanadoalloareálat njiedjan. Romssa fylkkas lea roavvafuođarareála njiedjan ovcciin proseanttain áigodagas 2003-2013 ja Nordlánddas lea njiedjan seamma áigodagas leamas gávcci proseantta. Dábáleamos sivvan dán njiedjamii lea ahte eanadoalloareálat geavahuvvojit huksemiidda ja ahte sihke gilvvagiettit ja niittut vuovdiluvvet. Vaikke vel sihke doaluid lohku ja eanadoalloareálat leat njiedjan, de ii leat eanadoalu árvoháhka njiedjan dađi eanet. Sivvan sáhttá leat ahte buvttadeapmi lea beavttálmahttojuvvon dainna lágiin ahte doalut ja buvttadeamit leat sturron. Seammás dagaha doaluid heaittiheapmi ahte olmmošlohku sámi guovlluin njiedjá. Sávzadoallu lea areálagáibideaddji ealáhus mas meahci ja niittuid geavaheapmi lea áibbas deaŧalaš ekonomalaš bohtosii. Dat ahte sávza guohtu meahcis, dagaha ahte buvttadeapmi maid lea ekologalaččat ceavzil seammás go sávza hehtte vuovdiluvvama. Guohtun lea maid buorre biologalaš šláddjiivuhtii meahcis. Go guohtun bisána ja boares niittut vesáluvvet ja vuovdiluvvet, </p>
<p>Strategiijat:</p>
<list><p type="listitem">Sámediggi áigu leat mielde hehttemin eanadoalloareálaid heaittiheami ja vuovdeluvvama</p>
</list><list><p type="listitem">Sámediggi áigu bargat dan ala ahte sámi guovlluid eanadoalus leat einnostanvejolaš eavttut das ahte geavahit meahci beaktilit oassin doaibmavuođustis.</p>
</list><list><p type="listitem">Sámediggi áigu bargat dan ala ahte eanet gielddat váldet mielde meahcceguohtunplánaid areálahálddašeapmái.</p>
</list><p>5.3 Boazodoalu guohtunvuođđu  Sámedikki mihttomearri lea ahte boazodoalus leat dárbbašlaš guohtumat, johtolagat ja sierraárvoguovllut. Boazodoallu dárbbaša stuorra oktilis guovlluid, ja guohtunráfi. Dárbbašuvvo ollislaš lahkoneapmi dasa ahte sihkkarastit guohtunvuođu boazodollui ja vejolašvuođa ovddidit ealáhusa. Boazoguohtumiid gáržžideapmi lea okta stuorámus áitagiin boazodollui. Sisabahkkemat boazodoalu guohtunvuđđui sáhttet leat dakkár infrastruktuvradoaibmabijut go geaidnu, ruovdemáđii dahje fápmolinnját, energiijaindustriijahuksemat nu go bieggamillut ja čáhcefápmohuksemat ja rogganindustriija nu go ruvkedoaimmat ja báktebolttohagat dahje bartahuksen. Lea maid hástalussan go eai leat buot orohagain mearriduvvon áigodatguohtumat. Dát čuolmmat, ja čuolmmat mat čatnasit Ruoŧa ja Norgga gaskasaš boazoguohtunkonvenšuvdnii, gieđahallojuvvojit lagabui Sámediggedieđáhusas boazodoalu birra. Johtolagaid suodjaleapmi lea okta deaŧaleamos beliin go galgá sihkkarastit eallinnávccalaš boazodoalu boahtteáigái. Lunddolaš johtolagaid massin buvttiha lassi goluid, eanet barggu ja hástalusaid miehtá boazodoallojagi. Dakkár sisabahkkemis mas iešalddis sáhttá orrut smávva mearkkašupmi, sáhttet leat stuorra váikkuhusat go dan geahččá ovttas buot eará sisabahkkemiiguin. Sámediggi ii leat fágaeiseváldi boazodoalus, muhto das lea iehčanas rolla bearráigeahččat ahte doaibmabijut čađahuvvojit álbmotrievtti njuolggadusaid vuođul. Guovllustivrrat, main ovdal lei iehčanas vuostecealkinváldi, heaittihuvvojedje 2014:s. Boazodoalu regionála hálddašeapmi, ovttas vuostecealkinválddiin boazodoalloáššiin, sirdojuvvui fylkkamánniide. Sámedikki árvvoštallamat dárbbu birra ovddidit vuostecealkagiid, dahkkojuvvo sorjjasmeahttumit fylkkamánniid oainnuin konkrehta areálaáššis. Sámediggái lea áigeguovdil ovddidit vuostecealkaga go doaibmabidju, dahje dálá ja plánejuvvon doaibmabijut oktiibuot, dagahit ahte lea mearkkašuhtti váddáseappot dahje veadjemeahttun bisuhit boazodoalu siskkáldasat orohagas dahje siiddas. Dakkár dilit leat ON siviila ja politihkalaš vuoigatvuođaid konvenšuvnna § 27 rihkkun. Sámediggi deattuha maid dan ahte boazodoalus galgá leat duohta vejolašvuohta mieđihit friija ja ovddalgihtii dieđiheami vuođul, ja go lea diehtu plánaid ja doaibmabijuid váikkuhusaid birra oktiibuot ovttaskas orohahkii dahje siidii. Dát lea dat doaibmaviidodat maid Sámediggi hálddaša, stáhta álbmotrievttálaš geatnegasvuođaid vuođul ja vuostecealkineiseváldin plána- ja huksenlága vuođul. Sámediggi oaidná hui deaŧalažžan ahte gielddalaš, regionála ja nationála eiseválddit háhket áddejumi das ahte boazodoallu lea álgoálbmotealáhus erenoamáš suodjalusain. Plánaeiseválddit galget plánema bokte sihkkarastit ahte boazodoalus lea doarvái ja einnostanvejolaš guohtunvuođđu  ealáhusa doaibma- ja kulturvuđđosa bisuheapmái. Regionála plánat boazodoalu várás sáhttet veahkehit oaidnit boazodoalu ollislaš areáladárbbu ja –vuđđosa boahtteáiggi várás. Romssa fylkkasuohkan lea álggahan dakkár barggu, ja Sámediggi vuordá ahte eará ge fylkka álggahit dákkár barggu. Regionála plánen boazodoalu várás ferte váldit vuođu boazodoalu iežas dárbbuin  Hui ollu, jus ii eanaš suohkaniin Hedemárkkus gitta Finnmárkui leat ollu boazoguohtuneatnamat suohkanrájiid siskkobealde, vaikko boazodolliin dan dihte ii leat álbmotregistrerejuvvon čujuhus seamma suohkanrájiid siskkobealde. Boazodoalu luondu dahká ahte muhtin</p>
<p>Mihttomearri:</p>
<p>Sámedikki mihttomearri lea ahte boazodoalus leat dárbbašlaš guohtumat, johtolagat ja sierraárvoguovllut.</p>
<p>Strategiijat:</p>
<list><p type="listitem">Sámediggi áigu bargat dan ala ahte boazodoalus leat ekonomalaš resurssat ja fágalaš návccat dasa ahte oassálastit dásseárvosat áššeoasálažžan daid mearrádusproseassaide mat váikkuhit sin guohtunvuđđui.</p>
</list><list><p type="listitem">Sámediggi áigu váikkuhit dasa ahte stáhta eiseválddit, fylkkasuohkanat ja gielddat láhčet dakkár plánaproseassaide mat ollašuhttet álbmotrievttálaš geatnegasvuođa suodjalit boazodoalloareálaid.</p>
</list><p>5.4 Sámedikki plánaveahkki buorre reaidu plánemii  Sámedikki mihttomearri lea ahte plánaveahkki galgá leat áigeguovdilis ja ávkkálaš reaidu plánemii plána- ja huksenlága vuođul. Sámediggi galgá plánaveahki bokte doaibmat árjjalaččat mielde plánaproseassain. Sámedikki plánaveahkki – Bagadus sihkkarastimii sámi kultuvrra, ealáhusdoaimmaheami ja servodateallima go plánejuvvo plána- ja huksenlága vuođul (plánaoasi) dohkkehuvvui Sámedikki dievasčoahkkimis 2010:s. Plánaveahkki definere prinsihpaid plánemis fuolahan dihtii sámi vuhtiiváldimiid gieldda, regionála ja stáhta plánain. Plánaveahkki konkretisere maiddái dan ahte plánat galget vuhtiiváldit sámi kultuvrra, ealáhusdoaimmaheami ja resursageavaheami. Sámediggi vásiha ahte plánaeiseválddiin molsašuddá máhttu das maid sámi kultuvrra, ealáhusdoaimmaheami ja servodateallima luondduvuđđosa sihkkarastin mearkkaša plánemis. Sivvan dasa sáhttá leat ahte dát vuhtiiváldin lea ođas plánalágas. Doaba “sámi kultuvrra, ealáhusdoaimmaheami ja servodateallima luondduvuođus” sáhttá maid leat amas sidjiide geain ii leat oktilis gaskavuohta sámi kultuvrii ja servodateallimii. Dárbbašuvvo bagadeapmi fáttás, ja Sámedikkis lea ovddasvástádus dán barggus. Čielggadusaid bokte ovdal dieđáhusbarggu čujuhuvvui dasa ahte Sámedikki plánaveahkis lea ollu máid sáhttá geavahit go galgá hábmet eanet konkrehta vuordámušaid gielddalaš ja regionála plánemii. Sámedikki plánaveahkki adnojuvvui uhccán konkrehta ja earret eará váilui bagadus das mo  háhkat ja geavahit árbedieđu plánaproseassain. Sámediggi oaivvilda ahte dárbbašuvvo oahpásmahttit plánaveahki buorebut plánaeiseválddiide, ja duddjot oppalaččat buoret áddejumi das maid plána- ja huksenlága § 3-1 c sámi kultuvrra ja ealáhusdoaimmaheami luondduvuđđosa sihkkarastin mearkkaša. Sámediggi oaidná ávkki das ahte bargat ovttas gielddaiguin duddjon dihtii áddejumi ja máhtu sámi vuhtiiváldima birra plánabarggus. Dat eaktuda ahte gielddat beroštit ja oidnet ahte dakkár ovttasbargu lea ávkin maiddái sidjiide. Sámedikki plánaveahkki fátmmasta badjel 130 gieldda Finnmárkku rájes davvin Hedmárkku rádjai máddin. Sámedikkis eai leat dál resurssat bargat lagas oktavuođas buot daid gielddaiguin, maidda Sámedikki plánaveahkki guoská. Baicce sáhttá leat ávkkálaš bargat lagat oktavuođas muhtun válljejuvvon gielddaiguin ráhkadan dihtii buriid hálddašangeavadiid, maid eará ge gielddat sáhttet geavahit. Gielddat main lea sámi eanetlohku leat sierradilis go guoská servodatovddideapmái sámi oktavuođas. Eanetlohkogielddain dáhpáhuvvá buot servodateallin sámi kultuvrralaš ja gielalaš oktavuođas. Vásáhusat sámi vuhtiiváldimiin ja dan čilgen plánabarggus sámi eanetlohkogielddain lea ávkkálaš maiddái eará gielddaide ja ásahusaide main ii dárbbaš leat sámi kulturgelbbolašvuohta. Sámedikki plánaveahkki berre leat vuođđun konsultašuvnnaide Gieldda- ja ođasmahttindepartemeanttain go galgá mearridit stáhta plánanjuolggadusaid sihkkarastin dihtii sámi kultuvrra, ealáhusdoaimmaheami ja servodateallima luondduvuđđosa. Viidásat ovddiduvvon plánaveahkki dahje mearriduvvon stáhta plánanjuolggadus sáhttá čielgaseappot oažžut ovdan dan ahte sihke riikkaidgaskasaš ja nationála lágaid bokte leat ávnnaslaččat rievttála�</p>
<p>Mihttomearri:</p>
<p>Sámedikki plánaveahkki galgá leat áigeguovdilis ja ávkkálaš reaidu plánemii plána- ja huksenlága vuođul.</p>
<p>Strategiijat:</p>
<list><p type="listitem">Sámediggi galgá plánaveahki bokte doaibmat árjjalaččat ovttas gielddaiguin plánaproseassain.</p>
</list><list><p type="listitem">Sámediggi bargá dan ala ahte Sámedikki plánaveahkki mearriduvvo stáhta plánanjuolggadussan.</p>
</list><list><p type="listitem">Sámediggi galgá váikkuhit gieldda plánageavadiid ovddideapmái fuolahan dihtii sámi kultuvrra ja ealáhusdoaimmaheami luondduvuđđosa, ja gaskkustit buriid ovdamearkkaid earáide.</p>
</list><p>6 Luonddušláddjiivuođa suodjaleapmi oktilis sámi geavaheami bokte   6.1 Areálasuodjaleapmi sámi kultuvrra luondduvuđđosa suodjaleapmin  Sámedikki mihttomearri lea ahte buot areálasuodjaleamis – luonddumehciid, álbmotmehciid ja suodjemehciid – galgá mihttomearri leat ahte sihkkarastit sámi kultuvrra ja ealáhusdoaimmaheami luondduvuđđosa. Luonddušláddjiivuohta suodjaluvvo buoremusat oktilis sámi geavaheami bokte. Árbevirolaš sámi geavaheapmi ja areála- ja resursahálddašeapmi lea álo dáhpáhuvvan dainna mihttomeriin ahte geavahanguovllut galget leat eallinvuođđun maiddái boahttevaš buolvvaide. Seammás mii leat geavahišgoahtán ođđa teknologiija ja ođđa geavahanvugiid, ja ovddidan iežamet máŋggabealat ealáhusheivehemiid nu ahte dat leat ulbmillaččat birgejupmái áiggis áigái. Dan sáhttá gohčodit  birgejupmin  , ja seammás dat lea buorre biraspolitihkka geavadis. Luonddueanadat ii leat  luondduviđá meahcci, muhto sámi kultuvrra deaŧalaš vuođđu. Dat lea vuođđoealáhusa olbmuid bargosadji ja buot sápmelaččaid geavahan- ja ávkkástallanguovlu. Suodjeguovlluid oktan daid láhkaásahusaiguin eai galgga gáržžidit dakkár ekologalaččat, kultuvrralaččat ja ekonomalaččat ceavzilis geavaheami ja hálddašeami. Nannán-Norggas leat 37 álbmotmeahci, dain leat 23 ásahuvvon árbevirolaš sámi guvlui ja boazodoalloguovlluide. Oktiibuot daid viidodat lea lagabui 16.000km². Dat mearkkaša ahte 58% Norgga álbmotmeahcceareála lea boazodoalloguovlluin. Álbmotmehciide lassin leat areálat mat leat suodjaluvvon suodjemeahccin ja luonddumeahccin. Norgga eiseválddiid suodjalanjurdda lea rievdan dan rájes go vuosttaš álbmotmeahcit ásahuvvojedje. Ággan dasa ahte ásahit álbmotmehciid lea rievdan dan mihttomearis ahte suodjalit luondduviđá luonddueanadaga oktan dan biologalaš ja ekologalaš árvvuiguin, dasa ahte ovddidit luonddueanadaga rámman arvvosmahttimii, olgoeallimii ja turismii. Dalle čalmmustahttojuvvo estetihkka ja luonddumuosáheamit. Areálasuodjaleami vuođđooainnu rievdan nannejuvvui nu gohčoduvvon 2003 mannosaš meahcceteavsttas. Dan rádjai ledje Norgga suodjeguovllut suodjaluvvon dan dihtii ahte gáhttet luondduguovlluid nu muossidin go vejolaš olmmošlaš doaimmain. Meahcceteavsttas deattuhuvvui dat ahte oažžut ovdan vejolašvuođaid lasihit várreguovlluid turistageavaheami sihke suodjeguovlluin ja daid olggobealde. Mii sápmelaččat leat maid vásihan rievdama go guoská vuoigatvuhtii ja vejolašvuhtii beassat doaimmahit iežamet kultuvrra suodjeguovlluin. Vuosttaš álbmotmehciid láhkaásahusain namuhuvvojedje sámi beroštusat dušše daid gáržžidemiid oktavuođas mat galge leat vaguhussan geavaheddjiide. Sámi vuhtiiváldin ii namuhuvvon suodjalanáigumušas. Nuppi álbmotmeahcceplána rájes mii bođii 1991:s, lea árbevirolaš sámi guovlluid álbmotmehciin mihttomearremearrádusat mat erenoamážit namuhit luonddugáhttema, olgoeallima, ja sámi kultuvrra luondduvuđđosa. Ođđasat suodjalanláhkaásahusaid mihttomearreparagráfas sáhttá leat juogo dohkkeheapmin das ahte guovlu lea deaŧalaš sámi kultuvrii ja sáhttá geavahuvvot boazodollui, dahje ahte mihttomearrái gullá sámi luondduvuđđosa suodjaleapmi:</p>
<p>Luondduvuđđosa fuolaheapmi álbmotmehciin lea deaŧalaš sámi kultuvrii ja ealáhusávkkástallamii. Guovllu galgá maid sáhtti geavahit boazodoll</p>
<p>Mihttomearrái gullá maiddái sámi luondduvuđđosa fuolaheapmi, Suodjalanláhkaásahus Rohkunborri álbmotmeahci várás, 2011</p>
<p>Sámediggi oaivvilda ahte mis sápmelaččain galgá leat vejolašvuohta geavahit min lagasguovlluid árbevirolaš ealáhusaide, ja ávkkástallama várás dállodollui. Boarrásat suodjalanláhkaásahusaid, mat eai dohkket guovlluid sámi geavaheami, ferte ođasmahttit dainna áigumušain ahte dat galget maid suodjaluvvot sámi kultuvrra ja ealáhusdoaimmaheami luondduvuođusin. Suodjalanguovllut hálddašuvvojit luonddušláddjiivuođalága, suodjalanláhkaásahus ja mearriduvvon hálddašanplánaid vuođul. Suodjalanláhkaásahus heivehallá doaimmaid suodjalanguovlluin ja suodjaleapmi galgá čielgaseappot čilgejuvvot ja konkretiserejuvvot hálddašanplánain. Suodjalanláhkaásahusat ráddjejit earret eará mohtorjohtolaga suodjalanguovlluin ja guđe doaimmat leat lobálaččat suodjalanguovlluin. Sámediggi vásiha ahte lea leamaš máŋggalágan geavat ja áddejupmi boazodoalu ektui ja sámi meahcásteddjiid dárbbu ektui beassat johtalit suodjalanguovlluin ja ávkkástallat árbevieru mielde doppe. Ráddjemat gusket erenoamážit doaibmarusttegiid ceggemii boazodoalu várás ja mohtorjohtolahkii ealáhusdoaimmaheami ja ávkkástallama oktavuođas. Suodjalanguovlluide gustojit suodjalanmearrádusat ovddabeallái boazodoallolága ja mohtorjohtolatlága. Sámediggi ii leat mielas dasa ahte suodjalanláhkaásahus dahje hálddašanplána galgá gáržžidit dárbbašlaš boazodoallorusttegiid ceggema, sámi meahcásteami ja lobálaš ávnnasteami duodjái. Sámediggi áigu bargat dan ala ahte sámi ealáhusdoaimmaheapmi ja meahcásteapmi ain galgá dáhpáhuvvat ja  ovddiduvvot suodjalanguovlluin.</p>
<p>Mihttomearri:</p>
<p>Buot areálasuodjaleamis – luonddumehciid, álbmotmehciid ja suodjemehciid – galgá mihttomearri leat ahte sihkkarastit sámi kultuvrra ja ealáhusdoaimmaheami luondduvuđđosa. Luonddušláddjiivuohta suodjaluvvo buoremusat oktilis sámi geavaheami bokte.</p>
<p>Strategiijat:</p>
<list><p type="listitem">Sámediggi áigu bargat dan ala ahte boares suodjalanláhkaásahusat árbevirolaš sámi guovlluid suodjalanguovlluin ođasmahttojuvvojit vai sámi beroštusat vuhtiiváldojuvvojit láhkaásahusain seamma láhkai go ođđasat láhkaásahusain.</p>
</list><list><p type="listitem">Sámediggi áigu bargat dan ala ahte lágat rievdaduvvojit nu ahte eai biddjojuvvo garrasat gáibádusat boazodollui  ,  meahccegeavaheapmái  ja árbevirolaš meahcásteapmái suodjalanguovlluin go dan maid boazodoalloláhka ja mohtorjohtolatláhka bidjet muđui árbevirolaš sámi guovlluin.</p>
</list><p>6.2 Suodjalanguovlluid hálddašeapmi – ovddasvástádus ja váldi lahka geavaheddjiid  Sámedikki mihttomearri lea ahte buot suodjalanguovlluid hálddašeapmi Sámis galgá váldit vuođu guovlluid árbevirolaš sámi geavaheamis ja sihkkarastit ahte dat geavaheapmi jotkojuvvo. Sámediggi oaivvilda ahte buot hálddašeapmi mii lea suodjalanguovlluid lahka, sáhttá buoremusat fuolahit sihke árbedieđu ja árbevirolaš geavaheami. Álbmotmehciid ja stuorát suodjalanguovlluid báikkálaš hálddašanortnet ásahuvvui 2010. Dat galgá maid fuolahit ILO-konvenšuvnna 169 álgoálbmogiid birra artihkkala 15 nr. 1, mii geatnegahttá stáhta sihkkarastit sámi oassálastima sámi guovlluid resurssaid geavaheami, hálddašeami ja gáhttema oktavuođas. Sámediggi lea nammadan 39 stivralahtu oktiibuot 20 álbmotmeahcce- ja suodjalanguovlostivrii miehtá riikka. Stivralahtuid doaibmanáigodat čuovvu Sámedikki válgaáigodaga. Sámediggi ja stáhta eiseválddit leat čađahan konsultašuvnnaid sámi ovddasteami birra stivrrain. Sámi stivraáirasat leat unnitlogus stivrrain. Stivralahtut leat dieđihan ahte sámi váikkuheapmi stivrabargguin sáhttá leat ráddjejuvvon ja stivrabargu dovdo muhtumin hui gáibideaddjin. Dakkár sámi doaibma go boazodoallu ja eará árbevirolaš meahcásteapmi, ii leat álo dohkkehuvvon álbmotmehciin. Dasa lassin leat boazodoallit dovddahan a</p>
<p>Mihttomearri:</p>
<p>Buot suodjalanguovlluid hálddašeapmi Sámis galgá váldit vuođu guovlluid árbevirolaš sámi geavaheamis ja sihkkarastit ahte dat geavaheapmi jotkojuvvo.</p>
<p>Strategiijat:</p>
<list><p type="listitem">Sámediggi áigu bargat dan ala ahte eanet suodjalanguovllut ožžot báikkálaš hálddašeami.</p>
</list><list><p type="listitem">Sámediggi áigu bargat dan ala ahte dain guovlluin gos sámi beroštusat leat máŋggabealat ja suodjalanguovlluid hálddašeamis lea stuorra mearkkašupmi sámi ealáhusdoaimmaheapmái, ásahuvvo sámi eanetlohku suodjalanguovlostivrraide.</p>
</list><list><p type="listitem">Sámediggi áigu árjjalaččat čuovvolit suodjalanguovlostivrraid áirasiid buoridan dihtii sin váikkuhanvejolašvuođa vai sámi vuhtiiváldimat buorebut čađahuvvojit stivrabarggus.</p>
</list><p>6.3 Árvoháhkan suodjalanguovlluin  Sámedikki mihttomearri lea ahte árvoháhkama láhčin álbmotmehciin ja eará stuorra suodjalanguovlluin galgá dáhpáhuvvat dakkár vugiin mii fuolaha sámi ealáhusaid. Seammás galgá juohkehaš gii geavaha meahci ja luonddu, diehtit iežas ovddasvástádusa das ahte fuolahit luonddu boahttevaš buolvvaide. Sámediggi vásiha ahte ođđa ealáhusaide láhčin suodjalanguovlluin sáhttá leat čuolbmái dálá sámi ealáhusaide. Stáhta gustovaš politihka mihttomearri lea váikkuhit suodjalanguovlluid eanet gávppálaš geavaheapmái. Eanaš suodjalanguovllut sámi guovlluin leat seammás boazodoalloguovllut mat leat árjjalaš geavahusas. Boazu garvá olbmuid, ja eanet olmmošlaš doaimmat dahket ahte boazu muosehuhttojuvvo ja ain ferte sirdit guohtumis guohtumii. Dasa lassin sáhttet buiga olbmot muosehuhttit boazodoallobarggu, nu go čohkkema ja johtima, dušše go sii leat johtaleamen guovllus unohis áiggis. Dakkár muosehuhtti doaimmat sáhttet leat beanavuodjin, bivdin beatnagiin, mátkkit várrečohkaide giđđat, sabetčierasteapmi dahje gaskaboddasaš tealtáleairrat mat ceaggájit guhkit áiggi meahcis. Dakkár sámi meahcástemiide go bivdimii ja murjemii gusket oppalaš mohtorjohtolatráddjejumit suodjalanguovlluin. Sámediggi ii leat ovttamielalaš dakkár hálddašeapmái mii seammás láhčá eará ođđa johtaleapmái ja ealáhusdoaimmaheapmái, nu go mátkeeallimii. Váikkuhussan lea ahte báikkálaš sámi geavaheaddjit duvdojuvvojit eret. Olbmuid lassánan johtaleapmi ja doaimmat, ovttas ođđaáiggi boazodoalu doaimmaheami gáržžideamis ja eará meahcásteapmi, buvttiha dakkár dovddu ahte gártá duvdojuvvot earet iežas ruovttus. Garrasat politihkalaš dáhtu bokte oažžut ođđa árvoháhkama ja ealáhusdoaimmaid suodjalanguovlluin, garrá deaddu sámi vuoigatvuođalaččaid ektui. Dat sáhttá vásihuvvot sisabahkkemin sámi eallinvuđđui.</p>
<p>Mihttomearri:</p>
<p>Láhčin árvoháhkamii álbmotmehciin ja eará stuorra suodjalanguovlluin galgá dáhpáhuvvat dakkár vugiin mii fuolaha sámi ealáhusaid.</p>
<p>Strategiijat:</p>
<list><p type="listitem">Sámediggi áigu bargat dan ala ahte eanet johtaleapmái ja ođđa ealáhusdoaimmaide láhčin ii galgga dáhpáhuvvat bahán sámi ealáhusaide ja geavaheaddjijoavkkuide ja almmá dan haga ahte váikkuhusat sámi kultuvrra ja ealáhusdoaimmaheami luondduvuđđosii leat čielggaduvvon.</p>
</list><list><p type="listitem">Árvoháhkan galgá leat ávkin sámi vuoigatvuođalaččaide.</p>
</list><list><p type="listitem">Sámediggi áigu bargat dan ala ahte sámi báikegottiid dárbbut bohtet ovddabeallái gallejeddjiid ja ođđa geavaheaddjijoavkkuid dárbbuid go suodjalanguovlluid geavaheapmi láhččojuvvo.</p>
</list><list><p type="listitem">Sámediggi áigu bargat dan ala ahte diehtojuohkinávdnasat suodjalanguovlluid birra galget váikkuhit dasa ahte gallejeaddjit ožžot máhtu ja áddejumi guovllu sámi geavaheami birra.</p>
</list><list><p type="listitem">Sámediggi áigu bargat dan ala ahte sámi mátkeeallimis leat vejolašvuođat ovdánit suodjalanguovlluin.</p>
</list><p>7 Ávkkástallan luondduresurssaiguin sámi árbevirolaš guovllus  Sámediggi vásiha lassáneami deattu ávkkástallamii luondduresurssaiguin ja sisabahkkema ođđa industriijaovddideapmái sámi guovlluin. Dát ovdáneapmi lea erenoamážit dáhpáhuvvan energiija- ja minerálaealáhusaid oktavuođas. Sámediggi vuordá ahte dat galgá dáhpáhuvvat dássidit, ja soabalašvuođain ja áddejumiin gaskal ealáhusdoaimmaheddjiid, eiseválddiid ja sámi servodaga.  7.1 Dárbu rievdadit energiijalága ja minerálalága  Sámedikki mihttomearri lea ahte sisabahkkemiid ja doaibmabijuid energiijabuvttadeami várás galgá dušše suovvat ollislaš plánema vuođul mii sihkkarastá sámi kultuvrra ja sámi ealáhusaid luondduvuđđosa. Sámedikki mihttomearri lea ahte sámi vuoigatvuođat fuolahuvvojit minerálaávkkástallanáššiin olles árbevirolaš sámi guovllus. Osiid mielde plánen ja huksen energiijabuvttadeami oktavuođas lea hástaleaddjin boazodollui stuorra osiin Sámis. Lágain gáddevuđot energiijadoaimmaide leat uhccán beaktilis vuogádagat bajimus ja ollislaš heivehallamii ja plánemii. Dat mearkkaša ahte ollu oassálastit ráhkkanit iskkademiide huksenáigumušain. Otná lágat eai geatnegahte energiijahuksejeaddji plánet čáhce- ja bieggafámu ollislaččat. Boazodoallu, mas dávjá lea molsašuddi ja buotbeallásaš areálageavaheapmi, ferte gillát go sin dárbbuid eai geahča ollislaččat. Sámediggi háliida ahte energiijalágat rievdaduvvojit dainna áigumušain ahte juksat eanet ollislaš ja einnostanvejolaš energiijahuksenplánema. Čielgasat rievttálaš mearrádusat galget ráhkaduvvot dasa mo sámi vuhtiiváldin galgá fuolahuvvot. Gustovaš minerálalágas eai leat mearrádusat mat sihkkarastet ahte sámi vuoigatvuođat ja beroštusat deattuhuvvojit ja vuhtiiváldojuvvojit olles árbevirolaš sámi guovllus. Eai ge lágas leat mearrádusat mat sihkkarastet duohta konsultašuvnnaid lobiid ja doaibmakonsešuvnnaid mearrádusaid birra, eai ge leat das mearrádusat mat sihkkarastet sápmelaččaide ovdamunneortnegiid dakkár minerálaávkkástallama oktavuođas mas stáhtas leat vuoigatvuođat guovlluin gos lea sámi geavahan- ja oamastanvuoigatvuođat. Sámediggi oaivvilda ahte ferte bargojuvvot dan ala ahte minerálaláhka rievdaduvvo nu ahte dat dagaha vejolažžan konstruktiiva ovttasdoaibmama mineráladoaimmaid oktavuođas sámi guovlluin. Sámediggi háliida ahte minerálaláhka rievdaduvvo nu ahte dat dagaha vejolažžan konstruktiiva ovttasdoaibmama mineráladoaimmaid oktavuođas sámi guovlluin.</p>
<p>Mihttomearri:</p>
<p>Sisabahkkemiid ja doaibmabijuid energiijabuvttadeami várás galgá dušše suovvat ollislaš plánema vuođul mii sihkkarastá sámi kultuvrra ja sámi ealáhusaid luondduvuđđosa.</p>
<p>Minerálaláhka fuolaha sámi vuoigatvuođaid olles árbevirolaš sámi guovllus.</p>
<p>Strategiijat:</p>
<list><p type="listitem">Sámediggi áigu bargat dan ala ahte energiijaláhka ođasmahttojuvvo nu ahte dat bidjá čielgasat gáibádusaid doaibmabijuid ollislaš plánemii mii sihkkarastá sámi kultuvrra ja  ealáhusdoaimmaheami luondduvuđđosa.</p>
</list><list><p type="listitem">Sámediggi bargá dan ala ahte minerálaláhka rievdaduvvo nu ahte dat geatnegahttá ovttasdoaibmama ja einnostanvejolaš plánema doppe go dat guoská sámi beroštusaide dahje servodagaide.</p>
</list><p>7.2 Dárbu rievdadit akvakulturlága  Sámedikki mihttomearri lea ahte árbevirolaš sámi geavaheapmi ii hilgojuvvo go juolluduvvojit areálat akvakultuvrii. Stáhta eiseválddit mearridit ođđa konsešuvnnaid logu oktiibuot nationála dásis. Solberg ráđđehus biehttalii konsulteremis Sámedikki ovdalgo stuorradiggedieđáhus mearradoalu birra geigejuvvui 2015 giđa. Sámediggi moittii dan garrasit ja oaivvildii ahte mearradoaluid lassáneapmi árbevirolaš sámi riddo- ja vuotnaguovlluin váikkuha njuolgga sápmelaččaide ja danne dat lea konsultašuvdnageatnegahttojuvvon. Konsešuvnna biebmamii, mii maiddái mearrida doaimma viidodaga vissis báikkis, addet fylkkagielddat</p>
<p>Mihttomearri:</p>
<p>Árbevirolaš sámi geavaheapmi ii galgga hilgojuvvot go areálat akvakultuvrii juolluduvvojit.</p>
<p>Strategiijat:</p>
<list><p type="listitem">Sámediggi áigu bargat dan ala ahte sámi vuhtiiváldimiid deattuheapmi váldojuvvo mielde akvakulturláhkii amas konsešuvdnajuolludeamit mearradollui hilgut árbevirolaš sámi geavaheami.</p>
</list><p>7.3 Riikkaidgaskasaš njuolggadusat fitnodagaid ovddasvástádusa várás  Sámedikki mihttomearri lea ahte fitnodagat mat doibmet árbevirolaš sámi guovlluin čuvvot riikkaidgaskasaš njuolggadusaid mat gustojit ealáhuseallima olmmošvuoigatvuođaovddasvástádussii. Maŋimus jagiid leat ráhkaduvvon máŋga iešguđet riikkaidgaskasaš njuolggadusat dasa mo ealáhuseallin galgá árvvusatnit ja nannet olmmošvuoigatvuođaid, dás maiddái álgoálbmotvuoigatvuođaid. Deaŧaleamos njuolggadusat leat ON bagadeaddji prinsihpat ealáhuseallima várás ja olmmošvuoigatvuođat ja geavaheaddjirávagirji dasa mo čuovvolit ON julggaštusa álgoálbmotvuoigatvuođaid birra maid ON Global Compact fierpmádat lea ráhkadan. Global Compact lea eaktodáhtolaš ealáhuseallinoassálastima vuođđovuogádat dasa ahte árvvusatnit ja nannet olmmošvuoigatvuođaid. Ekonomalaš ovttasbarggu ja ovddideami organisašuvdna, OECD, lea mearridan njuolggadusaid máŋgganationála fitnodagaid doaimmaid várás eana- ja resursaávkkástallama oktavuođas. Ulbmillaš beroštusdoaimmaid geavaheaddjirávagirjeevttohus ávkkástallanindustriija várás lea ávkkálaš reaidu ovttasdoaibmamii. Dasa lassin leat iešguđet raprottat ON erenoamášdieđiheaddjis ja earáin mat bidjet deaŧalaš láidestusaid industriijadoaimmaide álgoálbmotguovlluin.  Dárbbašuvvo eanet máhttu das mo njuolggadusat ekonomalaš doaimmaid várás čuovvoluvvojit ja doibmet geavadis. Árran Julevsámi guovddáš jođiha dutkanprošeavtta mii galgá kártet ja evalueret etihkalaš njuolggadusaid resursaávkkástallama várás álgoálbmotguovlluin. Sámediggi áigu árjjalaččat geavahit dán barggu bohtosiid go dat leat válbmasat 2017:s. Sámediggi oaivvilda ahte ain lea guhkki dasa ahte smávva ja gaskasturrosaš industriijadoaimmaheaddjit árjjalaččat vuhtiiváldet dáid ieš heiveheaddji njuolggadusaid. Sámedikki mearrádusa čuovvoleapmin áššis  SP 007/14 Mineráladoaimmat sámi guovlluin  lea sámediggeráđđi ráhkadišgoahtán plánaveahki Sámedikki vuordámušaid várás industriijadoaimmaheddjiide. Sámediggi vuordá ahte sámi álgoálbmotvuoigatvuođat ollásit fuolahuvvojit sin doaibmabijuid plánemis ja árvvoštallamis. Bargu dahkkojuvvo lagas gulahallamis sámi beroštusaiguin ja vuoigatvuođalaččaiguin.</p>
<p>Mihttomearri:</p>
<p>Fitnodagat mat doibmet árbevirolaš sámi guovlluin čuvvot riikkaidgaskasaš njuolggadusaid mat gustojit ealáhuseallimii das ahte váldit ovddasvástádusa olmmošvuoigatvuođain.</p>
<p>Strategiijat:</p>
<list><p type="listitem">Ráhkadit plánaveahki Sámedikki vuordámušaid birra industriijadoaimmaheddjiide árbevirolaš sámi guovlluin.</p>
</list><p>8 Sámi meahcásteapmi – sámi kultuvrra geađgejuolgi ođđaáiggi servodagas  Sámedikki mihttomearri lea ahte boahtte buolvvat galget beassat ávkkástallat luondduin ja bisuhit meahcásteami oassin iežaset identitehtas. Dan várás ferte ovddidit ja viidáseappot fievrridit árbedieđu mii čatnasa luondduriggodagaid ávkkástallamii ja suodjaleapmái. Sámediggi áigu bargat dan ala ahte mii oažžut dakkár ekologalaččat ja kultuvrralaččat ceavzilis hálddašeami mii sihkkarastá luondduresurssaiguin ávkkástallama maiddái boahtteáiggis.  8.1 Sámi meahcásteapmi  Sámedikki mihttomearri lea oažžut sámi meahcásteami eanet dohkkehuvvot ja sihkkarastit dan ovdáneami.  Sámi meachásteapmi  – lea min árbevierru ja máhttu das mo mii geavahit birgejupmái daid resurssaid mat gávdnojit. Geavaheapmi lea rievdan áiggi mielde, muhto dat lea ain deaŧalaš oassin min kultuvrra ávnnaslaš vuđđosis. Min ássanguovlu molsašuddá mearas siseatnamii, ja luondduriggod</p>
<p>Mihttomearri:</p>
<p>Sámi meahcásteapmi dohkkehuvvo ja beassá ovdánit boahtteáiggis.</p>
<p>Strategiijat:</p>
<list><p type="listitem">Sámediggi áigu oainnusindahkat árbevirolaš ávkkástallama mearkkašumi, sihke ealáhuslassin dállodollui, kulturguoddin ja identitehta dovddaheapmin.</p>
</list><list><p type="listitem">Sámediggi áigu bargat dan ala ahte čielgaseappot dohkkehuvvo meahcásteapmi lága bokte sámi kultuvrra ávnnaslaš vuođusin</p>
</list><p>8.2 Vuoigatvuohta hálddašit luondduriggodagaid  Sámediggi áigu sihkkarastit ahte Finnmárkku gilit sáhttet geavahit ja hálddašit ođasmuvvi resurssaid iežaset lagasguovlluin. Sámedikki mihttomearri lea ahte sámi vuoigatvuođat olggobealde Finnmárkku dohkkehuvvojit nu ahte árbevirolaš meahccegeavaheapmi guovlluin máttabealde Finnmárkku maiddái sáhttet ovdánit boahtteáiggis. Gilvu  meahci  luondduriggodagaid alde lea rievdan maŋimus logijagiid. Ovdamearkka dihtii hástalit turisttat Finnmárkku guollejávrriid báikkálaš sámi geavaheami ja buorit rievssatjagit geasuhit bivdiid sihke máddin riikkas ja olgoriikkas. Maiddái máttabealde Finnmárkku dohkkehuvvo olgoeallin eiseválddiid bealis eanet go sámi árbedieđu ja árbevieruid suodjaleapmi iešbirgejumi ávkkástallamii. Seammás leat sihke ávkkástallanvierut ja meahcceresurssaid virolaš juogadanvuogit ain ealli riekteáddejupmi sámi báikegottiin. Giliin, sogain, joavkkuin lea ain geavahanovdu iežaset guovlluin ávkkástallat luondduriggodagaiguin. Finnmárkkulága mearrádusa vuođul leat vuoigatvuođat Finnmárkkus identifiserejuvvomin. Máttabealde Finnmárkku eai leat sámi vuoigatvuođat dohkkehuvvon vaikke vel Sámi vuoigatvuođalávdegotti 2007 mannosaš raporttas dat lea čielgasit rávvejuvvon. Vaikke vel sámi geavaheapmi ja riektejurddašeapmi sáhttá spiehkastit Norgga juridihkalaš doahpagiin nu go oamastanvuoigatvuohta ja geavahanvuoigatvuohta, de berre guovlluid árbevirolaš sámi geavaheapmi adnot vuođđun boahttevaš hálddašeapmái. Sii geat árbevirolaččat leat geavahan guovlluid, berrejit beassat heivehit geavaheami doppe. Luonddu iešguđet geavaheddjiin sáhttet leat iešguđet beroštusat meahci geavaheami oktavuođas,  maiddái sámi servodagas. Dat sáhttá bohciidahttit riidduid iešguđet meahcásteddjiid gaskii. Ovdamearkan dasa lea ahte boazodolliin ja dáloniin sáhttet leat vuostálas oainnut ja beroštusat meahci geavaheapmái. Dakkár riidduid sáhttá buoremusat čoavdit gulahallama bokte árvvusatnima bokte guhtet guimmiid ávkkástallamii meahcceresurssaiguin. Sámedikki oaidnu lea ahte ođasmuvvi luondduresurssaid hálddašeapmi Finnmárkkus ferte dahkkojuvvot dakkár áddejumi vuođul ahte báikkálaš álbmogis lea iehčanas riektevuođđu virolašvuođas ja dološ áiggi rájes geavaheami bokte ávkkástallamiin ođasmuvvi luondduriggodagaiguin. Báikkálaš álbmoga geavaheapmi galgá jotkojuvvot ii ge duvdojuvvot eret. Dasa lassin galgá sámi eana- ja čáhcevuoigatvuođaid dohkkeheapmi ja kárten máttábealde Finnmárkku álggahuvvot farggamusat.</p>
<p>Mihttomearri:</p>
<p>Finnmárkku gilit sáhttet geavahit ja hálddašit ođasmuvvi resurssaid iežaset lagasguovlluin ja sámi vuoigatvuođat olggobealde Finnmárkku dohkkehuvvojit.</p>
<p>Strategiijat:</p>
<list><p type="listitem">Sámediggi áigu bargat dan ala ahte sámiid vuoigatvuođat meahcásteapmái dohkkehuvvojit Finnmárkkulágas.</p>
</list><list><p type="listitem">Sámediggi áigu bargat dan ala ahte oažžut hálddašangeavada mii árvvusatná sámi giliid ja báikegottiid meahcástanvuoigatvuođa.</p>
</list><list><p type="listitem">Sámediggi háliida ahte báikegottit fuolahuvvojit ođasmuvvi resurssaid hálddašeamis.</p>
</list><p>8.3 Mohtorjohtolat meahcis  Sámedikki mihttomearri lea ahte mohtorjohtolaga heivehallan galgá leat mielde doarjumin, viidáseappot fievrrideamen ja ovddideamen árbevirolaš meahcásteami ja ávkkástallama. Giliolbmuiguin, geat ávkkástallet luondduriggodagaiguin, galgá sáhttit meannudit eará láhkai go olggobeald</p>
<p>Mihttomearri: Mohtorjohtolatnjuolggadusat galget leat mielde doarjumin, viidáseappot fievrrideamen ja ovddideamen árbevirolaš meahcásteami ja ávkkástallama  .</p>
<p>Strategiijat:</p>
<list><p type="listitem">Sámediggi áigu bargat dan ala ahte mohtorjohtolatnjuolggadusat rievdaduvvojit nu ahte dat sihkkarastet sámi árbevirolaš meahcásteami ja ávkkástallama.</p>
<p type="listitem">Sámediggi oaidná dárbbu doarjut gielddaid mohtorjohtolatlobiid báikkálaš hálddašeami, ja gulahaladettiin Fylkkamánniin eastadit unohit geavada dainna ahte váldit ruovttoluotta gielddaid juolludan mohtorjohtolatlobiid.</p>
</list><p>8.4 Árbediehtu ja meahcásteapmi  Sámedikki mihttomearri lea oažžut ovdan sámi meahcásteami hálddašeamis, oahpahusas ja dutkamis vai boahttevaš buolvvat dan gáhttejit, ovddidit ja váldet atnui.  Sámi meahcásteapmi  lea lahka čadnojuvvon  árbedieđu  geavaheapmái. Viidáseappot lea meahci geavaheapmi deaŧalaš sámi kultuvrii. Lea hui deaŧalaš ahte máhttu meahcásteami birra gaskkustuvvo boahttevaš buolvvaide. Min ođđaáiggi servodagas lea skuvllain ja mánáidgárddiin deaŧalaš doaibma ja stuorra ovddasvástádus das. Deaŧalaš eaktun dasa ahte sámi meahcásteapmi ja árbediehtu mii čatnasa dasa galgá dohkkehuvvot, lea ahte luonddu hálddašeddjiin lea máhttu sihke sámi historjjás, kultuvrras ja sámiid árbevirolaš luondduhálddašeamis. Ovdamearkan dasa lea sámi árbevirolaš giđđalodden. Giđđalodden lea addán varasbierggu árragiđa go eará resurssat ledje váilevaččat. Seammás lea leamaš sierra muddenvuogádagat dan viidodahkii. Giđđalodden ii leat geahpedan ođđa loddebessošiid go eai bivdán čakčat. Sámediggi háliida ahte árbediehtu deattuhuvvo garraseappot oahpahusas ja dutkamis. Dát bohtá maid ovdan áššis 008/16  Sámediggedieđáhusas alit oahpu ja dutkama birra  . Ovdamearkka dihtii sáhttá dakkár doaibmabidjun mii oainnusmahttá árbevirolaš meahcásteami, leat ahte sámi meahcástandoahpagat váldojuvvojit atnui oahpahusas, dutkamis ja hálddašeamis go dat čilgejuvvo, dakkár doahpagat go  meahcci, meahcásteapmi, ávkkástallan ja birgejupmi  . Go váldá atnu sámi doahpagiid meahccehálddašeamis, de váldá vuolggasaji sámi duohtavuođaáddejumis dan sajis go luonddudieđalaš áddejumi. Dasa lea sámi oahppo- ja dutkanásahusaid bargu deaŧalaš.</p>
<p>Mihttomearri:</p>
<p>Sámi meahcásteapmi galgá váldojuvvot ovdan sámi meahcásteapmi galgá váldojuvvot ovdan hálddašeamis, oahpahusas ja dutkamis vai boahttevaš buolvvat dan sáhttet gáhttet, ovddit ja váldet atnui.</p>
<p>Strategiijat:</p>
<list><p type="listitem">Sámediggi áigu bargat dan ala ahte árbediehtu sámi meahcásteamis váldojuvvo ovdan ja vuoruhuvvo oahpahusas ja dutkamis.</p>
</list><list><p type="listitem">Sámediggi áigu bargat dan ala ahte hálddašeamis lassána áddejupmi árbedieđus mii čatnasa sámi meahcásteapmái.</p>
</list><p>9 Ekonomalaš ja hálddahuslaš váikkuhusat  Sámediggedieđáhus areála ja birrasa birra čuovvoluvvo Sámedikki jahkásaš bušeahta bokte. Dieđáhus mearrida áŋgiruššansurggiid mihttomeriid ja strategiijaid ja bušeahttabarggus dat konkretiserejuvvo doaibmabijuid bokte. Dieđáhusas lea guhkesáiggi perspektiiva, ja lunddolažžan lea geahčadit dieđáhusa fas maŋŋá golbma dahje njeallje jagi árvvoštallan dihtii lea go Sámediggi juksan dieđáhusa mihttomeriid. Dieđáhusa čuovvoleamis leat ekonomalaš ja hálddahuslaš váikkuhusat. Dieđáhusa mihttomearit ja strategiijat dahket dárbbašlažžan bisuhit ja ásahit buori gulahallama ollu oassálastiiguin iešguđet dásis gieldda, regionála ja stáhta hálddašeamis. Dasa lassin eaktuduvvo ahte konsultašuvdnašiehtadus geavahuvvo árjjalaččat.  Ealáhus- ja kulturlávdegoddi - 005/16  EKL - Mearrádus:  Álggahus   Evttohus  Olles lávdegoddi evttoha čuovvovaččat:</p>
<p>Sak 22/16 Nu guhká go mis leat eatnamat - Sámediggedieđáhus areála ja birrasa birra loahppameannuduvvo čakčamánu dievasčoahkkimis.  Lávdeg</p>
<p>Ášši meannudeapmi loahpahuvvui 29  .0  9  .1  6 dii. 19.10</p>
<p xml:lang="krl">Ášši  033/16</p>
<p>Sámedikki dievasčoahkkin</p>
<p xml:lang="krl">Ášši  005/16</p>
<p>Bajásšaddan- fuolahus- ja oahppolávdegoddi</p>
<p>Sámi mánáid rivttiid ja dárbbuid áimmahuššan mánáidsuodjalusa kvalitehta ja struktuvrrarievdadeamis</p>
<p>Ášše  nr.</p>
<p xml:lang="vep">16/1103</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p xml:lang="vep">29.08.16</p>
<p>SR 126/16</p>
<p>Bajášaddan-, fuolahus- ja oahppolávdegoddi</p>
<p xml:lang="vep">26. – 27.09.16</p>
<p xml:lang="deu">BFOL</p>
<p>Sámedikki dievasčoahkkin</p>
<p xml:lang="vep">28. – 30.09.16</p>
<p xml:lang="nob">DC 33/16</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi čujuha Ráđđehusa evttohussii rievdadit mánáidsuodjalusa kvalitehta- ja struktuvrra.</p>
<p>Sámi mánáin lea riekti bajásšaddandillái gos sin čearddalaš, gielalaš ja kultuvrralaš gullevašvuohta vuhtiiváldo ja dasa addo doarvái sadji. Dát čuovvu daid rivttiid mat sámi mánáin leat našuvnnalaš lágaid mielde ja gaskariikkalaš konvenšuvnnain. Sámediggi čujuha Mánáidkonvenšuvdnii art.30</p>
<p>Riikai gos leat čearddalaš, oskkoldatlaš dahje gielalaš unnitlogut dahje olbmot geat gullet eamiálbmogii, de mánás, gii gullá dáidda unnitloguide dahje eamiálbmogii, ii galgga gieldit vuoigatvuođa ovttas eará miellahtuiguin geat gullet su jovkui, eallit nu ahte dat dávista sin kultuvrii, dovddastit gullevašvuođa iežaset oskkoldahkii, eallit oskkoldaga mielde dahke geavahit iežaset giela.</p>
<p>Dát riekti čuovvu maid máná mii lea mánáidsuodjalusa fuolahusa vuolde. Mánáidkonvenšuvdna art. 20 addá mánáide erenoamáš suodjalusa. Dás čuožžu ná:</p>
<list><p type="listitem">Mánás, gii gaskaboddosaččat dahje bistevaččat lea eretdolvojuvvon su bearašbirrasis, dahje gii  iežas beroštumi mielde ii sáhte oažžut lobi joatkit orrut dán birrasis, sus galgá leat vuoigatvuohta sierranas suodjalussii ja doarjagii stáhta bealis.</p>
<p type="listitem">Našuvnnalaš lágaid mielde galget áššebealit sihkkarastit eará vejolaš áittardeami dakkár mánnái.</p>
<p type="listitem">Dákkár áittardeapmi sáhttá omd. fátmmastit saddjehuvvoma biebmoruktui, Kafkai islámalaš lága mielde, adopšuvnna dahje, jus dárbu, saddjehit máná ásahussii mii heive áittardit mánáid. Go iešguđetlágán čovdosat dárkkuhuvvojit, galgá dohkálaš láhkái vuhtii váldit sávaldaga ahte mánná oažžu joatkevašvuođa bajásgeassimis ja vuhtii váldit máná čearddalaš, oskkoldatlaš, kultuvrralaš ja gielalaš duogáža.</p>
</list><p>Artihkal čielgasit muitala ahte go vállje molssaevttolaš fuolahusa mánnái, de galgá vuhtiiváldit máná čearddalaš, kultuvrralaš ja gielalaš duogáža. Dán ferte ipmirdit nu ahte sámi mánáin lea diehttelas ja vealttakeahtes riekti dasa ahte biddjo deaddu sin kultuvrralaš ja gielalaš duogážii go lea mánáidsuodjalusa fuolahusas, maiddái go válljejuvvo biebmoruoktu ja mánáidsuodjalusinstitušuvdna.</p>
<p>Sámi mánáid identitehta, giela ja kultuvrra vuhtiiváldin leat dehálaš eavttut vai sámi mánát ja bearrašat ožžot daid fálaldagaid mánáidsuodjalusas maidda sis lea riekti. Dan dihte lea Sámedikki mielas váidalahtti go ráđđehus ii leat árvvoštallan dan moht dat evttohuvvon struktuvrrarievdadeapmi váikkuha vuhtiiváldima sámi mánáid rivttiin ja dárbbuin go sii leat mánáidsuodjalusa fuolahusas.</p>
<p>Guovddáš eiseválddit geain lea bajimus ovddasvástádus dasa ahte sámi mánáid rievttit vuhtiiváldojit go leat mánáidsuodjalusa vuolde, fertejit bidjat čielga rámmaid dasa moht dan galgá olahit. Sámi mánáid rivttiid ja dárbbuid ferte vuhtiiváldit ja ohcalit buot proseassain, ja vuhtiiváldit guovddáš čielggademiin ja stivrendokumeanttain.</p>
<p>Sámediggi lea árvvoštallan Ráđđehusa evttohusa mánáidsuodjalusa struktuvrra rievdadeapmái, ja daid čuovvovaš rievdademiid mánáidsuodjaluslágas, čatnon dasa makkár hástalusaid sámi mánáide leat mánáidsuodjalusas.</p>
<p>Sámediggi cuiggoda čuovvovaččat:</p>
<p>Sámi mánáid deaivvadeapmi mánáidsuodjalusain lea guhka leamaš duhtatmeahttun.</p>
<p>Sámi mánáid rievttit mat sis leat go leat eamiálbmotmánát eai leat doarvái dovddus olles mánáidsuodjalussystemas, ja dat eai čuovvoluvvo doarvái bures. Suohkaniid ovddasvástádusa ja bargguid nannen livččii positiiva sámi mánáide geat ásset suohkaniin mat dovden sin sámi álbmoga dan suohkanis. Muhto vásáhusat čájehit baicca ahte suohkaniin gos sápmelaččat orrot, de sin dihtomielalašvuohta ja máhttu suohkana sámiid birra lea nuo ja ná. Suohkanat mat eai dieđe nu ollu suohkana sápmelaččaid birra, sis lea maid unnán máhttu sámi mánáid rivttiid birra. Go suohkanat ožžot eanet ovddasvástádusa ja iešmearrideami mánáidsuodjalussuorggis, de lea dehálaš sihkkarastit ahte sámi mánáid rievttit ja dárbbut leat oassin suohkanis. Dan dihte oaivvilda Sámediggi ahte lea dárbbašlaš hukset našunála sámi bagadallanorgána mas lea ovddasvástádus bagadallat suohkaniid mánáidsuodjalusbálvalusa. Suohkaniin berre maid leat formálalaš geatnegasvuohta váldit oktavuođa sámi bagadallanorgánain go fuolaváldin sámi mánáin árvvoštallojuvvo.</p>
<p>Lea maid hástalus oažžut ipmárdusa sámi mánáid rivttiid ja dárbbuid birra. Máhttu sámi  mánáidrivttiid birra lea dehálaš eaktu vai mánáidsuodjalusbálvalus galggašii sáhtit addit sámi mánáide ja sin bearrašiidda dan fálaldaga masa sis lea riekti. Lea stuora dárbu oažžut máhtu sámi mánáid rivttiid ja dárbbuid birra sidjiide geain lea ovddasvástádus, ja fágaolbmuide buot dásiin mánáidsuodjalusas. Dát mielddisbuktá ahte mearrádusat mat váldojuvvojit eai álo leat buoremussan sámi mánáide. Sámediggi oaivvilda ahte lea dárbbašlaš implementeret máhtu sámi mánáid rivttiid ja dárbbuid birra oahpahusaide. Dan dihte go máhttu dain suohkaniin mas lea váldo ovddasvástádus mánáidsuodjalussii, lea nuo ja ná, oaivvilda Sámediggeráđđi ahte ferte maiddái ovdánahttit njuolggadusaid maid mielde árvvoštallá sámi mánáid rivttiid ja dárbbuid go bidjá johtui mánáidsuodjalusdoaibmabijuid.</p>
<p>Ipmárdus iešguđetlágán mánáid dárbbuin ja dasa láhččojuvvon doaibmabijut leat dávjá huksejuvvon duođaštuvvon máhtu vuođul. Mis ii leat makkárge duođaštuvvon máhttu ja diehtu sámi mánáid birra geat leat dahje leat leamaš mánáidsuodjalusa geahču vuolde. Mis váilu diehtu man ollu mánát mat leat mánáidsuodjalusa fuolahusas, moht sin giella ja kultuvra vuhtiiváldo, dahje moht daiguin mánáiguin manná maŋit áiggis. Sámediggeráđđi oaivvilda ahte lea dárbu registreret máná gielalaš ja kultuvrralaš duogáža árrat iskamis, go lea kárteme máná dárbbuid. Dat sáhttá earret eará addit mávssolaš dieđu makkár dárbbut mánás leat ovtta biebmoruovttus. Sámediggi oaivvilda ahte váilevaš máhttu sámi mánáid birra geat leat mánáidsuodjalusa fuolahusas lea balddihahtti. Guovddáš eiseválddit fertejit dahkat juoidá vai sáhttá bidjat duođaštuvvon máhtu vuođđun doaibmabijuide ja sámi mánáid fálaldaga organiseremii.</p>
<p>Viidáseappot mearkkaša Sámediggi ahte strukturreforbma dieđiha rievdadusaid dasa mii guoská mánáidsuodjalusinstitušuvnnaide, ja ahte olggosgolut go geavaha stáhta institušuvnnaid leat badjelis go priváhta institušuvnnain. Dát fuolastuhttá Sámedikki. Stáhta mánáidsuodjalusinstitušuvnnat mat váldet vuostá sámi mánáid suohkaniin sámegiela hálddašanguovllus, leat almmolaš dearvvašvuođa – ja sosiálainstitušuvnnat ja daidda gustojit Sámelága mearrádusat. Dan dihte leat stáhta institušuvnnat leamaš dego sihkarvuohtan sámi mánáide ja sin riektái geavahit iežas giela.  Priváhta mánáidsuodjalusinstit</p>
<p>Ráđđehus čujuha dasa ahte struktuvrrarievdadeapmi čuovvoluvvo dárbbašlaš rievdadusaiguin mánáidsuodjaluslágas. Sámedikki cealkámuš ja mearrádus biddjo vuođđun Sámedikki bargui viidáseappot bargguin mánáidsuodjalusbálvalusáššiin sámi mánáid várás. Sámedikki konsulterenrievtti vuođul ja sámi mánáid rivttiid vuođul nu go dat leat Mánáidkonvenšuvnnas, bivdá Sámediggi konsultašuvnna Mánáidsuodjaluslága rievdadeami birra.</p>
<p>Bajásšaddan- fuolahus- ja oahppolávdegoddi  -  005/16</p>
<p>BFOL  - Mearr  ádus  :</p>
<p>Álggahus</p>
<p>Sámedikki bajásšaddan-, fuolahus- ja oahpahuslávdegoddi lea meannudan ášši 033/16 Sámi mánáid rivttiid ja dárbbuid áimmahuššan mánáidsuodjalusa kvalitehta- ja strukturrievdadeamis. Lávdegotti evttohus lea čuovvovaččat:   Mearkkašumit   Mearkkašupmi Norgga Sámiid Riikkasearvi (NSR) Beaska Niillas, Sandra Márjá West, Yvonne-Marie Miniggio ja Olof Anders Kuhmunen, Bargiidbellodat Vibeke Larsen, John Kappfjell ja Jørn Are Gaski, Nordkalottfolket Kjellrun Wilhelmsen, Åarjel-Saemiej Gielh Eva Maria Fjellheim ja Olgešbellodat Lars Filip Paulsen bokte:   Biebmoruoktu bearrašis dahje fierpmádagas  BUFDIR ávžžuha ahte biebmoruovttu galgá ohcat máná bearrašis dahje fierpmádagas. Lávdegotti eanetlogu mielas dat lea buorre čoavddus sámi mánáid dárbbuid ektui go šaddá earáid lusa orrut, ja mat bihtet váldit vuhtii máná dárbbuid ja vuoigatvuođaid sámi gillii, identitehtii ja gullevašvuođa sámi servodahkii. Mánnái lea buoret jus son beassá bajásšaddat iežas fulkkiid luhtte, sihke psyhkalaš dearvvašvuođa dihte ja dássilis orruma dihte (Winokur M, Holtan A, Batchelder KE 2014: Kinship care for the safety, permanency, and well-being of children removed from the home for maltreatment). BUFDIR dieđuid mielde háliidit mánát ja nuorat, geat dárbbašit ođđa ruovttu, fárret soapmásiid lusa geaid dovdet ovdalaččas. Fuolke- ja fierpmádatbiebmoruovttut sáhtte vuolggahuvvot máná fulkkiin dahje fierpmádagas. Dát lahtut ovdanbuktet gažaldaga lea go dát ortnet doarvái dovddus sámi servodagas. Orru maid leame nu ahte muhtin suohkanat gehččet iešguđet ládje biebmoruovttobargguid bearraša ja fierpmádaga siskkobealde. Viidáset lea boahtán ovdan ahte váilot sámi biebmo- ja dustenruovttut. Dát lahtut oaivvildit ahte bargu ferte nannejuvvot oažžut sámi biebmoruovttuid bearraša ja fierpmádaga siskkobealde, danin go eatnašiin lea eanet mokta álgit biebmoruovttuin jus mánná lea oahpis ovdalaččas. Dáid lahtuid mielas lea maid dehálaš váldit vuhtii sámi kultuvrra ja bajásgeassima dán barggus. Dehálaš lea sámi viiddis sohkavuohta ja máná fáddariid dehálaš rituálalaš ja praktihkalaš rolla máná eallimis ja bajásgeassimis. Dát lahtut oaivvildit ahte ovttasbarggus BUFETAT:in ferte hábmejuvvot sierra biebmoruovttokampánja main lea sámi sisdoallu, earenoamážit oaivvilduvvon sámi ruovttuide.  Mearkkašupmi Norgga Sámiid Riikkasearvi (NSR) Beaska Niillas, Sandra Márjá West, Yvonne-Marie Miniggio ja Olof Anders Kuhmunen, Bargiidbellodat Vibeke Larsen, John Kappfjell ja Jørn Are Gaski, Árja Torbjørg Haldis Leirbakken ja Hartvik Hansen, Åarjel-Saemiej Gielh Eva Maria Fjellheim ja Olgešbellodat Lars Filip Paulsen bokte:</p>
<p>Leat olbmot mat mánáidsuodjalusa daguid bokte leat massán gielaset, kultuvrraset ja identitehtaset. Dát rihkku mánáidkonvenšuvnna artihkal 30, ja maiddái álbmotrievtti. Sámediggi ferte bargat ahte dáidda olbmuide biddjojit johtui sierra doaibmabijut ja vearredagut ollásit buhtaduvvojit vai guoskkahuvvon olbmot sáhttet máhcahit iežaset sámi giela, sámi kultuvrra ja gullevašvuođa sámi servodahkii.  Evttohusat   Evttohus Norgga Sámiid Riikkasearvi (NSR) Beaska Niillas, Sandra Márjá West, Yvonne-Marie Miniggio ja Olof Anders Kuhmunen, Bargiidbellodat Vibeke Larsen, John Kappfjell ja Jørn Are Gaski, Árja Torbjørg Haldis Leirbakken ja Hartvik Hansen, Nordkalottfolket Kjellrun Wilhelmsen, Åarjel-Saemiej Gielh </p>
<p>Čuokkis maŋŋil vuosttaš cealkaga 8. teakstaoasis: Sámegielteaksta ii rievdda. 8. teakstaoassi, 4. cealkka: Sámegielteaksta ii rievdda. 8. teakstaoasi 6. cealkka: Sámegielteaksta ii rievdda. Lasáhus 8. teakstaoassái: Maŋábeallai cealkaga: “Go suohkanat ožžot eanet ovddasvástádusa ja iešmearrideami mánáidsuodjalussuorggis, de lea dehálaš sihkkarastit ahte sámi mánáid rievttit ja dárbbut leat oassin suohkanis”. Ja ovddabeallái cealkaga mii álgá ná: “Dan dihte oaivvilda Sámediggi ahte lea dárbbašláš hukset našunála sámi...”   lasihuvvo vel ná:  Dása gullá maid sámi kulturipmárdus, Sámediggi fuolastuvvá ahte kultuvrralaš iešvuođaid ipmárdus váilu guorahallamiin dahje árvvoštallamiin doaibmabijuin mánáidsuodjalusáššiin main lea sáhka sámi mánáid birra.  8. teakstaoasi 7. cealkka rievdaduvvo dánin:  Dan dihte oaivvilda Sámediggi ahte lea dárbba  š  láš hukset našunála sámi  bagadallanorgána mas lea ovddasvástádus bagadallat suohkaniid mánáidsuodjalusbálvalusa  ja ahte fylkkamánni bearráigeahččandoaibma ja váldi nannejuvvo dán suorggis.  Ođđa 9. teakstaoassi: Sámediggi čujuha dasa ahte lea dárbbašlaš oažžut sadjái gielalaš ja kultuvrralaš fálaldaga Mánáidviesuin buot sámi mánáid várás Norggas, gos ihkinassii sii oroš. Dasa lassin háliida Sámediggi ahte ásahuvvo nationála sámi mánáidviessu vai sámi mánáid riektesihkarvuohta vuhtiiváldojuvvo. 9. teakstaoasi 5. cealkka rievdaduvvo dánin: Sámediggi oaivvilda ahte lea dárbbašlaš implementeret máhtu sámi mánáid rivttid ja dárbbuid birra  áigeguovdilis oahpahusain mánáidsuodjalussuorggis, ja ferte addot fálaldat gelbbolašvuođaloktemii sidjiide geat leat juo barggus.</p>
<p>11. teakstaoasi maŋimus cealkka rievdaduvvo dánin: Dan dihte oaivvilda Sámediggi ahte lea dárbbašlaš sierra doaimmaide sihkkarastin dihte sámi mánáid riektesuodjaleami,  dása gullá maid nannet sámegielat ja kultuvrralaš gelbbolašvuođa dálá mánáidsuodjalusinstitušuvnnain main lea ovddasvástádus sámi mánáide. Molssaeaktun árvvoštallat sierra sámi mánáidsuodjalusinstitušuvnnaid  . Maŋimus teakstaoasi maŋimus cealkka: Sámegielteaksta ii rievdda.  Lávdegotti ráva  Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:  Muđui doarju Sámediggi Sámediggeráđi árvalusa.</p>
<p>Sámedikki dievasčoahkkin  -  033/16</p>
<p>Dorjja lávdegotti mearkkašupmái</p>
<p>Árja Laila Susanne Vars bokte, doarju lávdegotti eanetlogu mearkkašumi.</p>
<p>Evttohus 2 - Áirras Geir Are Winther - Ovddádusbellodat</p>
<p>Sámi mánáid rivttiid ja dárbbuid áimahuššan mánáidsuodjalusa kvalitehta- ja struktuvrarievdadeamis</p>
<p>Sámediggi lea árvvoštallan Ráđđehusa mánáidgárdestruktuvrra rievdadusevttohusa, oktan rievdadusaiguin mánáidsuodjaluslágas, daid hástalusaid ektui mat sámi mánáin leat go sii deaivvadit mánáidsuodjalusain.</p>
<p>Strukturrievdadusaid bokte háliida Ráđđehus:</p>
<p>·  Addit gielddaide stuorát fágalaš ja ekonomalaš ovddasvástádusa mánáidsuodjalusas dakko bokte ahte gielddat ožžot friija válljet mánáidsuodjalusdoaibmabijuid, maŋŋágo sii leat árvvoštallan kvalitehta ja hatti ja dan mii sáhttá leat buoremus ovttaskas mánnái, beroškeahttá gii dat lágida doaibmabiju (Sundvollen-julggaštus)  ·  Buorebut oktiiheivehit ruhtadeami ja bargamušovddasvástádusa mánáidsuodjalusas  ·  Oažžut čielgasat rájáid gaskal stáhta ja gieldda ovddasvástádussurggiid  . ·  Uhcidit stáhta mánáidsuodjalusbyrokratiija viidodaga  . ·  Dievasleappo gielddalaš ovddasvástádusa bokte galget bálvalusat heivet buorebut oktii, ja bálvalusfálaldat heive buorebut mánáidsuodjalusa mánáide  . ·  Rievdaduvvon ovddasvástádusjuohku galgá addit buoret vuođu fágaidrasttideaddji ovttasbargui ja nannosat árra áŋgiruššama uhkiduvvon mánáid ja bearrašiid ektui  . ·  Doaibmabijuid válljen galgá eanet vuođđuduvvot lagašvuhtii ja buori</p>
<p>Sámediggi oaivvilda ahte dát rievdadusat oktiibuot nannešedje buot mánáid vuoigatvuođaid ja bálvalusfálaldaga mánáidsuodjalusas, ja doarju ráđđehusa evttohusa.</p>
<p>Ášši meannudeapmi álggahuvvui 30  .0  9  .1  6 dii. 09.00   Jienasteapmi   39 áirasis ledje  3  2   čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Evttohus 2 hilgojuvvui 31 jienain 1   jiena vuostá.</p>
<p type="listitem">Evttohus  1  mearriduvvui 31 jienain 1   jiena vuostá.</p>
<p type="listitem">Bajásšaddan-, fuolahus- ja oahppolávdegotti ráva mearriduvvui 31 jienain 1   jiena vuostá.</p>
</list><p>Beavdegirjelasáhusat   Dán áššis ii ovddiduvvon beavdegirjelasáhus.   Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Lars Filip Paulsen, áššejođiheaddji</p>
<p xml:lang="nno">Geir Are Winther</p>
<p>Sandra Márjá West</p>
<p>Jørn Are Gaski</p>
<p xml:lang="vep">Ellen Kristina Saba</p>
<p xml:lang="nno">Geir Are Winther</p>
<p xml:lang="nno">Inger Elin Utsi</p>
<p>Jørn Are Gaski</p>
<p xml:lang="nob">Kjellrun Wilhelmsen</p>
<p xml:lang="nno">Inger Elin Utsi</p>
<p xml:lang="nob">Kjellrun Wilhelmsen</p>
<p xml:lang="nno">Inger Elin Utsi</p>
<p>Jørn Are Gaski</p>
<p>Sandra Márjá West</p>
<p xml:lang="nob">Kjellrun Wilhelmsen</p>
<p>Sandra Márjá West</p>
<p>Jørn Are Gaski</p>
<p>Sandra Márjá West</p>
<p>Beaska Niillas</p>
<p>Jørn Are Gaski</p>
<p>Láilá Susanne Vars</p>
<p xml:lang="nno">Inger Elin Utsi</p>
<p>John Kappfjell</p>
<p>Láilá Susanne Vars</p>
<p xml:lang="nob">Vibeke Larsen</p>
<p xml:lang="vep">10</p>
<p xml:lang="nob">Kjellrun Wilhelmsen</p>
<p>Jørn Are Gaski</p>
<p xml:lang="vep">Ellen Kristina Saba</p>
<p xml:lang="nob">Kjellrun Wilhelmsen</p>
<p xml:lang="vep">11</p>
<p>Jørn Are Gaski</p>
<p xml:lang="vep">12</p>
<p xml:lang="nob">Lars Filip Paulsen</p>
<p xml:lang="vep">13</p>
<p xml:lang="nob">Henrik Olsen</p>
<p xml:lang="vep">14</p>
<p>Johan Vasara</p>
<p xml:lang="vep">15</p>
<p>Lars Filip Paulsen, áššejođiheaddji</p>
<p>Mariann Wollmann Magga, čoahkkinortnegii</p>
<p>DC  - Mearr  ádus  :</p>
<p>Sámediggi čujuha Ráđđehusa evttohussii rievdadit mánáidsuodjalusa kvalitehta- ja struktuvrra. Sámi mánáin lea riekti bajásšaddandillái gos sin čearddalaš, gielalaš ja kultuvrralaš gullevašvuohta vuhtiiváldo ja dasa addo doarvái sadji. Dát čuovvu daid rivttiid mat sámi mánáin leat našuvnnalaš lágaid mielde ja gaskariikkalaš konvenšuvnnain. Sámediggi čujuha Mánáidkonvenšuvdnii  30. artihkkalii mas čuožžu ná:   Riikai gos leat čearddalaš, oskkoldatlaš dahje gielalaš unnitlogut dahje olbmot geat gullet eamiálbmogii, de mánás, gii gullá dáidda unnitloguide dahje eamiálbmogii, ii galgga gieldit vuoigatvuođa ovttas eará miellahtuiguin geat gullet su jovkui, eallit nu ahte dat dávista sin kultuvrii, dovddastit gullevašvuođa iežaset oskkoldahkii, eallit oskkoldaga mielde dahke geavahit iežaset giela.   Dát riekti gullá maid mánáide geat lea mánáidsuodjalusa fuolahusas.  Mánáidkonvenšuvdna art. 20  addá mánáide erenoamáš suodjalusa. Dás čuožžu ná:</p>
<list><p type="listitem">Mánás, gii gaskaboddosaččat dahje bistevaččat lea eretdolvojuvvon su bearašbirrasis, dahje gii iežas beroštumi mielde ii sáhte oažžut lobi joatkit orrut dán birrasis, sus galgá leat vuoigatvuohta sierranas suodjalussii ja doarjagii stáhta bealis.</p>
<p type="listitem">Našuvnnalaš lágaid mielde galget áššebealit sihkkarastit eará vejolaš áittardeami dakkár mánnái.</p>
<p type="listitem">Dákkár áittardeapmi sáhttá omd. fátmmastit saddjehuvvoma biebmoruktui, Kafkai islámalaš lága mielde, adopšuvnna dahje, jus dárbu, saddjehit máná ásahussii mii heive áittardit mánáid. Go iešguđetlágán čovdosat dárkkuhuvvojit, galgá dohkálaš láhkái vuhtii váldit sávaldaga ahte mánná oažžu joatkevašvuođa bajásgeassimis ja vuhtii váldit máná čearddalaš, oskkoldatlaš, kultuvrralaš ja gielalaš duogáža.</p>
</list><p>Artihkal čielgasit muitala ahte go vállje molssaevttolaš fuolahusa mánnái, de galgá vuhtiiváldit máná čearddalaš, kultuvrralaš ja gielalaš duogáža. Dán ferte ipmirdit nu ahte sámi mánáin lea diehttelas ja vealttakeahtes riekti dasa ahte biddjo deaddu sin kultuvrralaš ja gielalaš duogážii go lea mánáidsuodjalusa fuolahusas, maiddái go válljejuvvo biebmoruoktu ja mánáidsuodjalusinstitušuvdna. Sámi mánáid identitehta, giela ja kultuvrra vuhtiiváldin leat dehálaš eavttut vai sámi mánát ja bearrašat ožžot daid fálaldagaid mánáidsuodjalusas maidda sis lea riekti. Sámedikki mielas  lea  váidalahtti go ráđđehus ii leat árvvoštallan dan moht dat evttohuvvon struktuvrrarievdadeapmi váikkuha vuhtiiváldima sámi mánáid rivttiin ja dárbbuin go sii leat mánáidsuodjalusa fuolahusas.  Sámediggi oaivvilda ahte ferte ásahuvvot kultuvrralaš doarjjaplána sámi mánáid várás mánáidsuodjalusáššiin. Dákkár doarjjaplána galgá sihkkarastit ahte sámi mánát bisuhit iežaset gullevašvuođa bearrašii, báikegoddái ja sámi kultuvrii, gosa ihkinassii son de sirdojuvvo. Čujuhuvvo dasa ahte lea ásahuvvon dákkár doarjjaplána aborigiinnaide Austrálias, Cultural support plan for an Aboriginal or Torres Strait Islander child", mas sáhttá viežžat jurdagiid. Norgga eiseválddit fertejit bidjat johtui dán prošeavtta jođánepmosit ovttasráđiid sámi institušuvnnaiguin.  Guovddáš eiseválddit geain lea bajimus ovddasvástádus dasa ahte sámi mánáid rievttit vuhtiiváldojit go leat mánáidsuodjalusa vuolde, fertejit bidjat čielga rámmaid dasa moht dan galgá olahit. Sámi mánáid rivttiid ja dárbbuid ferte vuhtiiváldit ja ohcalit buot proseassain, ja vuhtiiváldit guovddáš čielggademiin ja stivrendokumeanttain.  Dát guoská maid proseassaide mánáidsuodjalusáššiid Fylkkalávdegotti bokte go lea fuolahussirdin main riektesihkarvuohta galgá leat earenoamážit vuoruhuvvon buot beliide ja ahte fylkkalávdegoddi lea earenoamáš diehttevaš ahte dulkadárbu gaskal sámi ja dárogiela lea lávdegotti ovddasvástádus.  Sámediggi lea árvvoštallan Ráđđehusa evttohusa mánáidsuodjalusa struktuvrra rievdadeapmái, ja daid čuovvovaš rievdademiid mánáidsuodjaluslágas, čatnon dasa makkár hástalusaid sámi mánáide leat mánáidsuodjalusas. Sámediggi cuiggoda čuovvovaččat: Sámi mánáid deaivvadeapmi mánáidsuodjalusain lea guhka leamaš duhtatmeahttun. Sámi mánáid rievttit mat sis leat go leat eamiálbmotmánát eai leat doarvái dovddus olles mánáidsuodjalussystemas, ja dat eai čuovvoluvvo doarvái bures. Suohkaniid ovddasvástádusa ja bargguid nannen livččii positiiva sámi mánáide geat ásset suohkaniin mat dovden sin sámi álbmoga dan suohkanis. Muhto vásáhusat čájehit baicca ahte suohkaniin gos sápmelaččat orrot, de sin dihtomielalašvuohta ja máhttu suohkana sámiid birra lea nuo ja ná. Suohkanat mat eai dieđe nu ollu suohkana sápmelaččaid birra, sis lea maid unnán máhttu sámi mánáid rivttiid birra. Go suohkanat ožžot eanet ovddasvástádusa ja iešmearrideami mánáidsuodjalussuorggis, de lea dehálaš sihkkarastit ahte sámi mánáid rievttit ja dárbbut leat oassin suohkanis.  Dása gullá maid sámi kulturipmárdus, Sámediggi fuolastuvvá ahte kultuvrralaš iešvuođaid ipmárdus váilu guorahallamiin dahje árvvoštallamiin doaibmabijuin mánáidsuodjalusáššiin main lea sáhka sámi mánáid birra.  Dan dihte oaivvilda Sámediggi ahte lea dárbba  š  láš hukset našunála sámi  bagadallanorgána mas lea ovddasvástádus bagadallat suohkaniid mánáidsuodjalusbálvalusa ja ahte fylkkamánni bearráigeahččandoaibma ja váldi nannejuvvo dán suorggis.  Suohkaniin berre maid leat formálalaš  geatnegasvuohta váldit oktavuođa sámi bagadallanorgánain go fuolaváldin sámi mánáin árvvoštallojuvvo.  Sámediggi čujuha dasa ahte lea dárbbašlaš oažžut sadjái gielalaš ja kultuvrralaš fálaldaga Mánáidviesuin buot sámi mánáid várás Norggas, gos ihkinassii si</p>
<p xml:lang="krl">Ášši  034/16</p>
<p>Sámedikki dievasčoahkkin</p>
<p xml:lang="krl">Ášši  006/16</p>
<p>Bajásšaddan- fuolahus- ja oahppolávdegoddi</p>
<p>Mánáidkonvenšuvdna ja sámi mánáid vuoigatvuođat</p>
<p>Ášše  nr.</p>
<p xml:lang="vep">16/2975</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p xml:lang="vep">29.08.16</p>
<p>SR 125/16</p>
<p>Bajášaddan-., fuolahus- ja oahppolávdegoddi</p>
<p xml:lang="vep">26. – 27.09.16</p>
<p xml:lang="deu">BFOL</p>
<p>Sámedikki dievasčoahkkin</p>
<p xml:lang="vep">28. – 30.09.16</p>
<p xml:lang="nob">DC 34/16</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggái lea deaŧalaš ahte sámi mánáid bajásšaddaneavttut galget leat oadjebasat ja buorit, ja ahte dat ollašuhttojuvvojit ja vuođđuduvvojit sin giella- ja kulturduogážii. Sii galget vásihit dan ahte sii fuolahuvvojit ja ožžot ovdánanvejolašvuođa iežaset eavttuid vuođul.dan geažil go Sámedikki mielas eai fuolahuvvo dát vuoigatvuođat doarvái bures, de sádde Sámediggi lasseraportta ON mánáidlávdegoddái. Čuovvovaš oainnut váldojuvvojit mielde raportii: - Sámi mánát galget lága bokte oažžut vuoigatvuođa mánáidgárdefálaldahkii mii lea vuođđuduvvon sámi gillii ja kultuvrii beroškeahttá ássanbáikkis. - Galgá ráhkaduvvot sierra sámi rámmaplána mánáidgárddiid várás. Dat sihkkarasttášii dan ahte addojuvvo fálaldat mii lea vuođđuduvvon sámi gillii, árvvuide, kultuvrii ja bajásgeassimii, ja ahte mánáidgárdi galgá nannet mánáid identitehta sápmelažžan. - Ferte čađahit doaibmabijuid mat buoridit dakkár olbmuid rekrutterema mánáidgárddiide, geain lea gelbbolašvuohta sámi gielas ja kultuvrras.   - Buot sámi mánáin ja nuorain galgá leat oktagaslaš vuoigatvuohta oahpahussii sámegielas ja sámegillii, beroškeahttá ássanbáikkis ja gallis vel háliidit dakkár oahpahusa.   - Oahpahuslága ja friddjaskuvlalága bokte ferte sihkkarastit ahte sámi oahpponeavvut leat fidnemis,  seamma láhkai go oahpponeavvuid fidnen dárogillii ja siidogillii lea sihkkarastojuvvon dál. - Ferte čađahit doaibmabijuid mat buoridit dakkár olbmuid rekrutterema dáidda oahpuide, geain lea gelbbolašvuohta sámi gielas ja kultuvrras. - Lea erenoamáš deaŧalaš bargat dan ala ahte fuolahit ollislaš fálaldaga daidda sámi ohppiide geain leat sierra dárbbut/doaibmanhehttejumit. Daid mánáid fuolaheaddjit geaid mánáin leat sierra dárbbut, muitalit dávjá ahte skuvlaeaiggádiin leat hástalusat láhčit sierrapedagogalaččat láhččojuvvon oahpahusfálaldaga, mii maid lea sámegillii sámi kultuvrra vuođul. Dát oahppit leat rašis dilis ja sorjájit das ahte oažžut oahpahusfálaldaga iežaset giela ja kulturárvvuid vuođul ja mas oahpahusfálaldat seammás lea heivehuvvon sidjiide. - Nationála áŋgiruššamat ja strategiijat skuvllas fertejit álo váldit mielde sámegiela fágan. - Lágaid ja láhkaásahusaid ferte rievdadit nu ahte sámi ohppiid vuoigatvuohta oahpahussii sámegielas fuolahuvvo. Friddjaskuvlaláhka galgá addit uhcimusat seamma vuoigatvuođaid sámi ohppiide go dan maid oahpahusláhka addá. - Báikegottiid sámi skuvllaid heaittiheapmi dagaha ahte oahpahusfálaldat sámi mánáide hedjonahttojuvvo systemáhtalaččat.   - Nationála prográmmain buoret čađaheami várás joatkkaoahpus berrejit maid leat doaibmabijut mat váldet vuhtii kultuvrra ja kulturerohusaid vejolaš váikkuhusa dasa ahte nuorra almmáiolbmot válljejit eret joatkkaoahpu. - Identitehta duddjojeaddji dutkan givssideami birra sámi skuvllas ja mánáidgárddis dárbbašuvvo vai mii oažžut máhtu dán fáttá birra, ja ferte sihkkarastit ahte rivttes doaibmabijut heivehuvvon sámi skuvlabirrasiidda/mánáidgárddiide čađahuvvojit. Sámediggi oaivvilda ahte ferte sihkkarastit dárbbašlaš ekonomalaš rámmaid dakkár dutkanbirrasiidda mat sáhttet háhkat máhtu dán fáttá birra. - Go mánáidsuodjalusbálvalus v�</p>
<p>Bajásšaddan- fuolahus- ja oahppolávdegoddi  -  006/16</p>
<p>BFOL  - Mearr  ádus  :</p>
<p>Álggahus  Bajásšaddan-, fuolahus- ja oahppolávdegoddi lea meannudan ášši 34/16 Mánáidkonvenšuvdna ja sámi mánáid vuoigatvuođat, ja ovddida čuovvovaš árvalusa.  Mearkkašupmi  Mearkkašupmi Bargiidbellodagas (BB) Vibeke Larsen, Jørn Are Gaski ja John Kappfjell:  Dát lahtut ahte sámediggeráđđi sádde belohatbarggu meannudeapmái bajásšaddan-. fuolahus- ja oahpahuslávdegoddái dán áššis, ja mii oaidnit ahte sámediggeráđđi oaivvilda ahte áigi gaskal geassemánu 17.b. ja gitta álggogeahčai čakčamánu lea beare oanehis áigi hábmet dokumeantta mii čilge dárkilit makkár vejolaš rihkkumiid Mánáidkonvenšuvnnas stáhta politihkka ja hálddašeapmi leat dahkan sámi mánáid vuoigatvuođaid ektui. Dát lahtut áigot deattuhit ahte lea sámediggeráđđi mas lea hálddahus mas lea gelbbolašvuohta ja návccat guorahallat mánáidkonvenšuvnna rihkkumiid iešguđet artihkkaliin. Lávdegottis eai leat dákkár hálddahuslaš resurssat. Bajásšaddan-, fuolahus- ja oahppolávdegoddi ii ge galgga geavahuvvot dakkárin mii buktá cealkámušaid, muhto lea politihkalaš reaidu ovdal loahpalaš mearrádusmeannudeami Sámedikki dievasčoahkkimis. Dát lahtut vurdet ahte sámediggeráđđi boahtteáiggis ii čiehkát cealkámuš- dahje áigeákkaid duohkai, ja geige áššiid mat leat vuđolaččat doaimmahuvvon ja maid álbmotválljejuvvon orgána sáhttá dovdát.  Evttohusat   Evttohus Norgga Sámiid Riikkasearvi (NSR) Beaska Niillas, Sandra Márjá West, Yvonne-Marie Miniggio ja Olof Anders Kuhmunen, Bargiidbellodat Vibeke Larsen, John Kappfjell ja Jørn Are Gaski, Árja Torbjørg Haldis Leirbakken ja Hartvik Hansen, Nordkalottfolket Kjellrun Wilhelmsen, Åarjel-Saemiej Gielh Eva Maria Fjellheim ja Olgešbellodat Lars Filip Paulsen bokte:   Evttohus 1  Čuovvovaš teaksta biddjojuvvo vuosttaš ja maŋimus teakstaoasi gaskii sámediggeráđi mearrádusárvalusas, ja boahtá teakstaosiid sadjái rivttes nummirvuoruhemiin: Čuovvovaš oainnut váldojuvvojit mielde raportii: 3. Sámediggi bivdá Ráđđehusa čađahit doaibmabijuid mat eanedit dakkár olbmuid rekrutterema mánáidgárddiide geain lea gelbbolašvuohta sámi gielas ja kultuvrras, sihkkarastin dihtii ahte buorebut čađahuvvo mánáidkonvenšuvnna artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá. 5. Sámediggi bivdá Ráđđehusa sihkkarastit oahpahuslága ja friijaskuvlalága bokte ahte sámi oahpponeavvut leat fidnemis, seamma láhkai go oahpponeavvut dárogillii ja siidogillii leat fidnemis dál. Dat dagahivččii ahte buorebut čađahuvvošii mánáidkonvenšuvnna artihkal 29 oahpu mihttomeari birra ja artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá. 6. Sámediggi bivdá Ráđđehusa čađahit doaibmabijuid mat eanedit dakkár olbmuid rekrutterema  fágaoahpuide oahpaheddjiid várás, erenoamášpedagogihkkii ja eará bargiid várás sámi skuvllas geain lea gelbbolašvuohta sámi gielas ja kultuvrras, sihkkarastin dihtii ahte buorebut čađahuvvo mánáidkonvenšuvnna artihkal 29 oahpu mihttomeari birra ja artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá. 7. Sámediggi bivdá Ráđđehusa bargat dan ala ahte fuolahit ollislaš fálaldaga daidda sámi ohppiide geain leat erenoamáš dárbbut/doaibmavádjitvuođat, sihkkarastin dihtii ahte buorebut čađahuvvo mánáidkonvenšuvnna artihkal 23 daid mánáid vuoigatvuođaid birra geain leat doaibmavádjitvuođat, a</p>
<p>Sámedikki dievasčoahkkin  -  034/16</p>
<p>Doarjja lávdegotti mearkkašupmái</p>
<p>Nordkalottfolket Kjellrun  Wilhelmsen  bokte, doarju lávdegotti mearkkašumi.</p>
<p>Evttohus 3 - Áirras Geir Are Winther - Ovddádusbellodat</p>
<p>ON Mánáidkonvenšuvdna ja sámi mánáid vuoigatvuođat</p>
<p>Sámediggi oaččui cealkámuššii Norgga viđát ja guđát raportta ON mánáidlávdegoddái Mánáid- ja dásseárvodepartemeanttas geassemánu 17. b. 2016. Raporterejuvvot galgá áigodagas eksaminerema rájes maŋŋá 2010 ođđajagimánu njealját raporterema golggotmánu 2016 rádjai. Sámedikki cealkámušat leat sáddejuvvon Mánáid- ja dásseárvodepartementii, mii galgá ráhkadit nationála raportta.</p>
<p>Danne ii oainne Sámediggi makkárge siva dasa ahte addit lassedieđuid ONii, ja oaivvilda ahte Sámedikki oaidun lea doarvái bures vuhtiiváldojuvvon Ráđđehusa raporttas.</p>
<p>Ášši meannudeapmi álggahuvvui 30  .0  9  .1  6 dii. 10.50   Jienasteapmi   39 áirasis ledje  3  5   čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Evttohus 3 hilgojuvvui 33 jienain 2   jiena vuostá.</p>
<p type="listitem">Evttohus  1  mearriduvvui 33 jienain 2   jiena vuostá.</p>
<p type="listitem">Evttohus 2   mearriduvvui 31 jienain 4   jiena vuostá.</p>
<p type="listitem">Bajásšaddan-, fuolahus- ja oahppolávdegotti ráva mearriduvvui 31 jienain 4   jiena vuostá.</p>
</list><p>Beavdegirjelasáhusat   Dán áššis ii ovddiduvvon beavdegirjelasáhus.   Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Sandra Márjá West, áššejođiheaddji</p>
<p>Beaska Niillas</p>
<p>John Kappfjell</p>
<p xml:lang="nob">Kjellrun Wilhelmsen</p>
<p>Sandra Márjá West</p>
<p xml:lang="nno">Inger Elin Utsi</p>
<p>John Kappfjell</p>
<p xml:lang="nob">Kjellrun Wilhelmsen</p>
<p>Sandra Márjá West</p>
<p xml:lang="nob">Vibeke Larsen</p>
<p>Johan Vasara</p>
<p xml:lang="nob">Kjellrun Wilhelmsen</p>
<p xml:lang="nob">Silje Karine Muotka</p>
<p>John Kappfjell</p>
<p xml:lang="nob">Vibeke Larsen</p>
<p xml:lang="nob">Lars Filip Paulsen</p>
<p xml:lang="nno">Geir Are Winther</p>
<p>Sandra Márjá West</p>
<p>Beaska Niillas</p>
<p xml:lang="nob">Jens Petter Kåven</p>
<p xml:lang="nno">Geir Are Winther</p>
<p>Johan Vasara</p>
<p>Sandra Márjá West</p>
<p>Johan Vasara</p>
<p xml:lang="nno">Inger Elin Utsi</p>
<p xml:lang="nno">Geir Are Winther</p>
<p>Johan Vasara</p>
<p xml:lang="nob">Vibeke Larsen</p>
<p xml:lang="nno">Inger Elin Utsi</p>
<p xml:lang="nob">Christina Henriksen</p>
<p xml:lang="nob">Kjellrun Wilhelmsen</p>
<p xml:lang="nob">Christina Henriksen</p>
<p xml:lang="vep">10</p>
<p>Sandra Márjá West</p>
<p xml:lang="vep">11</p>
<p>Sandra Márjá West, áššejođiheaddji</p>
<p>DC  - Mearr  ádus  :</p>
<p>Sámediggái lea deaŧalaš ahte sámi mánáid bajásšaddaneavttut galget leat oadjebasat ja buorit, ja ahte dat ollašuhttojuvvojit ja vuođđuduvvojit sin giella- ja kulturduogážii. Sii galget vásihit dan ahte sii fuolahuvvojit ja ožžot ovdánanvejolašvuođa iežaset eavttuid vuođul.dan geažil go Sámedikki mielas eai fuolahuvvo dát vuoigatvuođat doarvái bures, de sádde Sámediggi lasseraportta ON mánáidlávdegoddái. Čuovvovaš oainnut váldojuvvojit mielde raportii:</p>
<p>1. Sámediggi bivdá Ráđđehusa fuolahit ahte sámi mánát ožžot lága bokte vuoigatvuođa mánáidgárdefálaldahkii mii lea vuođđuduvvon sámi gillii ja kultuvrii beroškeahttá das gos sii orošedje, sihkkarastin dihtii ahte buorebut čađahuvvo mánáidkonvenšuvnna artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá. 2. Sámediggi eaktuda ahte Ráđđehus ráhkada sierra sámi rámmaplána mánáidgárddiid várás. Dat sihkkarasttášii ahte addojuvvo fálaldat mii lea vuođđuduvvon sámi gillii, árvvuide, kultuvrii ja oahpahussii, ja ahte mánáidgárdi nanne�</p>
<p>4. Sámediggi bivdá Ráđđehusa fuolahit ahte sámi mánáin ja nuorain lea oktagaslaš vuoigatvuohta oahpahussii sámegielas ja sámegillii, beroškeahttá das gos sii orošedje ja gallis earát háliidit dakkár oahpahusa. Dat sihkkarasttášii ahte buorebut čađahuvvo mánáidkonvenšuvnna artihkal 29 oahpu mihttomeari birra ja artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá.</p>
<p>5. Sámediggi bivdá Ráđđehusa sihkkarastit oahpahuslága ja friijaskuvlalága bokte ahte sámi oahpponeavvut leat fidnemis, seamma láhkai go oahpponeavvut dárogillii ja siidogillii leat fidnemis dál. Dat dagahivččii ahte buorebut čađahuvvošii mánáidkonvenšuvnna artihkal 29 oahpu mihttomeari birra ja artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá. 6. Sámediggi bivdá Ráđđehusa čađahit doaibmabijuid mat eanedit dakkár olbmuid rekrutterema fágaoahpuide oahpaheddjiid várás, erenoamášpedagogihkkii ja eará bargiid várás sámi skuvllas geain lea gelbbolašvuohta sámi gielas ja kultuvrras, sihkkarastin dihtii ahte buorebut čađahuvvo mánáidkonvenšuvnna artihkal 29 oahpu mihttomeari birra ja artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá. 7. Sámediggi bivdá Ráđđehusa bargat dan ala ahte fuolahit ollislaš fálaldaga daidda sámi ohppiide geain leat erenoamáš dárbbut/doaibmavádjitvuođat, sihkkarastin dihtii ahte buorebut čađahuvvo mánáidkonvenšuvnna artihkal 23 daid mánáid vuoigatvuođaid birra geain leat doaibmavádjitvuođat, artihkal 29 oahpu mihttomeari birra ja artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá. Sámi oahppit geain leat erenoamáš dárbbut, lea rašis joavku oahppovuogádagas. Daid mánáid fuolaheaddjit geain leat erenoamáš dárbbut, dieđihit dávjá ahte skuvlaeaiggádis leat hástalusat go galget láhčit dakkár erenoamášpedagogalaš oahppofálaldaga mii lea heivehuvvon sámi gillii ja kultuvrii.</p>
<p>8. Sámediggi eaktuda ahte Ráđđehus fuolaha dan ahte nationála áŋgiruššamiin ja strategiijain skuvllas álo váldojuvvo mielde sámegiella fágan. Dat sihkkarasttášii ahte buorebut čađahuvvo mánáidkonvenšuvnna artihkal 29 oahpu mihttomeari birra ja artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá. 9. Sámediggi bivdá Ráđđehusa rievdadit lágaid ja láhkaásahusaid nu ahte sámi ohppiid vuoigatvuohta oahpahussii sámegielas fuolahuvvo. Uhcimus gáibádussan lea ahte friijaskuvlaláhka sihkkarastá seamma vuoigatvuođaid sámi ohppiide go dan maid Oahpahusláhka dahká. Dat danne vai sihkkarastojuvvo ahte buorebut čađahuvvo mánáidkonvenšuvnna artihkal 29 oahpu mihttomeari birra ja artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá. 10. Sámi skuvllaid heaittiheapmi báikegottiin mielddisbuktá ahte systemáhtalaččat goariduvvo oahppofálaldat sámi mánáide ja hedjonahttá artihkkala 30 čađaheami dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultu</p>
<p>13. Sámediggi bivdá Ráđđehusa fuolahit dárbbašlaš láhkarievdadusaid amas sámi mánát massit iežaset vuoigatvuođaid oahpahussii sámegielas ja sámegilli go mánáidsuodjalusbálvalus váldá badjelasas fuolahusa mánás. Dat sihkkarasttášii ahte buorebut čađahuvvo mánáidkonvenšuvnna artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá.</p>
<p>14. Sámediggi eaktuda ahte Ráđđehus fuolaha dan ahte sámi mánát nu guhkás go lea vejolaš, lágiduvvojit sámi biebmoruovttuide. Dat sihkkarasttášii ahte buorebut čađahuvvo mánáidkonvenšuvnna artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá.</p>
<p>15. Sámediggi bivdá Ráđđehusa ásahit sámi nationála bagadanorgána mas lea ovddasvástádus bagadit gielddaid mánáidsuodjalusbálvalusaid ektui. Gielddain berre maid leat formaliserejuvvon geatnegasvuohta váldit oktavuođa sámi bagadanorgánain go árvvoštallojuvvo váldit fuola sámi mánás. Dat sihkkarasttášii ahte buorebut čađahuvvo mánáidkonvenšuvnna artihkal 30 dan birra ahte minoritehtaid ja álgoálbmogiid mánáide ii galgga biehttaluvvot vuoigatvuohta iežaset kultuvrii, gillii ja religiovdnii seamma láhkai go sin joavkku eará lahtuide, ja artihkal 2 suodjalus vealaheami vuostá.</p>
<p>16. Sihkkarastin dihtii sámi mánáide ja nuoraide buori silolaš ja rumašlaš dearvvašvuođa ferte nannet dutkanvuđot máhtu dán suorggis. Dat lea erenoamáš deaŧalaš daidda mánáide geat leat mánáidsuodjalusa fuolahusas. Sámediggi bivdá Ráđđehusa sihkkarastit dárbbašlaš ekonomalaš rámmaid dakkár dutkanbirrasiidda mat sáhttet háhkat máhtu dán fáttá birra. Dát sihkkarasttášii ahte buorebut čađahuvvošii mánáidsuodjalusa artihkal 2 dan birra ahte buot mánáin lea vuoigatvuohta buori dearvvašvuođafálaldahkii.</p>
<p>17. Sámediggi bivdá Ráđđehusa ásahit sierra sámi mánáidáittardeaddji, gč. Sámedikki dievasčoahkkima ášši 028/15 mearrádusa. Sámi mánáidáittardeaddji nannešii sámi mánáid riektesihkarvuođa, oahpásmahtášii buorebut mánáidkonvenšuvdnii oppalaččat ja lasihivččii sin vejolašvuođaid oažžut ollašuhttojuvvot daid vuoigatvuođaid maid mánáidkonvenšuvdna addá sidjiide.</p>
<p>18. Dárbbašuvvo statistihkka sámi mánáid ja veahkaválddi birra vai sáhttá joatkit rahčama veahkaválddi vuostá sámi álbmoga guovdu. Sámediggi bivdá Ráđđehusa sihkkarastit dárbbašlaš ekonomalaš rámmaid dakkár dutkanbirrasiidda mat sáhttet háhkat máhtu dán fáttá birra. Dát sihkkarasttášii ahte buorebut čađahuvvošii mánáidsuodjalusa artihkal 19 dan birra ahte buot mánáin lea dat vuoigatvuohta ahte ii oktage vahágahte dahje illás sin.</p>
<p>19. Sámediggi bivdá Ráđđehusa fuolahit ahte gávdno sámegielat ja sámi kultuvrralaš fálaldat Mánáidvisttiin buot sámi mánáid várás Norggas, beroškeahttá das gos sii orošedje. Sierra sámi mánáidviesu ásaheapmi fuolahivččii sámi mánáid riektesihkarvuođa. Dat sihkkarasttášii ahte buorebut čađahuvvo mánáidkonvenšuvnna artihkal 12 máná vuoigatvuođa birra guldaluvvot, artihkal 19 dan birra ahte buot mánáin lea vuoigatvuohta ahte ii oktage vahágahte dahje illás sin ja artihkal 39 dan birra ahte buot mánáin lea vuoigatvuohta oažžut veahki go leat vásihan juoga mii vahágahttá sin.</p>
<p>20. Máná gielalaš ja kultuvrralaš identitehta gullá doahpagii “máná buoremus”. Sámediggi bivdá Ráđđehusa fuolahit ahte dát váldojuvvo mielde njuolggadusaide dan birra mo prinsihppa galgá geavahuvvot geavadis, daid rávvagiid vuođul maid ON mánáidlávdegoddi lea evttohan Norgii. Dat sihkkarasttášii ahte buorebut čađahuvvo mánáidkonve</p>
<p xml:lang="krl">Ášši  035/16</p>
<p>Sámedikki dievasčoahkkin</p>
<p xml:lang="krl">Ášši  006/16</p>
<p>Plána ja finansalávdegoddi</p>
<p>Sámedikki 2018 bušeahttadárbu</p>
<p>Ášše  nr.</p>
<p xml:lang="vep">16/1368</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p>SR</p>
<p>Plána- ja finánsalávdegoddi</p>
<p xml:lang="vep">26. – 27.09.16</p>
<p xml:lang="vep">PFK</p>
<p>Sámedikki dievasčoahkkin</p>
<p xml:lang="vep">28. – 30.09.16</p>
<p xml:lang="nob">DC 3/16</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámedikki 2018 bušeahttadárbu lea dohkehuvvon mildosa 1 vuođul.</p>
<p>Plána ja finansalávdegoddi  -  006/16</p>
<p>PFL  - Mearr  ádus  :</p>
<p>Álggahus:</p>
<p>Sámedikki ekonomalaš ja politihkalaš rámmaeavttut 2018 várás leat ášši 006/16 meannuduvvon Sámedikki plána- ja finánsalávdegottis.</p>
<p>Evttohusat:  Evttohus Norgga sámiid riikasearvvi (NSR) lahtuin Jan David Anti, Anita P. Ravna, Laila Nystad, Piera Heika Muotka ja Johan Arne Hansen:</p>
<p>Evttohus 1</p>
<p>Čuoggái 12.1 Sámi areála- ja birasvuoigatvuođaid sihkkarastin ja nannen.</p>
<p>Áŋgiruššama mihttomearri: Ođđa beaktomihttu 4: Váikkuhit dasa ahte háhkat dieđuid dan birra mo sámit leat geavahan eana- ja mearraguovlluid Romssa fylkka rájes lulás  .</p>
<p>Evttohus Bargiidbellodaga sámediggejoavkku (BB) lahtuin Marit Kirsten A. Gaup, Knut Store ja Ronny Wilhelmsen</p>
<p>Evttohus 2</p>
<p>14.2 Boazodoalu lassiealáhusat</p>
<p>Áŋgiruššama sisdoallu:</p>
<p>Nuppi teakstaoasi 5. cealkka rievdaduvvo dánin ja sirdojuvvo teakstaoasi álgui:</p>
<p>Okta suorgi mas Sámedikki mielas lea ovddidanvejolašvuohta, lea kulturealáhusaid,   mátkeealáhusaid, báikkálaš biepmu ja nana vuođđoealáhusa gaskasaš suorggis.</p>
<p>14.3 Mearrasámi strategiijat</p>
<p>Áŋgiruššama mihttomearri:</p>
<p>Servodatmihttomearri rievdaduvvo dánin: Ealáhus-, kultur- ja giellapolitihkka mii nanne identitehta, ássama ja duddjo ealaskas servodagaid sámi riddo- ja vuotnaguovlluin.</p>
<p>Beaktoulbmil 1 rievdaduvvo dánin: Lasihit dálá ássama ja barggolašvuođa.</p>
<p>Ođđa beaktoulbmil 3: Lasihit ja rekrutteret guolásteapmái, erenoamážit omd. nuoraidguolástusprošeavttaid bokte.</p>
<p>14.9 Márkanheiveheapmi duodjeealáhusa siskkobealde</p>
<p>Ođđa doaibmabidju tabellii: Duodjebagadeaddjit miehtá Sámi, lasihuvvo 2 000 000 ruvnnuin jagiin 2018, 2019, 2020 ja 2021.</p>
<p>Áŋgiruššama mihttomearri:</p>
<p>Servodatmihttomearri rievdaduvvo dánin: Buoridit duodjeealáhus gánnáhahttivuođa oppalaččat ja ásahit olles virgedáhkádusaid bagadeaddjin (Duodjebagadeaddjit)</p>
<p>Evttohus 3</p>
<p>Evttohus  Ovddádusbellodaga lahtus  Geir Arne Winther:</p>
<p>Boahtá sámediggeráđi mearrádusárvalusa sadjái:</p>
<p>Sápmelaččat leat norgalaččat, ja servet servodahkii seamma ládje go eará Norgga stáhtalahtut, seamma vuoigatvuođaiguin oahpahussii, bargui ja dearvvašvuođabálvalusaide, ja sis leat seamma vejolašvuođat kulturdoaimmaide ja sosiála deaivvadanbáikkiide. Buot stáhtalahtuin lea jienastanvuoigatvuohta iežaset gielddastivrraide, fylkkadikkiide ja Stuoradiggái. Dát leat álbmotválljen orgánat mat buori muddui fuolahit Norgga álbmoga ekonomalaš, sosiála ja kultuvrralaš ovdáneami rámmaeavttuid.</p>
<p>Dán vuođul ii oainne Sámediggi dárbbu ain eanet nannet Sámedikki váikkuhanfámu ja ekonomiija. Ášši hilgojuvvo.</p>
<p>Lávdegotti evttohus:</p>
<p>Lávdegottis eai leat eanet mearkkašumit dahje evttohusat ja ávžžuha Sámedikki mearridit čuovvovaččat: Sámediggi doarju muđui Sámediggeráđi mearrádusárvalusa.</p>
<p>Sámedikki dievasčoahkkin  -  035/16</p>
<p>Evttohus 4: Áirras Lars Filip Paulsen, Olgešbellodat</p>
<p>Boahtá sámediggeráđi mearrádusárvalusa sadjái:  Sámedikki 2018 bušeahttadárbbut 1 Álggahus  Sámit lea álbmot ja álgoálbmot man ektui Norggas lea sierra álbmotrievttálaš geatnegasvuođ</p>
<p>Dán bušeahttadárbbus leat guokte oasi, nubbi lea váikkuhusaid vuođul muddejuvvon ja nubbi fas áŋgiruššanevttohus. Lea digaštallojuvvon dan birra mo Sámedikki bušeahttastuorrun galgá mearriduvvo ja 2016 várás čuozai byråkratiijahuhttin- ja beavttálmahttinođastus garrasit Sámediggái. Sámediggi oaččui 0,5 % uhcit lassáneami go eará 50-poasttat  2  ja dasa lassin geavahuvvo dušše ¼ oassi Sámedikki bušeahtas hálddahussii ja reasta doaibmabijuide sámi servodagas. Stuorradikki lassáneapmi doaibmabealis lei seamma jagi 6,2 %.</p>
<p>Sámediggi lea ovdal váldán vuolggasaji stáhtabušeahta lassáneamis buohtastahttin dihtii lassánemiin sámi áigumušaide stáhtabušeahtas ja Sámediggái. Das leat ráđđehus ja Stuorradiggi vástidan ahte sii eai leat áibbas ovttaoaivilis dasa. Mii leat bivdán departemeanttaid geahččalit gávdnat buriid buohtastahttinloguid, muhto ii leat oktage departemeanta mii lea čuovvolan dan. Váikkuhusaid vuođul muddejuvvon bušeahtta lea danne vuođđuduvvon buohtastahtedettiin Stuorradikki lassánemiin, vaikke vel dat min oainnu mielde ii leat buoremus buohtastahttin go ¾ Sámedikki ruđain geavahuvvo doaimmaide sámi servodagas ii ge politihkalaš orgána doaimmaheapmái nu mo juolludeapmi Stuorradiggái dahkkojuvvo. Dattetge leat mii válljen dan dahkat go dat orru leamen departemeanttaide buorebut áddehahtti buohtastahttin. Mii evttohit danne seamma lassáneami buot departemeanttain váikkuhusaid vuođul muddejuvvon bušeahtas mii lea vuođđuduvvon Stuorradikki lassáneapmái áigodagas 2015-2016.</p>
<p>Dat áŋgiruššanevttohusat mat leat biddjojuvvon mielddusin, leat doaibmabijut maid Sámediggi dál oaidná deaŧalažžan ja mat vuoruhuvvojit go Sámedikki bušeahtta lassána.</p>
<p>1 Lávdegoddi rávve ahte konvenšuvdnabealit:     c) Ásahit konsultašuvdnaprosedyraid mat váikkuhit dasa ahte Sámediggi oažžu dárbbašlaš ekonomalaš rámmaid ja mat sihkkarastet ahte Sámediggi konsulterejuvvo dakkár ekonomalaš álgagiid ja bušeahtta dáfus doaibmabijuid oktavuođas main sáhttet leat njuolgga váikkuhusat sápmelaččaide. Olles dokumeantta gávnnat dás:  http://tbinternet.ohchr.org/_layouts/treatybodyexternal/Download.aspx?symbolno=CERD%2fC%2fNOR% 2fCO%2f21-22&amp;Lang=en     2 Poasttat 50 – 59 Stáhtabušeahtas geavahuvvojit sirdimiid oktavuođas stáhta ásahusaid mas doaibma- ja investerengolut addojuvvojit netto juolludussan. Dat mearkkaša ahte juolludusat addojuvvojit rámmajuolludussan.</p>
<p>2 Bušeahttaprosedyrat</p>
<p>Sámediggi háliida váldit stuorát ovddasvástádusa sámi áššiid ovddideamis Norggas. Eaktun dasa lea ahte Sámediggái addojuvvo vejolašvuohta fuolahit ja ovddidit dáid surggiid buoremussan sápmelaččaide einnostanvejolaš rámmaeavttuid vuođul. Nu mo juolludusovddideapmi sámi áigumušaide lea leamaš maŋimus 18 jagiid, de dat čájeha ahte bušeahttalágideapmi Sámedikki ja sámi áššiid várás, ii vuhtiiváldde dán eavttu.</p>
<p>Sámediggi lea dál áidna álbmot válljen orgána Norggas mas ii leat iežas sisaboahtovuogádat. Sámedikkis ii lea mielváikkuhanfápmu daidda ruđaid sturrodahkii ja juogadeapmái, mat juolluduvvojit sámi áigumušaide stáhtabušeahta bokte. Dál vuogádat rámmabušeahtain Sámediggái juogaduvvo 6 departementii ja bušeahtain sámi áigumušaide juogaduvvon 10 departementii, lea duššin dahkan ovddasvástádusa juolludemiin sámi áigumušaide. Dálá ortnet čuovvu mohkkás stivrenvuogádaga mii mielddisbuktá gohččumiid máŋgga eaŋkildepartemeanttas. Dán beali sáhttá áddet dan iešmearridanvuoigatvuođa mearkkašahtti duohtadeapmin, mii sápmelaččain berrešii leat riikkaidgaskasaš konvenšuvnnaid ja šiehtadusaid vuođul. Sámediggi háliida dakkár ođđa málle Sámedikki bušeterema rámmaruhtadeapmái ja konsultašuvnnaide, mii ollašuhtášii álbmotrievttálaš gáibádusa iešmearrideapmái, ja váikkuhivččii stuorát friijavuhtii politihkalaš vuoruhemiin ja stuorát bevttolašvuođa Sámedikkis. Sámediggi lea bivd�</p>
<p>Ođđa bušeahttaprosedyra attášii buoret vuođu dasa ahte digaštallat jahkásaš konsultašuvnnaid  Sámedikki bušeahta birra maŋit áiggis.</p>
<p>3 Prinsihpat 2018 bušeahttadárbbu oktavuođas</p>
<p>Sámediggi lea rievdadan bušeahttadárboášši prosedyraid. Sámediggi lea válljen juohkit bušeahttadárboášši seamma láhkai go departemeanttat dahket finánsadepartementii, muhto dat lea heivehuvvon Sámedikki iežas dárbbuide.</p>
<p>Bušeahttadárboášši lea juhkkojuvvon guovtti sadjái:</p>
<p> Váikkuhusaid vuođul muddejuvvon bušeahtta</p>
<p> Áŋgiruššanevttohusat iešguđet surggiin</p>
<p>3.1 Váikkuhusaid vuođul muddejuvvon bušeahtta</p>
<p>Váikkuhusaid vuođul muddejuvvon bušeahtta vuođđuduvvo Stáhtabušeahta 2017 fiskes girjái. Lassáneapmi lea, nu čilgejuvvon bajábealde, vuođđuduvvon Stuorradikki lassáneapmái áigodagas 2015-2016. Vurdojuvvon 2,4 % haddelassáneapmi 2016 várás lea gessojuvvon eret.</p>
<p>3.2 Áŋgiruššanevttohus iešguđet surggiin</p>
<p>Čuovvovaš prinsihpat leat biddjojuvvon vuođđun áŋgiruššanevttohusaide:</p>
<p> Sámedikki dieđáhusat ja mearrádusat.</p>
<p> Ráđđehusa iežas áŋgiruššamat mas Sámedikkis lea lunddolaš rolla.</p>
<p>4 2018 Bušeahttadárbbut</p>
<p>Čilgehus</p>
<p xml:lang="vep">2018</p>
<p>Váikkuhusaid vuođul muddejuvvon bušeahtta</p>
<p>Áŋgiruššanevttohus iešguđet surggiin</p>
<p xml:lang="vep">22 500</p>
<p xml:lang="vep">50 300</p>
<p>Submi</p>
<p xml:lang="vep">72 800</p>
<p>4.1 Váikkuhusaid vuođul muddejuvvon bušeahtta</p>
<p>Váikkuhusaid vuođul muddejuvvon bušeahtta</p>
<p xml:lang="vep">2018</p>
<p>Submi</p>
<p xml:lang="vep">22 500</p>
<p>Sámedikki váikkuhusaid vuođul muddejuvvon bušeahttadárbu lea 22,5 miljon ruvnno 2018 várás. Vuolggasadjin lea biddjojuvvon dat ahte Sámediggi oažžu 2017:s 5,0 % juolluduslassáneami. Sivvan dasa lea ahte:</p>
<p> Sámedikki servodatdoaibma lea sihkkarastit ja ovddidit sápmelaččaid álbmogin ja  álgoálbmogin, iežamet giela, kultuvrra ja servodaga. Dat lea servodatdoaibma mii lea stuoris ja gokčá buot servodatsurggiid. Sámi álbmogis leat stuorra vuordámušat Sámediggái, ja dát vuordámušat eai ollašuhttojuvvo go juolludusat Sámediggái ja sámi áigumušaide duohtadilis njidjet. Dát lea mielde hedjonahttimin luohttámuša Sámediggái sámi álbmoga bealis.</p>
<p> 2015 rájes biddjojuvvojedje juolludusat Sámediggái ja eará sámi áigumušaide</p>
<p>Ráđđehusa byrokratiijahuhttin- ja beavttálmahttinođastusa vuollái. Ođastus galgá váikkuhit dasa ahte vearromáksiid ruđat adnojuvvojit árvvus ja eastadit duvhllideami almmolaš ruđaiguin. Vuoitu dán sámi servodaga beavttálmahttimis fievrriduvvo Norgga searvevuhtii, nappo ii ge sámi servodahkii gos lea beavttálmahttin dáhpáhuvvá. Sullii 2/3 Sámedikki juolludusas manná váikkuhangaskaomiid geavaheapmái sámi servodagas.</p>
<p>Sámediggi eaktuda ahte ráđđehus njulge dán. Oktiibuot lea váikkuhusaid vuođul muddejuvvon bušeahtta 2018 várás muddejuvvon bajás 3,8 proseanttain. Sivvan dán lassáneapmái lea Stuorradikki proseantavuđot lassáneapmi áigodagas 2015-2016 mii lei 6,2 % go gessojuvvo eret vurdojuvvon haddegoargŋun 2019:s go biddjojuvvui ođđa juolludus ođđa giellaguovddážiidda. 2021 juolludussii leat válgagolut váldojuvvon mielde váikkuhusaid vuođul muddejuvvon bušehttii.</p>
<p>4.2 Áŋgiruššanevttohusat iešguđet surggiin</p>
<p>Áŋgiruššansuorgi</p>
<p xml:lang="vep">2018</p>
<p>Giella   Kultuvra</p>
<p xml:lang="vep">18 500 31 800</p>
<p>Submi</p>
<p xml:lang="vep">50 300</p>
<p>Sámedikki ollislaš bušeahttadárbu áŋgiruššansurggiin lea 50,3 miljon ruvnno 2018:s.</p>
<p>5 áŋgiruššanevttohus giella  Váldomihttomearri: · eanet giellageavaheaddjit ja eanet sámegiela geavaheapmi. Sámegiella lea sámi servodaga deaŧaleamos guottihanreaidduid searvvis. Sámedikkis galgá leat bajimuš ovddasvástádus sámi giellabarggu organiseremis ja ruhtadeamis. Okta min váldobargguid gaskkas lea sám</p>
<p xml:lang="smj">5.1 Giellareforbma</p>
<p xml:lang="smj">Giellareforbma</p>
<p xml:lang="vep">2018</p>
<list><p type="listitem">Álggahangolut, dása bohtet maid strukturrievdadeamit.</p>
<p type="listitem">Čađaheapmi</p>
<p type="listitem">Diehtojuohkin sámi gielaid birra/ álbmotčuvgehus</p>
<p type="listitem">Giellafálaldagat mánáide ja nuoraide</p>
<p type="listitem">Rekruteret sámegielat oahpaheddjiid ja gelbbolašvuođalikten muđui</p>
</list><p xml:lang="vep">3 000 9 000 1 500 3000 2000</p>
<p>Submi</p>
<p xml:lang="vep">18 500</p>
<p>Áŋgiruššama duogáš:  Almmolaččat nammaduvvon giellalávdegoddi ovdanbuktá iežas NÁČ golggotmánus 2016. Sámedikkis ja sámi servodagas leat stuora vuordámušat dasa ahte raportta čuovvoluvvo. Sámediggi evttoha ahte raporta čuovvoluvvo giellareforpma bokte mii galgá váikkuhit dasa ahte sámegiela stáhtus oažžu buoret árvvu Norggas  .  Sámegiella lea lága bokte ovttadássásaš dárogielain, muhto giela árvu lea unnit danin go máŋgga oktavuođas eai biddjo gáibádusat giela geavaheapmái, eai ge biddjo doarvái resurssat guovddášeiseválddiid bealis dasa ahte loktet giela árvvu. Reforbma galgá mielddisbuktet earret eará dan ahte sámi giella galgá leat lunddolaš oassin buot servodatsurggiin Norggas, nu movt dárogiella lea.</p>
<list><p type="listitem">Sámediggi oaidná dárbbu sirret sámi gielaid jus galgá olahit dán mihttomeari. Sámi gielain leat iešguđet lágan dárbbut ja iešguđet lágan hástalusat. Muhto dat mii lea oktasaš váttisvuohtan gielaide leat smávva fágabirrasat, mas kultur- ja giellagelbbolašvuohta lea miehtá stuora geográfalaš guovlluid. Dasa lassin lea mis unnán rekruteren sámegielat oahpaheddjiin, dearvvašvuođabargiin ja eará fidnuide.</p>
</list><p>Sámediggi oaidná ahte iežas mihtuid olaheapmi váldá áiggi. Sámediggi háliida geahčadit iežas giellapolitihka, ja vázzit ođđa bálgá sámegielaid áŋgiruššamis. Váikkuhangaskaoamit mat Sámedikkis odne leat giellabargguide leat, oažžu lohkat dušše, guovttegielatdoarjja suohkaniidda ja fylkkasuohkaniidda, ja njuolggodoarjja sámi giellaguovddážiidda. 2016 bušeahtas juolluda Sámediggi 4,6 miljon ruvnno doarjjan giellaprošeavttaide. Nu gohčoduvvon friija ruđat. Jus galgá lihkostuvvat giellaáŋgiruššamiin, de lea Sámediggi sorjavaš ahte oažžu eanet ruđa dán suorgái.</p>
<list><p type="listitem">Áŋgiruššama mihttomearri:</p>
</list><p>Servodatmihttomearri: Sámegiella gullo, oidno ja geavahuvvo buot servodatsurggiin, go eambbogat geavahit sámegiela aktiivvalaččat.</p>
<p>Beaktomihttu 1: Sirren sámi gielain</p>
<p>Beaktomihttu 2:  Eará ládje struktureret giellabargguid</p>
<p>Beaktomihttu 3  : Metoda- ja metodihkaovddideapmi</p>
<p>Beaktomihttu 4:  Ollislaš ovdáneapmi buot golmma sámegillii, davvi-, julev- ja lullisámegillii</p>
<p>Beaktomihttu 5: Eanet giellafálaldagat mánide ja nuoraide</p>
<p>Beaktomihttu 6: Rekruteret sámegielat oahpaheddjiid ja gelbbolašvuođalokten muđui</p>
<p>Áŋgiruššama sisdoallu:  Sámediggi oaidná ahte lea dárbu sirret gaskal iešguđet sámi gielaid, jus galgá olahit dán mihttomeari. Sámi gielain lea iešguđetlágan dárbbut ja hástalusat. Giellabargu ferte organiserejuvvot juohke golmma almmolaš gielas, davvi-, julev- ja lullisámegielas. Danin lea dehálaš ollislaš jurddašeapmái juohke giela ektui. Sámediggi háliida ahte golbma stuorimus  sámi giela Norggas, davvi-, julev- ja lullisámegiella sihkkarastojuvvojit ollislaš ovdáneami.</p>
<p>Giellabirrasat fertejit oktasaš dáhki vuollái mas lea čielga boađusmihttu ahte lasihit sámegielagiid. Dainna lágiin sáhttá, buoret vugiin, čađahit ollislaš ovddidanbarggu.  Sii geat lihkostuvvet giellabargguiguin dál, leat eanemusat sámi mánáidgárddit ja skuvllat, gos fállojuvvo vuosttašgieloahpahus sámegielas. Nubbi- ja vierisgiellaoahpahusain sámegielas lea stuora hástalus, mas unnán vásihit dán giellafálaldaga dohkálažžan. Eará giellabarggut, maid earret eará suohkanat ja giella</p>
<p>Sámediggi áigu bargat dasa ahte ásahuvvo bacheloroahppu lullisámegielas ja mastergrádaoahppu julevsámegielas, maidda maid ásahuvvo stipendiáhttaortnet masterstudeanttaide lulli- ja julevsámegielas. Ferte árvvoštallat sajustit čadnon bargoáiggi sidjiide ovdamearkka dihte skuvllaide, mánáidgárddiide, gáiddusoahpahussii, jorgaleapmái ja dulkomii.</p>
<p>Dál gávdno stipendiáhttaortnet PhD-oahpuide davvisámegiela várás. Ferte maid dás árvvoštallat man muddui stipendiáhttaortnet davvisámegielas galgá leat čadnon dákkár čadnon bargui.</p>
<p>Sámi institušuvnnat, fitnodagat ja ealáhusat galget leat ovdagovvan sámegiela geavaheamis. Diehtojuohkin sámegiela ja vejolašvuođaid birra geavahit sámegiela galgá leat álki gávdnat ja leat álki geavahit. Lea dárbbašlaš čalmmustahttit sámi giela sámi servodagas. Danin áigu Sámediggi ásahit neahttasiiddu gos álkit gávdná dieđuid sámegiela birra, makkár vuoigatvuođat ovttaskas olbmuin leat ja gos vejolaš veahkkeneavvut gávdnojit, go áigu heavahit sámegiela. Lea dehálaš čalmmustahttit dehálašvuođa sámegielas sihke nuoraide, muhto maiddái earáide.</p>
<p>Sámegiela ovdáneapmi ferte boahtteáiggis maiddái heivehuvvot digitála arenaide. Sámediggi háliida eanet sámi filmmaid ja applikašuvnnaid oaivvilduvvon sámi mánáide. Boahtteáiggis lea mis dárbu olbmuide geat máhttet ovddidit giela digitálalaččat ja teknihkalaš veahkkeneavvuid bokte. danin lea dárbbašlaš ahte sámi nuorat ohppet ja movttiidahttojuvvojit geavahit sámegiela digitála arenain. Lea dehálaš ahte sámi servodagas leat buorit guottut sámegiela ektui. Lea earenoamáš dehálaš ahte oahpaheaddjit geat fállet oahpahusa sámegielas, ožžot fágalaš movttiidahttima ja čuovvoleami., lea stuora dárbu sámi oahpaheddjiide sámi servodagas, danin galggašii oahpaheaddjioahppu dahkkot geasuheaddjin nuoraide.</p>
<p>6 Áŋgiruššanevttohus kultuvra  Dakkár ealli ja máŋggabealat sámi dáidda- ja kultureallin mas lea buorre kvalitehta ja mii buohkaide lea olahahtti, lea Sámedikki bajimus mihttomearri kulturáŋgiruššamiin. Sámediggi lea guhká láhčán sámi dáidda- ja kulturdoaimmaid ovdáneapmái ja oaidná dál buriid bohtosiid das. Eanaš dáiddasurggiin nugo sámi musihkas ja juoigamis, filmmas, girjjálašvuođas, teáhteris, dálááiggi dáidagis ja daidda guoski kulturealáhusain lea leamaš buorre ovdáneapmi.   6.1 Bååstede</p>
<p xml:lang="sma">Bååstede</p>
<p xml:lang="vep">2018</p>
<list><p type="listitem">Čuovvoleapmi/koordineren</p>
<p type="listitem">Bååstede - čađaheapmi</p>
</list><p xml:lang="vep">5 300 26 500</p>
<p>Submi</p>
<p xml:lang="vep">31 800</p>
<p>Áŋgiruššama duogáš:</p>
<p>Sámediggi lea vuoruhan ruovttoluottafievrridanprošeavtta Bååstede hui bajás. Dat lea deaŧalaš ja</p>
<p>guovddáš oassi hálddašeamis sámi kulturárbbi, mii gullá Norgga kulturárbái. Prošeavtta rámman lea</p>
<p>meroštallojuvvon 17 miljon ruvdnun ieš prosessii ja 20 miljon ruvdnun vuorkkáid divodeapmái ja huksemii daid dávviriidda mat galget fievrriduvvot ruovttoluotta sámi servodahkii ja sámi museaide. Sámediggi lea juolludan prošektii iežas bušeahta bokte badjel 4 miljon ruvnno oažžut johtui proseassa, ja eará ruhtadangáldut leat juolludan eará ruđa.</p>
<p>Áŋgiruššama mihttomearri:  Servodatmihttomearri: Sámi kulturárbbi hálddašit sámi servodat ja sámi museat.</p>
<p>Beaktomihttu 1: 2100 sámi dávvira fievrriduvvojit ruovttoluotta nannejuvvon sámi museaide.</p>
<p>Beaktomihttu 2: Mánát ja nuorat, ja rávesolbmot, besset muosáhit sámi kulturárbbi, mii</p>
<p>nanne sin sámi kultuvrra ja gullevašvuođa.</p>
<p>Beaktomihttu 3: Nannejuvvon sámi museat  .</p>
<p>Áŋgiruššama sisdoallu:</p>
<p>Bealli dan 4500 sámi áđain mat leat Norgga álbmotmuseas ja Kulturhistorjjálaš museas galget máhcahuvvot. Dat gullevaš vuorkámateriálat galget geahčaduvvot, áđat galget konserverejuvvot, páhkkejuvvot ja fievrreduvvot ovdal fysalaš máhcaheapmi dáhpáhuvvá</p>
<p>Dás boahtá leat stuora mearkkašupmi sihke ealáskahttimii ja ođđasisealáskahttimii sámi kultuvrras, ja gaskkusteapmái ja dutkamii min kulturárbbis.</p>
<p>Sápmi lea stuoris ja áđaid máhcaheapmi boahtá stuora ávkin danin go ávdnasat leat min iešguđetge guovllu lagasbirrasis ja lea olámuttus áibbas eará ládje go odne. Earenoamážit lea dát dehálaš sámi mátkeealáhussuorgái.</p>
<p>Skuvllat ja institušuvnnat ožžot maid ávkki ja sáhttet geavahit daid oahpahusas ja dutkanoktavuođas.</p>
<p>Evttohus 5: Áirras Ronny Wilhelmsen, Bargiidbellodat, Árja, ÅaSG ja Sámit Lulde</p>
<p xml:lang="smj">6 Vuoruhanárvalus giella</p>
<p>Vuoruhanárvalusa namma ( 1000 ruvnnos)</p>
<p xml:lang="vep">2018</p>
<p xml:lang="vep">2019</p>
<p xml:lang="vep">2020</p>
<p xml:lang="vep">2021</p>
<p>Giellaođastus</p>
<p xml:lang="vep">33000</p>
<p xml:lang="vep">27200</p>
<p xml:lang="vep">27100</p>
<p xml:lang="vep">27100</p>
<p>Sámi báikenamat almmolaš geavahusas</p>
<p xml:lang="vep">1400</p>
<p xml:lang="vep">1400</p>
<p xml:lang="vep">1400</p>
<p xml:lang="vep">1400</p>
<p xml:lang="smj">Giellakampánja</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p>Sámi giellagáldu bistevaš davviriikkalaš giellaorgánan</p>
<p xml:lang="vep">5800</p>
<p xml:lang="vep">5800</p>
<p xml:lang="vep">5800</p>
<p xml:lang="vep">5800</p>
<p>Sámegiela gelbbolašvuođa lokten, politihkalaš- ja hálddahusdásis</p>
<p xml:lang="vep">1500</p>
<p xml:lang="vep">1500</p>
<p xml:lang="vep">1500</p>
<p xml:lang="vep">1500</p>
<p xml:lang="deu">SUBMI</p>
<p xml:lang="vep">43000</p>
<p xml:lang="vep">37200</p>
<p xml:lang="vep">37100</p>
<p xml:lang="vep">37100</p>
<p>6.1 Giellaođastus  ođđa linjjá tabellii:</p>
<p>Ásahit ođđa giellaguovddážiid ja nannet ásahuvvon giellaguovddážiid</p>
<p xml:lang="vep">25000</p>
<p xml:lang="vep">20000</p>
<p xml:lang="vep">20000</p>
<p xml:lang="vep">20000</p>
<p>6.1 Giellaođastus</p>
<p>Vuoruheami duogáš:</p>
<p>Ođđa cealkagat goalmmát cealkaga maŋŋái:</p>
<p>Dakkár ođastusa čađaheapmái leat sámi giellaguovddážat dehálaš veahkkeásahusat. Mii áigut ásahit eanet giellaguovddážiid ja ovddidit ásahuvvon giellaguovddážiid nannen dihte sámegiela ja báikkálaš suopmaniid.</p>
<p>Vuoruheami mihttomearri:</p>
<p>Servodatmihttomearri: Sámegielat gullojit, oidnojit ja geavahuvvojit buot servodatsurggiin.</p>
<p>Earenoamážit sámi ásahusain, gos bargogiella lulli- ja julevsámegillii lea dehálaš dain guovlluin gos dat gielat adnojit.</p>
<p>Ođđa beaktomihttu 1: Ovddidit ja ásahit eanet sámi giellaguovddážiid.</p>
<p>Beaktomihttu 1 šaddá 2 jna.</p>
<p>Ođđa beaktomihttu 6: Nannet sámegieloahpu rávisolbmuide</p>
<p>Vuoruheami sisdoallu:</p>
<p>Goalmmát cealkagii boahtá lasáhus ..... “sámi servodat” maŋŋái,; danne lea dehálaš ásahit eanet ja  ovddidit</p>
<p>Giellaguovddážiid.</p>
<p>Njealját cealkka: Danin háliidit- sihkkojuvvo. Sámediggi áigu maid ásahit......</p>
<p>7.1 Sámi museat</p>
<p>Ođđa doaibma tabealla vuolimussii</p>
<p>Saviomusea, 500 000,- ruvnno biddjo jagiide 2018, 2019, 2020 ja 2021.</p>
<p>7.8 Sámi girjjálašvuohta</p>
<p>Girjjálašvuođa buvttadeapmi lasihuvvo tabeallas 2 000 000,- ruvnnuin jagiide 2018, 2019, 2020 ja 2021.</p>
<p>7.9 Sámedikki girjerájus</p>
<p>Ođđa doaibma tabellii: Lullisámi gelbbolašvuođagirjerájus, 3 000 000,- ruvnno biddjo jagiide 2018, 2019, 2020 ja 2021.</p>
<p>8.1 Giellabarggu nannen mánáidgárddiin</p>
<p>Ođđa doaibma tabellii: Stipeandaortnet sámegielat ovdaskuvlaoahpaheddjiide oahpu vuolde, 1 000 000,- ruvnno biddjo jagiide 2018, 2019, 2020 ja 2021.</p>
<p>Áŋgiruššama duogáš:</p>
<p>Ođđa cealkagiid maŋábeallai vuosttaš cealkaga: Dás áigu Sámediggi bargat áŋgireappot háhkat eanet mánáidgárdefálaldagaid suohkaniidda. Buoremus vejolašvuohta sámi álbmogis oažžut buriid fálaldagaid lea suohkaniin, almmolaš oktasaščovdosiid bokte.</p>
<p>14 Áŋgiruššanevttohus Ealáhus</p>
<p>Lasáhus loahpageahčai cealkkaoassái bajábealde tabealla: Dás leat oahpahalliortnegat dehálaččat</p>
<p>Ođđa geahčastattabealla   vuoruhemiide ( 1000 ruvnnuin): (lassáneapmi mearrasámi strategiijain 8 000)</p>
<p xml:lang="smj">Áŋgiruššama namma</p>
<p xml:lang="vep">2018</p>
<p xml:lang="vep">2019</p>
<p xml:lang="vep">2020</p>
<p xml:lang="vep">2021</p>
<p>Mearrasámi strategiijat</p>
<p xml:lang="vep">10800</p>
<p xml:lang="vep">10800</p>
<p xml:lang="vep">10800</p>
<p xml:lang="vep">10800</p>
<p>Boazodoalu lassiealáhusat</p>
<p xml:lang="vep">3800</p>
<p xml:lang="vep">3800</p>
<p xml:lang="vep">3800</p>
<p xml:lang="vep">3800</p>
<p>Biergobuvttadeami ja mielkeboanddaid lassáneapmi sámi guovlluin</p>
<p xml:lang="vep">4800</p>
<p xml:lang="vep">4800</p>
<p xml:lang="vep">4800</p>
<p xml:lang="vep">4800</p>
<p>Dárboanalysa sámi mátkeealáhusaid várás</p>
<p xml:lang="vep">2600</p>
<p xml:lang="vep">2600</p>
<p xml:lang="vep">2600</p>
<p xml:lang="vep">2600</p>
<p>Nannet identitehta sámi mátkeealáhussii</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p>Fitnodatovddidanprográmma Dáhttu viidáset fievrrideapmi ja ovddideapmi</p>
<p xml:lang="vep">2600</p>
<p xml:lang="vep">2600</p>
<p xml:lang="vep">2600</p>
<p xml:lang="vep">2600</p>
<p>Ovttasbargu sámi gielddaiguin go guoská ođđaásahemiide</p>
<p xml:lang="vep">2300</p>
<p xml:lang="vep">2300</p>
<p xml:lang="vep">2300</p>
<p xml:lang="vep">2300</p>
<p>Eanet áŋgiruššan ja fokus FoU ektui sámi kulturealáhusa siskkobealde</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p xml:lang="vep">1300</p>
<p>Márkanheiveheapmi duodjeealáhusa siskkobealde</p>
<p xml:lang="vep">3000</p>
<p xml:lang="vep">3000</p>
<p xml:lang="vep">3000</p>
<p xml:lang="vep">3000</p>
<p>Submi</p>
<p xml:lang="vep">32500</p>
<p xml:lang="vep">32500</p>
<p xml:lang="vep">32500</p>
<p xml:lang="vep">32500</p>
<p>Vuosttaš cealkkaoassi tabealla 14 vuolde rievdaduvvo čuovvovaččat:</p>
<p>Sámediggi vuoruha vuođđoealáhusaid, tabealla mielde dás bajábealde.</p>
<p>Nubbi cealkkaoassi tabealla 14, ođđa cealkagat 5. cealkaga maŋábealde:</p>
<p>Dás leat suohkaniid guolástusbagadallit dehálaš premissaaddit.</p>
<p>Dan dihte álggaha Sámediggi doarjjaortnega suohkaniid várás man sáhttet atnit bagadallamii.</p>
<p>Dát ortnet gusto guovlluide maid sáhttá gohčodit mearrasámi guovlun nu go lea Deltakerloven § 21 mielde.</p>
<p>Kapihtal  14.1 šaddá 14.3  , ja  14.3  šaddá  14.1  .</p>
<p>De šaddá Mearrasámi strategiijat 14.1 ja Eanadoalloulbmil 14.3</p>
<p>14.1 Mearrasámi strategiijat</p>
<p>Ulbmil vuoruhemiin:</p>
<p>Servodatulbmil rievdaduvvo ná: Ealáhus – kultur- ja giellapolitihkka mii nanne identitehta, ássama ja buktá ealli servodagaid sámi mearra ja vuotnaguovlluin.</p>
<p>Beaktomihttu 1 rievdaduvvo ná: Lasihit otná ássama ja barggolašvuođa.</p>
<p>Ođđa beaktomihttu 3: lasihit ja oččodit earenoamážit nuoraid guolástusealáhussii, omd nuoraid guolástusprošeavttaid bokte.</p>
<p>14.2 Lassiealáhusat boazodollui</p>
<p>Nubbi cealkkaossii, 5.cealkka rievdaduvvo čuovvovaččat ja sirdojuvvo ovddageahčai cealkkaoasis: okta suorgi mas Sámediggi oaivvilda lea ovdánanvejolašvuohta lea kulturealáhusa, mátkkoštanealáhusa, báikkálaš biepmu ja nanu vuođđoealáhusaid ráji nalde.</p>
<p>14.9 Márkanheiveheapmi duodjeealáhusa siskkobealde</p>
<p>Ođđa doaibmabijut tabellii: Duodjebagadallit olles Sámis, lasihuvvo 2 000 000 ruvnno 2018:s, 2019:s 2020:s ja 2012:s.</p>
<p>Ulbmil vuoruhemiin:</p>
<p>Servodatulbmil rievdaduvvo ná: Duodjeealáhusa gánnáhahttivuođa buoridit obbalaččat ja ásahit olles virggiid duodjebagadalliide.</p>
<p>Evttohus 6: Áirras Ronny Wilhelmsen, Bargiidbellodat</p>
<p>12.1 Sámi areála- ja birasvuoigatvuođaid sihkkarastin ja nannen –  ka  pihtal sihkkojuvvo ja dan sadjái boahtá  :</p>
<p>S  ámediggi ii háliit searvat riektekártenproseassaide, dahje proseassaide mas sámi álbmot oažžu dohkkehuvvot dahje lea mielde proseassas oažžut dohkkehuvvot iežas oktasaš vuoigatvuođaid.</p>
<p>Dan vuođul evttoha Sámediggi ahte teakstaoassi 21.1 sihkkojuvvo ollásit ja vuordá oažžut lassi 15 miljon ruvdnosaš rámmaid Finnmárkokommišuvdnii, Meahcceduopmostullui, Sámi vuoigatvuođalávdegoddái 2 jed.</p>
<p>Evttohus 7: Áirras Laila Susanne Vars, Árja</p>
<p>Rievdadusat ráđi mearrádusevttohussii (buot rievdadusat ja lasáhusat lea merkejuvvon kursiivan):</p>
<p>6.5 Gelbbolašvuođalokten sámi gielas</p>
<p>Tabealla: 2 miljovnna jahkásaččat áŋgiruššamii gelbbolašvuođaloktemiin sámegielas jagiid 2018, 2019, 2020 ja 2021 várás.</p>
<p>7. Áŋgiruššanevttohus kultuvra;</p>
<p>Rievdadus 2. teakstaoasis, ođđa vuosttaš ja nubbi cealkka:</p>
<p>Sámediggi lea guhkit áiggi moaitán dan ahte nationála Kulturlokten-áŋgiruššamat eai leat boahtán sámi kultuvrii ja sámi kulturásahusaide buorrin. Dat vásihuvvo vealaheaddjin ja dat lea dagahan ahte sámi kulturásahusat vásihit stuorra maŋášvuođa go guoská ođđavisttiide, gealboloktemii ja ovttasbargui iešguđet nationála kulturásahusaiguin</p>
<p xml:lang="sma">7.2 Bååstede</p>
<p>Ođđa maŋimus cealkka;</p>
<p>Sámedikki mielas lea Bååstede-prošeakta deaŧalaš eaktun dasa ahte Norgga geatnegasvuođat ollašuhttojuvvojit ON Álgoálbmotjulggaštusa ja UNESCO konvenšuvnnaid vuođul doaibmabijuid birra eastadit lobihis gávppašeami kulturdávviriiguin, 1972 mannosaš konvenšuvnna vuođul máilmmi kultur- ja luondduárbbi suodjaleami birra ja 2003 mannosaš konvenšuvnna vuođul ávnnahis kulturárbbi birra maid Stuorradiggi ratifiserii 20017:s.</p>
<p>7.10 Luohti ja sámi musihkka</p>
<p xml:lang="smn">Ođđa linnjá tabellii 7.10:</p>
<p>Sámi juoigama máhcaheapmi ja suodjaleapmi 300 000 jahkásaččat jagiide 2018, 2019, 2020 ja 2021.</p>
<p>Ođđa maŋimus teakstaoassi " Áŋgiruššama duogáš" vuolde.</p>
<p>Juoigamis ja sámi musihkas váilu dárbbašlaš riektesuodjaleapmi nationála dahkkivuoigatvuođa lágain. Sámediggi oaidná dárbbu oažžut álggahuvvot proseassa sámi máhcahemiin sámi ásahusaide ja servodahkii juoigama mii lea čohkkejuvvon riikkaidgaskasaš ja nationála diehtovuođuide/arkiivvaide.</p>
<p>Ođđa maŋimus cealkka " Áŋgiruššama sisdoallu": vuolde.</p>
<p>Áŋgiruššan mearkkaša ahte maiddái álggahuvvo proseassa sámi juoigama máhcahemiin riikkaidgaskasaš ja nationála ásahusain/arkiivvain, ja nannemiin sámi árbevirolaš musihka riektesuodjalusa.</p>
<p xml:lang="nob">7.11 Sámi arkiivaamisk arkiv</p>
<p>Ođđa maŋimus cealkka 2. teakstaoassái:</p>
<p>Sámi arkiiva oažžu guovddáš rolla go čuovvoluvvo Sámedikki bargu ásahemiin Duohtavuođa- ja soabadanproseassa Norggas ja Davviriikkain. Sámediggi oaidná dan sivas maiddái dárbbu sihkkarastit einnostanvejolaš ekonomalaš rámmaid.</p>
<p>Ođđa 4. cealkka vuosttaš teaksatoassái " Áŋgiruššama sisdoallu": vuolde</p>
<p>Sámi arkiivva boahttevaš rolla barggu Duohtavuođa- ja soabadankommišuvnnain mielddisbuktá maid dárbbu nannet Arkiivva rámmaid.</p>
<p>8 Áŋgiruššanevttohus mánáidgárdi</p>
<p>Ođđa maŋimus cealkka 2. teakstaoassái:</p>
<p>Sámediggi oaidná dárbbu nannet almmolaš sámegielat mánáidgárdefálaldaga gielddain.</p>
<p>Ođđa beaktomihttu 4: "Nannet almmolaš sámegielat mánáidgárdefálaldaga gielddain."</p>
<p>8.2 Bargu sámi mánáid vuoigatvuođaiguin</p>
<p>Ođđa maŋimus cealkka 2. teakstaoassái " Áŋgiruššama duogáš" vuolde.</p>
<p>Sámedikki mihttomearri lea oažžut lága bokte mearriduvvot vuoigatvuođa sámegielat mánáidgárdefáladahkii sámi mánáide.</p>
<p>Servodatmihttomeari rievdadeapmi:</p>
<p>Sámi mánáin lea seamma vuoigatvuohta go dáža mánáin oažžut kultuvrralaččat ja gielalaččat heivehuvvon mánáidgárdefálaldaga.</p>
<p>9.1 Dábálaš- ja erenoamášpedagogalaš oahpponeavvuid ráhkadeapmi</p>
<p>Rievdadus tabeallas, ođđa linnjá tabellii:</p>
<p>Ovttas.no oahpponeavvoportála 2 000 jagiin 2018, 2019, 2020 ja 2021.</p>
<p>Supmilinnjá lasihuvvo 29 000 rádjai.</p>
<p>Rievdadus " Áŋgiruššama mihttomearri vuolde, ođđa beaktomihttu 5:</p>
<p>" Ovttas.no oahpponeavvoportála jotkojuvvo ja nannejuvvo."</p>
<p>10.1 Sámedikki áŋgiruššama nannen fágasuorggis alit oahppu ja dutkan</p>
<p>"Áŋgiruššama mihttomearri" vuolde</p>
<p>Ođđa beaktomihttu 4: "Alit oahpu fálaldat ja dutkanprográmmat sámi árbedieđus nannejuvvojit "</p>
<p>10.3 Soabaheapmi, duođašteapmi ja gaskkusteapmi</p>
<p>"Áŋgiruššama mihttomearri", vuolde, ođđa beaktomihttu.3:</p>
<p>Váikkuhit dasa ahte historjjálaš vearrivuohta njulgejuvvo ja sámi gaskavuohta álgoálbmogin Norgga stáhtii ja almmolašvuhtii buoriduvvo.</p>
<p>12.1 Sámi areála- ja birasvuoigatvuođaid sihkkarastin ja nannen</p>
<p>Rievdadus 3. teakstaoasi maŋimus cealkagis "Áŋgiruššama duogáš", vuolde, boahtá ráđi mearrádusárvalusa maŋimus cealkaga sadjái:</p>
<p>Sámediggi oaivvilda ahte sámi meahcce-/luonddugeavaheami – meahcástallama riektevuođđu ferte nannejuvvot. Ovdamearkka dihtii lea dárbu ođasmahttit mohtorjohtolatlága ja nannet gielddaid iešstivrejumi dispensašuvnnaid badjel dán lága vuođul.</p>
<p>Ođđa maŋimus teakstaoassi maŋimus teakstaoassái "Áŋgiruššama duogáš": vuolde</p>
<p>ON 2007 mannosaš Álgoálbmotjulggaštus gáibida nationála doaibmaplána maid stáhta eiseválddit fertejit ráhkadit ovttasráđiid Sámedikkiin, sámi organisašuvnnaiguin ja servodagaiguin ja mas vuoigatvuođat eatnamiidda ja luondduresurssaide leat guovddážis.</p>
<p>Rievdadus "Áŋgiruššama mihttomearri": vuolde</p>
<p>Meaktomihttu 1 sihkkojuvvo ja sadjái boahtá "Einnostanvejolašvuohta ja nannejuvvon riektesuodjalus sámi ealáhusaide ja meahcásteapmái</p>
<p>Meaktomihttu 2 rievdaduvvo dánin "Nannejuvvon ráđđeaddin ja bagadeapmi sámi ealáhusdoaimmaheddjiide ja vuoigatvuođalaččaide go sii deaivvadit industriijain ja ovddidanprošeavttaiguin</p>
<p>Meaktomihttu 3 rievdaduvvo dánin: "Sámedikki rolla nannen almmolaš areálahálddašeamis</p>
<p>Ođđa beaktomihttu 4: "Sihkkarastit ON Álgoálbmotjulggaštusa nationála čađheami báikkálaččat sámi servodagain.</p>
<p>Ođđa maŋimus cealkka 2. teakstaoassái " Áŋgiruššama sisdoallu": vuolde.</p>
<p>Fágalaš ja ekonomalaš veahki sámi vuoigatvuođalaččaide oassin ON Álgoálbmotjulggaštusa vuoigatvuođaid nationála čađaheamis</p>
<p>Ášši meannudeapmi álggahuvvui 30  .0  9  .1  6 dii. 13.30    Jienasteapmi   39 áirasis ledje  3  6   čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Evttohus 3 hilgojuvvui 34 jienain 2   jiena vuostá.</p>
<p type="listitem">Evttohus 4   hilgojuvvui 32 jienain 4   jiena vuostá.</p>
<p type="listitem">Evttohus 7   mearriduvvui 29 jienain 7   jiena vuostá.</p>
<p type="listitem">Evttohus 6 hilgojuvvui 23 jienain 13   jiena vuostá.</p>
<p type="listitem">Evttohus  1  mearriduvvui 30 jienain 6   jiena vuostá.</p>
<p type="listitem">Evttohus 5   mearriduvvui 31 jienain 5   jiena vuostá.</p>
<p type="listitem">Evttohus 2   - Ii ovddiduvvon.</p>
<p type="listitem">Plána- ja finánsalávdegotti ráva mearriduvvui 30 jienain 6   jiena vuostá.</p>
</list><p>Beavdegirjelasáhusat   Dán áššis ii ovddiduvvon beavdegirjelasáhus.   Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Anita Persdatter Ravna, áššejođiheaddji</p>
<p>Mariann Wollmann Magga</p>
<p xml:lang="nob">Lars Filip Paulsen</p>
<p xml:lang="nno">Anita Persdatter Ravna</p>
<p xml:lang="nob">Ronny Wilhelmsen</p>
<p>Beaska Niillas</p>
<p>Piera Heaika Muotka</p>
<p xml:lang="nob">Ronny Wilhelmsen</p>
<p xml:lang="nob">Lars Filip Paulsen</p>
<p>Piera Heaika Muotka</p>
<p>Laila Nystad</p>
<p xml:lang="nno">Anita Persdatter Ravna</p>
<p xml:lang="nob">Lars Filip Paulsen</p>
<p>Láilá Susanne Vars</p>
<p xml:lang="nno">Anita Persdatter Ravna</p>
<p>Láilá Susanne Vars</p>
<p xml:lang="nno">Knut Inge Store</p>
<p xml:lang="nob">Lars Filip Paulsen</p>
<p xml:lang="nno">Knut Inge Store</p>
<p xml:lang="nob">Marit Kirsten Anti Gaup</p>
<p xml:lang="nob">Ann-Mari Thomassen</p>
<p xml:lang="nob">Lars Filip Paulsen</p>
<p>Mariann Wollmann Magga</p>
<p xml:lang="nob">Vibeke Larsen</p>
<p xml:lang="nob">Ann-Mari Thomassen</p>
<p>Mariann Wollmann Magga</p>
<p xml:lang="nno">Geir Are Winther</p>
<p xml:lang="vep">10</p>
<p xml:lang="sma">Jovna Zakarias Dunfjell</p>
<p xml:lang="vep">11</p>
<p xml:lang="nob">Vibeke Larsen</p>
<p xml:lang="vep">12</p>
<p xml:lang="nob">Jens Petter Kåven</p>
<p xml:lang="vep">13</p>
<p>Beaska Niillas</p>
<p xml:lang="vep">14</p>
<p xml:lang="nob">Per Andersen Bæhr</p>
<p xml:lang="vep">15</p>
<p>Láilá Susanne Vars</p>
<p xml:lang="vep">16</p>
<p>Piera Heaika Muotka</p>
<p xml:lang="vep">17</p>
<p xml:lang="nob">Ann-Mari Thomassen</p>
<p>Ronny Wilhelmsen, čoahkkinortnegii</p>
<p>Lars Filip Paulsen, čoahkkinortnegii</p>
<p>Per Andersen Bæhr, čoahkkinortnegii</p>
<p xml:lang="vep">18</p>
<p>Anita Persdatter Ravna, áššejođiheaddji</p>
<p>DC  - Mearr  ádus  :</p>
<p>Sámedikki 2018 bušeahttadárbu lea dohkehuvvon mildosa 1 vuođul.  Ášši meannudeapmi loahpahuvvui 30  .0  9  .1  6 dii. 15.00</p>
<p xml:lang="krl">Ášši  036/16</p>
<p>Sámedikki dievasčoahkkin</p>
<p>Sámi doarjja Standing Rock Sioux Tribeii</p>
<p>Ášše  nr.</p>
<p xml:lang="vep">16/4006</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p xml:lang="vep">29.09.16</p>
<p>SR</p>
<p>Sámedikki dievasčoahkkin</p>
<p xml:lang="vep">28. – 30.09.16</p>
<p xml:lang="nob">DC 36/16</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámedikki dievasčoahkkin guorrasa sámediggeráđi doarjagii Standing Rock Sioux tribeii.</p>
<p>Sámedikki dievasčoahkkin  -  036/16</p>
<p>Ášši meannudeapmi álggahuvvui  30.0  9  .1  6 dii.  08  .  4  0.   Jienasteapmi   39 áirasis ledje  30  čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Sámediggeráđi mearrádusárvalus mearriduvvui  28  jienain  2  jiena vuostá.</p>
</list><p>Beavdegirjelasáhusat   Dán áššis ii ovddiduvvon beavdegirjelasáhus.   Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Aili Keskitalo, áššejođiheaddji</p>
<p xml:lang="sma">Eva Maria Fjellheim</p>
<p xml:lang="nob">Vibeke Larsen</p>
<p xml:lang="nno">Inger Elin Utsi</p>
<p xml:lang="nob">Vibeke Larsen</p>
<p>Beaska Niillas</p>
<p xml:lang="nno">Geir Are Winther</p>
<p xml:lang="nob">Lars Filip Paulsen</p>
<p xml:lang="nno">Geir Are Winther</p>
<p>Aili Keskitalo, áššejođiheaddi</p>
<p>DC  - Mearr  ádus  :</p>
<p>Sámedikki dievasčoahkkin guorrasa sámediggeráđi doarjagii Standing Rock Sioux tribeii.</p>
<p>Ášši meannudeapmi loahpahuvvui 30  .0  9  .1  6 dii. 09.00</p>
<p>Vuolláičállit lea lohkan čoahkkingirjji, ja gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Kárášjogas  ,  28.09.2016   -  30.09.2016</p>
<p>Dievasčoahkkinjođihangoddi</p>
<p>Jørn Are Gaski</p>
<p xml:lang="nno">Anita Persdatter Ravna</p>
<p>jođiheaddji</p>
<p>nubbinjođiheaddji</p>
<p xml:lang="nob">Mathis Nilsen Eira</p>
<p xml:lang="nno">Aud Marthinsen</p>
<p xml:lang="nob">Marie Therese Nordsletta Aslaksen</p>
</body></document>