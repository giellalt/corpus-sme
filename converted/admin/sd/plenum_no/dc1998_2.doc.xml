<document xml:lang="sme" id="no_id"><header><title> 
Roy Amundsen
</title><genre code="admin"/><author><unknown/></author><year>1998</year><wordcount>21648</wordcount><conversion_status type="standard"/><availability><free/></availability><parallel_text xml:lang="nob" location="sp1998_2.pdf"/><metadata><uncomplete/></metadata><version>XSLtemplate  1.11 ; file-specific xsl  $Revision: 1.5 $; common.xsl  $Revision$; </version></header><body><p><em type="bold">Sámedikki dievasčoahkkin </em></p>
<p><em type="bold">Čoahkkingirji 2/98 </em></p>
<p><em type="bold">Áigi: miessemánu 26. - 29. b. 1998 </em></p>
<p><em type="bold">Báiki: </em>Rica Hotealla, Girkonjárga </p>
<p>Ášši 15/98 Čoahkkima vuođđudeapmi - nammačuorvun, pearmišuvnnat, gohččojuvvon várrelahtut - gohččuma ja áššelisttu dohkkeheapmi</p>
<p>Ášši 16/98 Sámedikki čoahkkinortnet</p>
<p>Ášši 17/98 Sámediggeráđi dieđáhus doaimmas birra, dás maiddái referáhtaáššit</p>
<p>Ášši 18/98 Gažaldagat sámediggeráđđái Čoahkkinortnega § 26 vuođul</p>
<p>Ášši 19/98 Ođđa áššiid dieđiheapmi</p>
<p>Ášši 20/98 Duhátjahkemolsuma čalmmusteapmi Norggas - sámi duhátjahkesadji</p>
<p>Ášši 21/98 Sámi riddo- ja vuotnaguovlluid doaibmaplána</p>
<p>Ášši 22/98 Boazodoallostivrra jahkedieđáhus 1997</p>
<p>Ášši 23/98 Boazodoallošiehtadus 1998 - 1999</p>
<p>Ášši 24/98 Sis-Finnmárkku nuppástuhttinprográmma - barggu joatkin</p>
<p><em type="bold">Čoahkkináiggit </em></p>
<p>Áigi</p>
<p>Ášši</p>
<p>Siidu</p>
<p>26.05.98 dii. 0900 - 12.00</p>
<p>15/98</p>
<p>3 - 5</p>
<p>16/98</p>
<p>6 - 8</p>
<p>17/98</p>
<p>9 - 10</p>
<p>26.05.98 dii. 15.00 - 18.00</p>
<p>18/98</p>
<p>11 - 19</p>
<p>19/98</p>
<p>20 - 25</p>
<p>27.05.98 dii. 0900 - 1210</p>
<p>20/98</p>
<p>26 - 30</p>
<p>21/98</p>
<p>31 - 49</p>
<p>28.05.98 dii 0900 - 1200</p>
<p>22/98</p>
<p>50 - 57</p>
<p>23/98</p>
<p>58 - 72</p>
<p>28.05.98 dii 1500 - 1800</p>
<p>24/98</p>
<p>73 - 77</p>
<p>29.05.98 dii 0900 - 1000</p>
<p>21/98</p>
<p>joatkka</p>
<p><em type="bold">Ášši 15/98 Čoahkkima vuođđudeapmi </em></p>
<p>Ášši meannudeapmi álggahuvvui miessemánu 26. b. dii. 09.00.</p>
<p><em type="bold">Áirasat </em></p>
<p>Čuovvovaš áirasat ledje mielde čoahkkima vuođđudeames:</p>
<p>1. Berit Ranveig Nilssen</p>
<p>2. Magnhild Mathisen</p>
<p>3. Sissel Sildnes</p>
<p>4. Steinar Pedersen</p>
<p>5. Kirstin Biti Johansen</p>
<p>6. Nils Henrik Måsø</p>
<p>7. Ragnhild Nystad</p>
<p>8. Egil Olli</p>
<p>9. John Henrik Eira</p>
<p>10. Klemet Erland Hætta</p>
<p>11. Per A. Bæhr</p>
<p>12. Isak M. O. Hætta</p>
<p>13. Sverre Andersen</p>
<p>14. Peder Mathisen</p>
<p>15. Geir Liland</p>
<p>16. Willy Olsen</p>
<p>17. Inge Eriksen</p>
<p>18. Eva Josefsen</p>
<p>19. Geir Tommy Pedersen</p>
<p>20. Willy Ørnebakk</p>
<p>21. Tor Nilsen</p>
<p>22. Sven Roald Nystø</p>
<p>23. Margreta Påve Kristiansen</p>
<p>24. Randi Skum</p>
<p>25. Asbjørg Skåden</p>
<p>26. Ove Johnsen</p>
<p>27. Arvid Skjellhaug</p>
<p>28. Per Solli</p>
<p>29. Magne A. S. Huvva</p>
<p>30. Roger Pedersen</p>
<p>31. Ing-Lill Pavall</p>
<p>32. Amund Eriksen</p>
<p>33. Nils O. Nilsen</p>
<p>34. Jarle Jonassen</p>
<p>35. Jonhild Jåma</p>
<p>36. Leif Elsvatn</p>
<p>37. Jørn Are Gaski</p>
<p>38. Johan Mikkel Sara</p>
<p>39. Laila Gunilla Wilks</p>
<p>várrelahttu Olav M. Dikkanen ovddas</p>
<p>Marie Terese N. Aslaksena várrelahttu</p>
<p>bođii sadjásis dii. 09.30</p>
<p>Ole Henrik Magga várrelahttu</p>
<p>Josef Vedhugnesa várrelahttu</p>
<p>manai sadjásis dii. 09.35</p>
<p>Einar Lifjell várrelahttu</p>
<p>Birger Nymo várrelahttu</p>
<p><em type="bold">Juolluduvvon pearmišuvnnat </em></p>
<p>Áirasii nr. 3 Olav Magnar Dikkanen juolluduvvon pearbmišuvdna 26. - 29.05.98</p>
<p>Áirasii nr. 5 Marie Therese N. Aslaksen juolluduvvon pearbmišuvdna 26.05.98 dii. 09.00 - 12.00 ja 27.05.98 dii. 09.00 - 12.00.</p>
<p>Áirasii nr. 8 Egil Olli juolluduvvon pearbmišuvdna 28. - 29.05.98</p>
<p>Áirasii nr. 10 Ole Henrik Magga juolluduvvon pearbmišuvdna 26. - 29.05.98</p>
<p>Áirasii nr. 10 várrelahttui Klemet Erland Hætta juolluduvvui pearbmišuvdna 27.05.98 dii. 09.00 - 12.00.</p>
<p>Áirasii nr. 13 Josef Vedhugnes juolluduvvon pearbmišuvdna 26.05.98</p>
<p>Áirasii nr. 14 Peder Mathisen juolluduvvon pearbmišuvdna 28. - 29.05.98</p>
<p>Áirasii nr. 19 Geir Tommy Pedersen juolluduvvui pearbmišuvdna 29.05.98.</p>
<p>Áirasii nr. 22 Sven-Roald Nystø juolluduvvon pearbmišuvdna 28. - 29.05.98</p>
<p>Áirasii nr. 35 Einar Lifjell juolluduvvon pearbmišuvdna 26. - 29.05.98</p>
<p>Áirasii nr. 37 Birger Nymo juolluduvvon pearbmišuvdna 26.05. - 29.05.98</p>
<p>Áirasii nr. 38 Johan Mikkel Sara juolluduvvui pearbmišuvdna 29.05.98</p>
<p><em type="bold">Várrelahtut </em></p>
<p>Áirasa nr. 3 Olav Magnar Dikkanena várrelahttun leai Sissel Sildnes.</p>
<p>Áirasa nr. 5 Marie Therese N. Aslaksen várrelahttun leai Kirstin Biti Johansen 26.05. dii. 09.00 - 27.05. dii. 12.00.</p>
<p>Áirasa nr. 8 Egil Olli várrelahttun leai Berit Alette Utsi Eira.</p>
<p>Áirasa nr. 10 Ole Henrik Magga várrelahttun leai Klemet Erland Hætta.</p>
<p>Áirasa nr. 13 Josef Vedhugnes várrelahttun leai Sverre Andersen.</p>
<p>Áirasa nr. 14 Peder Mathisen várrelahttun leai Inger Masternes.</p>
<p>Áirasa nr. 22 Sven-Roald Nystø várrelahttun leai Arne Mortensen.</p>
<p>Áirasa nr. 35 Einar Lifjell várrelahttun leai Jonhild Jåma.</p>
<p>Áirasa nr. 37 Birger Nymo várrelahttun leai Jørn Are Gaski.</p>
<p><em type="bold">I. Áššebáhpirat </em></p>
<p>Cuoŋománu 29. b. 1998 beaiváduvvon gohččun ja áššelistu.</p>
<p><em type="bold">II. Ovddiduvvon eavttuhusat </em></p>
<p><em type="bold">Čoahkkinjođihangotti árvalus Sámediggái: </em></p>
<p>29.04.98 beaiváduvvon gohččun ja áššelistu dohkkehuvvojit.</p>
<p><em type="bold">III. Jienasteapmi </em></p>
<p>39 áirasis ledje 39 čoahkis.</p>
<p>1. Gohččuma dohkkeheapmi:</p>
<p>Cuoŋománu 29. b. 1998 beaiváduvvon gohččun dohkkehuvvui ovttajienalaččat.</p>
<p>2. Áššelisttu dohkkeheapmi:</p>
<p>Áššelistu, mii čuovui gohččuma dohkkehuvvui ovttajienalaččat.</p>
<p><em type="bold">IV. Beavdegirjelasáhus </em></p>
<p>Dán áššis ii gáibiduvvon lasáhus beavdegirjái.</p>
<p><em type="bold">V. Sárdnunlistu ja replihkkavuorut </em></p>
<p>Sáhkaovddideaddji</p>
<p>Replihkka</p>
<p>1.</p>
<p>Johan Mikkel Sara, áššejođiheaddji</p>
<p><em type="bold">VI. Sámedikki mearrádus maŋŋá jienasteami lea ná: </em></p>
<p>Cuoŋománu 29. b. 1998 beaiváduvvon gohččun ja áššelistu ovttajienalaččat dohkkehuvvon.</p>
<p>Ášši meannudeapmi loahpahuvvui miessemánu 26. b. dii. 09.15.</p>
<p><em type="bold">Ášši 16/98 Sámedikki čoahkkinortnet </em></p>
<p>Ášši meannudeapmi álggahuvvui miessemánu 26. b. dii. 09.15.</p>
<p><em type="bold">I. Áššebáhpirat </em></p>
<list><p type="listitem">Čoahkkingirjji oassi áššis 2/98 Sámedikki čoahkkinortnet</p>
<p type="listitem">Čoahkkingirjji oassi áššis 12/98 Bearráigeahččanlávdegoddi</p>
<p type="listitem">Sámedikki čoahkkinortnet, mearriduvvon guovvamánu 24. b. 1998</p>
</list><p><em type="bold">II. Ovddiduvvon eavttuhusat </em></p>
<p><em type="bold">Čoahkinjođihangotti árvalus Sámediggái: </em></p>
<p>Ođđa bajilčála kapihttalii 2:</p>
<p><em type="bold">KAPIHTTAL 2 ČOAHKKINJOĐIHANGOTTI, SÁMEDIGGERÁĐI, VÁLGALÁVDEGOTTI JA </em>BEARRÁIGEAHČČANLÁVDEGOTTI <em type="bold">VÁLLJEJUPMI </em></p>
<p>Ođđa § 15:</p>
<p>§ 15 Bearráigeahččanlávdegoddi</p>
<p><em type="italic">Maŋŋá ođđa Sámediggeráđi válljema galget sámediggeáirasat iežaset gaskkas válljetbearráigeahččanlávdegotti mas leat golbma lahttu ja persovnnalaš várrelahtut. Jođiheaddji ja sadjásaš jođiheaddji válljejuvvo opposišuvnnas. </em></p>
<p><em type="italic">Sámediggi sáhttá mearridit njuolggadusaid bearráigeahččanlávdegoddái. </em></p>
<p>Ođđa § 24:</p>
<p><em type="italic">§ 24 Ráđđádallamiid birra </em></p>
<p><em type="italic">Ráđđádallamat eai berre bistit guhkit áiggi go mii lea mearriduvvon áigeplánas § 17 </em><em type="italic">vuođul. </em></p>
<p><em type="italic">Ráđđádallamiid álggus sáhttá Sámediggi, čoahkkinjođihangotti eavttuhusa vuođul, </em><em type="italic">mearridit gáržžidit sártnunáiggi, ja maiddái juogadit dan joavkkuid gaskka. </em><em type="italic">Sártnunáigi juogaduvvo gorrelaččat daid sierra joavkkuid sturrodagaid mielde, muhto </em><em type="italic">dan láhkai ahte joavkkut main leat moadde áirasa, ožžot eambbo sártnunáiggi go </em><em type="italic">gorrelaččat livčče galgan. </em></p>
<p><em type="italic">Jos joavkkut leat ovdagihtii buktán čoahkkinjođihangoddái listu mas leat </em><em type="italic">áirasiid namat geat háliidit searvat ráđđádallamiidda, de sáhttá čoahkkinjođihangoddi daid namaid vuođul ráhkadit ságastallan listu. Bajimuččas listtus galgá leat juohke joavkkus ovtta ságastalli namma. </em></p>
<p>Ođđa lasáhus § 25</p>
<p><em type="italic">Jos čájeha ságastaladettiin, ahte lea dárbu, de sáhttá sárdnunáigi gáržžiduvvot, jos </em><em type="italic">Sámediggi miehtá dasa. </em></p>
<p><em type="bold">Eavttuhus 1, áirasis Eva Josefsen, NSRa sámediggejoavku: </em></p>
<p>Rievdadusat doaibmagohtet ollesčoahkkima rájes čakčamánus 1998.</p>
<p><em type="bold">Eavttuhus 1, áirasis Willy Ørnebakk Bargiidbellodaga sámediggejoavku: </em></p>
<p>Rievdaduvvon páragráffa 24, nubbi teakstaoassi:</p>
<p><em type="italic">Váldonjuolggadussan juogaduvvo sártnunáigi </em>gorrelaččat daid sierra joavkkuid sturrodagaid mielde, muhto dan láhkai ahte joavkkut main leat moadde áirasa, ožžot eambbo sártnunáiggi go gorrelaččat livčče galgan. <em type="italic">Čoahkkinjođihangoddi juogada sártnunáiggi daidda sierra joavkkuide. </em></p>
<p><em type="bold">III. Jienasteapmi </em></p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<p>Čoahkkinjođihangotti árvalus biddjui vuostálága Bargiidbellodaga eavttuhusain, mii guoská § 24, nuppi oassái. Čoahkkinjođihangotti árvalus mearriduvvui 25 jienain. 14 jiena addojuvvojedje BBa eavttuhussii.</p>
<p>Čoahkkinjođihangotti árvalus muđui ovttajienalaččat mearriduvvon.</p>
<p>Eavttuhus 1 ovttajienalaččat mearriduvvon.</p>
<p><em type="bold">IV. Beavdegirjelasáhus </em></p>
<p>Dán áššis ii gáibiduvvon lasáhus beavdegirjái.</p>
<p><em type="bold">V. Sárdnunlistu ja replihkkavuorut </em></p>
<p>Sáhkaovddideaddji</p>
<p>Replihkka</p>
<p>1.</p>
<p>Johan Mikkel Sara, áššejođiheaddji</p>
<p>2.</p>
<p>Egil Olli</p>
<p>3.</p>
<p>Eva Josefsen</p>
<p>4.</p>
<p>Willy Olsen</p>
<p>5.</p>
<p>Roger Pedersen</p>
<p>6.</p>
<p>Willy Olsen</p>
<p>7.</p>
<p>Johan Mikkel Sara</p>
<p>Willy Olsen (čoahkkinortnegii)</p>
<p><em type="bold">VI. Sámedikki mearrádus maŋŋá jienasteami lea ná: </em></p>
<p>Ođđa bajilčála kapihttalii 2:</p>
<p><em type="bold">KAPIHTTAL 2 ČOAHKKINJOĐIHANGOTTI, SÁMEDIGGERÁĐI, VÁLGALÁVDEGOTTI JA </em>BEARRÁIGEAHČČANLÁVDEGOTTI <em type="bold">VÁLLJEJUPMI </em></p>
<p>Ođđa § 15:</p>
<p>§ 15 Bearráigeahččanlávdegoddi</p>
<p><em type="italic">Maŋŋá ođđa Sámediggeráđi válljema galget sámediggeáirasat iežaset gaskkas válljetbearráigeahččanlávdegotti mas leat golbma lahttu ja persovnnalaš várrelahtut. Jođiheaddji ja sadjásaš jođiheaddji válljejuvvo opposišuvnnas. </em></p>
<p><em type="italic">Sámediggi sáhttá mearridit njuolggadusaid bearráigeahččanlávdegoddái. </em></p>
<p>Ođđa § 24:</p>
<p><em type="italic">§ 24 Ráđđádallamiid birra </em></p>
<p><em type="italic">Ráđđádallamat eai berre bistit guhkit áiggi go mii lea mearriduvvon áigeplánas § 17 </em><em type="italic">vuođul. </em></p>
<p><em type="italic">Ráđđádallamiid álggus sáhttá Sámediggi, čoahkkinjođihangotti eavttuhusa vuođul, </em><em type="italic">mearridit gáržžidit sártnunáiggi, ja maiddái juogadit dan joavkkuid gaskka. </em><em type="italic">Sártnunáigi juogaduvvo gorrelaččat daid sierra joavkkuid sturrodagaid mielde, muhto </em><em type="italic">dan láhkai ahte joavkkut main leat moadde áirasa, ožžot eambbo sártnunáiggi go </em><em type="italic">gorrelaččat livčče galgan. </em></p>
<p><em type="italic">Jos joavkkut leat ovdagihtii buktán čoahkkinjođihangoddái listu mas leat </em><em type="italic">áirasiid namat geat háliidit searvat ráđđádallamiidda, de sáhttá čoahkkinjođihangoddi daid namaid vuođul ráhkadit ságastallan listu. Bajimuččas listtus galgá leat juohke joavkkus ovtta ságastalli namma. </em></p>
<p>Ođđa lasáhus § 25</p>
<p><em type="italic">Jos čájeha ságastaladettiin, ahte lea dárbu, de sáhttá sárdnunáigi gáržžiduvvot, jos </em><em type="italic">Sámediggi miehtá dasa. </em></p>
<p>Rievdadusat doaibmagohtet ollesčoahkkima rájes čakčamánus 1998.</p>
<p>Ášši meannudeapmi loahpahuvvui miessemánu 26. b. dii. 09.45.</p>
<p><em type="bold">Ášši 17/98 Sámediggeráđi dieđáhus doaimmas birra </em></p>
<p>Ášši meannudeapmi álggahuvvui miessemánu 26. b. dii. 09.45.</p>
<p><em type="bold">I. Áššebáhpirat </em></p>
<p>- Sámediggeráđi dieđáhus doaimmas birra</p>
<p><em type="bold">II. Ovddiduvvon eavttuhusat </em></p>
<p><em type="bold">Sámediggeráđi árvalus Sámediggái: </em></p>
<p>Sámediggeráđi dieđáhus váldojuvvo diehtun.</p>
<p><em type="bold">Eavttuhus 1, áirasis Willy Olsen, Bargiidbellodaga sámediggejoavku: </em></p>
<p>Sámediggi bidjá vuođđun dan ahte lea dehálaš čájehit Sámedikki viidodaga. </p>
<p>Maiddái guovttebealát diehtojuohkin ja oktasaš diehtojuohkinvuođđu daid iešguđetge osiid gaskka Sámedikkis, lea erenoamáš mávssolaš dikki doibmii orgánan <em type="italic">olles </em>sámi álbmoga várás. </p>
<p>Danin bivdá ge Sámediggi Sámediggeráđi hápmet prinsihppa-eavttuhusa dálá geavahusa viiddideami hárrái, mii guoská ovddastemiide - vai oažžut buoret viidodaga.</p>
<p><em type="bold">Eavttuhus 2, áirasis Magnhild Mathisen, Bargiidbellodaga sámediggejoavku: </em></p>
<p>MEARKKAŠUPMI / BEAVDEGIRJELASÁHUS ČUOKKIS 2.3.:</p>
<p>Bargiidbellodaga joavku lea prinsihpalaččat vuostá <span type="quote">"kontant"</span>doarjaga, go lea várra, ahte sámi mánáidgárdefálaldat sáhttá fuotnánit.</p>
<p>Bargiidbellodaga joavkku mielas orru dasto Sámediggeráđi miellaguoddu <span type="quote">"kontantstøtte"</span>-ortnega ektui measta imašlaš. Orru áibbas eahpegovttolaš ja dat ráhkada vuostálasvuođaid, go ráđđi doarju dan, ahte sámit galget oažžut sihke <span type="quote">"kontant"</span>doarjaga ja mánáidgárdesaji.</p>
<p><em type="bold">Eavttuhus 3, áirasis Willy Olsen, Bargiidbellodaga sámediggejoavku: </em></p>
<p>Mearkkašupmi:</p>
<p>Bargiidbellodaga joavku mearkkaša, ahte Sámedikki jagi 1997 jahkedieđáhus lea deaddiluvvon guovvamánu dievasčoahkkima rájes.</p>
<p>Joavku áigu ain deattuhit dan, ahte biras ii vel ge oažžo rivttes gova das mii Sámedikkis dáhpáhuvvá, go uhccitlogu mearkkašumit eai čuovo jahkedieđáhusa.</p>
<p>Bargiidbellodaga joavku áigu čuovvolit dán daid vejolašvuođaid oktavuođas mat ain bohtet.</p>
<p><em type="bold">Eavttuhus 4, áirasis Willy Olsen, Bargiidbellodaga sámediggejoavku: </em></p>
<p><em type="italic">Mearkkašupmi/lasáhus, čuoggái 2.4 Dearvvasvuođa- ja sosiálaáššit </em></p>
<p>Bargiidbellodaga joavku fuomášuhttá, ahte go dearvvasvuođa- ja sosiálaáššiid suorgi lea čielggaduvvomin ja ovddiduvvomin, de lea hirbmat dehálaš, ahte buot oasálaččat - departemeanta, Sámediggi, gielddat ja fylkagielddat gulahallet gaskaneaset. Koordineren lea čoavddasátni.</p>
<p>Danin bivdit ge Sámediggeráđi fuolahit dan, ahte dát gulahallet. Dát guoská maiddái Sámediggái siskáldasat. Refereansajoavku, mii bargá dáiguin áššiiguin berre ge danin čielgaseabbot bargat ovttasráđiid Sámedikki joavkkuiguin.</p>
<p><em type="bold">III. Jienasteapmi </em></p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<p>Eavttuhusat 2-4 sáddejuvvojit Sámediggeráđđái, mearkkašupmin ráđi dieđáhussii.</p>
<p>Eavttuhus 1 hilgojuvvui 21 jienain.</p>
<p><em type="bold">IV. Beavdegirjelasáhus </em></p>
<p><em type="bold">V. Sárdnunlistu ja replihkkavuorut </em></p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø, áššejođiheaddji</p>
<p>2.</p>
<p>Nils Henrik Måsø</p>
<p>3.</p>
<p>Willy Olsen</p>
<p>Geir Tommy Pedersen</p>
<p>Willy Olsen</p>
<p>4.</p>
<p>Nils O. Nilsen</p>
<p>5.</p>
<p>Magnhild Mathisen</p>
<p>6.</p>
<p>Geir Tommy Pedersen</p>
<p>Steinar Pedersen</p>
<p>Willy Olsen</p>
<p>Geir Tommy Pedersen</p>
<p>Asbjørg Skåden (čoahkkinortnegii)</p>
<p>7.</p>
<p>Amund Eriksen</p>
<p>8.</p>
<p>Ragnhild Nystad</p>
<p>9.</p>
<p>Willy Ørnebakk</p>
<p>10.</p>
<p>Roger Pedersen</p>
<p>11.</p>
<p>John Henrik Eira</p>
<p>12.</p>
<p>Asbjørg Skåden</p>
<p>13.</p>
<p>Per Solli</p>
<p>14.</p>
<p>Eva Josefsen</p>
<p>15.</p>
<p>Steinar Pedersen</p>
<p>16.</p>
<p>Kirstin Biti Johansen</p>
<p>17.</p>
<p>Ragnhild Nystad</p>
<p>18.</p>
<p>Ing-Lill Pavall</p>
<p>19.</p>
<p>Berit Ranveig Nilssen</p>
<p>20.</p>
<p>Sven-Roald Nystø, áššejođiheaddji</p>
<p><em type="bold">VI. Sámedikki mearrádus maŋŋá jienasteami lea ná: </em></p>
<p>Sámediggeráđi dieđáhus váldojuvvui diehtun.</p>
<p>Ášši meannudeapmi loahpahuvvui miessemánu 26. b. dii. 15.50</p>
<p><em type="bold">Ášši 18/98 Gažaldagat Sámediggeráđđái čoahkkinortnega § 26 vuođul </em></p>
<p>Ášši meannudeapmi álggahuvvui miessemánu 26. b. dii. 15.50.</p>
<p><em type="bold">I. Áššebáhpirat </em></p>
<list><p type="listitem">Gažaldat áirasis Steinar Pedersen, Bargiidbellodaga sámediggejoavku, joavdan 18.05.98</p>
<p type="listitem">Gažaldat áirasis Per Solli, Bargiidbellodaga sámediggejoavku, joavdan 18.05.98</p>
<p type="listitem">Gažaldat áirasis Roger Pedersen, Sámi Válgalihtu sámediggejoavku, joavdan 18.05.98</p>
<p type="listitem">Gažaldat áirasis Amund Eriksen, Friija joavku, joavdan 18.05.98</p>
<p type="listitem">Gažaldat áirasis Willy Olsen, Bargiidbellodaga sámediggejoavku, joavdan 18.05.98</p>
<p type="listitem">Gažaldat áirasis Amund Eriksen, Friija joavku, joavdan 18.05.98</p>
</list><p><em type="bold">II. Ovddiduvvon gažaldagat, vástádusat ja vejolaš eavttuhusat </em></p>
<p><em type="bold">Gažaldat áirasis Steinar Pedersenas, Bargiidbellodaga sámediggejoavku: </em></p>
<p><em type="bold">VUOIGGALAŠVUOHTA SIDJIIDE GEAT BARGET LOTNOLASEALÁHUSAS </em></p>
<p>Ášši 07/98 <span type="quote">"Vuollásašráđiid jahkedieđáhusat 1997 - mearkkašumit"</span>, meannudeami oktavuođas čujuhii Bargiidbellodaga joavku dan, mii lea eahpevuoiggalaš go lotnolasealáhusbargit - muhtun muddui jagis 1997, ožžo dieđu ahte ledje njuolggadusat, mat mearriduvvojedje 1996s, mat galge gustot <em type="italic">miehtá </em>jagi 1996. Dáin njuolggadusain lei nuppiin sániiguin daddjon váikkuhus maŋosguvlui. </p>
<p>Ollugat, geat jáhkke alcceseaset guoskat jođihandoarjjaortnega njuolggadusaid, mat rievtti mielde livčče galgan gustot dienasjahkái 1996, šadde áibbas eará dillái. Geavahusas eai beassan dat ohcat. Sámedikkis lea váttis dán dohkkehit.</p>
<p>Oktasaš 27.02.98 beaiváduvvon reivves Bargiidbellodaga, Guovddášbellodaga ja Sámiid válgalihtu joavkkuin Sámediggeráđđái, bivddiimet maiddái ahte Sámediggeráđđi árvvoštalašii ášši. Reivves čujuhuvvui maiddái, ahte sidjiide geaidda dilli lea čuohcan berrejit oažžut vejolašvuođa ohcat jahkái 1996, daid njuolggadusaid vuođul mat <em type="italic">galge </em>gustot. </p>
<p>Min mearkkašumi oktavuođas, áššis 7/98 celke guokte Sámediggeráđi lahttu, ahte áigumuššan leai geahčadit lagabuidda dán. Danin lea ge vuođđu jearrat makkár bohtosii ráđđi lea boahtán, dahje áibbas konkrehtalaččat:</p>
<p><em type="italic">Makkár doaibmabijuid čađahit vai lotnolasealáhusbargit, geaidda jagis 1996 čuozai dat ahte njuolggadusain leai váikkuhus maŋosguvlui ožžot vuoiggalašvuođa. </em></p>
<p><em type="bold">Sámediggeráđi vástádus: </em></p>
<p>Bargiidbellodaga, Guovddášbellodaga ja Sámi Válgalihttu sámediggejoavkkut ovddidedje 27.02.98 beaiváduvvon reivves measta sullasaš gažaldagaid go áirras Steinar Pedersen ovddidii faksas, beaiváduvvon 18.05.98.</p>
<p>Sámediggeráđđi lea 19.03.98 beaiváduvvon reivves Sámi ealáhusráđđái bivdán guorahallat daid čuolmmaid mat leat namuhuvvon 27.02.98 beaiváduvvon reivves. Sámi ealáhusráđi vástádus lea 24.03.98 beaiváduvvon reivves, mii dás čuovvu mielddusin. Čujuhit mielddusin biddjon vástádussii.</p>
<p>Jođihandoarjja lotnolasealáhusaid doarjjaortnegis juogaduvvo duođaštusa vuođul ovddit jagi ektui. Dát mearkkaša dan, ahte jođihandoarjjaohcamii jahkái 1997 galgá biddjot vuođđun 1996 dienasjahki. Ođđa njuolggadusat mearriduvvojedje <em type="italic">26.09.96 </em>ja gustogohte 01.01.97 rájes. Dán geažil eai ožžon boahttevaš ohccit vejolašvuođa heivehit iežaset njuolggadusaide dietnasiid ektui miehtá dienasjagi 1996. Nuppe beales livčče ortnet sáhttán maiddái sihkkojuvvot eret bušeahtta-meannudeames. Danin leage, Sámedikki beales leamaš čielga eaktun, ahte doarjjavuostáiváldit fertejit sáhttit hálddašit goluid lotnolasdoaimmas jos vel doarjjaortnet heaittihuvvošii ge. Njuolggadusat maid eai leat ráhkaduvvon danin, ahte ohccit galget sáhttit heivehit iežaset njuolggadusaide, muhto njuolggadusat leat ráhkaduvvon nu ahte dat galget juksat ohcciid muhtun muddui. </p>
<p>Lotnolasealáhusdoarjja lea ortnet, mii lea sorjavaš jahkásaš juolludusain. Jos juolludus ii addojuvvo, de ii leat vuoigatvuohta oažžut doarjaga. Eará stáhtalaš doarjjaortnegiid oktavuođas lea dilli maiddái ná. Dán lágan doarjjaortnegiidda leat várrejuvvon juolludusat jahkásaččat, maid ii galgga rastildit. Dássásašvuođa ektui fertet ásahit ortnegiid nu, ahte buohkat geat ohcet ja geaidda njuolggadusat gusket galget sáhttit oažžut doarjaga. Danin vai dat geat leat manimuččas ohcamiid joavkkus eai báze eret ruhtaváilevuođa geažil. Vai ná ii dáhpáhuva, de ferte ovdagihtii analyseret ortnega, man oktavuođas vurdojuvvon ohcamat, juolludusat ja doarjjaortnegat ovttastahttojuvvojit. Dát dahkko jahkásaččat ollu stáhtalaš doarjjaortnegiid oktavuođas.</p>
<p>Danin ii sáhte ge čuoččuhit, ahte njuolggadusain livčče váikkuhus manosguvlui, vaikko muhtun eavttut rievdaduvvojit ge ovdamearkka dihtii dietnasiid ektui. Dábálaš lea, ahte njuolggadusat ohcanáigemeari oktavuođas biddjojuvvojit vuođđun.</p>
<p>Ovdamearkan sáhttit čujuhit ahte ortnegiid, nugo ovdamearkka dihtii albmotoadjolága oktavuođas lea dáhpáhuvvan nu, ahte njuolggadusat rievdaduvvojit nu ahte joavkkut mat leat rehkenastán oažžut doarjaga eai oažžoge doarjaga. Ná lea dahkkon ovdamearkka dihtii bargguhisvuođaoaju oktavuođas, ahte gáibádus dietnasii jos galgá oažžut oaju lasihuvvui 0.75 albmotoaju vuođđosupmis 1.25 álbmotoaju vuođđosupmái. Dát rievdadusat dahkkojuvvojedje geassemánu 28. b. 1996, ja bohte fápmui ođđajagimánu 1. b. 1997. Dát mearkkaša dan, ahte sii geat livčče ožžon bargguhisvuođa ruđa 0.75 álbmotoaju vuođđosupmiin fertejedje dohkkehit rievdadusa gasku jagi. Sis ge ii lean vejolašvuohta heivehit iežaset njuolggadusaide.</p>
<p>Go Sámediggeráđđi ii sáhte konstateret, ahte njuolggadusain livčče leamaš váikkuhus manosguvlui, de ii dahkkojuvvo mihkkege sin ektui geat báhce olggobeallái doarjjaortnega 1997s. Goittotge evaluerejuvvo ortnet vai dat buorebot juvssašii daid olahusjoavkkuid maid várás ortnet lea rehkenastojuvvon.</p>
<p>Mielddus: 24.03.98 beaiváduvvon reive Sámi ealáhusráđis</p>
<p><em type="bold">Gažaldat áirasis Per Sollis, Bargiidbellodaga sámediggejoavku: </em></p>
<p><em type="bold">BOHCCOT LEAT VÁRRA LOBIHEAMET BUKTOJUVVON BOAZODOALLOOROHAGAS FINNMÁRKKUS BOAZODOALLOOROHAHKII SAŽŽAI ROMSSAS. </em></p>
<p>Mii diehtit ahte bohccuiguin leat johtán Máhkarávjju boazoorohagas Finnmárkkus boazoorohahkii Sážžai Romssas. Dohko leat johtán vaikko <span type="quote">"Romssa guovllustivra"</span> ja <span type="quote">"Boazodoallostivra"</span> leatge biehttalan dan. Dát adnojuvvo lobihis johtimin go eará guovllu doalu sirdá nuppi guvlui, dán oktavuođas eará fylkii. Dákkár dagut eai leat dušše lobiheamit, muhto dát sáhttet maiddái billistit sámiid nama obalaččat ja erenoamážit sámeáššiid.</p>
<p>Mu gažaldat Sámediggeráđđái lea: Maid áigu Sámediggeráđđi bargat čorgen dihtii dilálašvuođaid mat leat bohciidan Saččas, ja hehtten dihtii dan, ahte ná fas ii geava?</p>
<p><em type="bold">Sámediggeráđi vástádus: </em></p>
<p>Sámediggeráđis lea leamaš oktavuohta boazodoallohálddašemiin áirasa Solli gažaldaga ektui, ahte bohccot várra fievrriduvvojit lobiheamet Máhkarávjjus Finnmárkkus boazodoallo orohahkii Sážžii Tromsii.</p>
<p>Nugo ášši lea otne, de lea dán fárreheami lobálašvuohta ain árvvoštallojuvvomin boazodoalu stivren orgánain. Nugo Sámediggeráđđi lea ožžon dieđuid ášši birra, de lea ášši vuolgán das go guoskevaš, gii dál lea fárren, lea ohcan ja su ohcan ođđa doalu ektui Sáččas lea biehttaluvvon. Dát ohcan lea biehttaluvvon 1997s. Dasto leat ožžon dieđuid, ahte son guhte dál lea fárren lea mannan ovtta dohkkehuvvon dollui Sáččas.</p>
<p>Sámediggeráđđi ádde nu, ahte dábálaš geavahus lea nu, ahte ovttas ássit gieđahallojuvvojit seamma láhkái go náitalan olbmot ge eará boazodoalloáššiin. Dohkkehuvvon orohagas lea oainnat lohpi earret eará ovttas ássiin leat iežaset bohccot ja bargat boazodoaluin ovtta ja seamma doalus nu guhká go mearriduvvon bajimuš boazolohku ii rastilduvvo.</p>
<p>Mii guoská dán konkrehta áššái, de oaivvilda Sámediggeráđđi ahte dát lea ášši maid boazodoalu stivrenorgánat berrejit meannudit boazodoallolága ektui ja ovddit geavahusa ektui.</p>
<p>Loahpas áigu ráđđi čujuhit Stuorradiggeproposišuvdnii nr. 49 (1997-98) - boazodoallo-šiehtadus - čk. 8.3. Dás lea Ráđđehus miehtan ahte nammaduvvo lávdegoddi, mas mandáhtan lea geahčadit boazodoallolága dainna ulbmilin, ahte ođasmahttit daid mearrádusaid mat earret eará gusket siskáldas diliid reguleremii boazodoalus. Obalaččat oaidná Ráđđi, ahte gažaldat mii guoská ovttas ássiid vuoigatvuođaide boazodoalus, lea ášši maid dát láhkalávdegoddi berre geahčadit.</p>
<p>Muđui eai leat Sámediggeráđis makkárge áigumušat hehttet nuoraid boazodoalus gávnnadeames ja ásaheames oktasaš doalu.</p>
<p><em type="bold">Gažaldat áirasis Roger Pedersen, Sámiid Válgalihtu sámediggejoavku: </em></p>
<p>Áššis 23/96 mearridii Sámediggi <span type="quote">"Sámi kulturviesuid ollislaš plána"</span>. Plánas ráhkaduvvui vuoruhanlistu kulturguovddážiin mat galge huksejuvvot. Dattetge daddjo mearrádusas ahte:</p>
<p><em type="italic">"Ovdal go Sámediggi sáhttá árvalit eará ođđa huksenplánaid realiserema, de ferte ollu dáláš kulturguovddážiidda sihkkarastit buoret ruhtadili jođiheapmái. </em>Dát guoská sihke Saemien Sijte:i Snoasas ja Sijti Jarnge:ei Árbordes ja Várjjat Sámi Museai Ujárggas." </p>
<p>Mii leat mediaid bokte gullan ahte Sámediggi lea bargamin sihkkarastit ruhtadeami Ájai Gáivuonas, Nuortasámi museai Njávdámis, ja kulturguovddážii Skániin/Evenáššis.</p>
<p>Nordlys-áviissas lávvardaga 25/4-98, lea čállojuvvon ahte: S <em type="italic">táhta ii sáhte váldit badjelasas ođđa Sámi kulturvisttiid huksema. Dan oaivvilda Kulturdepartemeanta ja biehttala Sámedikki Sámi kulturviesuid ja kulturinstitušuvnnaid plána </em>. Seamma čállosis siterejuvvo vuosttaskonsuleanta Roger Kalstad gii dadjá ahte " <em type="italic">Sámedikki oaivila mielde galgá stáhta máksit 100 proseantta sámi našuvnnalaš kulturviesu goluin, ja leage seamma oaivilis go Gáivuona gielddastivra ge </em>" mii oaivvilda, ahte Ája galgá leat sámi našuvnnalaš kulturguovddáš mearrasámi kultuvrra várás. </p>
<p>Mii sávvat vástádusa čuovvovaš gažaldagaide:</p>
<p>Sámediggeráđđi lea bargamin sihkkarastit eanet sámi kulturguovddážiid huksema, nugo Ája kulturguovddáža, Nuortasámi musea ja kulturguovddáža Skániin/Evenáššái. Lea go Sámediggeráđđi dál ožžon čielga lohpádusaid stáhtas dasa, ahte dálá sámi ásahusat ožžot dohkálaš doarjjaortnegiid <em type="italic">ovdal </em>go álggahuvvo bargu ruhtadeami oččodemiin ođđa visttiide? </p>
<list/><p>Lea go Sámediggeráđđi rievdadan vuoruhanlistu mii lea Sámi kulturviesuid ollislaš plánas? Go dál mii oaidnit medias, ahte muhtin kulturviessoprošeavttat mat leat vuollelis vuoruhanlisttus, hállet huksema álggaheami birra juo boahttejahkái, go fas earád birra ii gullo mihkkige?</p>
<list/><p>Makkár áigemeriid doaivu Sámediggeráđđi leat go vejolaš ođđa kulturviesuid huksemiidda?</p>
<list/><p>Leago jáhkehahtti, daid signálaid vuođul mat leat boahtán ovdan go Sámediggepresideanta lea ságastallan Stáhtaministarin ja eará stáhtaráđiiguin, ahte stáhta beales háliidit guokte mearrasámi kulturguovddáža, namalassii Ája ja Várjjat Sámi Musea?</p>
<list/><p>Sáhttá go Ája ásaheapmi mearrasámi kulturguovddážin, man ge láhkái dagahit dan, ahte Várjjat Sámi Musea ii jovssa ge stáhtusa našuvnnalaš mearrasámi guovddážin, ja ahte dat dán geažil ii oaččo stáhtas doaibmadoarjaga, nugo lea eaktun Sámi kulturviesuid ollislaš plánas?</p>
<p><em type="bold">Sámediggeráđi vástádus: </em></p>
<p>Sámediggeráđđi geardduha dan maid ráđđi vástidii Roger Pedersenii mannán dievas-čoahkkimis seamma áššis (gažaldat Sámediggeráđđái) guoská sámi kulturguovddážiidda ja daid ruhtadeapmái; Sámediggeráđđi doalaha dikki mearrádussii áššis 23/96 dassážii go dikki dievasčoahkkin mearrida eará. Ráđđi fuomášuhtii dikki dalle, ahte Ráđđehus Kulturdepartemeantta bokte ii čuovvol Sámedikki eavttuhusa, mii guoská doaibmajuohkáseapmái sámi kulturinstitušuvnnaid ja -guovddážiid doaimma ruhtadeami ektui, ja ná dalle maiddái dikki eavttuhusa, mii guoská našuvnnalaš sámi kulturinstitušuvnnaide/guovddážiidda. Stáhtabušeahtas gávdnojit dušše guokte našuvnnalaš sámi kulturinstitušuvnna: Beaivváš Sámi Teáhter ja Sámiid Vuorká-Dávvirat.</p>
<p>Sámediggeráđđi lea viiddis ovttas barggu bokte geahččalan hehttet Stuorradikki buktimis oaiviliid sámi kulturviesuide go Stuorradiggedieđáhusat Norgga sámepolitihka birra meannuduvvojedje dán jagi, ja bivdit Kulturdepartemeantta árvvoštallat Sámedikki eavttuhusa ođđasit. Sámedikki presideanta ja fylkasátnejođiheaddjit njeallji davimuš fylkagielddas leat earret eará čállán reivve gieldakomiteai njukčamánu 31. b. 1998 dán birra. Gieldakomitea ii leat dattetge iežas árvalusas nr. 145 čuovvolan ávžžuhusa, ja lea váldoáššis dohkkehan Ráđđehusa ektui dan, mii guoská sámi kulturviesuide.</p>
<p>Sámediggeráđđi lea ovdal namuhan, ahte ráđđi áigu álggahit sámi kulturviesuid ollislaš plána ođasmahttima. Go plána fas meannuduvvo, de galget dikki áigumušat dávistit dasa, mii lea realistalaš sámi kulturviesuid čađaheapmái. Meannudeami oktavuođas juogaduvvojit doaibma ja sadji dáláš ja plánejuvvon kulturviessoprošeavttaid <em type="italic">gaskka </em>. Sámediggeráđđi sávvá ahte sámediggevuogádat galgá sáhttit dohkkehit ođđa kulturviessoprošeavttaid, maiddái latnjaprográmmaid. Ráđi mielas leat menddo stuorra áigumušat sihke doaimmaid ja boahttevaš láigoheaddjiid ektui. Sámediggeráđđi oaidná dikki bargun dahkat prošeavttaid eambbo realistalažžan, ja ná maiddái sáhttit sihkkarastit doaibmaruhtadeami dáláš ja boahttevaš kulturguovddážiidda. </p>
<p>Sámediggeráđđi bargá ge ná sámi kulturguovddážiid/institušuvnnaid doaibmaruhtadeami sihkkarastimiin. Ráđđi bargá seammás vuoruhanlisttu duohtandahkamiin, mii guoská dáláš ja ođđa sámi kulturguovddážiid/institušuvnnaid huksemii, nugo mearriduvvon áššis 23/96. Sámediggeráđđi bargá dán mearrádusa ektui, sihke dan ektui, ahte doaibmaruhtadeapmi vuosttažettiin sihkkarastojuvvo dáláš visttiide, ja de ahte bajimužžii vuoruhuvvon huksemat/ ođđa visttiid huksen álggahuvvošii.</p>
<p>Mii guoská dasa, ahte oažžut dieđuid/vástádusa guovddáš eiseválddiin ahte dáláš sámi kulturguovddážiidda vuosttažettiin galgá sihkkarastojuvvot doaibmaruhtadeapmi, de čujuhit mii Stuorradikki dieđáhussii nr. 41 (1996-97) ja Árvalussii nr. 145. Dát mearkkaša dan, ahte Sámedikki mihttomeari dorjot sihke Ráđđehus ja Stuorradiggi. Dattetge ii dohkket Ráđđehus Sámedikki definišuvnnaid ja stahtusa, mii guoská sámi kulturinstitušuvnnaide/ guovddážiidda, ja dan geažil eai boađe áktánas bohtosat otnáš sámi kulturviesuid doaibmaruhtadeami ektui.</p>
<p>Sámediggeráđđi oaidná realistalažžan ja ahte lea dárbu oažžut eanet sámi kulturguovddážiid, gč. ráđi árvalusa áššis 21/98 Sámi riddo- ja vuotnaguovlluid doaibmaplána - meannudeapmi. Ráđđi oaivvilda ahte kulturguovddážat dáin guovlluin leat erenoamáš dehálaččat dan barggus, mii guoská sámi kultuvrra ja giela suodjaleapmái, ovddideapmái ja ealáskuhttimii. Sámediggeráđđi lea viiddis ovttasbarggu bokte geahččalan duohtan dahkat dikki mihttomeari, mii guoská doaibmavuođu sihkkarastimii ja ođđa arenaid háhkamii sámi kultuvrii, sihke Ráđđehusa Davvi-Norgga lávdegotti ja Riikaoasselávdegotti bokte. Nugo daddjon, de áigu ráđđi namuhuvvon meannudeames árvvoštallat stáhtusa, definišuvnnaid, rolla- ja doaimmaid juohkáseami buot sámi kulturinstitušuvnnaid/guovddážiid ektui, maiddái mearrasámi guovlluid ektui.</p>
<p>Mii guoská ođđa sámi kulturviesuid huksema áigemeriide plánema rájes huksemii, de lea dat gitta sihke das movt Sámediggi prioritere prošeavtta, prošeavtta realitehtas, dáláš visttiid doaibmavuođus jna. Nuppiin sániiguin daddjon, de lea váttis árvvoštallat áigemeriid. Dattetge lea viehka čielggas, ahte prošeavttat mat eai leat bajás prioriterejuvvon dikki vuoruhanlisttus, sáhttet šaddat vuordit realiserema uhccimusat 10 jagi.</p>
<p>Mielddus: Njukčamánu 31. b. 1998 beaiváduvvon reive Stuorradikki gieldakomiteai </p>
<p><em type="bold">Gažaldat áirasis Amund Eriksen, Friija joavku: </em></p>
<p>Lean ožžon lobi oasálaččas geasa dát guoská, bidjat mielddusin kopiija reives mii lea vuolggasadjin áššái, mii lea boktán stuorra beroštumi medias min guovllus. Ášši guoská rasismii valáštallanšilljus. Dát konkrehta ášši lea váidaluvvon spábbačiekčanlihttui, danin go dušše váruhus gárttai <span type="quote">"ráŋggáštussan"</span> Langnes ILii, daid namuhuvvon gaskavuođaid geažil.</p>
<p>Mun háliidan ahte Sámediggeráđđi dábálaš vuođu mielde sáhttá valáštallanlihttuin váldit ovdan čuolmmaid ja geahčadit sáhttá go njuolggadusaid buoridit ja sáhttá go miellaguottuid bargu buoriduvvot, danin vai eastada rasismma valáštallanšilljus.</p>
<p>Mu gažaldat lea ahte, áigu go Sámediggeráđđi čuovvolit váttisvuođaid, ja vejolaččat maid ráđđi konkrehta áigu bargat dán oktavuođas?</p>
<p><em type="bold">Sámediggeráđi vástádus: </em></p>
<p>Sámediggeráđđi oaidná, ahte valáštallanšilljus leat rasistalaš dáhpáhusat, maiddái kopiija bokte reives, masa áirras Amund Eriksena čujuha, ja eará ovddamearkkaid bokte mat medias leat leamaš eará distrivttain.</p>
<p>Sámediggeráđi mielas lea váidalahtti go dákkár miellaguottut, maidda dás čujuhuvvo ain leat váttisvuohtan. Danin áigu ráđđi váldit oktavuođa Norgga valáštallanservvin iskan dihtii maid searvi vejolaččat lea dahkan valáštallama ja rasismma ektui, ja makkár plánat sis leat dákkár váttisvuođaid ektui boahtteáiggis.</p>
<p>Sámediggeráđđi áigu maiddái čujuhit dasa ahte Stuorradiggi doarju geahččalanortnega álggaheami; ahte álggahuvvo guovddáš mii galgá gozihit dilálašvuođaid rasisma ja vealaheami ektui. Bajábealde namuhuvvon ášši lea dakkáraš maid sáhttá sáddet dohko go guovddáš doaibmagoahtá.</p>
<p><em type="bold">Gažaldat áirasis Willy Olsen, Bargiidbellodaga sámediggejoavku: </em></p>
<p>Media ja muhtun politihkkárat leat maŋimuš áiggi nannosit čuoččuhan, ahte EEO-njuolggadusat hehttejit ja gáržžidit eiseválddiid distriktapolitihkalaš váikkuhangaskaomiid geavahusa Finnmárkkus ja Davvi-Tromssas. Jos dát leaš duohta, de livččii dát eahpitkeahttá dramáhtalaš lávki maŋosguvlui, dan máŋgga jagáš distriktapolitihkalaš barggus váikkuhan-gaskaoapmeguovllus.</p>
<p>Dan bajábealde namuhuvvoma vuođul divun ge gažaldaga Sámediggeráđđái:</p>
<p>Áigu go Sámediggeráđđi nie dušše dohkkehit dan, mii čuoččuhuvvo, ahte EEO-njuolggadusat raššudit distriktapolitihkalaš váikkuhangaskaomiid geavahusa vejolašvuođaid Finnmárkkus ja Davvi-Tromssas, ja maid áigu ráđđi bargat čielggadan dihtii váikkuhusaid, mat erenoamážit gusket sámi beroštumiide váikkuhangaskaoapmeguovllus?</p>
<p><em type="bold">Sámediggeráđi vástádus: </em></p>
<p>Sámediggeráđđi čujuha ahte distrivttapolitihkalaš váikkuhangaskaoapme doaibmaguovlu lea juogaduvvon golmma sierra guvlui A, B ja C. Finnmárku ja Davvi-Tromsa leat gullan A guvlui gos maksimála doarjjamearri lei dohkkehuvvon 50% . Sis-Finnmárkku nuppástuhttinprográmma oktavuođas lea ESA, EEO-šiehtadusa gozihanorgána, dohkkehan doarjjameari gitta 60 % investerenprošeavttaide, ja 75 % fitnodatovddidandoaimmaide nuppástuhttingielddain Guovdageainnus, Kárášjogas, Deanus ja Porsáŋggus. Dát gustogohte 1994 čavčča rájes ja dohkkeheapmi bistá jagi 1998 lohppii (gč. Sd.dieđ. nr. 41 (1996-97) čuokkis 15.10 s. 85).</p>
<p>Iežas regiovnnalaš- ja distrivttapolitihkalaš válddahallamis Stuorradiggái cuoŋománu 30. b. 1998, celkkii Ragnhild Queseth Haarstad čuovvovaččat ášši birra:</p>
<p><em type="italic">"Loahpas áiggun mun dušše muitalit, ahte ráđđehus lea dahkan mearrádusa ođđa doaibmaguovllu hárrái distrivttapolitihkalaš váikkuhangaskaomiid várás. Ođđa doaibmaguovlu dávista ESA eavttuhussii. Ođđa doaibmaguovlu dagaha dan, ahte 17 gieldda nanosmahttojuvvojit dálá doaibmaguovllu ektui. Muhto maksimála doarjjamearri unniduvvo 50 proseanttas 45 prosentii Finnmárkkus ja Davvi-Tromssas. Doarjjamearri B ja C guovlluin ii muđui leat rievdaduvvon. </em></p>
<p><em type="italic">Ráđđehus lea leamaš eahpádusas dán áššis. Maksimála doarjjamearit geavahuvvojit dattege nu hárve, ahte unnidemiin lea hui unnán praktihkalaš váikkuhus. Eará muđui áigut mii čuovvut dili dárkilit ja árvvoštallat molsaeaktolaš vugiid maiguin buoridit eavttuid ealáhusovddideapmái distrivttain - ja erenoamážit mii guoská Finnmárkui ja Davvi-Tromsii." </em></p>
<p>Sámediggeráđđi čujuha stáhtaráđi válddahallamii ja lea dán vuođul veahá eahpádusas, ahte lea go maksimála doarjjameari unnideapmi 50 proseanttas 45 prosentii, <em type="bold">" </em><em type="italic">dramáhtalaš lávkki ruovttoluotta, dan máŋgga jagáš distrivttapolitihkalaš bargui mii lea váikkuhangaskaoapme-guovllus" </em>nugo áirras Willy Olsen orru ballamin. Nuppe dáfus sáhttá mannat dien guvlui jos dat ceahkkálaston bargoaddidiva ferte heaittihuvvot. Ráđđi čujuha dasa ahte lea jođus digáštallan ášši birra EEO-njuolggadusaid ektui. </p>
<p>Mii guoská Sámi ovddidanfondii, de čujuha Sámediggeráđđi, ahte EEO-šiehtadusa stáhtadoarjjanjuolggadusat leat guorahallojuvvon Sd. dieđáhusas nr. 41 (1996-97) Norgga sámepolitihkka, maid Sámediggi meannudii guovvamánu ollesčoahkkimis dán jagi. Das oidno earret eará ahte:</p>
<p><em type="italic">"Measta buot doarjagat, mat juolluduvvojit SUFas, gullet smávvadoarjagiid njuolggadusaid vuollái EEO-šiehtadusa stáhtadoarjjanjuolggadusain. Dát mearkkaša dan, ahte doarjja dábálaččat ii juolluduvvo eambbo go 100 000 ECU (sullii 804.000 kruvnnu) ovtta fitnodahkii golmma-jagi áigodagas. Stuorát áššiin ráddjejit maksimála lobálaš doarjjamearit almmolaš doarjaga, daid sierra guovlluin eanadieđalaš doaibmaguovllus." </em></p>
<p>Dát mearkkaša dan, ahte dat rievdadeamit maid Ráđđehus lea dahkan, gusket maiddái SUFii, spiehkastan leat dat ovdalis namuhuvvon nuppástuhttingielddat.</p>
<p>Sámediggeráđis, nugo áirasis ge, lea fuolla vejolaš boahttevaš ráddjejumiin distrivttapolitihkalaš váikkuhangaskaomiiid geavahusas EEO-šiehtadusa njuolggadusaid geažil. Dán leat mii dovddahan ovttas Davvi-Norgga ja Davvi-Trøndelága riikkaoasselávdegottiin, guovddáš eiseválddiide Ráđđehusa Davvi-Norgga lávdegottis.</p>
<p>Dán rádjái ii leat Sámediggeráđis leamaš ágga čađahit sierranas iskkademiid vejolaš váikkuhusain go doarjjamearri unniduvvui 50 proseanttas 45 prosentii, go dát lea juoga maid livčče vásihusaid vuođul ferten iskadit juohke áššis ovddeš doarjjageavahusa ektui. Muhto Sámediggeráđđi čuovvu ovdáneami hui dárkilit ovttas Riikkaoasselávdegottiin, eat ge mii dohkket ahte vejolašvuođat distrivttapolitihkalaš váikkuhangaskaomiide sámi guovlluin gáržžiduvvojit eambbo. Ráđđi oaidná dattetge, ahte seaiva distrivttapolitihkalaš ákkaid vuođul sáhttá leat váttis oažžut áddejumi ESA guovdu. Danin áigut ge mii dan viidásat ákkastallamis eavttuhit, ahte dáin gažaldagain garraseabbot deattuhuvvo eamiálbmotdimenšuvdna, ja seammás ávžžuhit eará politihkalaš orgánaid dahkat vástesaččat. Ráđđi áigu bargat dan ala ahte oažžut joatkašuvvat spiehkastagaid mat leat dahkkojuvvon dan njeallji gieldda ektui Sis-Finnmárkku nuppástuhttinprográmma oktavuođas, ja áigu maiddái divvut gažaldaga ahte iigo vástesaš berre gustot eará guovlluin ge Sámi ovddidanfoandda doaibmaguovllus.</p>
<p><em type="bold">Gažaldat áirasis Amund Eriksen, Friija joavku: </em></p>
<p>Čujuhan áviisačállosiidda mat leat mielddusin, main lea čállojuvvon vejolaš čearddaid registreremiid birra guovddáš eiseválddiid olis.</p>
<p>Dan oktavuođas leat mus guokte gažaldaga.</p>
<p>Leago Sámediggeráđđi iskkadan ášši?</p>
<p>Maid áigu Sámediggeráđđi bargat čuovvolan dihtii ášši?</p>
<p><em type="bold">Sámediggeráđi vástádus: </em></p>
<p>Áirasis Amund Eriksenis leat guokte gažaldaga Sámediggeráđđái ášši birra mii lea leamaš medias maŋimuš áiggi, gos čuoččuhuvvo ahte guovddáš eiseválddit registrerejit olbmuid čearddaid vuođul.</p>
<p>Dán ášši oktavuođas lea Sámedikki presideanta sádden reive dearvvasvuođaministarii Dagfinn Høybråten, ja gáibidan ahte guorahallojuvvo, mii dán áššis lea dáhpáhuvvan. Reive lea dán vástádusas mielddusin. Nugo ášši lea dál, de vuordá Sámediggeráđđi dearvvasvuođa-ministara vástádusa, ovdal go mearridit mo ášši čuovvolit.</p>
<p>Nugo oidno reives mii lea sáddejuvvon stáhtaráđđái, de lea Sámediggeráđis fuolla daid dieđuid hárrái, mat dán rádjái leat boahtán ovdan medias. Dieđuin mat mediain leat, vuhtto ahte olbmot leat vealahuvvon sin etnálaš gullevašvuođa geažil, dás maiddái sámi álbmogii gullevašvuođa geažil. Ráđđái lea hirbmat dehálaš ahte norgalaš eiseválddit čielggadit gaskavuođaid das mii orru leamen sevdnjes kapihttal Norgga historjjás.</p>
<p><em type="bold">Eavttuhus 1, áirasis Steinar Pedersen, Bargiidbellodaga sámediggejoavku: </em></p>
<p><em type="bold">VUOIGGALAŠVUOHTA LOTNOLASEALÁHUS BARGIIDE </em></p>
<p>Sámediggi čujuha Bargiidbellodaga mearkkašumiide áššis 7/98 - Vuollásaš ráđiid jahkedieđáhusat jahkái 1997 - Mearkkašumit, ja Bargiidbellodaga, Guovddášbellodaga ja Sámiid Válgalihtu 27.02.98 beaiváduvvon reivii daid lotnolasealáhusbargiid birra, geat jagis 1996 gillájedje dan geažil go njuolggahusat váikkuhedje maŋosguvlui nu, ahte sii geavahusas eai ožžon vejolašvuođa ohcat jođihandoarjaga.</p>
<p>Sámediggi bivdá, ahte dilálašvuođat láhččojuvvojit nu ahte áigeguovdilis lotnolasealáhusbargit sáhttet ovddidit ohcama jahkái 1996, daid njuolggadusaid mielde mat rievtti mielde dalle galge gustot.</p>
<p><em type="bold">III. Jienasteapmi </em></p>
<p>39 áirasis ledje 39 čoahkis.</p>
<list><p type="listitem">Eavttuhus 1 gessojuvvui ruovttoluotta.</p>
</list><p>Ášši loahpahuvvui jienasteami haga.</p>
<p><em type="bold">IV. Beavdegirjelasáhus </em></p>
<p>Dán áššis ii gáibiduvvon lasáhus beavdegirjái.</p>
<p><em type="bold">V. Sárdnunlistu ja replihkkavuorut </em></p>
<p>Sáhkaovddideaddji</p>
<p>Replihkka</p>
<p>1.</p>
<p>Steinar Pedersen</p>
<p>2.</p>
<p>Berit Ranveig Nilssen</p>
<p>3.</p>
<p>Steinar Pedersen</p>
<p>4.</p>
<p>Berit Ranveig Nilssen</p>
<p>5.</p>
<p>Willy Olsen</p>
<p>6.</p>
<p>Egil Olli</p>
<p>7.</p>
<p>Sven-Roald Nystø</p>
<p>8.</p>
<p>Steinar Pedersen</p>
<p>9.</p>
<p>Berit Ranveig Nilssen</p>
<p>10.</p>
<p>Steinar Pedersen</p>
<p>11.</p>
<p>Per Solli</p>
<p>12.</p>
<p>Ing-Lill Pavall</p>
<p>13.</p>
<p>Per Solli</p>
<p>14.</p>
<p>Jarle Jonassen</p>
<p>15.</p>
<p>Ing-Lill Pavall</p>
<p>16.</p>
<p>Roger Pedersen</p>
<p>17.</p>
<p>Ragnhild Nystad</p>
<p>18.</p>
<p>Roger Pedersen</p>
<p>19.</p>
<p>Ragnhild Nystad</p>
<p>20.</p>
<p>Willy Ørnebakk</p>
<p>21.</p>
<p>Amund Eriksen</p>
<p>22.</p>
<p>Isak Mathis O. Hætta</p>
<p>23.</p>
<p>Willy Olsen</p>
<p>24.</p>
<p>Sven-Roald Nystø</p>
<p>25.</p>
<p>Willy Olsen</p>
<p>26.</p>
<p>Ragnhild Nystad</p>
<p>27.</p>
<p>Sven-Roald Nystø</p>
<p>28.</p>
<p>Peder Mathisen</p>
<p>29.</p>
<p>Amund Eriksen</p>
<p><em type="bold">VI. Sámedikki mearrádus maŋŋá jienasteami lea ná: </em></p>
<p>Geahča čuoggá III. Jienasteapmi.</p>
<p>Ášši meannudeapmi loahpahuvvui miessemánu 26. b. dii. 17.30.</p>
<p><em type="bold">Ášši 19/98 Ođđa áššiid almmuheapmi </em></p>
<p>Ášši meannudeapmi álggahuvvui miessemánu 26. b. dii. 17.30.</p>
<p><em type="bold">I. Áššebáhpirat </em></p>
<p><em type="bold">Ášši 1 áirasis Eva Josefsen, NSRa sámediggejoavku: </em></p>
<p><em type="bold">MEARKKAŠUMIT ÁRVOKOMIŠUVDNII, REFERÁNSAJOAVKKU NAMMADEAPMI </em></p>
<p>Sámediggi nammada referánsajoavkku mii galgá buktit mearkkašumiid Sámedikki áirasii Árvokomišuvnnas. Referánsajoavku galgá ovddastit sámi servodaga eatnatgeardáivuođa.</p>
<p><em type="bold">Ášši 2 áirasis Leif Elsvatn, Bargiidbellodaga sámediggejoavku: </em></p>
<p><em type="bold">Eavttuhus doallat Sámedikki ollesčoahkkima Mussiris, miessemánus 1999, Vápste gielddas.  </em></p>
<p>Bargiidbellodaga sámediggejoavku eavttuha ahte Sámedikki ollesčoahkkin miessemánus 1999 dollojuvvo Mussiris, Vápste gielddas.</p>
<p>Ágga: <span type="quote">"Vefsndalføret"</span> mas leat gielddat; Gála, Árbordi ja Vápste, lea boares sámi ássanguovlu gos sihke boazodoallu ja markasámi heiveheapmi leat oahpes ealáhusat. Lea dehálaš, ahte sámit dán guovllus besset čatnat lagat oktavuođa Sámedikki doaimmaide, ja dáinna lágiin sáhttit váikkuhit sámi giela ja eará sámi kulturdovdomearkkaid ealáskahttimii.</p>
<p>Jos ollesčoahkkin miessemánus 1999 dollojuvvo Vápstes, de giddešii dát fuomášumi erenoamážit sámiide guovllus ja lullisámiide obalaččat.</p>
<p><em type="bold">Ášši 3, áirasis Geir Liland, SVFa Sámediggejoavku </em></p>
<p><em type="bold">LUOSSABIVDIT GEAT LEAT MASSÁN BIVDOVUOIGATVUOĐAID MAŊŊÁ GO RÁFÁIDUHTTINGUOVLLUT JOHKANJÁLMMIIN LEAT VIIDDIDUVVON. </em></p>
<p>Go bivdu álggii dán jagi, de leat 58 guolásteaddji Finnmárkkus massán luossabivdorivttiid báikkiin gos bivdorievttit dávjá leat árbejuvvon buolvvas bulvii. Duogáš lea dat, ahte Fylkamánne almmá man ge haga lea viiddidan ráfáiduhttinguovlluid johkanjálmmiin viehka eahpečielga vuođustusain. Dát guoská maiddái báikkiide, gos olbmot leat lotnolastán luossabivddu eanadoaluin priváhta eatnamis. Árvu, sihke geavahusárvu ja vuovdinárvu dáin eatnamiin lea fuotnánan go luossabivdu lea gildojuvvon. Dát lea dáhpáhuvvan almmá, ahte sii geaidda dát guoská livčče ožžon makkárge buhtadusa.</p>
<p>Porsáŋggus lea gieskat duomu bokte vuoittahallan muhtin leaska, ja jáhkehahtti lea, ahte son ii nagot máksit guoddaleami. Jáhkkimis bohtet eambbo dákkár áššit rievtti ovdii, muhto sis, geaidda dát guoská, eai dáidde leat doarvái ruhtafámut maiguin sáhttet čuoččuhit iežaset rivttiid, ja loahpas sáhttá alimusriekteduopmu mearridit ášši agibeaivái.</p>
<p>Vuođđolágapáragráffa 105 vuođul lea riikaássiin, geat masset eatnamiiddiset servodahkii buorrin vuoigatvuohta oažžut buhtadusa. Muhto dát ii boađe sáhkii ge dáid áššiid oktavuođas.</p>
<p>Dárogiel sátnevájas leage ahte riekta galgá leat riekta, muhto mii diehtit maiddái, ahte go rievttihisvuođa áigot gohčodit riektin, de geavaha stáhta Alimusrievtti. Danin áigu SVFa sámediggejoavku garrasit ávžžuhit Sámediggái ahte ii galgga leat passiiva dassážii go alimusriekteduopmu addá dákkár vealahemiide fámu lága hámis.</p>
<p><em type="bold">Ášši 4, áirasis Willy Olsen, Bargiidbellodaga sámediggejoavku: </em></p>
<p><em type="bold">Diehtu Gussanjárgga poastakántuvrra heaittiHEAMI BIRRA  </em></p>
<p>Bargiidbellodaga sámediggejoavku čujuha Gussanjárgga Gilisearvvi oktavuođa váldimii, 03.04.98 - ahte Gussanjárgga poastakántuvrra berrešii doalahuvvot.</p>
<p>Joavku váldá oasi giliolbmuid fuolas ja doarju ollásit barggu ahte doalahit poastakántuvrra. Dán oktavuođas áigut ávžžuhit Sámediggeráđi giddet fuomášumi dán ja eará sullasaš áššiide. Ráđđi berre diehtit ahte earret eará eallindárbbašlaš lagašgávpi ja bensinstášuvnda leat jávkamin eret giliservodagain. Bivdit maiddái Sámediggeráđi árvvoštallat sierralágan doaibmabijuid smávvaservodagaide go dákkár vuođđostruktuvra rievdaduvvo.</p>
<p>Dál leat oidnán ahte lea politihkalaš ovttaoaivilvuohta dán birra, ja leat duhtavaččat dainna. Dán ovttaoaivilvuođa berre garraseabbot jorahit politihkalaš dahkkun, earret eará beanta bágget guoskevaš eiseválddiid. Berre árvvoštallojuvvot, ahte sáhttá go Sámi ovddidanfoandda ruđaid geavhit doarjjaortnegin boahtteáiggis.</p>
<p><em type="bold">Ášši 5 áirasis Geir Tommy Pedersen, NSRa sámediggejoavku: </em></p>
<p><em type="bold">DIEHTOJUOHKIN MAS LEA VUOLGGASADJIN SÁMI VUOIGATVUOĐALÁVDEGOTTI ČIELGGADUS NAČ 1997:4 </em></p>
<p>Sámediggi ferte geahččalit álggahit diehtojuohkima álbmogii ea.ea. álbmotčoahkkimiid bokte. Diehtojuohkima berre ovddidit/čađahit ovttasráđiid gielddaiguin ja fylkagielddaiguin.</p>
<p><em type="bold">Ášši 6, áirasis Nils Henrik Måsø, Guovddášbellodaga sámediggejoavku: </em></p>
<p><em type="bold">Sámi párlamentáralaš Ráđđi  </em></p>
<p>Guovddášbellodaga sámediggejoavku bivdá ahte boahtte ollesčoahkkimis čuvgejuvvo viidát Sámi Párlamentáralaš Ráđi ásaheami birra.</p>
<p><em type="bold">Ášši 7 áirasis Asbjørg Skåden, NSRa sámediggejoavku: </em></p>
<p><em type="bold"><span type="quote">"ØSEVANNET"</span> OĐĐASIT REGULEREN </em></p>
<p>Norgga čázádagat ja fápmodoaimmahat galgá dál meannudit plánejuvvon <span type="quote">"Øsevannet"</span> regulerema Rivttás. </p>
<p>Reguleren váikkuha hirbmat negatiivvalaččat olles <span type="quote">"Øse"</span>ii ja čázádahkii muđui.</p>
<p>NSRa sámediggejoavku bivdá Sámedikki čuovvolit ášši ja fuolahit, ahte váikkuhusiskkadan-čielggadeapmi goziha sámi beroštumiid.</p>
<p><em type="bold">Ášši 8 áirasis Geir Tommy Pedersen, NSRa sámediggejoavku: </em></p>
<p><em type="bold">Olggut guolástusetáhta ođđasitorganiseren  </em></p>
<p>Ođđajagimánus meannudii Stuorradiggi Od.prp. nr. 33 (1996-97) / nr. 2 (1997-98) Od.prp. nr. 18 eavttuhusa bokte (1997-98). Guolástusdepartemeantta bealis lea álggahuvvon barggut oažžut sadjái ođđa organiseren struktuvrra Guolástusdirektoráhtii ovdal suoidnemánu 15. beaivvi dán jagi, ja olles proseassa galgá leat álggahuvvon ovdal ođđajagimánu 1. b. 1999.</p>
<p>Od.prp. eavttuhus ii guoskat sámi beroštumiid ii ovttain ge sániin. Ođđasit organiseren-proseassa ja daid mearrádusaid ektui mat leat juo mearriduvvon, ferte Sámediggi gáibidit beassat leat mielde barggus viidáseabbot.</p>
<p>Sámediggi ferte ovttasráđiid Guolástusdepartemeanttain gávdnat bargovuogi mii sihkkarastá sámi beroštumiid ođđasit organiseremis ja hápmehit konkrehta eavttuhusaid doaibmabijuide ja oassálastimii.</p>
<p>Dárkkisteami ja oaivadusbálvalusa sentraliserema bokte heaittihuvvojit gieldalaš oaivaduskántuvrrat ja guolástuslávdegottit, mii mielddisbuktá ahte jávket dat báikái giddejuvvon dieđut ja doarjjaapparáhtta, ja mii <em type="italic">erenoamážit </em>buktá ođđa dili sámi guolásteaddjiide. Aŋkke gáibida dát molssaeavttu mainna sihkkarastit smávvaguolásteaddjiid rivttiid. Sámediggi sáhttá ea.ea. gáibidit guolástusoaivadus virggiid Sámediggái gozihan dihtii dán. </p>
<p><em type="bold">Ášši 9 áirasis Tor Nilsen, NSRa sámediggejoavku: </em></p>
<p><em type="bold">LOTNOLASDOALLU JA DUODJI FÁGAN JOATKKASKUVLLAS </em></p>
<p>Lotnolasdoallu ja duodji leat buolvvas bulvii leamaš vuođđun sámi riddoservodagaide ja eará boaittobeal báikkiide. Dát maŋimuš áiggi doaibmavuohki mearas ja guolástusas leat dagahan dan, ahte lotnolasdoaimmat leat jávkan. Jos galgat seailluhit ássama guovlluin gos ballu eretfárremii lea stuoris/boaittobealbáikkiin (sámi riddo- ja vuotnaguovlluin), fertet mii áŋgiruššat lotnolasealáhusain. Lotnolasealáhusa sáhttá doaimmahit nannámis seamma bures go rittus ge.</p>
<p>Mii bivdit Sámedikki bargat aktiivvalaččat oažžut lotnolasdoaimma ja duoji fágan joatkkaskuvllaide.</p>
<p><em type="bold">Ášši 10 áirasis Tor Nilsen, NSRa sámediggejoavku: </em></p>
<p><em type="bold">SÁMEGIELLA JOATKKASKUVLLAS </em></p>
<p>Sámegiella fálaldat Ráissá joatkkaskuvllas lea heaittihuvvomin 1998 čavčča rájes dan geažil go oahpaheaddjit váilot.</p>
<p>Oahppit geain lea leamaš sámegiella vuođđoskuvllas ja nuoraidskuvllas, eai oaččo sámegiella fálaldaga joatkkaskuvla dásis Ráissá joatkkaskuvllas. Ráissá joatkkaskuvla ferte addit sámegiella fálaldaga oahppiide Davvi-Tromssas, Finnmárkkus ja eará guovlluin. Lassin dása berre Ráissá joatkkaskuvla maiddái fállat sámegiela c-giellan, mii lea čoavdda alit ohppui (oahpaheaddjioahppu/universitehta).</p>
<p>Oahppit, geat sávvet sámegiela fágabirrasis fertejit beassat oahppin sámi joatkkaskuvllaide fylkarájáid rastá.</p>
<p><em type="bold">Ášši 11 áirasis Arvid Skjellhaug, NSRa sámediggejoavku: </em></p>
<p><em type="bold">Rávttošnjárgga luonddusuodjalan guovllu viiddideapmi  </em></p>
<p>Finnmárkku fylkamanni eavttuha, ahte Rávttošnjárgga luonddusuodjalanguovlu viiddiduvvošii oktiibuot 920 km2. Otnáš areála lea 98 km2 ja viiddideapmi ollásit 822 km2. Dát eavttuhus mielddisbuktá dan, ahte olles 20% Porsáŋggu gieldda areálain laktojuvvo luonddusuodjalanguvlui.</p>
<p>Dát sáhttá buktit dramáhtalaš váikkuhusaid álbmogii gielddas gos váldoáššis ásset sápmelaččat ja man oktavuođas historjálaččat go geahččá leat ovttabealát sámi kultureatnadat, iige nugo ovddiduvvo maŋimuš meahcceguovlu Finnmárkkus. Historjálaš mearrasámi kultureatnadat massojuvvo, jos earát olggobealde galget sáhttit bidjat njuolggadusaid luonddu ja luonddu gáhttema geavaheapmái ja hálddašeapmái.</p>
<p>Dán eavttuhusas lea mearkkášupmi ollu guhkkelii go boazodoalu beroštumiide ja muđui ge lea eavttuhuvvon guovllu viiddideapmi mearrasámi ássama guovddáš guovlluin.</p>
<p>Dáid viiddidanplánaid oktavuođas bivdá NSRa sámediggejoavku, ahte Sámediggi ávžžuhivččii Ráđđehusa fuolahit das ahte;</p>
<p>Sámediggi lea maŋimuš mii meannuda gulaskuddaninstánsan ovdal go ášši Rávttošnjárgga luonddusuodjalanguovllu hárrái ovddiduvvo Ráđđehussii ja Stuorradiggái. Dasto lea dehálaš, ahte ráhkaduvvojit oktasaš njuolggadusat, mat buoremus vugiin gozihit sámi beroštumiid luonddusuodjalanguovlluid hálddašeami oktavuođas sámi guovlluin. Beroškeahttá gažaldagas viiddideamis dahje ii dán luonddusuodjalanguovllus, sáhttá dán barggu álggahit. Sámediggi áigu fuolakeahttá dán barggus leat friija gažaldagas, mii guoská viiddidepmái ja sáhttá meannudit dan sierra ovdamearkka dihte čakčamánu dievasčoahkkimis dán jagi. NSRa sámediggejoavku bivdá, ahte Sámediggi ávžžuha Ráđđehusa, ahte:</p>
<p>jođáneamosit nammaduvvošii lávdegotti, masa Sámediggi eavttuha 50% lahtuin, ja man bargun lea ráhkadit eavttuhusa luonddusuodjalan guovlluid njuolggadusaide sámi guovlluin.</p>
<p><em type="bold">Ášši 12 áirasis Jørn Are Gaski, Bargiidbellodaga sámediggejoavku: </em></p>
<p><em type="bold">Kulturgávpot Bergen 2000 - Sámi kultuvrra čalmmusteapmi  </em></p>
<p>Bergenis, dan boares Hansa-gávpogis, lea guhkes ja árbevirolaččat rikkis oktavuođat Davvi-Norgii ja ná maiddái sámi álbmogii. Hanseálaš gávpealbmáin leai sin áiggis monopola buot gávppašeapmái Davvi-Norggas, ja sii gávppašedje maiddái Guoládatnjárgga sápmelaččaiguin. Dat buvttii kapitála nu ahte Bergen sáhtii ovddidit iežas ođđaáigásaš Norgga stuorragávpogin nugo dat otne lea. Guolástus leai dehálaš ealáhus dán ovdáneames. Bergen huksejuvvui Davvi-Norgga goikeguliiguin. Dalle leage sámi álbmot ge váikkuhan dán ovdáneapmái.</p>
<p>Danin berre ge Sámediggi beassat galledit Bergena, vai oaidnit dan gávpoga, maid leat leamaš mielde huksemin. Dáid historjálaš linjáid ferte reflekteret, go Bergen gohčoduvvo Eurohpa kulturgávpogin. Danin fertesii ge sámi kultuvrra bures čalmmustit doppe dalle. Earret eará lea dehálaš, ahte Sámediggi doalašii dievasčoahkkima Bergenis, jagi čalmmustemi dihte. Bivdit Sámediggeráđi bargat viidáseabbot dainna áššiin.</p>
<p><em type="italic">Duogáš: </em></p>
<p>EO lea nammadan Bergena eurohpalaš kulturgávpogin jagis 2000. Bergen lea okta dan 8 eará gávpoga gaskkas, earret eará Brussela, Helssega, Bologna ja Reykjaviikka gaskkas. Juohke gávpot galgá čájehit dan mii lea erenoamáš gávpogis, guovllus ja riikkas. Bergena kulturgávpogis 2000 lea doaisttážii bušeahttarámma, mii lea sullii 100 milj. kruvnnu.</p>
<p>Kulturgávpot Bergen 2000 lea ovttalágan našuvnnalaš doallu, man oktavuođas áigumuššan lea čalmmustit doalu riikaviidosaččat. Kulturgávpoga Bergen 2000 áigumuššan lea ráhkadit stuorámus kulturčalmmusteami mii goassige lea leamaš Norggas. Dát galgá dahkkot ovttasráđiid regiovnnalaš, našuvnnalaš ja riikkaidgaskasaš kulturinstitušuvnnaiguin ja produseanttaiguin.</p>
<p>Kulturgávpot Bergen 2000 háliida hástalit ja movttiidahttit daidda- ja kultureallima, dutkaninstitušuvnnaid, mátkkoštus- ja ealáhuseallima ja almmolaš eiseválddiid áŋgiruššat Bergen 2000 kulturgávpoga ektui.</p>
<p>Kulturgávpot Bergen 2000 váldoulbmil lea laktojuvvon ovttasbargui, oassálastimii ja dovddasteapmái. Dát doahpagat čatnasit oktii. Dovddasteapmi mearkkaša áddejumi, gierdevašvuođa ja leat rabas dieđuide ja sávaldagaide.</p>
<p>Kulturgávpot Bergen 2000 oktavuođas berre Sámediggi oaidnit vejolašvuođa, ja doallat dievasčoahkkima Bergenis jagis 2000.</p>
<p><em type="bold">Ášši 13 áirasis Jonhild Jåma, NSRa sámediggejoavku: </em></p>
<p><em type="bold">Meahccebálvalus Norlánddas - Boraspiriid registreren maŋŋá miessemánu 1. b.  </em></p>
<p>Norlándda meahccebálvalus (Stáhtavuovddit) lea máŋgii miessemánu 1. b. maŋŋá dán jagi čađahan nu gohčoduvvon boraspireregisteremiid, earenoamážit boazodoallodistrivttas Helgelánddas - maŋimuččat miessemánu 16. b. Dasa lea geavahuvvon helikopter ja muohtaskohter, ja leat girdán guottetguovlluin juste guoddináigge. Registrerenbargu lea dahkkon almmá ahte boazodoallodistriktii dahje guovllustivrii livččii dieđihuvvon dan birra dahje jerrojuvvon.</p>
<p>Sáhttá jearrat dáid doaimmaid lobálasvuođa birra, sihke mohtorjohtaluslága ektui ja várrugasvuođa gáibádusa ektui boazodoalus. Man ge láhkái ii leat dohkálaš, ahte dát čađahuvvo rašis áigodagas, nugo guottetáigi boazodoalus lea.</p>
<p>Bivdit Sámediggeráđi ovddidit dán ášši, ahte vejolaš boraspireregistreremat boahtteáiggis čađahuvvojit ovttasráđiid boazodoallodistrivttaiguin ja guovllustivrrain/hálddašemiin, ja dat dáhpáhuvvet dalle go uhccimusat vaháguhttet boazodoalu. Dát ášši ja eará áššit man oktavuođas Meahccebálvalus lea guovddážis, čájehit maiddái ahte lea dárbu árvvoštallat dán bálvalusa organiserema.</p>
<p><em type="bold">II. Ovddiduvvon árvalus </em></p>
<p><em type="bold">Čoahkkinjođihangotti árvalus Sámediggái: </em></p>
<p>Eavttuhusat 1 - 13 sáddejuvvojit Sámediggeráđđái meannudeapmái.</p>
<p><em type="bold">III. Jienasteapmi </em></p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<p>Čoahkkinjođihangotti eavttuhus mearriduvvui ovttajienalaččat.</p>
<p><em type="bold">IV. Beavdegirjelasáhus </em></p>
<p>Dán áššis ii gáibiduvvon lasáhus beavdegirjái.</p>
<p><em type="bold">V. Sárdnunlistu ja replihkkavuorut </em></p>
<p>Sáhkaovddideaddji</p>
<p>Replihkka</p>
<p>1.</p>
<p>Eva Josefsen</p>
<p>2.</p>
<p>Leif Elsvatn</p>
<p>3.</p>
<p>Geir Liland</p>
<p>4.</p>
<p>Willy Olsen</p>
<p>5.</p>
<p>Geir Tommy Pedersen</p>
<p>6.</p>
<p>Ragnhild Nystad</p>
<p>7.</p>
<p>Egil Olli</p>
<p>8.</p>
<p>Nils Henrik Måsø</p>
<p>9.</p>
<p>Asbjørg Skåden</p>
<p>10.</p>
<p>Geir Tommy Pedersen</p>
<p>11.</p>
<p>Tor Nilsen</p>
<p>12.</p>
<p>Tor Nilsen</p>
<p>13.</p>
<p>Arvid Skjellhaug</p>
<p>14.</p>
<p>Jørn Are Gaski</p>
<p>15.</p>
<p>Ragnhild Nystad</p>
<p>16.</p>
<p>Jørn Are Gaski</p>
<p>17.</p>
<p>Jonhild Jåma</p>
<p><em type="bold">VI. Sámedikki mearrádus maŋŋá jieanasteami lea ná: </em></p>
<p>Eavttuhusat 1 - 13 sáddejuvvojit Sámediggeráđđái meannudeapmái.</p>
<p>Ášši meannudeapmi loahpahuvvui miessemánu 26. b. dii. 18.15.</p>
<p><em type="bold">Ášši 20/98 Duhátjahkemolsuma čalmmusteapmi Norggas - Sámi duhátjahkesadji </em></p>
<p>Ášši meannudeapmi álggahuvvui miessemánu 27. b. dii. 09.00</p>
<p><em type="bold">I. Áššebáhpirat </em></p>
<list><p type="listitem">Sd. prp. nr. 55 (1997-98) Duhátjahkemolsuma čalmmusteapmi 2002 - 2005, ovddiduvvon 17.04.98</p>
<p type="listitem">Bargojoavkku raporta: Eavttuhus mo čalmmustuhttit 2000 jagi ávvudeami</p>
<p type="listitem">Min 16.03.98 beaiváduvvon reive njeallji davimus fylkkaid fylkasátnejođiheaddjiide</p>
<p type="listitem">Sámi kulturviesuid oktasaš plána (golggotmánus 1995) ja mearrádus áššis 23/96 Sámi    kulturviesuid oktasaš plána</p>
<p type="listitem">Miessemánu 12. b. 1998 beaiváduvvon reive Sámi Allaskuvllas</p>
<p type="listitem">Miessemánu 22. b. 1998 beaiváduvvon reive Kulturdepartemeanttas</p>
</list><p><em type="bold">II. Ovddiduvvon eavttuhusat </em></p>
<p><em type="bold">Sámediggeráđi árvalus Sámediggái: </em></p>
<p>Duhátjagimolsašuvvama oktavuođas Norggas áigu Sámediggi eavttuhit <em type="italic">Nuortasámi musearusttega/kulturguovddáža Njávdámis sámi duhhátjahkevistin </em>. </p>
<p>Nuortasámi (skoltásámi) kultuvra Norggas lea gillán erenoamáš garra deattu, man geažil leat massán vuoigatvuođaid, resursavuođu ja giela. Nuortasámi kultuvra lea hirbmat dehálaš refereansavuođđu sámi ovdahistorjái ja historjái obalaččat. Ođđaseabbo arkeologálaš dutkama mielde leai maŋimuš duhátjahki ovdal min áigerehkenastima dehálaš áigodat ollu sámi kulturdovdomearkkaid šaddamii. Duhátjahkemolsuma čalmmusteapmi guoskameahttun nuortasámi guovllus čatná oktii sámi ovdahistorjjá ja historjjá ovdal ja maŋŋá min áiggi. Dasto lea máhtolašvuohta, mii gávdno boares sámi servodatortnega birra ollu vižžojuvvon nuortasámi siiddain Máttá-Várjjagis, gos dat doalahuvvojedje gitta min čuohtejahkái.</p>
<p>Maŋimuš jagiid sámi kulturbarggu vuođu ovdáneames Norggas, leat nuortasámit bázahallan. Dán njulgema dihtii orru leamen áibbas dárbu stáhta áŋgiruššamiidda. 1900-logus leat nuortasámit Njávdámis organiserejuvvon, ja dasto vuođđudan máŋga searvvi. Bargun lea leamaš nuortasámiid historjjá ovdanbuktin, kultuvrralaš ja ealáhusvuoigatvuođaid, kulturmuittuid ja árbevieruid suodjaleami hárrái, ja hehttet ahte nuortasámi kultuvra ja historjá ii geavahuvvošii seaiva gávppálaš ulbmiliidda.</p>
<p>Okta doaibmabidju mas lea vuođđo mearkkašupmi nuortasámi kultuvrii Norggas, maid nuortasámi/skoltásámi organisašuvnnat leat garrasit sávvan, livččii oažžut nuortasámi musea/kulturguovddáža Njávdámii. Juo eanet go 30 jagi dassážii álggahuvvui plánabargu man ulbmilin leai oččodit olgomusea nuortasámi kultuvrra ja historjjá várás. 1995s gárvvistuvvui prošeakta nuortasámi musearusttega várás Njávdámis. Prošeakta ii leat doaisttážii ollašuhtton. Musearusttega ulbmilin livččii nannet báikkálaš servodaga nuortasámi kultuvrra máhtolašvuođa gaskkusteami bokte. Musearusttet galgá maiddái leat čoahkkanansadjin nuortasámi kultuvrra ealáskuhttimii, ja rusttet livččii dehálaš nuortasámiide golmma riikkas.</p>
<p>Nuortasámiid joavku lea uhcci, muhto sin erenoamáš historjá stáhtarievtti, oskku, giela ja kultuvrra oktavuođas geatnegahttá stáhta beales áŋgiruššamiid kulturgáhtten doaimmaid ektui. Dát lea kulturgáhttendoaibma, maid sihke sámi ja našuvnnalaš oktavuođas ferte gohčodit hirbmat dehálažžan. Museaplána ferte maiddái geahčadit dan ráfáiduhttin-ja seailluhanbarggu oktavuođas, mii lea álggahuvvon skoltágilis Njávdámis. Skoltágilli lea várra daid vuosttamuš ráfáiduhttimiid searvvis, mat dahkkojuvvojit kulturmuitolága 20. paragráffa vuođul. Dát bargu fokusere ráfáiduhttima kulturgáhttenbeavttu. Dasto lea jođus registreren- ja jearahallanbargu, mii čađahuvvo oassin norgalaš-ruoššalaš kulturmuitogáhttenovttasbarggus. Registrerema sáhtášii dahkat oainnusin ja gaskkustit dan viidáseabbot nuortasámi musearusttega bokte.</p>
<p>Religiovdnahistorjjá oktavuođas čalmmusta duhátjahkemolsun sihke dan ahte Jesus riegádii 2000 jagi dassái ja ahte lea sullii 1000 jagi religiovdnamolsumis Norggas. Sámi servodagas dáhpáhuvai religiovnna molsun earáláhkái. Olggobealde nuortasámi guovlluid lea sámi religiovdnamolsun vuosttažettin čadnojuvvon 1700-logu sámemišuvdnii ja Thomas von Westenii. Nuortasámiide/skolttáide bođii osku dattetge juo 1500-logus dego oassin ruoššalaš klosterkolonisašuvnnas. Boarraseamos sámi girkovisti Norggas lea St. Georgga kapealla Njávdáma skoltágilis. Nuortasámi musearusttet Njávdámis duhátjahkesadjin fokuserešii dan, ahte sámiide bođii árrat oskuproseassa ja religiovdahistorjá čalmmustuvvošii viidábot oktasaš girkolaš dásis.</p>
<p>Nuortasámit ásset Norggas, Ruoššas ja Suomas. Nuortasámiid deattuheapmi duhátjahkemolsumis fokuserešii maiddái ovttasbarggu ja oktavuođa riikarájiid rastá Barentsguovllus ja čalmmustivččii sámiid sierra álbmogin davviguovlluin.</p>
<p>Sámediggi eavttuha dán vuođul, ahte Nuortasámi musearusttet/kulturguovddáš oažžu stáhtusa sámi duhátjahkesadjin duhátjahkemolsuma čalmmusteami oktavuođas Norggas.</p>
<p><em type="bold">Eavttuhus 1 áirasis Magnhild Mathisen, Bargiidbellodaga sámediggejoavku: </em></p>
<p><em type="bold">JAHKEDUHÁHA ČALMMUSTEAPMI NORGGAS - SÁMI JAHKEDUHÁTSADJI </em></p>
<p>Bargiidbellodaga sámediggejoavku čujuha Kulturdepartemeantta 22.05.98 beaiváduvvon reivii ja Sd.prp. nr. 55 (1997.98) duhátjahkemolsuma čalmmusteapmi 2000 - 2005.</p>
<p>Ráđđehus eavttuha golmmalágan duhátjahkesaji eanadieđalaš/hálddahuslaš juogadeami vuođul: ođđa operavisti Oslos našuvnnalaš duhátjahkesadjin, ja duhátjahkesajit fylkkain ja gielddain.</p>
<p>Nu eai leat duhátjahkesajit main lea čearddalaš vuođđu mielde eavttuhusas departemeantta 22.05.98 beaiváduvvon reive vuođul. Bargiidbellodaga sámediggejoavku oaivvilda, ahte dát ii dávis duhátjagi molsuma čalmmusteami čuoggái 2.1. Bargiidbellodaga sámediggejoavku bivdá kulturministara čielggadit man viidát stáhta eiseválddiin lea eará áddejupmi.</p>
<p>Sierra šiehtadusaid ja riikkaidgaskasaš šiehtadusaid dohkkeheami bokte lea Norggas erenoamáš ovddasvástádus láhčit dili dan láhkái ahte sámi álbmot sáhttá ovddidit iežas kultuvrra.</p>
<p><em type="bold">Eavttuhus 2, áirasis Roger Pedersen, SVFa Sámediggejoavku </em></p>
<p><em type="bold">SADJI JAHKEDUHÁHA ČALMMUSTEPMÁI </em></p>
<p>SVF áigu čuovvolit mearrádusa áššis 23/96, ja eavttuha ge dan guovddáža man vuorru lea vuoruhanlisttus. Min oaivila mielde lea dát Ája sámi guovddáš Gáivuonas.</p>
<p><em type="bold">Eavttuhus 3, áirasis Geir Tommy Pedersen, NSR </em></p>
<p><em type="bold">Sámi jahkeduhátsaji meannudeapmi Kulturdepartemeanttas  </em></p>
<p>22.0.98 beaiváduvvon vástádusreives biehttaluvvo sámi duhátjahkesadji, mii vuođustuvvo ná, sitáhta: " <em type="italic">Jahkeduhátsadji mas lea čearddalaš vuođđu, ii leat mielde eavttuhusas </em>." Stuorradiggi lea dadjan ahte sámi kultuvra lea seamma dássásaš dáža kultuvrrain, ja daid maŋimuš jagiid sámepolitihkka lea vuođđuduvvon dán prinsihppii. </p>
<p>Sámediggi šálloša go čearddalašvuođa doaba geavahuvvo ággan sámi duhátjahkesaji áŋgiruššama vuostá. Dákkár dadjanvuohki buktá jurdagiid ovddeš politihka birra sámiid vuostá, ahte sámi doaibmabijut hehttejuvvojit čearddalaš vuođu geažil. Sámediggi bivdá, ahte sámiide čáhkkejuvvo sadji duhátjagi molsuma čalmmusteamis Norggas, ja ahte juolluduvvojit ruđat duhátjahkesaji válljejupmái ja eará čalmmustemiide go joavdat ođđa duhátjahkemolsumii.</p>
<p>Duhátjagi molsuma čalmmusteapmi olles nuortasámi guovllus čadná oktii sámi ovdahistorjjá ja historjjá, ja addá veahki ovtta jovkui mii lea eanemusat gillán norgalaš servodagas.</p>
<p><em type="bold">Eavttuhus 4, Sámedikki joavkkuid oktasaš árvalus Magnhild Mathisen bokte: </em></p>
<p>Sámediggi čujuha 22.05.98 beaiváduvvon reivii Kulturdepartemeanttas ja Sd. proposišuvdnii nr. 55 (1997-98) jahkeduháha čalmmusteami hárrái jagiin 2000 - 2005. Ráđđehus eavttuha golbma jahkeduhátsaji eanadieđálaččat/hálddahuslaččat juohkáseami hárrái: ođđa operavisti Osloi, našuvnnalaš duhátjahkesadjin, ja duhátjahkesajiid fylkkain ja gielddain. Duhátjahkesadji etnálaš vuođuin ii gula eavttuhussii departemeantta 22.05.98 beaiváduvvon reivve ektui. Sámediggi oaivvilda, ahte dát ii dávis dan árvovuđđui mii duhátjahkemolsuma čalmmusteames lea čuoggás 2.1. Sámediggi bivdá Kulturdepartemeantta čilget man viidát stáhtalaš eiseválddiin lea sierra oaidnu. Norggas lea sierralágan konvenšuvnnaid ja gaskariikkalaš šiehtadusaid dohkkeheami bokte sierralágan ovddasvástádus láhčit dilálašvuođaid nu, ahte sámi álbmot sáhttá ovddidit iežas kultuvrra.</p>
<p>Sámediggi bivdá, ahte sámiide addojuvvo sadji duhátjahkemolsašuvvama čalmmusteames Norggas, ja bivdá juolludeaddji eiseválddiid juolludit dárbbašlaš ruđaid sámi duhátjahkesaji válljemii ja eará čalmmustemiide ođđa duhátjagi oktavuođas. </p>
<p><em type="bold">III. Jienasteapmi </em></p>
<p>39 áirasis ledje 38 čoahkis.</p>
<p>Eavttuhusat 1, 2 ja 3 gessojuvvojedje ruovttoluotta.</p>
<p>Jienasteapmi čađahuvvui dáid vuoruid mielde:</p>
<p>Eavttuhus 4, oktasaš árvalus ovttajienalaččat mearriduvvon.</p>
<p>Sámediggeráđi eavttuhus mearriduvvon ovttajienalaččat.</p>
<p><em type="bold">IV. Beavdegirjelasáhus </em></p>
<p>Dán áššis ii gáibiduvvon lasáhus beavdegirjái.</p>
<p><em type="bold">V. Sárdnunlistu ja replihkkavuorut </em></p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø</p>
<p>2.</p>
<p>Roger Pedersen</p>
<p>3.</p>
<p>Maghild Mathisen</p>
<p>4.</p>
<p>Geir Tommy Pedersen</p>
<p>5.</p>
<p>Nils Henrik Måsø</p>
<p>6.</p>
<p>Ragnhild Nystad</p>
<p>7.</p>
<p>Sven-Roald Nystø</p>
<p>8.</p>
<p>Roger Pedersen</p>
<p>9.</p>
<p>Magnhild Mathisen</p>
<p>Geir Tommy Pedersen</p>
<p>10.</p>
<p>Egil Olli</p>
<p>11.</p>
<p>Sissel Sildnes</p>
<p>12.</p>
<p>Jørn Are Gaski</p>
<p>Nils Henrik Måsø (čoahkkinortn.)</p>
<p>Roger Pedersen (čoahkkinortn.)</p>
<p>John Henrik Eira (čoahkkinortn.)</p>
<p>Egil Olli (čoahkkinortnegii)</p>
<p>Magnhild Mathisen (čoahkkinortn.)</p>
<p>13.</p>
<p>Sven-Roald Nystø, áššejođiheaddji</p>
<p>Roger Pedersen, (čoahkkinortnegii)</p>
<p><em type="bold">VI. Sámedikki mearrádus maŋŋá jienasteami lea ná: </em></p>
<p>Duhátjagimolsašuvvama oktavuođas Norggas áigu Sámediggi eavttuhit <em type="italic">Nuortasámi musearusttega/kulturguovddáža Njávdámis sámi duhhátjahkevistin </em>. </p>
<p>Nuortasámi (skoltásámi) kultuvra Norggas lea gillán erenoamáš garra deattu, man geažil leat massán vuoigatvuođaid, resursavuođu ja giela. Nuortasámi kultuvra lea hirbmat dehálaš refereansavuođđu sámi ovdahistorjái ja historjái obalaččat. Ođđaseabbo arkeologálaš dutkama mielde leai maŋimuš duhátjahki ovdal min áigerehkenastima dehálaš áigodat ollu sámi kulturdovdomearkkaid šaddamii. Duhátjahkemolsuma čalmmusteapmi guoskameahttun nuortasámi guovllus čatná oktii sámi ovdahistorjjá ja historjjá ovdal ja maŋŋá min áiggi. Dasto lea máhtolašvuohta, mii gávdno boares sámi servodatortnega birra ollu vižžojuvvon nuortasámi siiddain Máttá-Várjjagis, gos dat doalahuvvojedje gitta min čuohtejahkái.</p>
<p>Maŋimuš jagiid sámi kulturbarggu vuođu ovdáneames Norggas, leat nuortasámit bázahallan. Dán njulgema dihtii orru leamen áibbas dárbu stáhta áŋgiruššamiidda. 1900-logus leat nuortasámit Njávdámis organiserejuvvon, ja dasto vuođđudan máŋga searvvi. Bargun lea leamaš nuortasámiid historjjá ovdanbuktin, kultuvrralaš ja ealáhusvuoigatvuođaid, kulturmuittuid ja árbevieruid suodjaleami hárrái, ja hehttet ahte nuortasámi kultuvra ja historjá ii geavahuvvošii seaiva gávppálaš ulbmiliidda.</p>
<p>Okta doaibmabidju mas lea vuođđo mearkkašupmi nuortasámi kultuvrii Norggas, maid nuortasámi/skoltásámi organisašuvnnat leat garrasit sávvan, livččii oažžut nuortasámi musea/kulturguovddáža Njávdámii. Juo eanet go 30 jagi dassážii álggahuvvui plánabargu man ulbmilin leai oččodit olgomusea nuortasámi kultuvrra ja historjjá várás. 1995s gárvvistuvvui prošeakta nuortasámi musearusttega várás Njávdámis. Prošeakta ii leat doaisttážii ollašuhtton. Musearusttega ulbmilin livččii nannet báikkálaš servodaga nuortasámi kultuvrra máhtolašvuođa gaskkusteami bokte. Musearusttet galgá maiddái leat čoahkkanansadjin nuortasámi kultuvrra ealáskuhttimii, ja rusttet livččii dehálaš nuortasámiide golmma riikkas.</p>
<p>Nuortasámiid joavku lea uhcci, muhto sin erenoamáš historjá stáhtarievtti, oskku, giela ja kultuvrra oktavuođas geatnegahttá stáhta beales áŋgiruššamiid kulturgáhtten doaimmaid ektui. Dát lea kulturgáhttendoaibma, maid sihke sámi ja našuvnnalaš oktavuođas ferte gohčodit hirbmat dehálažžan. Museaplána ferte maiddái geahčadit dan ráfáiduhttin-ja seailluhanbarggu oktavuođas, mii lea álggahuvvon skoltágilis Njávdámis. Skoltágilli lea várra daid vuosttamuš ráfáiduhttimiid searvvis, mat dahkkojuvvojit kulturmuitolága 20. paragráffa vuođul. Dát bargu fokusere ráfáiduhttima kulturgáhttenbeavttu. Dasto lea jođus registreren- ja jearahallanbargu, mii čađahuvvo oassin norgalaš-ruoššalaš kulturmuitogáhttenovttasbarggus. Registrerema sáhtášii dahkat oainnusin ja gaskkustit dan viidáseabbot nuortasámi musearusttega bokte.</p>
<p>Religiovdnahistorjjá oktavuođas čalmmusta duhátjahkemolsun sihke dan ahte Jesus riegádii 2000 jagi dassái ja ahte lea sullii 1000 jagi religiovdnamolsumis Norggas. Sámi servodagas dáhpáhuvai religiovnna molsun earáláhkái. Olggobealde nuortasámi guovlluid lea sámi religiovdnamolsun vuosttažettin čadnojuvvon 1700-logu sámemišuvdnii ja Thomas von Westenii. Nuortasámiide/skolttáide bođii osku dattetge juo 1500-logus dego oassin ruoššalaš klosterkolonisašuvnnas. Boarraseamos sámi girkovisti Norggas lea St. Georgga kapealla Njávdáma skoltágilis. Nuortasámi musearusttet Njávdámis duhátjahkesadjin fokuserešii dan, ahte sámiide bođii árrat oskuproseassa ja religiovdahistorjá čalmmustuvvošii viidábot oktasaš girkolaš dásis.</p>
<p>Nuortasámit ásset Norggas, Ruoššas ja Suomas. Nuortasámiid deattuheapmi duhátjahkemolsumis fokuserešii maiddái ovttasbarggu ja oktavuođa riikarájiid rastá Barentsguovllus ja čalmmustivččii sámiid sierra álbmogin davviguovlluin.</p>
<p>Sámediggi eavttuha dán vuođul, ahte Nuortasámi musearusttet/kulturguovddáš oažžu stáhtusa sámi duhátjahkesadjin duhátjahkemolsuma čalmmusteami oktavuođas Norggas.</p>
<p>Sámediggi čujuha 22.05.98 beaiváduvvon reivii Kulturdepartemeanttas ja Sd. proposišuvdnii nr. 55 (1997-98) jahkeduháha čalmmusteami hárrái jagiin 2000 - 2005. Ráđđehus eavttuha golbma jahkeduhátsaji eanadieđálaččat/hálddahuslaččat juohkáseami hárrái: ođđa operavisti Osloi, našuvnnalaš duhátjahkesadjin, ja duhátjahkesajiid fylkkain ja gielddain. Duhátjahkesadji etnálaš vuođuin ii gula eavttuhussii departemeantta 22.05.98 beaiváduvvon reivve ektui. Sámediggi oaivvilda, ahte dát ii dávis dan árvovuđđui mii duhátjahkemolsuma čalmmusteames lea čuoggás 2.1. Sámediggi bivdá Kulturdepartemeantta čilget man viidát stáhtalaš eiseválddiin lea sierra oaidnu. Norggas lea sierralágan konvenšuvnnaid ja gaskariikkalaš šiehtadusaid dohkkeheami bokte sierralágan ovddasvástádus láhčit dilálašvuođaid nu, ahte sámi álbmot sáhttá ovddidit iežas kultuvrra.</p>
<p>Sámediggi bivdá, ahte sámiide addojuvvo sadji duhátjahkemolsašuvvama čalmmusteames Norggas, ja bivdá juolludeaddji eiseválddiid juolludit dárbbašlaš ruđaid sámi duhátjahkesaji válljemii ja eará čalmmustemiide ođđa duhátjagi oktavuođas. </p>
<p>Ášši meannudeapmi loahpahuvvui miessemánu 27. b. dii. 11.00.</p>
<p><em type="bold">Ášši 21/98 Sámi riddo- ja vuotnaguovlluid doaibmaplána - meannudeapmi </em></p>
<p>Ášši meannudeapmi álggahuvvui miessemánu 27. b. dii. 11.00.</p>
<p><em type="bold">I. Áššebáhpirat </em></p>
<list><p type="listitem">Sámi riddo- ja vuotnaguovlluid doaibmaplána jagiide 1997 -  2001 <span type="quote">"Ealáhusat, giella ja                 infrastruktuvra"</span> Mearriduvvon Sámedikkis miessemánu 22. beaivvi 1996</p>
</list><p><em type="bold">II. Ovddiduvvon eavttuhusat </em></p>
<p><em type="bold">Sámediggeráđi árvalus Sámediggái: </em></p>
<p>Sámediggi guorrasa Sámediggeráđi eavttuhussii Sámediggái, dasa mii guoská Sámi riddo- ja vuotnaguovlluid doaibmaplána jagiide 1997 - 2001 meannudeapmái.</p>
<p><em type="bold">1 Álggahus </em></p>
<p>Sámediggi mearridii miessemánus 1996 <em type="italic">Sámi riddo- ja vuotnaguovlluid doaibmaplána 1997-2001 </em>mas referánsarámman ledje <span type="quote">«ealáhusat, giella ja infrastruktuvra»</span>. </p>
<p>Sámediggi sávvá ulbmállaš áŋgiruššama sámi identitehta, giela, kultuvrra, ealáhusaid ja servodateallima nanosmahttimii riddo- ja vuotnaguovlluin. Plánas galgá leat ovttastahttin doaibma doaibmabijuid ja váikkuhangaskaomiid hárrái maid diggi áigu čađahit. Dát guoská áŋgiruššamiidda eanadoalus, guolásteamis, lotnolasealáhusain, sámi kulturviesuin, sámi ovddidanfoandda doaibmaguovllu viiddideami oktavuođas, sámi giellaovddideamis, davvi-Tromssa ja Finnmárkku doaibmasuorggi viiddideamis, kultuvriivuođđuduvvon mátkkoštusealáhusa ja diehtojuohkindoaimma ovddideamis.</p>
<p>Doaibmaplána eanadieđalaš guovlu vuolgá Divttasvuonas máddin Nordlánddas gitta nuortadavás Vuorjánjohkii.</p>
<p>Jagi 1998 Stáhtabušeahtas lea Sámi ovddidanfoandda bokte juolluduvvon Sámediggái 2 miljon kruvnnu lassindoarjjan doaibmabijuid várás sámi riddo- ja vuotnaguovlluin. Danin lea Sámi ealáhusráđđi dáid sierra doaibmabijuid guovddáš ruhtadanoasálaš. Sámediggi lea nannemin áššemeannudeaddjikapasitehta plána čuovvoleapmái. Dattetge eai leat dál doarvái návccat plána čađaheapmái nugo lei eaktuduvvon.</p>
<p>Ollu ásahusaid viiddis váikkuheapmi lea vuođđun čađaheapmái, sihke báikkálaš, regiovnnalaš ja guovddás dásis. Dan viidáseabbo plánenproseassa hástalussan lea čadnat dikki doaibmaplánaid eavttuhusaid njuolga Ráđđehusa Davvi-Norgga lávdegotti bargui, Riikkaoasselávdegotti áŋgiruššamiidda ealáhus- ja kulturbealis, ja maiddái bargguide mat leat jođus dain iešguđetge fylkagielddain ja maiddái iešguđetge fylkamánniin. Máŋgii sáhttá leat áigeguovdil bargat ovttas njuolga daid sierra gielddaiguin. Mihttomearrin lea ovttastahttit almmolaš váikkuhangaskaoapmeapparáhta ja oktasaš ulbmiliid ja doaibmabijuid. Proseassa váikkuhangaskaoamit leat koordineren ja ovttasbargu orgánaid gaskka mat leat oasálaččat, ja konkrehta čuovvoleami ja doaimmaheami ovddasvástádusa saji mearrideapmi.</p>
<p><em type="bold">2 Plána meannudeapmi </em></p>
<p>Sámediggi árvala ahte Sámi riddo- ja vuotnaguovlluid doaibmaplána 1997 - 2001 meannuduvvo juohke nuppi jagi. Diggi lea áššis R 15/98 <em type="italic">Sámi riddo- ja vuotnaguovlluid doaibmaplána </em>nammadan doarespolitihkalaš bargojoavkku mas lea mandáhtan hápmet árvalusa plána meannudeapmái <em type="italic">. </em>Joavkkuid árvvoštallamat ovdanbiddjojit Sámediggeráđi bokte Sámedikki dievasčoahkkimii miessemánu 25. - 29. b. 1998. Dikki meannudeapmi vuođđuda rámmaid plána viidásat čuovvoleapmái. </p>
<p>Bargojoavkku čoahkkádus:</p>
<p><em type="italic">Ráđđelahttu Berit Ranveig Nilssen (jođiheaddji) </em></p>
<p><em type="italic">ÁirrasWilly Ørnebakk </em></p>
<p><em type="italic">Áirras Geir Liland </em></p>
<p><em type="italic">Áirras Per A. Bæhr </em></p>
<p><em type="italic">Áirras Peder Mathisen </em></p>
<p><em type="italic">Áirras Eva Josefsen </em></p>
<p>Doaibmaplána maid Sámediggi mearridii miessemánu 22 b. 1996, lea meannudanáššebáhpira vuođđu. Meannudanáigodagas 1998 - 2000 lea deattuhuvvon ahte doaibmaplána galgá leat aktiivvalaš stivrenáššebábir Sámediggái ja dikki vuollásaš ráđiide. Danin ii berre doaibmaplána leat menddo viiddis, muhto das galgá leat dakkár viidodat mii váldá vuhtii rámmaid ja návccaid mat áiggis áigái gávdnojit olámuttos. Lea maiddái deattuhuvvon ahte plána galgá sisttisdoallat eavttuhusaid doaibmabijuide, maid lea vejolaš čađahit 2 jagi áigodagas masa meannudeapmi guoská.</p>
<p>Sámediggi <em type="bold">deattuha nissonolbmuid </em>dán jagáš doaibmaplána meannudeamis. </p>
<p>Diggi deattuha erenoamážit nissonolbmuid saji báikkálaš servodagain sámi riddo- ja vuotnaguovlluin. Buorit eavttut dasa ahte nissonolbmot galget bissut báikkiin, lea guovddáš fáddán go dáid giliid ovdánahttá. Sámi riddo- ja vuotnaguovlluid doaibmaplána mihttomeriid, strategiijaid ja doaibmabijuid hápmemis leat váldán vuhtii faktuvrraid maid nissonolbmot deattuhit, ja lassin dasa erenoamáš doaibmabijuid nissonolbmuid várás.</p>
<p>Sámediggi sávvá beassat aktiivvalaččat leat mielde barggus mas árvoháhkan, ealáhusovddideapmi ja gelbbolašvuođa huksen lea guovddážis, ja mii lea mávssolaš doaibma sámi servodaga ovdáneamis. Ráđđehusa Davvi-Norgga lávdegotti barggu bokte sáhttet mearkkašahtti oasit Sámi riddo- ja vuotnaguovlluid doaibmaplánas 1997-2001 čuovvoluvvot. Danin leage Sámediggi dán barggus čujuhan sámi gelbbolašvuođaguovddážiid ja máŋggageavahusvisttiid mávssolašvuhtii iešguđetge osiin sámi ássanguovlluin, ja čujuha maiddái mávssolašvuođa das ahte áŋgiruššat sámi vuođđoealáhusain nugo boazodoalus, guolástusas ja eanadoalus, ja maiddái diehtojuohkinteknologiija ovddideamis.</p>
<p>Áŋgiruššansuorggit mat gusket sámi ovddidanfoadda doaibmaguovllu ja Davvi-Tromssa ja Finnmárkku doaibmasuorggi viiddideapmái, váldojit eret doaibmaplánas dán meannudeami oktavuođas, gč. goalmmát kapihttalis stahtusa ja ovdáneami birra.</p>
<p>Boazodoallu lea ođđa áŋgiruššansuorgi. Sámediggi áigu deattuhit doaibmabijuid boazodoalliide, geat orrot birrajagiid sámi riddo- ja vuotnaguovlluin, dahje orrot dáin guovlluin osiid jagis.</p>
<p>Maiddái duodji váldo mielde ođđa áŋgiruššansuorgin. Dát lea okta dain guovddáš sámi vuođđoealáhusain gos ollu nissonolbmot leat barggus.</p>
<p>Plána sisttisdoallá 9 áŋgiruššansuoggi jagiide 1998 - 2000:</p>
<p>Eanadoallu</p>
<p>Boazodoallu</p>
<p>Guolástus</p>
<p>Duodji</p>
<p>Kultuvriivuođđuduvvon mátkkoštusealáhus</p>
<p>Lotnolasealáhusat</p>
<p>Sámegiela ovddideapmi</p>
<p>Sámi kultur- ja máŋggageavahusvistit</p>
<p>Diehtojuohkindoaibma</p>
<p><em type="bold">3 Stahtus ja ovdáneapmi </em></p>
<p>Muhtin doaibmabijut doaibmaplánas leat biddjon johtui dál, muhto váldooassi doaibmabijuin ii leat vuos álggahuvvon. Lea árvaluvvon dakkár proseassa, ahte doaibmaplána galgá meannuduvvot juohke nuppi jagi. Dákkár vuohki buktá diggái vejolašvuođa <span type="quote">«čorget»</span> doaibmabijuid mat leat čađahuvvon ja doaibmabijuid mat eai leat šat áigeguovdilat, ja dáinna lágiin ođasmahttit plána ođđa vuoruhemiiguin.</p>
<p>Njeallját kapihttalis áŋgiruššanguovlluid birra, kommenterejuvvo buot ovttaskas guovlluid stáhtus. Erenoamážit leat guokte áŋgiruššansuorggi váldojuvvon eret álgoplána ektui, ja kommenterejuvvojit erenoamážit dás.</p>
<p><em type="italic">Sámi ovddidanfoandda eanadieđalaš guovllu viiddideapmi </em></p>
<p>Sámediggi mearridii ođđa njuolggadusaid Sámi ovddidanfondii áššis 9/97, guovvamánu 7. b. 1997. Njuolggadusat doaibmagohte suoidnemánu 1. b. seamma jagi. Foandda eanadieđalaš doaibmaguovlu galggai čuovvut válgabiirejuogu sámediggeválgii, mii lea organiserema bajimuš oassi.</p>
<p>Juohke válgabiires boahtá ovdan ahte:</p>
<list><p type="listitem">makkár gielddat ja oasit gielddain gullet eanadieđalaš doaibmaguvlui</p>
<p type="listitem">dain válgabiiriin mat eai guoska eanadieđalaš doaibmaguvlui, sáhttá juolluduvvot doarjja doaibmabijuide mat erenoamážit nannejit sámi giela ja kultuvrra eará guovlluin válgabiires.</p>
<p type="listitem">dain válgabiiriin gos eanadieđalaš doaibmaguovlu ii guoskka buot boazodoalliide, sáhttá juolluduvvot doarjja boazodoalu ealáhusdoibmii eará guovlluin válgabiires.</p>
</list><list><p type="listitem">Válgabiires 8 Gaska-Tromsa, guoská doaibmaguovlu sámi álbmogii ráddjejuvvon eanadieđalaš guovllus, ja válgabiires 12 Lullisámeguovlu, guoská doaibmaguovlu sámi álbmogii olles válgabiires. Sámi ovddidanfoandda njuolggadusat čuvvot mielddusin plánas.</p>
<p type="listitem">Eanadieđalaš doaibmaguovllu vejolaš viiddideapmi, lea gažaldat maid ferte oktilaččat árvvoštallat. Doaibmaguovllu viiddideamis lea čielga oktavuohta dainna ahte makkár váikkuhangaskaoamit leat gávdnomis  áiggis áigái. Otná dili mielde ii oro duođalaš viiddidit sámi ovddidanfoandda doaibmaguovllu jagiide 1998 - 2000. Nuppe dáfus lea Sámediggi mearridan hápmet strategalaš ealáhusplána fondii, ja dan oktavuođas gártá maiddái foandda eanadieđalaš guovlu árvvoštallojuvvot.</p>
<p type="listitem">Davvi-Tromssa ja Finnmárkku doaibmabidjoguovlluid viiddideapmi</p>
<p type="listitem">Davvi-Tromssa ja Finnmárkku doaibmabidjoguovllu viiddideapmi lea ovddiduvvon guovddáš eiseválddiide dego oassin doaibmaplánas. Ii gávdno njuolggo dávisteapmi Sámediggái. Jagiin 1996-97 čađahii Gieldadepartemeanta evaluerema doaibmabidjoguovllus, vuođđun vejolaš rievdadusaide.  Sd.dieđ. nr. 31 (1996-97) Distrikta- ja regionálapolitihkka, daddjo ahte Ráđđehus áigu joatkit doaibmabidjoguovlluin, muhto ahte sáhttá leat áigeguovdil rievdadit muhtin váikkuhangaskaomiid, nu ahte doibmet buorebut (gč. č. 7.9). Dát čuoččuhus lea geardduhuvvon Sd.dieđ. nr. 41 (1996-97) Norgga sámepolitihkka, gč. 4. mildosa.</p>
<p type="listitem">Dálá ráđđehus árvvoštallá viiddidit lohkanloana geahpedanortnega doaibmabidjoguovllus Davvi-Tromssas ja Finnmárkkus, nu ahte dat maiddái guoská eará guovlluide distriktapolitihkalaš doaibmaguovllus. Eará guovllut ožžot lohkanloanaid geahpeduvvot 50 proseanttain dan supmis mii addojuvvo doaibmabidjoguovllus (gč. stáhtaráđi Ragnhild Q. Haarstada <span type="quote">«regionála- ja distriktapolitihkalaš čielggadeami 1998»</span>, Stuorradikkis cuoŋománu 30. b. 1998).</p>
<p type="listitem">Dainna ovdánemiin ja debáhtain mii lea leamaš ja ain lea doaibmabidjoguovllu birra, de orru buoremus strategiija dat ahte vuorddášii daid vásihusaid mat dahkkojuvvojit dan dieđihuvvon viiddideami oktavuođas, ovdalgo Sámediggi vejolaččat ovddida gažaldaga ođđasit. Danin váldojuvvo áŋgiruššanguovlu eret dán plánas, ja biddjojuvvo joatkašuvvi árvvoštallamii.</p>
<p type="listitem">Mearrasáminissonat guovddážis</p>
<p type="listitem">Lea čájehuvvon ahte leat eambbo almmáiolbmot go nissonolbmot geat atnet ávkki Sámi ovddidanfoandda juolludusain. Dás lea oktavuohta dainna ahte nissonolbmot dávjá ohcet doarjaga doaimmaide mat gahččet olggobeallái daid doarjjasurggiid maid foanda dábálaččat vuoruha. Erenoamážit háliidit nissonolbmot álggahit bálvalusdoaimmaid. Danin geahččala Sámediggi heivehit doarjjaortnegiid dan láhkái ahte maiddái nissonolbmuid, geat leat doarjjaoažžut, dárbbut maiddái bohtet mielde. Sámedikkis lea maid mihttomearrin heivehit doarjjaortnegiid nu ahte nissonolbmot maiddái sáhttet álggahit doaimmaid vuođđoealáhusain.</p>
<p type="listitem">1997 čavčča ja 1998 giđa lea Sámi nissonprošeakta doallan čoahkkimiid sámi riddo- ja vuotnaguovlluid nissoniidda. Sámi riddo- ja vuotnaguovlluid nissonolbmuid čoahkkimiid fáttát leat leamaš ealáhuseallin, kultuvra, kulturmuittut ja giella. Erenoamážit leat digáštallan duoji váttisvuođaid, sihke ovttaskasálggahusaid ja oktasašdoaibmabijuid oktavuođas. Divttasvutnii lea eavttuhuvvon nissonfápmoguovddáš ja Sámi nissonuniversitehta, ja Várjjagis fas deattuhuvvojedje kulturmuittut, birasgáhtten ja IT-teknologiija vejolašvuođat nissoniidda distrivttain. Gáivuonas lea sámegiella ja doarjja sámi ealáhusaide, guovddáš fáddán. Guovddáš dovdomearka ovdáneamis lea ahte nuorra nissonolbmot fárrejit eret báikkis, ja unnán nissonolbmot máhccet ruovttoluotta giliide ássat. Vai galgat sáhttit gáhttet ja nannet sámi báikkálašservodagaid, de lea dárbbašlaš geahčadit faktuvrraid mat leat dehálaččat nissonolbmuide, vai sii galget ásaiduvvat giliide.</p>
<p type="listitem">4	Ruđalaš ja hálddahuslaš váikkuhusat</p>
<p type="listitem">Oassin Sámi riddo- ja vuotnaguovlluid doaibmaplána viidáseabbo áššemeannudeamis galgá ráhkaduvvot prošeaktačilgehus mas leat vuođđo- ja aktivitehtaplánat doaibmabijuide daid áŋgiruššanguovlluin maid Sámediggi vállje. Prošeaktačilgehusas oidno movt dikki vuollásaš fágaráđit ja olggobeale ovttasbargoguoimmit galget váldot mielde prosessii.</p>
<p type="listitem">Prošeaktačilgehus galgá leat vuođđun doaibmabijuid čađaheapmái siskkabealde daid ekonomalaš rájiid mat leat olámuttos, seammás go vejolaš dárbbut olggobeale ruhtadeapmái dahkkojit oainnusin.</p>
<p type="listitem">5	Áŋgiruššanguovllut 1998- 2001</p>
<p type="listitem">5.1 Eanadoallu</p>
<p type="listitem">Stáhtus ja rievdaduvvon eavttut</p>
<p type="listitem">Eanadoalu birra sámi guovlluin sáhttá oktasaččat dadjat, ahte dát lea erenoamáš doaibmavuohki garra dálkkádat dilálašvuođain, mas smávvadoalut ja lotnolasealáhusat leat guovddážis. Gáržžes eanaresurssat, ja dan seammás maiddái gáržžit dienasvejolašvuođat árbevirolaš eanadoallobuvttadeamis dagahit dan, ahte heiveheapmi čovdojuvvo lotnolasealáhusaid bokte, ja ovttas eará doaimmaiguin lea dát vejolaš. Danin leage vuođđu áŋgiruššat oažžut stuktuvrralaš heiveheami rámmamearrádusaid ektui mat ealáhusas leat davvin. Dan vuođul go eanadoallu ja lotnolasealáhusat lávga gullet oktii, de ferte ain juolludit ruđaid Sámi ovddidanfondii eanadoallošiehtadusa bokte.</p>
<p type="listitem">Sd.dieđ. nr. 41 (1996-97) áigu Ráđđehus garrasit vuoruhit eanadoalu davvinorggas (dás maiddái sámi eanadoallu) daid obalaš váikkuhangaskaomiin eanadoallošiehtadusas. Erenoamážit guoská dát lotnolasealáhusa doaimma doarjagii árbevirolaš sámi ássanguovlluin, mat gullet Sámi ovddidanfoandda doaibmaguvlui. Vai juksat dán mihttomeari, de lea dálá Ráđđehus viiddidan rámma Sámi ealáhusráđđái guvttiin miljovnnain kruvnnuin.</p>
<p type="listitem">Eanadoalus lea dehálaš dat, ahte leat sierra doaibmabijut nissonolbmuide. Árbevirolaččat leamaš nissonolbmot guovddážis eanadoalus ja šibitdoalus. Muhto nissonolbmuid stáhtus ja váikkuheapmi ealáhusas lea rievdan oktanas rievdadusaiguin olles ealáhusas. Dál barget ollu nissonolbmot eanadoalus, vaikko vel eai leatge registrerejuvvon šibitdálloeaiggádin. Dienas mii boahtá gávppašeamis, hoteallain ja eará priváhta ja almmolaš bálvalusdoaimmain leat dehálaččat nissonolbmuide. Danin sáhttet ge lotnolasealáhusheiveheamit leat mielde nannemin nissonolbmuid saji eanadoalus.</p>
<p type="listitem">Rievdaduvvon ulbmilhápmehusat</p>
<p type="listitem">Eai leat rievdadusat, gč. Sámi riddo- ja vuotnaguovlluid doaibmaplána.</p>
<p type="listitem">Strategiijat:</p>
</list><list><p type="listitem">Lasidit Sámedikki váikkuhanfámu eanadoallopolitihka hápmemis</p>
<p type="listitem">Ásahit eanadoallopolitihkalaš guovllu sámi ássanguovlluin</p>
</list><list><p type="listitem">Doaibmabijut</p>
</list><list><p type="listitem">Gozihit sámi beroštumiid eanadoallošiehtadallamiin.</p>
<p type="listitem">Váikkuhit dasa, ahte juolludusat eanadoallošiehtadusas lasiduvvojit sámi eanadollui, Sámi ovddidanfoandda bokte.</p>
<p type="listitem">Váikkuhit dasa, ahte eanaláigováttisvuođat biddjojit guovddážii, ja váikkuhit dasa ahte  geavatkeahtes giettit fas váldojuvvojit atnui.</p>
<p type="listitem">Ođasmahttit, dahje viiddidit šibitdáluid main jahkedoaibma lea gaskal 0,4 ja 1,5</p>
<p type="listitem">Geahpedit mekaniserengoluid eanadoalus</p>
<p type="listitem">Álggahit rekrutterenprográmma nissonolbmuid várás, geat háliidit álgit eanadoaluin dahje lotnolasealáhusain, mas eanadoallu lea oassi.</p>
<p type="listitem">Váikkuhit dasa, ahte mielke-earit bissot siskkabealde sámi guovlluid mielkki vuovdima oktavuođas</p>
<p type="listitem">Váikkuhit dasa, ahte oažžut boraspirehálddašeami mii buorebut goziha ja váldá vuhtii vuođđoealáhusaid.</p>
<p type="listitem">Váikkuhit dasa, ahte nuoraide sihkkarastojuvvojit mielke-earit ođđaálggaheaddjin</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Ođasmahttit, dahje viiddidit šibitdáluid main jahkedoaibma lea gaskal 0,4 ja 1,5</p>
<p type="listitem">Álggahit rekrutterenprográmma nissonolbmuid várás, geat háliidit álgit eanadoaluin dahje lotnolasealáhusain, mas eanadoallu lea oassi.</p>
</list><list><p type="listitem">Ovddasvástideaddji oasálaččat:</p>
<p type="listitem">Ráđđehusa Davvi-Norgga lávdegoddi, Sámediggi, Eanadoallobáŋku, stáhtalaš ja regiovnnalaš eanadoalloeiseválddit, fylkagielddat ja gielddat.</p>
<p type="listitem">5.2 Boazodoallu</p>
<p type="listitem">Duogáš:</p>
<p type="listitem">Boazodoallu sámi riddo- ja vuotnaguovlluin, lea váldoáššis guovtteoasat. Nubbi lea dat riddolagaš boazodoallu, mas eai leat guhkes johtolagat. Lassin leat ollu boazodoallit, erenoamážit Finnmárkkus, geat johtet dálveorohagain siseatnamis geasseorohagaide riddo- ja vuotnaguovlluide. Árbevirolaččat lea boazodoallu leamaš dehálaš oassi  kultuvra lonohallamis ja sámegiela geavaheamis riddo- ja vuotnaguovlluin.</p>
<p type="listitem">Ulbmil:</p>
<p type="listitem">Buoridit boazodoalliid eavttuid sámi riddo- ja vuotnaguovlluin.</p>
<p type="listitem">Strategiijat:</p>
<p type="listitem">Álggahit ovttasbarggu boazodoallohálddahusain ja gieldalaš eiseválddiiguin.</p>
<p type="listitem">Doaibmabijut:</p>
</list><list><p type="listitem">Váikkuhit dasa, ahte buoridit dási liigeviesuin/geasseviesuin</p>
<p type="listitem">Váikkuhit dasa, ahte buoridit dearvvasvuođa- ja sosiála bálvalusaid boazodoalliide</p>
<p type="listitem">Váikkuhit dasa, ahte buoridit vuođđostruktuvrra geasseorohagain, nugo geainnu, čázi, duoppargurrema ja duolvačáhcerusttega</p>
<p type="listitem">Váikkuhit dasa, ahte láhčit vuođđostruktuvrra duoji vuovdima oktavuođas</p>
<p type="listitem">Váikkuhit dasa, ahte hehttet vuostálašvuođaid ealáhusain</p>
<p type="listitem">Váikkuhit dasa, ahte oažžut boraspirehálddašeami mii buorebut goziha vuođđoealáhusaid vuhtiiváldima</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Váikkuhit vuođđostruktuvrra láhčimii duoji vuovdima oktavuođas</p>
<p type="listitem">Váikkuhit dasa ahte oažžut boraspirehálddašeami mii buorebut goziha vuođđoealáhusaid vuhtii váldima</p>
</list><list><p type="listitem">Ovddasvástideaddji oasálaččat:</p>
<p type="listitem">Sámediggi, stáhtalaš ja regionálalaš eanadoalloeiseválddit, boazodoallohálddahusa, fylkagielddat ja gielddat.</p>
<p type="listitem">5.3 Guolásteapmi</p>
<p type="listitem">Stáhtus ja rievdan eavttut</p>
<p type="listitem">Sámediggi lea guovvamánus meannudan (ášši 13/98) Guolástusdepartemeantta sámi guolástuslávdegotti mearrádus-árvalusa. Mearrádusas deattuhii diggi man dehálaš dat lea gozihit riddolagaš guolásteami dego dehálaš materiálalaš vuođđun ássamii ja barggolašvuhtii sámi riddo- ja vuotnaguovlluin. Sámi guolástusa rivttiid ferte gozihit, addit ruovttoluotta ja joatkit rámmaid siskabealde erenoamáš eandieđalaš doaibmaguovllus. Sámediggi guorrasa lávdegotti čujuhussii ahte ovdáneamis leat ráddjejuvvon sálašvuođđu, unnán rekrutteren, lotnolasealáhusaid hehtten ja váilevaš vuođđostruktuvra.</p>
<p type="listitem">Jos dákkár ovdáneapmi galgá čađahuvvot, de ferte ovdánahttit dárbbašlaš infrastruktuvrra, hálddahuslaš ortnegiid ja reguleremiid mat sihkkarastet ja dahket oadjebassan vuotna- ja riddobivddu ealáhussan. Vuosttas dássin Sámi guolástuspolitihka čađaheamis, áigu Sámediggi eavttuhit álggahit geahččalanguovllu riddo- ja vuotnavuogádagaide. Geahččalanguovlun árvalit Deanuvuona, Ivguvuona ja Divttasvuona.</p>
<p type="listitem">Jagi 1998 geassemánu mielde áigu Ráđđehus buktit ovdan Stuorradiggedieđáhusa Norgga guolástuspolitihka birra. Sámediggi vuordá ahte boahtti stuorradiggedieđáhus gieđahallá daid eavttuhusaid mat leat eavttuhuvvon, ja čuovvola dan mearrádusa sisdoalu maid Sámediggi lea mearridan. Dát sihkkarastážii sámi guolástusaid boahtteáiggis, ja livččii lunddolaš váikkuhus norgga sámepolitihkas ja otnáš gaskariikalaš riektiovdáneamis eamiálbmotpolitihkas.</p>
<p type="listitem">Nissonolbmot guolástusealáhusas leat dávjá vuostáiváldinstašuvnnain, namalassii náláštuhttin oasis, gos sii barget oasse- dahje ollesáiggi. Danin geahččala Sámediggi heivehit doaibmabijuid guolástusas daid dárbbuid mielde mat nissonolbmuin leat, dása gullet maiddái lotnolasealáhusat.</p>
<p type="listitem">Guolástusdepartemeanta lea máŋga jagi juolludan ruđaid lotnolasealáhusaid nannemii sámi guovlluin. Dát juolludus ii leat jotkojuvvon dan maŋimuš golbma jagi. Danin lea Sámediggi bivdán, ahte Guolástusdepartemeanta fas álggaha iežas juolludasa nannen dihtii lotnolasealáhusaid ja eará guolástusdoaibmabijuid sámi guovlluin. Sámediggi duođašta eambbo juolludus dárbbu sámi guolástusdoaibmabijuin 1998s ja 1999s.</p>
<p type="listitem">Rievdan ulbmilhápmehus</p>
<p type="listitem">Ii leat rievdan, gč. Sámi riddo- ja vuotnaguovlluid doaibmaplána.</p>
<p type="listitem">Ođđa strategiijat:</p>
</list><list><p type="listitem">Ásahit guolástuspolitihkalaš guovllu geahččalan dihtii báikkálašheivehuvvon hálddašanortnegiid golmma sámi riddo- ja vuotnaguovlluin: Deanuvuonas Finnmárkkus, Ivguvuonas Tromssas ja Divttasvuonas Nordlánddas.</p>
<p type="listitem">Álggahit lagaš- ja sorjavašprinsihpa  guolástusa riggodagaid hálddašeamis ja vearuheamis.</p>
</list><list><p type="listitem">Doaibmabijut:</p>
</list><list><p type="listitem">Váikkuhit dasa, ahte nannet vuostáiváldinrusttegiid, náláštuhttima ja eará dárbbašlaš vuođđostruktuvrra</p>
<p type="listitem">Váikkuhit dasa, ahte nannet oadjo- ja sosiálaortnegiid guolásteaddjiide</p>
<p type="listitem">Váikkuhit dasa, ahte fatnasiin mat leat unnit go 10,66 mehtera lea friija bivdu</p>
<p type="listitem">Váikkuhit dasa, ahte leat rekrutterendoaibmabijut nissonolbmuide ja nuoraide</p>
<p type="listitem">Váikkuhit dasa, ahte lea ovttasbargu guollebiebmanealáhusa ja árbevirolaš riddo- ja vuotnabivddu gaskka.</p>
<p type="listitem">Váikkuhit dasa, ahte guolásteaddjit ožžot buhtadusaid njuorjjomárramiid geažil, ja ahte njurjot geahpeduvvojit</p>
<p type="listitem">Váikkuhit dasa, ahte stuorát oassi eriin juolluduvvo unnit fatnasiidda.</p>
<p type="listitem">Váikkuhit dasa, ahte galget leat buoret birasdoaibmabijut dálá guollebiebmarusttegiin</p>
<p type="listitem">Váikkuhit dasa, ahte norgga riddodorske earit juolluduvvojit dábálaš fatnasiidda</p>
<p type="listitem">Váikkuhit dasa, ahte Kongekrabben (ruoššareabbá) resursan boahtá ávkin báikkálaš guolásteaddjiide.</p>
<p type="listitem">Váikkuhit dasa, ahte Guolástusdepartemeanta joatká juolludusortnega lotnolasealáhusaide sámi guovlluin</p>
<p type="listitem">Váikkuhit dasa, ahte mearra riggodagat mat árbevirolaččat eai geavahuvvo, váldojuvvojit atnui</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Veahkehit nannet vuostáiváldinrusttegiid, náláštahttima ja eará dárbbašlaš vuođđostruktuvrra</p>
<p type="listitem">Váikkuhit, dasa ahte sihkkarastit guolásteaddjiide buhtadusaid njuorjjomárramiid geažil, ja dasa njurjot geahpeduvvojit</p>
<p type="listitem">Váikkuhit dasa, ahte Kongekrabben (ruoššareabbá) resursan boahtá ávkin báikkálaš guolásteaddjiide</p>
<p type="listitem">Váikkuhit dasa, ahte oadjo- ja sosiála ortnegat guolásteaddjiide nannejuvvojit</p>
</list><list><p type="listitem">Ovddasvástideaddji oasálaččat:</p>
<p type="listitem">Guolástusdepartemeanta, Sámediggi, SND, guolástusoaivadusjođiheaddjit, fylkagielddat ja gielddat</p>
<p type="listitem">5.4	Duodji</p>
<p type="listitem">Duogáš:</p>
<p type="listitem">Duodji lea árbevirolaččat leamaš sihke ealáhus ja kultuvrralaš faktuvran sámi riddo- ja vuotnaguovlluin. Sámediggi áigu láhčit ovdáneami ealáhuslaš duodjái ovttas eará ealáhusaiguin, main maiddái deattuhuvvo duodji kulturfaktuvran.</p>
<p type="listitem">Sámi ealáhusráđđi lea bidjan johtui proseassa mainna dustet daid hástalusaid mat bohtet duoji-birrasii boahttevaš organiserema ja ovdáneami ektui. Dál lea ráhkaduvvomin čielggadus boahttevaš hálddašeami ja doarjjageavahusa birra duojis. Danin áigu Sámi ealáhusráđđi geasi mielde 1998s buktit ovdan evaluerema mas ea.ea. ovddiduvvo čielga eavttuhus duoji boahttevaš organiseremii,  mas lea čielga struktuvra movt juogadit bargguid ja rollaid áššáiguoskevaš oasálaččaid gaskka, ja mas maiddái eavttuhuvvojit vuoruhuvvon áŋgiruššansuorggit boahttevaš váikkuhangaskaoapmegeavaheapmái Sámi ealáhusráđis.</p>
<p type="listitem">Mihttomearri:</p>
<p type="listitem">Nannet duoji kulturfaktuvran ja ealáhussan, sihke dego oktonas ealáhussan ja ovttas eará ealáhusaiguin.</p>
<p type="listitem">Strategiija:</p>
<p type="listitem">Strategiijat, maiguin joksat daid sierra mihttomeriid leat buktagiid ovddideapmi, gelbbolašvuođa lokten, márkanfievrrideapmi, vuovdin ja oaivadeapmi. Erenoamážit geavahuvvojit ruđat investerendoarjaga bokte visttiide, mášiinnaide ja buvttadanrusttegiidda, eambbo ealáhuslaš buvttadeami ráhkadeapmái.</p>
<p type="listitem">Doaibmabijut:</p>
</list><list><p type="listitem">Váikkuhit dasa ahte duodji ovdánahttojuvvo ealáhussan ja kultuvrafaktuvran sámi riddo- ja vuotnaguovllain</p>
</list><list><p type="listitem">Ovddasvástideaddji oasálaš: Sámi ealáhusráđđi</p>
<p type="listitem">5.5 Kultuvriivuođđuduvvon mátkkoštusealáhus</p>
<p type="listitem">Stáhtus ja rievdaduvvon eavttut:</p>
<p type="listitem">Sámediggi lea bidjan johtui čielggadanbarggu mii galgá leat vuođđun oktasaš sámi mátkkoštusplánii. Sámediggi sávvá viiddis árvvoštallama das makkár mielstivrejupmi sámiin lea mátkkoštusealáhusprošeavttain, main sámi kultuvra gaskkustuvvo ja  čájehuvvo. Lea sávahahtti ahte čađahuvvo viiddis árvvoštallan das makkár sadji mátkkoštusealáhusas lea sámi ealáhusa- ja kultuvrra ovdáneamis. Dehálaš bealli sámi mátkkoštusplánas lea árvvoštallat etihkalaš ja prinsihpalaš beliid sámi kultuvrra geavaheamis mátkkoštusealáhusa oktavuođas. Dákkár čielggadeapmi gáibida ovttasbarggu eará oasálaččaiguin, nugo leage ulbmil riddo- ja vuotnaguovlluid doaibmaplánas. Tromssa ja Finnmárkku fylkagielddas servet plánabargguide.Nordlándda fylkagielda lea juo ráhkadan sierra sámi mátkkoštusplána. Plána galgá leat gárvvistuvvon 1998 geassemánu gaskamutto.</p>
<p type="listitem">Mátkkoštusealáhusplána mandáhta lea hábmejuvvon nu, ahte das lea oanehis čilgehus sámi mátkkoštusealáhusdoaimmain, ja dain ruhtadanortnegiin mat otne gávdnojit ealáhusa várás. Galgá maiddái addojuvvot oanehis čilgehus našuvnnalaš ja regiovnnalaš čanastagain mátkkoštusealáhusas. Sámi mátkkoštusealáhusa prinsihpalaš bealit árvvoštallojuvvojit Sámedikki politihka olis ealáhus- ja kultursuorggis. Vuođđun sámi mátkkoštusealáhussii galget ovddiduvvot eavttuhusat njuolggadusaide, ja galget ovddiduvvot eavttuhusat áŋiruššanguovlluide boahttevaš sámi mátkkoštusealáhusdoaimmas.</p>
<p type="listitem">Ollu nissonolbmot barget mátkkoštusealáhusas. Danin ferte bidjat johtui doaibmabijuid mat bohtet buorrin erenoamážit nissonolbmuide dán ealáhusas, omd. doaibmabijut mat leat čadnojuvvon arktálaš borramuštrategiijaide ja duodjái.</p>
<p type="listitem">Rievdan ulbmilhápmehusat</p>
<p type="listitem">Gč. Sámi riddo- ja vuotnaguovlluid doaibmaplána</p>
<p type="listitem">Lasáhus:</p>
</list><list><p type="listitem">Lasidit gelbbolašvuođa ja buoridit ovttastumi ja ovttasbarggu oasálaččat gaskka siskkabealde daid fálaldagaid mat addojuvvojit.</p>
<p type="listitem">Fálaldagaid oktasaš hápmi</p>
<p type="listitem">Fokuseret eaktivuođa ja kvalitehta buktagiid fálaldagas</p>
</list><list><p type="listitem">Strategiijat:</p>
</list><list><p type="listitem">Váikkuhit dasa ahte sámi eavttut deattuhuvvojit mátkkoštusealáhusprošeavttain main sámi kultuvra gaskkustuvvo ja čájehuvvo.</p>
<p type="listitem">Bidjat johtui árvvoštallama mátkkoštusealáhusa sajis sámi ealáhusa- ja kultuvrra 	ovdáneamis</p>
<p type="listitem">Árvvoštallat etihkalaš ja prinsihpalaš beliid sámi kultuvrra geavaheamis mátkkoštusealáhusa oktavuođas</p>
<p type="listitem">Váikkuhit viiddis ovttasbargui daid sierra oasálaččaid gaskka sihke ruđalaččat ja gelbbolašvuođa dáfus</p>
<p type="listitem">Čielggadit mihttomeriid, strategiijaid, doaibmabijuid, ja maiddái čielggadit ovddasvástideaddji oasálaččaid siskkabealde mátkkoštusealáhusa</p>
</list><list><p type="listitem">Guovttijagi áigodagas vuoruhuvvojit čuovvovaš doaibmabijut:</p>
</list><list><p type="listitem">Doaibmabijuid ferte árvvoštallat maŋŋá go mátkkoštusealáhusplána lea ovddiduvvon</p>
</list><list><p type="listitem">5.6 Lotnolasealáhusat</p>
<p type="listitem">Stáhtus ja rievdan eavttut:</p>
<p type="listitem">Lotnolasealáhusain lea mávssolaš mearkkašupmi ollislaš sámi báikkálašservodagaid ovdáneapmái. Árbevirolaččat leat nissonolbmot áŋgiruššan vuođđoealáhusain maid leat buohtalastán dállodoaluin ja ovddasmorasovddasvástádusain. Duodji lea erenoamážit leamaš ealáhus mas ollu nissonolbmuide boahtá dienas. Dál geahččalit nissonolbmot maiddái dinet bálvalussurggiin, leaš dal priváhta dahje almmolaš doaibma. Lea dehálaš ahte rámmaeavttut ja doarjjaortnegat heivehuvvojit nu ahte ealáhusaid buohtalastin heivehuvvo nissonolbmuid dinenvejolašvuođat.</p>
<p type="listitem">Sámediggi mearridii ođđa njuolggadusaid lotnolasealáhusaide čakčamánus 1996s. Njuolggadusat doaibmagohte jagis 1997. Daid ođđa njuolggadusaid mielde guoská ealáhus- ja lotnolasortnet olles Sámi ovdánahttinfoandda doaibmaguvlui. Njuolggadusain rievdaduvvojedje maiddái dinenráját, ja geaidda ortnet guoská.</p>
<p type="listitem">Rievdan ulbmilhápmehusat:</p>
<p type="listitem">Eai lean rievdadusat gč. Sámi riddo- ja vuotnaguovllu doaibmaplána.</p>
<p type="listitem">Ođđa strategiija:</p>
</list><list><p type="listitem">Láhčit dilálašvuođaid lotnolasealáhusaide nu, ahte dát šaddá nana ealáhussan sámi riddo- ja vuotnaguovlluin.</p>
</list><list><p type="listitem">Doaibmabijut:</p>
</list><list><p type="listitem">Váikkuhit dasa, ahte leat vihtta eallinnana doaimma buohtalaston eará ealáhusaiguin</p>
<p type="listitem">Joatkit bissovaš doaibmadoarjjaortnega daidda ealáhusaide main lea dárbu dasa</p>
<p type="listitem">Evalueret ja heivehit doaibmadoarjjaortnega njuolggadusaid</p>
<p type="listitem">Álggahit rekrutterenprográmma nissonolbmuide, geat háliidit álgit eanadoaluin dahje buohtalastit eanadoalu eará ealáhusaiguin</p>
</list><list><p type="listitem">Guovttijagi áigodagas vuoruhuvvojit čuovvovaš doaimmat:</p>
</list><list><p type="listitem">Evalueret ja heivehit doaibmadoarjjaortnega njuolggadusaid</p>
<p type="listitem">Álggahit rekrutterenprográmma nissonolbmuide geat háliidit álgit eanadoaluin dahje buohtalastit eanadoalu eará ealáhusain</p>
</list><list><p type="listitem">Ovddasvástideaddji oasálaččat: Sámediggi ja Sámi ealáhusráđđi</p>
<p type="listitem">5.7	Sámi giellaovddideapmi</p>
<p type="listitem">Stáhtus ja rievdan eavttut:</p>
<p type="listitem">Geassemánu 12. b. 1987 láhkii, nr 56, Sámedikki ja eará sámi vuoigatvuođaid hárrái (sámeláhka) 3. kapittalin, lasihuvvojedje lága bokte 21.12.1990 mearrádusat sámegiela birra. Láhka mearrida ahte sáme- ja dárogiella leat dásseárvvus lága mearrádusaid ektui. Sámegiela várás lea ásahuvvon hálddašanguovlu gos gustojit sierralágan njuolggadusat sámegiela geavaheapmái almmolaš hálddašeames. Dán hálddašanguvlui gullet Kárášjoga, Guovdageainnu, Unjárgga, Deanu ja Porsáŋggu gielddat Finnmárkkus ja Gáivuona gielda Tromssas. Dán hálddašanguovllu almmolaš orgánain lea earret eará geatnegasvuohta vástidit sámegillii sihke čálalaččat ja njálmmálaččat.</p>
<p type="listitem">Sámediggi lea ea.ea. prioriteren sámi gielladoaimmaid ovddideami olggobealde hálddašanguovllu nu, ahte lea ráhkadahttán doaibmaplánaid lulli- ja julevsámegillii ja Ofuohta, Sážža ja Lulli-Tromssa guvlui. Dáin čielggadusain leat ovddiduvvon konkrehta gielladoaimmat. Sámediggi lea meannudan dáid plánaid ja guorrasan čielggadusa evttohusaide (gč. Sámedikki mearrádusaid: 08.- 10.06.93, ášši 22/93, 25.- 27.05.94, ášši 26/94 ja 22.- 24.11.94 ášši 46/94)</p>
<p type="listitem">Eatnigiela fievrrideami oktavuođas buolvvas bulvii lea bearrašis ja ruovttus guovddáš sadji. Sámi riddo- ja vuotnaguovlluin otne lea máhtolašvuohta sámi giela hárrái, erenoamážit báikkálaš mearrasámi suopmanat leat jávkamin. Danin leage viehka stuorra hástalussan nannet ja ovddidit sámegiela dáin guovlluin. Eambbo giellaguovddážiid ásaheapmi sámi riddo- ja vuotnaguovlluin dássálagaid dain mat leat ásahuvvon Gáivutnii ja Porsáŋgui, orru leamin buorre doaibmabidju.</p>
<p type="listitem">Rievdaduvvon ulbmihápmehusat:</p>
<p type="listitem">Eai leat rievdadusat gč. Sámi riddo- ja vuotnaguovlluid doaibmaplána</p>
<p type="listitem">Doaimmat:</p>
</list><list><p type="listitem">Váikkuhit dasa, ahte ásahuvvojit doarjjaortnegat gielddaide maidda Sámi giellanjuolggadusat sáhttet guoskat áiggi mielde</p>
<p type="listitem">Viiddidit sámelága giellanjuolggadusaid hálddašanguovllu guovlluide gos dán lea vejolaš čađahit</p>
<p type="listitem">Ásahit báikkálaš giellaguovddážiid</p>
<p type="listitem">Bidjat johtui prográmma čohkket ja ovddidit sámi guolástus- ja mearrasámi tearbminologiija</p>
<p type="listitem">Ásahit stipeandaortnegiid ovdaskuvlaoahpaheaddjiide, oahpaheaddjiide ja giellabargiide</p>
<p type="listitem">Váikkuhit dasa, ahte ásahuvvo giellaoahpahus sámi álbmoga rávisolbmuide almmá ahte ieža dárbbašit máksit</p>
<p type="listitem">Váikkuhit Sámi kulturfágalaš oahpahusa nannemii allaskuvladásis</p>
<p type="listitem">Váikkuhit dasa, ahte mánáid vejolašvuohta oahppat sámegiela nanosmahtto</p>
<p type="listitem">Ásahit vuođđodoarjaga báikkálaš giellaguovddážiidda</p>
<p type="listitem">Váikkuhit dasa, ahte skuvlla buoriduvvo obalaččat nu ahte sámegiella ja kultuvra 	nanosmahtto</p>
</list><list><p type="listitem">Guovtti-jagi áigodagas vuoruhuvvojit čuovvovaš doaibmabijut:</p>
</list><list><p type="listitem">Ásahit vuođđodoarjaga báikkálaš giellaguovddážiidda</p>
<p type="listitem">Ásahit báikkálaš giellaguovddážiid</p>
</list><list><p type="listitem">Ovdasvástideaddji oasálaččat:</p>
<p type="listitem">Sámediggi, Sámi giellaráđđi, guoski departemeanttat, fylkagielddat ja gielddat</p>
<p type="listitem">5.8 Sámi kultur- ja máŋggageavahusviesut</p>
<p type="listitem">Stáhtus ja rievdaduvvon eavttut:</p>
<p type="listitem">Sámediggi lea gearggus searvat aktiivvalaččat dan viidáseabbo bargui mas árvoháhkan, ealáhusovddideapmi ja gelbbolašvuođahuksen leat guovddážis, ja mas lea doaibmi mearkkašupmi sámi servodaga ovddideapmái. Sámediggi lea Ráđđehusa Davvi-Norgga lávdegotti barggu bokte čujuhan sámi gelbbolašvuođa guovddážiid mávssolašvuođa daid iešguđetge osiin sámi ássanguovlluin.</p>
<p type="listitem">Nissonolbmot jerret dávjá eambbo go dušše ovtta bargosaji ovdal go sii ásaiduvvot sámi guovlluide. Sámi kulturviesut báikkálaš servodagain sáhttet váikkuhit vuođđostruktuvrii loaktima ja ovdánanvejolašvuođaid dáfus. Lea dehálaš plánet dán lágan visttiid máŋggageavahus ulbmiliin, mas leat fálaldagat maiddái nissonolbmuide, mánáide ja nuoraide.</p>
<p type="listitem">Rievdaduvvon ulbmilhápmehusat:</p>
<p type="listitem">Eai leat rievdadusat gč. Sámi riddo- ja vuotnaguovlluid doaibmaplána.</p>
<p type="listitem">Strategiijat:</p>
</list><list><p type="listitem">Ásahit sámi kulturviesuid sámi riddo- ja vuotnaguovlluide nu, ahte Sámediggi joksá iežas bajitdási mihttomeari; sihkkarastit ahte sámi álbmogis leat duođalaš vejolašvuođat doaimmahit sámi kultuvrra.</p>
<p type="listitem">Váikkuhit dasa ahte sihkkarastojuvvo jođiheapmi kulturásahusaide/máŋgga geavahusvisttiide mat leat juo ásahuvvon.</p>
</list><list><p type="listitem">Doaibmabijut:</p>
</list><list><p type="listitem">Váikkuhit Ája Sámi Guovddáža huksemii Gáivuona gielddas, Tromssas, (viiddideapmi ja jođiheapmi)</p>
<p type="listitem">Váikkuhit <span type="quote">«Várdobaiki»</span> sámi guovddáža huksemii Ofuohtas ja Lulli-Tromssas</p>
<p type="listitem">Váikkuhit Nuortasámi musea ásaheapmái Mátta-Várjjat gildii, Finnmárkui sámi duhátjahkesadjin (huksen ja jođiheapmi).</p>
<p type="listitem">Váikkuhit Árran - julevsámi guovddaža viiddideapmái, Divttasvuona gielddas, Nordlánddas</p>
<p type="listitem">Váikkuhit dasa ahte Várjjat Sámi museai sihkkarastojuvvo doaibmadoarjja</p>
</list><list><p type="listitem">Guovttejagi áigodagas vuoruhuvvo čuovvovaččat:</p>
</list><list><p type="listitem">Váikkuhit dasa, ahte sihkkarastojuvvo jođiheapmi kulturásahusaide/máŋgga geavahusvisttiide mat leat juo ásahuvvon.</p>
<p type="listitem">Váikkuhit Nuortasámi musea ásaheapmái Mátta-Várjjat gildii, Finnmárkui sámi duhátjahkesadjin (huksen ja jođiheapmi).</p>
<p type="listitem">Váikkuhit Ája Sámi Guovddáža huksemii Gáivuona gielddas, Tromssas, (viiddideapmi ja jođiheapmi)</p>
</list><list><p type="listitem">Ovddasvástideaddji oasálaččat:</p>
<p type="listitem">Sámediggi, Sámi kulturráđđi, Sámi ealáhusráđđi, Kulturdepartemeanta, Gielda- ja regiovdnadepartemeanta, fylkagielddat ja gielddat</p>
<p type="listitem">5.9 Diehtojuohkindoaibma</p>
<p type="listitem">Stáhtus ja rievdan eavttut:</p>
<p type="listitem">1995 lea Sámediggi mearridan sierra diehtojuohkinstrategiija ja doaibmaplána gitta 31.12.97 rádjái. Sámediggi áigu jagi 1998 mielde meannudit diehtojuohkinstrategiija. Diehtojuohkinstrategiija stáhtus ja ođđa áŋgiruššan guorahallojuvvo ja mearriduvvo. Diehtojuohkinstrategiijas, mearrideami rájes gitta otnážii, lea vuoruhuvvon čuovvovaččat: diehtojuohkinbláđi almmustuhttin - 1996 rájes, diehtojuohkinkampánja mii guoská riddo- ja vuotnaguovlluide 1997 Sámediggeválgga oktavuođas, ja ovdabargu sámi diehtojuohkinbálvalusa ásaheami oktavuođas..</p>
<p type="listitem">Rievdaduvvon ulbmilhápmehusat:</p>
</list><list><p type="listitem">Lasidit diehtojuohkima Sámedikki doaimmaid birra vai sámi jienastuslohku stuorošii, ja ahte beroštupmi Sámedikki bargui lassánivččii.</p>
<p type="listitem">Dagahit ahte eanaš oassi sámi álbmogis ožžot dieđuid áššiid birra mat gusket sin juohkebeaivválaš eallimii</p>
<p type="listitem">Sámedikki barggu dahkat oainnusin</p>
<p type="listitem">Váikkuhit dasa, ahte lasidit Sámedikki dohkkejupmi ja boktit beroštumi politihkalaš oassálastimii ja váikkuheapmái</p>
<p type="listitem">Oainnusin dahkat sámiid rivttiid gustovaš lágaid ja riikkaidgaskasaš šiehtadusaid ektui</p>
</list><list><p type="listitem">Strategiijat:</p>
</list><list><p type="listitem">Sámi diehtojuohkinbálvalusa ásaheapmi Sámedikki olis</p>
<p type="listitem">Sámi bibliotehkabálvalusa ásaheapmi</p>
<p type="listitem">Leat plánen geavahit viidásat diehtojuohkiid ja eará diehtojuohkinkanálaid</p>
<p type="listitem">Doaibmaplána jagiid 1999 - 2001 mas erenoamážit áŋgiruššat riddo- ja 	vuotnaguovlluin</p>
</list><list><p type="listitem">Doaibmabijut:</p>
</list><list><p type="listitem">Sámedikki diehtojuohkinstrategiija ođasmahtto jagis 1998.</p>
</list><list><p type="listitem">Guovttejagi áigodagas leat čuovvovaš doaibmabijut vuoruhuvvon:</p>
</list><list><p type="listitem">Doaibmabijut vuoruhuvvojit Sámedikki diehtojuohkinstrategiija meannudeami oktavuođas jagis 1998.</p>
</list><list><p type="listitem">Ovddasvástideaddji oasálaččat: Sámediggi</p>
</list><list><p type="listitem"><span type="quote">"Sámi guolástusat jagi 2000 vuostá"</span> "Sámi guolástusguovllu doaibmaplána čađaheapmi» prošeaktaraporta, Sámi ealáhusráđđi ođđajagimánu 14. b. 1995.</p>
<p type="listitem"><span type="quote">"Sámi ássanguovlluid eanadoalloplána"</span>, Sámediggi 1995 borgemánnu. Dán lea Sámediggi meannudan 27.02 - 01.03.96 áššis 12/96.</p>
<p type="listitem">Čielggadusat sámegiela nannema várás: Lullisámi suopmanguvlui, Sámediggi 1992 juovlamánnu 1992. Maid Sámediggi lea meannudan 08.10.96 áššis 22/93. 	     Julevsámi giellaguovlu, Sámediggi 1993 čakčamánnu. Maid Sámediggi lea meannudan 25-27.05.94 áššis 26/94. 								        Ofuohta ja Lulli-Tromssa giellaguvlui, Sámediggi. Dán lea Sámediggi meannudan 22.-24.11.94 áššis 46/94.</p>
<p type="listitem">NAČ 1995: 6 Dearvvasvuođa- ja sosiálbálvalusaid plána sámi álbmoga várás Norggas, Sosial- ja dearvvasvuođa departemeanta 1995 borgemánnu.  Dán lea Sámediggi meannudan 26.02-01.03 áššis 9/96.</p>
<p type="listitem">Sámi ovddidanfoanda - ovddidanoasálažžan sámi ássanguovlluin, NIBR Sámediggái  1993 borgemánnu. Maid Sámediggi lea meannudan 20-24.09.94 áššis 36/93.</p>
<p type="listitem">Lotnolasealáhusdoarjja sámi guovlluin. NIBR Sámediggái 1994 juovlamánnu. Dán lea Sámediggi meannudan 21.24.02.95 áššis 08/95.</p>
<p type="listitem">Sámi kulturviesuid ollislaš plána, Sámi kulturráđđi, 1995 golggotmánnu. Meannuduvvon Sámedikkis 21-23.05.96 áššis 23/96.</p>
<p type="listitem">Sámi Guolástuslávdegotti eavttuhus, Guolástusdepartemeanta. Dán lea Sámediggi meannudan guovvamánu 27. b. 1998, áššis 13/98.</p>
<p type="listitem">Sámi mánáid- ja nuoraidplána, 1997. Dán lea Sámediggi meannudan 27.11.97.</p>
</list><list><p type="listitem">Eavttuhus 1, áirasis Tor Nilsen, NSRa sámediggejoavku:</p>
<p type="listitem">Siidu 11: Doaibmabijut</p>
<p type="listitem">Ásahit joatkka fálaldaga lotnolasealáhusaide.</p>
<p type="listitem">Eavttuhus 2, áirasis Geir Liland, SVFa sámediggejoavku</p>
<p type="listitem">Sámi riddo- ja vuotnaguovlluid doaibmaplána 3. siiddus čuožžu, ahte plánas leat ovcci áŋgiruššansuorggi jagiide 1998-2000. Guollebiebman ii leat váldojuvvon mielde. Dušše 8. siiddus čuožžu ahte áigot váikkuhit birasdoaimmaide daid guollebiebmanrusttegiid oktavuođas, mat juo gávdnojit. Mii SVFa joavkkus oaivvildat, ahte guollebiebman lea dehálaš veahkki  ealáhussii ja ássamii sámi riddo- ja vuotnaguovlluin. Dát lea erenoamáš miellagiddevaš daid signálaid mielde, maid guolástusministar Angelsen lea addán, ahte departemeantta bealis háliidit háddjet konsešuvnnaid báikkálaš oasálaččaide ovdalgo dušše čohkket daid stuorra fitnodagaide nugo Dåfjord-laks ja Stolt-Nielsen. Mii oaivvildat, ahte guollebiebman lea lunddolaš ealáhus vuonain nu guhká go dan sáhttá álggahit nu ahte ii šatta vuostálasvuohta árbevirolaš guolástemiin dahje ii ráfehuhte gođđobáikkiid, ja dát berre leat mielde plánas.</p>
<p type="listitem">Eavttuhus 3, áirasis Randi A. Skum, NSR</p>
<p type="listitem">Gullá čuoggái 5.8 Sámi kultur- ja máŋggageavahusvisttit:</p>
<p type="listitem">Dása eavttuhit čuovvovaš ođđa sáhcučuoggá <span type="quote">"doaibmabijuid"</span> vuollái:</p>
</list><list><p type="listitem">Váikkuhit dasa, ahte huksejuvvo <span type="quote">"Sámi kulturviessu Sažžai"</span> Leaŋgaviikka gildii, Tromssas.</p>
</list><list><p type="listitem">Eavttuhus 4, áirasis Willy Ørnebakk, Bargiidbellodaga sámediggejoavku:</p>
<p type="listitem">Lassieavttuhus:</p>
<p type="listitem">Čk. 5.1. 	Eanadoallu</p>
<p type="listitem">Ođđa sáhcučuokkis 6:</p>
</list><list><p type="listitem">Ásahit konkrehta doarjjaortnegiid nissonolbmuide geat háliidit álgit eanadoaluin dahje lotnolasealáhusain, mas eanadoallu lea oassi.</p>
</list><list><p type="listitem">Ođđa sáhcučuokkis 8:</p>
</list><list><p type="listitem">Váikkuhit dasa ahte geasehandoarjjaortnet nannejuvvo.</p>
</list><list><p type="listitem">Guovttejagi áigodagas vuoruhuvvojit čuovvovaš doaibmabijut:</p>
</list><list><p type="listitem">Ođasmahttit dahje stuoridit šibitdáluid main leat gaskal 0,4 ja 1,5 jahkebarggu.</p>
<p type="listitem">Ásahit konkrehta doarjjaortnegiid nissonolbmuide, geat háliidit álgit eanadoaluin dahje lotnolasealáhusain, mas eanadoallu lea oassi.</p>
<p type="listitem">Váikkuhit dasa, ahte geasehandoarjja nannejuvvo.</p>
</list><list><p type="listitem">Čk. 5.3	Guolásteapmi</p>
<p type="listitem">Ođđa sáhcučuokkis 6:</p>
</list><list><p type="listitem">....., ja ahte biddjojit resurssat njuorjjonáli geahpedeapmái.</p>
</list><list><p type="listitem">Ođđa sáhcučuoggát:</p>
</list><list><p type="listitem">Bargat dan ala ahte šákšabivdu gildojuvvo 10-jahkái</p>
<p type="listitem">Ráhkadit čilgehusa ráfáiduhttingáibádusain mat sáhttet leat vuođđun oktasaš gáibádussii bajit politihkalaš dási ektui</p>
<p type="listitem">Fuolahit dan, ahte gádderusttegiid ásahanbargu hoahpuhuvvo</p>
<p type="listitem">Čielggadit divavuogádaga guollehivvodagaid várás mat dolvojuvvojit eret guovllus</p>
<p type="listitem">Oččodit regiovnnalaš earreortnegiid</p>
<p type="listitem">Bargat dan ala, ahte oasseváldinláhka ii raššuduvvo, ja ahte guolásteaddjit ain eaiggáduššet fatnasiid</p>
</list><list><p type="listitem">Luossabivdu, ođđa sáhcučuoggát:</p>
</list><list><p type="listitem">Luossabivdu galgá ain leat dehálaš materiálalaš kulturguoddin sámi                riddo- ja vuotnaguovlluin</p>
<p type="listitem">Luossahivvodagaid hálddašeapmái ferte biddjot vuođđun sámi ekologalaš ja báikkálaš máhtolašvuohta ja árbevierru:</p>
<p type="listitem">njuorjjo- ja mearra/čáhceloddenáliid mearkkašupmi luossahivvodahkii iskkaduvvo</p>
<p type="listitem">ferte iskkadit sallet-, sivla- ja šáksaguliid industriijabivddu váikkuheami luossahivvodahkii</p>
<p type="listitem">Dahkkojuvvojit systemáhtalaš hivvodatárvvoštallamat daid sierra čázádagain</p>
<p type="listitem">Daid maŋimuš jagiid ráfáiduhttimat gessojuvvojit ruovttoluotta vaikko vel fágalaččat sáhttá ge duođaštit, ahte dain lea beaktu.</p>
<p type="listitem">Eat dohkket šat eambbo ráfáiduhttinortnegiid, jos dieđalaččat ii leat duođaštuvvon ahte dain livčče ávki.</p>
</list><list><p type="listitem">Čk. 5.6 - Lotnolasealáhusat</p>
<p type="listitem">Ođđa sáhcučuokkis:</p>
</list><list><p type="listitem">Fuolahit dan, ahte lotnolasealáhusat ásahuvvojit joatkkaoahpahussan</p>
</list><list><p type="listitem">Rievdaduvvon sáhcučuokkis:</p>
</list><list><p type="listitem">Ásahit konkrehta doarjjaortnegiid nissonolbmuide....</p>
</list><list><p type="listitem">Rievdaduvvon vuoruheapmi:</p>
</list><list><p type="listitem">Ásahit konkrehta doarjjaortnegiid nissonolbmuide...</p>
</list><list><p type="listitem">Čk. 5.7 - Sámi giellaovddideapmi</p>
<p type="listitem">Ođđa sáhcučuokkis:</p>
</list><list><p type="listitem">Ovdánahttit ja váldit atnui ođđa vugiid giellaoahpahusas.</p>
</list><p><em type="bold">Ođđa čk. 5.10 - Sámi ovddidanfoandda doaibmaguovlu </em></p>
<p><em type="italic">Sámi ovddidanfoandda doaibmaguovlu: </em></p>
<p>Sámediggi háliida doalahit Sámi ovddidanfoandda doaibmaguovllu viiddideami sierra áŋgiruššansuorgin. Máŋŋá viiddideami, maid Sámediggi mearridii 1997s sáhttá daid ođđa guovlluid siskkabealde čielgasit oaidnit ovdamearkkaid dasa man dehálaš dat duođaid lea leat siskkabealde doaibmaguovllu jos galgá oažžut leavttu sámi identitehta, giela, kultuvrra, ealáhusaid ja servodateallinbarggu nannemii.</p>
<p>Dáid ovdamearkkaid vuođul sáhttit čujuhit, ahte hui spáitilis vuohki mo oažžut dán plána mihttomeari barggu jođáneabbot doaibmat, lea ahte laktit daid gielddaid doaibmaguvlui mat háliidit dan. Danin ferte ge leat áigumuššan, ahte áiggi mielde sáhttit laktit doaibmaguvlui daid guovlluid mat ain leat olggobealde doaibmaguovllu. Danin áigu Sámediggi dán guovttijagi áigodagas vuoruhit ođđa gieldda laktima doaibmaguvlui.</p>
<p>Doaibmabijut: </p>
<p>Ivggu gielda Tromssas laktojuvvo doaibmaguvlui 01.01.1999 rájes.</p>
<p><em type="italic">Sámi riddo- ja vuotnaguovlluid doaibmaplána viidáseabbo gieđahallanvuohki: </em></p>
<p>Sámediggeráđi eavttuhus čuvvojuvvo dainna lasáhusain, ahte signálat mat bohtet ovdan digáštallamis miessemánu 29. b., leat vuođđun doaibmaplána viidáseabbo meannudeamis, dan doarespárlamentáralaš bargojoavkkus.</p>
<p>Dát joavku ráhkada ollásit dárkkistuvvon doaibmaplána, mii biddjojuvvo ovdan Sámediggái.</p>
<p><em type="bold">Eavttuhus 5, áirasis Peder Mathisen, Guovddášbellodaga sámediggejoavku: </em></p>
<p><em type="italic">Lasáhus: </em></p>
<p><em type="italic">Ođđa 3. teakstaoassi čuoggái 5.3. Guolástus: </em></p>
<p>Sihke norgalaš-arktálaš dorskehivvodat ja norgalaš riddodorskehivvodat lea dál dramáhtalaččat geahppánan. Dán mielde lea juo gilvu jođus oažžut eanemusat eaiggátosiid vátna riggodagain boahtteáiggis.</p>
<p>Stuorra ruhtaberošteaddjit leat geahččaleamen oažžut eaiggátvuođa fatnasiidda seamma dásis go guolásteaddjit. Ovddemusat leat geahččaleamin oččodit oassálastinlága rievdaduvvot ja geahččaleamin oažžut earriovttadatregistara. Sámediggi vuostálastá garrasit oassálastinlága rievdadeami, ja earriovttadatregistara álggaheami.</p>
<p><em type="bold">Eavttuhus 6, áirasis Roger Pedersen, Sámi válgalihtu sámediggejoavku: </em></p>
<p>Siidu 13 Sámi riddo- ja vuotnaguovlluid doaibmaplánas, čuokkis; Strategiijat rievdaduvvo leat ná:</p>
<p>Ahte, dálá sámi kulturásahusaide sihkkarastojuvvo dohkálaš doaibmaruhta.</p>
<p>2. Ahte árbevirolaš sámi guovllut ja gávpogat main lea markanta sámi álbmot gos dál eai leat ásahuvvon sámi kulturásahusat, vuoruhuvvojit ođđa sámi kulturguovddážiid ásaheamis.</p>
<p>Čuokkis Doaibmabijut, dákko sihkkojuvvo dat mii lea čállojuvvon ja sadjái biddjo vuoruhanlistu, mii lea 23. siiddus áššis 23/96 - Sámi kulturviesuid ollislaš plána.</p>
<p><em type="bold">Eavttuhus 7, áirasis Eva Josefsen, NSRa sámediggejoavku: </em></p>
<p>Kap. 2 Plánaid meannudeapmi, siidu 3 (gasku) eavttuhuvvo čuovvovaš rievdadeapmi:</p>
<p>Plána sisttisdoallá 10 áŋgiruššansuorggi jagiide 1998 - 2000:</p>
<p>Kultuvrralaš ealáskahttin ja identitehta nannen </p>
<p>Eará čuoggát sirdojuvvojit vástesaččat.</p>
<p>Kap. 5 Áŋgiruššansuorggit jagiide 1998 - 2001, viidát siiddus, ođđa čuokkis 5.1:</p>
<p><em type="bold">Kultuvrralaš ealáskahttin ja identitehta nannen </em></p>
<p><em type="bold">Duogáš: </em></p>
<p>Sámi kultuvra sámi riddo- ja vuotnaguovlluin lea máŋgga láhkái deddojuvvon dilis. Vaikko vel stáhta dáruiduhttinpolitihkka áigá lea ge juo heaittihuvvon, de gávdnojit dát mekanismmat ain ja daid sáhttá oaidnit dábálaš servodatovdáneamis. Mearrasámi kultuvra lea eambbo ja eambbo deattu vuolde. Offensiivvalaš ja dihtomielalaš doaimma haga dán ovdáneami bisseheapmái jávket farga stuorra oasit dán kultuvrras. Danin lea ge dárbu fokuseret ja vuoruhit surggiid, main dán rádjái ii leat ollus dáhpáhuvvan kultuvrra ealáskahttima ektui.</p>
<p><em type="bold">Mihttomearri: </em></p>
<p>Mearrasámi identitehta nannen ja kultuvrralaš ealáskuhttin</p>
<p><em type="bold">Strategiijat: </em></p>
<p>Movttidahttit mearrasámi álbmoga váldit ovddasvástádusa iežaset historjái ja kultuvrra oainnusin dahkamii.</p>
<p><em type="bold">Doaibmabijut: </em></p>
<list><p type="listitem">Ásahit ja juohkit dieđuid ortnegiid birra maid bokte lea vejolaš vurket historjjálaš dieđuid</p>
<p type="listitem">Láhčit historjjá ja báikkálaš dieđuid gaskkusteami mánáidgárddiid ja skuvllaid bokte</p>
<p type="listitem">Váikkuhit dasa ahte hábmejuvvo árbevirolaš dieđuid kursaplána, nugo ovdamearkka dihtii málesteapmi, buvrehuksen,</p>
<p type="listitem">Vuoigatvuohta oahppat iežamet historjjá ja kultuvrra birra, ea.ea rávisolbmuid oahpahusa bokte</p>
<p type="listitem">Váikkuhit girjjálašvuođa ja oahpahusneavvuid ráhkadeapmái ja gaskkusteapmái mearrasámi guovlluid birra</p>
<p type="listitem">Nannet sámi kulturfágalaš oahpahusa allaskuvladásis</p>
</list><list><p type="listitem">Guovttejagi áigodagas galget čuovvovaš doaibmabijut vuoruhuvvot:</p>
</list><list><p type="listitem">Ásahit ja juohkit dieđuid ortnegiid birra maid bokte lea vejolaš vurket historjjálaš dieđuid</p>
<p type="listitem">Láhčit historjjá ja báikkálaš dieđuid gaskkusteami mánáidgárddiid ja skuvllaid bokte</p>
</list><p><em type="bold">Ovddasvástideaddjit: </em></p>
<p>Sámediggi, Sámi kulturráđđi, Sámi oahpahusráđđi, fylkagielddat ja gielddat</p>
<p><em type="bold">III. Jienasteapmi </em></p>
<p>39 áirasis ledje 37 čoahkis.</p>
<p>Jienasteapmi čađahuvvui dáid vuoruid mielde:</p>
<p>Eavttuhus 4, maŋimuš oassi (maŋidan-eavttuhus; viidáseabbot meannudanvuohki) mearriduvvui ovttajienalaččat.</p>
<p><em type="bold">IV. Beavdegirjelasáhus </em></p>
<p>Dán áššis ii gáibiduvvon lasáhus beavdegirjái.</p>
<p><em type="bold">V. Sárdnunlistu ja replihkkavuorut </em></p>
<p>Sáhkaovddideaddji</p>
<p>Replihkka</p>
<p>1.</p>
<p>Berit Ranveig Nilssen</p>
<p>2.</p>
<p>Willy Ørnebakk</p>
<p>Tor Nilsen</p>
<p>Berit Ranveig Nilssen</p>
<p>Ragnhild Nystad</p>
<p>Willy Ørnebakk</p>
<p>3.</p>
<p>Geir Liland</p>
<p>4.</p>
<p>Peder Mathisen</p>
<p>5.</p>
<p>Eva Josefsen</p>
<p>Willy Ørnebakk</p>
<p>Steinar Pedersen</p>
<p>6.</p>
<p>Randi Skum</p>
<p>7.</p>
<p>Tor Nilsen</p>
<p>8.</p>
<p>Roger Pedersen (- 27.05.98)</p>
<p>Willy Olsen (čoahkkinortnegii)</p>
<p>9.</p>
<p>Josef Vedhugnes</p>
<p>Ragnhild Nystad (čoahkkinortnegii)</p>
<p>Willy Olsen (čoahkkinortnegii)</p>
<p>Ragnhild Nystad (čoahkkinortnegii)</p>
<p>Per Solli (čoahkkinortnegii)</p>
<p>10.</p>
<p>Steinar Pedersen</p>
<p>Ragnhild Nystad (čoahkkinortnegii)</p>
<p>11.</p>
<p>Jarle Jonassen</p>
<p>Ragnhild Nystad (čoahkkinortnegii)</p>
<p><em type="bold">VI. Sámedikki mearrádus maŋŋá jienasteami lea ná: </em></p>
<p>Sámediggeráđi eavttuhus čuvvojuvvo dainna lasáhusain, ahte signálat mat bohtet ovdan digáštallamis miessemánu 29. b., leat vuođđun doaibmaplána viidáseabbo meannudeames, dan doarespárlamentáralaš bargojoavkkus.</p>
<p>Dát joavku ráhkada ollásit dárkkistuvvon doaibmaplána, mii biddjojuvvo ovdan Sámediggái.</p>
<p>Ášši meannudeapmi loahpahuvvui miessemánu 29. b. dii. 10.00.</p>
<p><em type="bold">Ášši 22/98 Boazodoallostivrra jahkedieđáhus 1996 - 1997 </em></p>
<p>Ášši meannudeapmi álggahuvvui miessemánu 28. b. dii. 09.00.</p>
<p><em type="bold">I. Áššebáhpirat </em></p>
<list><p type="listitem">Boazodoallohálddahusa jahkedieđáhusat jagiide 1996 ja 1997</p>
<p type="listitem">Boazoealáhusa ollislaš rehkedoallu, rehketdoallu jahkái 1996 ja bušeahtta jahkái 1997</p>
<p type="listitem">Boazoealáhusa resursarehketdoallu, boazodoallojahkái cuoŋománu 1. b. 1996 rájes njukčamánu 31. b. 1997 rádjái.</p>
<p type="listitem">Sámedikki mearrádus áššis 18/97 jahkedieđáhusat jahkái 1995 - boazodoallostivra ja guovllustivrrat</p>
<p type="listitem">Cuoŋománu 3. b. 1998 beaiváduvvon reive NORUTas Diehtojuohkinteknologiija os - jeagilguohtumiid dilli Finnmárkku duoddaris</p>
</list><p><em type="bold">II. Ovddiduvvon eavttuhusat </em></p>
<p><em type="bold">Sámediggeráđi árvalus Sámediggái: </em></p>
<p>Sámediggi oaidná, ahte boazodoalu stivrenorgánaid rapporteren vuogádat lea nuppástuhtton ja čađahuvvon ođđa njuolggadusaid mielde dálá rapporterenáigodaga rájes. Dát nuppástuhttin orru jierpmálaš, ja čájeha boazodoallohálddahusa ja dan stivrenorgánaid barggu viidodaga. Sámediggi sávvá earenoamáš buresboahtima boazodoallohálddahusa oainnuide mat gusket ealáhusa hástalusaide boahtteáiggis, ja ahte boazodoalu resursarehketdoallu buktá ná bures duođaštuvvon gova boazodoalu dilis.</p>
<p>Sámediggi áigu deattuhit dávisteami njuolga daid hástalusaide maid boazodoallostivrra hápme. Dát gártá leat dárbbašlaš oassin politihkalaš ságastallamis boazodoalu dili birra, ja gártá leat maid mielde álggaheamen ságastallama daid hástalusaid birra mat boazodoalus bohtet.</p>
<p>Ođđa boazodoallostivrras lea leamaš aktiivvalaš ráđđeaddidoaibma Sámediggái ja eanandoalloeiseválddiide. Fágalaš ráđiid čađa áigeguovdilis áššiin lea boazodoallostivra čalmmustuhttán dáhtu ja máhtu oažžut dehálaš áššiid áššelistui. Sámediggi deattuha ahte boazodoalu stivrenorgánain galgá leat dákkár rolla dasa lassin, ahte doaimmahit sin hálddašanválddi lágaid ja njuolggadusaid mielde.</p>
<p>Jahkedieđáhusastis namuha boazodoallostivra máŋga dehálaš ášši maid leat guorahallan. Sámediggi áigu čuovvovaččas ovddidit muhtun mearkkašumiid dáidda.</p>
<p><em type="bold">Boazodoallokomišuvnna/lávdegotti nammadeapmi </em></p>
<p>Áibbas riekta nugo boazodoallostivra cuiggoda daid stuorámus heittotvuođaid otná boazodoallolágas. Dát lea okta dain deháleamos áššiin boahtte áigodagas. Ovddit gearddi go jagi 1978 láhka geahčaduvvui, meroštallojuvvojedje dušše oasit dán lágas, ja bohte signálat dasa ahte dát galge viidáseabbot guorahallot máŋŋil.</p>
<p>Sámediggi lea máŋgii ovddidan gažaldaga, ahte boazodoallolága berrešii ollislaččat guorahallat. Dat nu gohčoduvvon Aursund-ášši alimusrievttis golggotmánus 1997, čájehii ahte lága guovddáš vuođus, guohtunvuoigatvuođain sámi boazodoalloeatnamiid siskkabealde, ii lean dat suodji maid máŋggas ledje eaktudan. Dál lea árvaluvvon, ahte láhka geahčaduvvošii guovtti oasis, mas Sámi vuoigatvuođalávdegoddi iežas barggus viidáseabbot geahčadivččii vuoigatvuođagažaldagaid, ja nammaduvvo boazodoallokomišuvdna mii galgá geahčadit siskáldas oktavuođaid ja hálddašanvuogádaga.</p>
<p>Sámediggi oaivvilda dan seamma maid boazodoallostivrage, ahte dál lea vealtameahttun oažžut lága masa lea viiddis dohkkejupmi ealáhusas. Dát eaktuda mandáhta ja láhkabargguide oassálastima, mii sáhttá dáhkidit dan, ahte láhka vuođđuduvvo boazobargiid juohkebeaivválaš eallimii. Dán láhkái sáhttá láhka buktit čielgaseabbo gova ráđđejeaddji riektevuoigatvuođain ja riekteáddejumiin boazodoalus.</p>
<p><em type="bold">Ođđa orohatjuohkima bargu </em></p>
<p>Ođđa orohatjuohkin leai okta ollu doaibmabijuin mii eaktuduvvui čađahuvvot boazodoallopolitihka rievdadeamis jagis 1992. Stuorradiggedieđáhusa nr. 28 (1991-92) Nana bissovaš boazodoallu, meannudeami oktavuođas celkkii diggi mearrádusas earret eará ná:</p>
<p><em type="italic">"Sámediggi doarju Ráđđehusa plánaid ođđasit juohkit boazodoalloorohagaid oassin strategiijas ahte buoridit guohtumiid juohkkáseami ja guohtumiid geavaheami. Dát ferte dahkkot ii dušše Finnmárkkus, muhto maiddái máttás guvlui gos dárbu dákkáraš reguleremiidda muhtun sajiin lea seamma čielggas. Eahpečielga areala reguleremat siskáldasat dagahit ja doalahit riidduid gaskal ovttaskas doallojoavkkuid. Dát ferte johtileapmosit čilgejuvvot boazodoallolága rievdadusa bokte, nu ahte oktasašguohtun-doaba heittihuvvo definerekeahtes vuogis. Otná juohkimat ja juohkimiid váilumat eai dávis daid dárbbuide mat leat gánnáhahtti ja ekologálaš doaimmas. Ealáhusa iežas bealis lea geahččaluvvon ráhkadit ortnega mas orohagaid ođđasit juohkin lea leamaš guovddážis. Jos galgá sáhttit ráhkadit dohkálaš guohton- ja doaibmaplánaid juohke ovttaskas orohahkii fertejit dat juhkkot nu ahte dat lunddolaččat ráhkadit vuođu ovttasbargat gaskal orohagaid orohatovttadagaid." </em>(Ášši 15/92) </p>
<p>Viidáseabbot celkkii Sámediggi čuovvovaččat boazodoallolága rievdadeami oktavuođas jagis 1994:</p>
<p><em type="italic">"Nugo Departemeanta čujuha de sáhttá leat dárbu čielgaseabbo dáhkádussii dasa mo lagabuidda reguleret oktasašguođohandistrivttaid. Čielga eaktu berre goittotge leat ahte lassin árbevirolašvuoigatvuođalaš ja doaibma- ja hálddahuslašlágan beroštumiide ferte bidjat vuođđun árbevirolaš sámi riektiáddejumi go árvvoštallajuvvo dákkár reguleremiid konkrehta čađaheapmi." </em>(Ášši 5/94) </p>
<p>Sámediggi áigu deattuhit dáid beroštumiid, ja doarju dán barggu joatkima. Dan oktavuođas leat dat bealit, maid boazodoallostivra čujuha earenoamáš dehálaččat. Eiseválddiid beales lea vealtameahttun nannet barggu ođđa orohatjuohkima ektui ealáhusa iežas dárbbuid ektui. Dat ahte sáhttet leat siskáldas vuostálasvuođat ja nággu dološvuoigatvuođaid alde lea čuolbma, muhto dát ii berrešii leat hehttehussan dasa ahte váldá vuolggasadjin dan siskáldas proseassa ealáhusas, ja lávke ovtta lávkki viidáseabbot guohtoneatnamiid čielggadeames čielgaseabbon.</p>
<p><em type="bold">Resursadilli/Doaluid bajimus boazologu mearrideapmi orohagaide </em></p>
<p>Resursadilli boazodoalus lea vuođđo hástálussan barggus ovddosguvlui. Sámediggi ávžžuha boazodoalu stivrenorgánaid ain prioriteret resursabearráigeahččama ja boazodoalu heiveheami guohtonresurssaide.</p>
<p>Sámediggi lea ollu gerddiid deattuhan, ahte dat signálat mat addojuvvojit bajimuš boazologu ektui dávistit resursadillái iešguđet guovlluin. Boazodoallostivra lea dál beavttálmahttán barggu, mii guoská boazologu heiveheapmái resursavuđđui. Sámediggi deattuha, ahte lea dehálaš oažžut johtui proseassa man oktavuođas boazoguohtonorohat ja boazosámit leat mielde aktiivvalaččat ja dovdet geatnegasvuohtaset dán barggus. Dán lágan proseassa sáhttá gáibidit ollu sihke resurssaid ja áiggi. Dáid beliid ferte gozihit, ja diggi ávžžuhage danin boazodoallostivrra geavahit dan áiggi masa lea dárbu vai proseassa šaddá buorre ja dat čađahuvvo bures.</p>
<p><em type="bold">Rekrutteren - Buolvamolsumat </em></p>
<p>Okta dain stuorámus hástalusain nuppástuhttima ja boazobargiid geahpedeami oktavuođas boazodoalus lea dárbu doalahit rekrutterema ealáhussii. Sámediggi oaidná, ahte eaktun nana bissovaš boazodoalu mihttomeari juksamii lea ealáhussii rekrutterema dáhkideapmi. Danin leat ge hui movtta go boazodoallostivra lea joatkán ságastallama doaibmabijuid hárrái, ahte dáhkidit ealáhussii bargonávccaid fidnema. Dasto lea dehálaš, ahte boazodoallostivra barggustis árvvoštallá daid vejolašvuođaid, mat gávdnojit maiguin geahppudahttit buolvamolsumiid ja boazodollui rekrutterema. Sámediggi doarju álggahemiid ja doaibmabijuid maiguin sáhttá nannet ja gozihit ođđa boazobargiid beroštumiid. Danin áigu diggi ávžžuhit proseassa mas boazobargit ja stivrenorgánat ovttasráđiid gávnnašedje buriid čovdosiid dán čulbmii, vai ealáhussii de dáhkiduvvošii boahtteáigi go váttisvuođat guorbaduvvon guohtumiid ja resursavátnivuođa ektui čoavdašuvvet.</p>
<p>Sámediggi gidde fuomásumi, ahte nissonolbmot rekrutterejuvvojit boazodollui. Boazodoalu stivrenorgánat fertejit deattuhit dán beali go árvvoštallet ođđa doaluid juogadeami.</p>
<p><em type="bold">Boraspireváttisvuohta </em></p>
<p>Sámediggi áigu fas, nugo boazodoallostivrage, deattuhit duođalašvuođa das ahte boraspirenálit máŋgga guovllus leat dál áittan boazodollui. Dál lea hoahppu oažžut dan lágan hálddašeami mii nákce doalahit dássedeattu masa lea dárbu boraspiriid gáhttemis, sámi boazodoalu oadjebasvuođa ja plánema dárbbu ektui sin ealáhusbarggus.</p>
<p>Sámediggi doarju boazodoalu stivrenorgánaid álgagiid maiguin sáhttá geahpedit deattu boazodoalu ektui guovlluin gos leat ollu boraspiret. Buhtadusortnegat leat dál buoriduvvon, muhto dat eai sáhte buhttet daid váttisvuođaid mat boazodollui bohciidit go boraspire vahágat leat áittan ealáhusvuđđui muhtin guovlluin.</p>
<p><em type="bold">Hástalusat boahtteáiggis </em></p>
<p>Sámediggi vuordá ahte boazodoalu stivrenorgánat, boazodoallostivrra njunnožis, leat aktiivvalaččat mielde ovdánahttimin boazodoallopolitihka mearriduvvon mihttomeriid vuođul. Viidáseabbot lea diggi ovttaoaivilis daidda hástalusaide mat govvejuvvojit boazodoallostivrra jahkedieđáhusas.</p>
<p>Luonddusuodjalanguovllut earenoamážit, ja eará smávit ja stuorit bahkkemat boazodoalloeatnamiidda obalaččat, leat áššit maid Sámedikki mielas áinnas sáhtášii boazodoallostivra geahčadit lagabuidda. Sámediggái leat boahtán ollu jearaldagat boazodoalu beales, mat gusket váttisvuođaide luonddusuodjalanguovlluid álggaheami ja viiddideami oktavuođas. Sámedikki áddejumi mielde fertešii dáid čuolmmaid geahčadit earálágán bahkkemiid oktavuođas boazodoalu rivttiide. Ollu oktavuođain lea dáid bahkkemiid dávjá váttis gieđahallat danin go dát bohtet biras- ja gáhttenberoštumiid geažil.</p>
<p>Dan oktavuođas lea paradoksa dat go biraseiseválddit ollu oktavuođain dego hehttejit olbmo doaimmaid luonddubirrasis, eaige beroš das ahte sámi boazodoallu lea leamaš ja lea vuogáiduvvan doaibma guovlluide mat galget ráfáiduhttot. Máŋgga áššis sáhttet váikkuhusat boazodollui gártat seamma duođalažžan go fysálaš guovlluid lihkahallamat, ja dahket guovlluid nana bissovaš geavaheami sámi ealáhusulbmiliidda váttisin.</p>
<p>Boazodoalloeiseválddit fertejit geahččalit sihkkarastit viiddis ja vuđolaš váikkuhusčielggadus-prográmma, mas geahččat bahkkemiid guovlluide dološvirolaš ja álbmotrievttálaš suodjaluvvon geavahusa ektui, dan seammás go ealáhusa, kultuvrra ja servodaga oktavuohta deattuhuvvojit. Sámediggi áigu máŋŋá guorahallat ollásit dáid čuolmmaid sámi vuoigatvuođaid viidáseabbo barggu oktavuođas.</p>
<p>Boazodoallu ealáhussan dárbbaša viiddis guovlluid. Iešalddis dagaha dát dan ahte gártet ollu oasálaččat geain iešguđet dásis lea váikkuhanfápmu daid rámmaeavttuide mat boazobargiin leat iežaset ealáhusa várás. Dan oktavuođas lea boazodoalu stivrenorgánain dehálaš rolla ráđđeaddi- ja hálddašanorgánan ovttasráđiid gieldalaš, fylkagieldalaš ja stáhtalaš eiseválddiiguin. Boazodoalu stivrenorgánaid lea bajit dási ovddasvástádus, muhto lea maiddái dehálaš, ahte gieldalaš ja fylkagieldalašge orgánatge dovdet ovddasvástádusa boazodollui ja váldet vuhtii ealáhusa ja boazodoalu ja eará beroštumiid gaskavuođaid plánabarggusteaset.</p>
<p>Bolesbálvalusat sámi álbmogii ja boazodoalloealáhussii eai oro buot sajiin doaibmamin áibbas bures. Ja orru nu, ahte bolesiid njunnožiin Finnmárkkus ii leat áddejupmi dasa eaige bargga maidege buoridan dihtii dili. Dát buktá sámi álbmogii dorvvuhis dili. Dasto dagahit máŋggalágan dáhpáhusat, maid bolesat berrešedje nagodit čoavdit ja áinnas hehttet, ahte govva sápmelaččain olggosguvlui báđđojuvvo. Máhtolašvuohta sámegielas ja máhtolašvuohta sámi diliid birra, maiddái boazodoalu birra orru váilumin measta oalát bolesiid gaskkas. Guhká juo leat diehtán almmolaččat, ahte Sámelága giellanjuolggadusat eai čuvvojuvvo. Bolesbálvalusat eai oro riekta organiserejuvvon boazodoalloealáhusa ektui iige resursageavaheapmi. Rekrutteren ja sisaváldin eavttut bolesohppui orrot maiddái leamen stuorra hehttehussan sámi ohcciide. Sámediggi ávžžuha boazodoallostivrra gozihit dáid čuolmmaid dainna ulbmilin, ahte buoredit dili.</p>
<p>Dilli boazodoalus ii leat dušše negatiivvalaš. Nugo boazodoallostivrage čujuha, de lea ain nu ahte ollu boazoeaiggádat ain ellet bures ealáhusain. Sámedikki ulbmil lea dáhkidit ahte ealáhus ovdánahttojuvvo nu ahte, nu ollugat go vejolaš ožžot dohkálaš dienasdási ja besset vásihit boazodoalu oadjebassan ja dakkár ealáhussan mas lea boahtteáigi. Dát bargu buktá hástalusaid ollu sivaid geažil, ja maŋimuš jagit leat čájehan man rašši ealáhus lea.</p>
<p><em type="bold">III. Jienasteapmi </em></p>
<p>39 áirasis ledje 38 čoahkis.</p>
<p>Jienasteapmi čađahuvvui dáid vuoruid mielde:</p>
<p>Sámediggeráđi árvalus mearriduvvui ovttajienalaččat.</p>
<p><em type="bold">IV. Beavdegirjelasáhus </em></p>
<p>Beavdegirjelasáhusa ovddidii Bargiidbellodaga sámediggejoavku Steinar Pedersen bokte:</p>
<p>Čilgehus, bolesbálvalusaid birra čuoggás <span type="quote">«Hástalusat boahtteáiggis»</span> lea menddo obalaččat negatiivvalaš Bargiidbellodaga áddejumi mielde. Joavku dieđusge lea ovttaoaivilis, ahte ferte loktet sámi giela ja kulturgelbbolašvuođa bolesiid gaskkas, muhto ahte obalaččat dadjat ahte; « <em type="italic">buktá sámi álbmogii dorvvuhis dili </em>», ii dávis duođalaš dillái. </p>
<p><em type="bold">V. Sárdnunlistu ja replihkkavuorut </em></p>
<p>Sáhkaovddideaddji</p>
<p>Replihkka</p>
<p>1.</p>
<p>Isak M. O. Hætta, áššejođiheaddji</p>
<p>2.</p>
<p>Randi Skum</p>
<p>3.</p>
<p>Margretha Påve Kristiansen</p>
<p>4.</p>
<p>Magne A. S. Huvva</p>
<p>Arne Mortensen</p>
<p>5.</p>
<p>Per Solli</p>
<p>Ing-Lill Pavall</p>
<p>6.</p>
<p>Willy Olsen</p>
<p>7.</p>
<p>Per A. Bæhr</p>
<p>8.</p>
<p>Steinar Pedersen</p>
<p>Jarle Jonassen</p>
<p>Steinar Pedersen</p>
<p>9.</p>
<p>John Henrik Eira</p>
<p>10.</p>
<p>Isak M. O. Hætta, áššijođiheaddji</p>
<p><em type="bold">VI. Sámedikki mearrádus maŋŋá jienasteami lea ná: </em></p>
<p>Sámediggi oaidná, ahte boazodoalu stivrenorgánaid rapporteren vuogádat lea nuppástuhtton ja čađahuvvon ođđa njuolggadusaid mielde dálá rapporterenáigodaga rájes. Dát nuppástuhttin orru jierpmálaš, ja čájeha boazodoallohálddahusa ja dan stivrenorgánaid barggu viidodaga. Sámediggi sávvá earenoamáš buresboahtima boazodoallohálddahusa oainnuide mat gusket ealáhusa hástalusaide boahtteáiggis, ja ahte boazodoalu resursarehketdoallu buktá ná bures duođaštuvvon gova boazodoalu dilis.</p>
<p>Sámediggi áigu deattuhit dávisteami njuolga daid hástalusaide maid boazodoallostivrra hápme. Dát gártá leat dárbbašlaš oassin politihkalaš ságastallamis boazodoalu dili birra, ja gártá leat maid mielde álggaheamen ságastallama daid hástalusaid birra mat boazodoalus bohtet.</p>
<p>Ođđa boazodoallostivrras lea leamaš aktiivvalaš ráđđeaddidoaibma Sámediggái ja eanandoalloeiseválddiide. Fágalaš ráđiid čađa áigeguovdilis áššiin lea boazodoallostivra čalmmustuhttán dáhtu ja máhtu oažžut dehálaš áššiid áššelistui. Sámediggi deattuha ahte boazodoalu stivrenorgánain galgá leat dákkár rolla dasa lassin, ahte doaimmahit sin hálddašanválddi lágaid ja njuolggadusaid mielde.</p>
<p>Jahkedieđáhusastis namuha boazodoallostivra máŋga dehálaš ášši maid leat guorahallan. Sámediggi áigu čuovvovaččas ovddidit muhtun mearkkašumiid dáidda.</p>
<p><em type="bold">Boazodoallokomišuvnna/lávdegotti nammadeapmi </em></p>
<p>Áibbas riekta nugo boazodoallostivra cuiggoda daid stuorámus heittotvuođaid otná boazodoallolágas. Dát lea okta dain deháleamos áššiin boahtte áigodagas. Ovddit gearddi go jagi 1978 láhka geahčaduvvui, meroštallojuvvojedje dušše oasit dán lágas, ja bohte signálat dasa ahte dát galge viidáseabbot guorahallot máŋŋil.</p>
<p>Sámediggi lea máŋgii ovddidan gažaldaga, ahte boazodoallolága berrešii ollislaččat guorahallat. Dat nu gohčoduvvon Aursund-ášši alimusrievttis golggotmánus 1997, čájehii ahte lága guovddáš vuođus, guohtunvuoigatvuođain sámi boazodoalloeatnamiid siskkabealde, ii lean dat suodji maid máŋggas ledje eaktudan. Dál lea árvaluvvon, ahte láhka geahčaduvvošii guovtti oasis, mas Sámi vuoigatvuođalávdegoddi iežas barggus viidáseabbot geahčadivččii vuoigatvuođagažaldagaid, ja nammaduvvo boazodoallokomišuvdna mii galgá geahčadit siskáldas oktavuođaid ja hálddašanvuogádaga.</p>
<p>Sámediggi oaivvilda dan seamma maid boazodoallostivrage, ahte dál lea vealtameahttun oažžut lága masa lea viiddis dohkkejupmi ealáhusas. Dát eaktuda mandáhta ja láhkabargguide oassálastima, mii sáhttá dáhkidit dan, ahte láhka vuođđuduvvo boazobargiid juohkebeaivválaš eallimii. Dán láhkái sáhttá láhka buktit čielgaseabbo gova ráđđejeaddji riektevuoigatvuođain ja riekteáddejumiin boazodoalus.</p>
<p><em type="bold">Ođđa orohatjuohkima bargu </em></p>
<p>Ođđa orohatjuohkin leai okta ollu doaibmabijuin mii eaktuduvvui čađahuvvot boazodoallopolitihka rievdadeamis jagis 1992. Stuorradiggedieđáhusa nr. 28 (1991-92) Nana bissovaš boazodoallu, meannudeami oktavuođas celkkii diggi mearrádusas earret eará ná:</p>
<p><em type="italic">"Sámediggi doarju Ráđđehusa plánaid ođđasit juohkit boazodoalloorohagaid oassin strategiijas ahte buoridit guohtumiid juohkkáseami ja guohtumiid geavaheami. Dát ferte dahkkot ii dušše Finnmárkkus, muhto maiddái máttás guvlui gos dárbu dákkáraš reguleremiidda muhtun sajiin lea seamma čielggas. Eahpečielga areala reguleremat siskáldasat dagahit ja doalahit riidduid gaskal ovttaskas doallojoavkkuid. Dát ferte johtileapmosit čilgejuvvot boazodoallolága rievdadusa bokte, nu ahte oktasašguohtun-doaba heittihuvvo definerekeahtes vuogis. Otná juohkimat ja juohkimiid váilumat eai dávis daid dárbbuide mat leat gánnáhahtti ja ekologálaš doaimmas. Ealáhusa iežas bealis lea geahččaluvvon ráhkadit ortnega mas orohagaid ođđasit juohkin lea leamaš guovddážis. Jos galgá sáhttit ráhkadit dohkálaš guohton- ja doaibmaplánaid juohke ovttaskas orohahkii fertejit dat juhkkot nu ahte dat lunddolaččat ráhkadit vuođu ovttasbargat gaskal orohagaid orohatovttadagaid." </em>(Ášši 15/92) </p>
<p>Viidáseabbot celkkii Sámediggi čuovvovaččat boazodoallolága rievdadeami oktavuođas jagis 1994:</p>
<p><em type="italic">"Nugo Departemeanta čujuha de sáhttá leat dárbu čielgaseabbo dáhkádussii dasa mo lagabuidda reguleret oktasašguođohandistrivttaid. Čielga eaktu berre goittotge leat ahte lassin árbevirolašvuoigatvuođalaš ja doaibma- ja hálddahuslašlágan beroštumiide ferte bidjat vuođđun árbevirolaš sámi riektiáddejumi go árvvoštallajuvvo dákkár reguleremiid konkrehta čađaheapmi." </em>(Ášši 5/94) </p>
<p>Sámediggi áigu deattuhit dáid beroštumiid, ja doarju dán barggu joatkima. Dan oktavuođas leat dat bealit, maid boazodoallostivra čujuha earenoamáš dehálaččat. Eiseválddiid beales lea vealtameahttun nannet barggu ođđa orohatjuohkima ektui ealáhusa iežas dárbbuid ektui. Dat ahte sáhttet leat siskáldas vuostálasvuođat ja nággu dološvuoigatvuođaid alde lea čuolbma, muhto dát ii berrešii leat hehttehussan dasa ahte váldá vuolggasadjin dan siskáldas proseassa ealáhusas, ja lávke ovtta lávkki viidáseabbot guohtoneatnamiid čielggadeames čielgaseabbon.</p>
<p><em type="bold">Resursadilli/Doaluid bajimus boazologu mearrideapmi orohagaide </em></p>
<p>Resursadilli boazodoalus lea vuođđo hástálussan barggus ovddosguvlui. Sámediggi ávžžuha boazodoalu stivrenorgánaid ain prioriteret resursabearráigeahččama ja boazodoalu heiveheami guohtonresurssaide.</p>
<p>Sámediggi lea ollu gerddiid deattuhan, ahte dat signálat mat addojuvvojit bajimuš boazologu ektui dávistit resursadillái iešguđet guovlluin. Boazodoallostivra lea dál beavttálmahttán barggu, mii guoská boazologu heiveheapmái resursavuđđui. Sámediggi deattuha, ahte lea dehálaš oažžut johtui proseassa man oktavuođas boazoguohtonorohat ja boazosámit leat mielde aktiivvalaččat ja dovdet geatnegasvuohtaset dán barggus. Dán lágan proseassa sáhttá gáibidit ollu sihke resurssaid ja áiggi. Dáid beliid ferte gozihit, ja diggi ávžžuhage danin boazodoallostivrra geavahit dan áiggi masa lea dárbu vai proseassa šaddá buorre ja dat čađahuvvo bures.</p>
<p><em type="bold">Rekrutteren - Buolvamolsumat </em></p>
<p>Okta dain stuorámus hástalusain nuppástuhttima ja boazobargiid geahpedeami oktavuođas boazodoalus lea dárbu doalahit rekrutterema ealáhussii. Sámediggi oaidná, ahte eaktun nana bissovaš boazodoalu mihttomeari juksamii lea ealáhussii rekrutterema dáhkideapmi. Danin leat ge hui movtta go boazodoallostivra lea joatkán ságastallama doaibmabijuid hárrái, ahte dáhkidit ealáhussii bargonávccaid fidnema. Dasto lea dehálaš, ahte boazodoallostivra barggustis árvvoštallá daid vejolašvuođaid, mat gávdnojit maiguin geahppudahttit buolvamolsumiid ja boazodollui rekrutterema. Sámediggi doarju álggahemiid ja doaibmabijuid maiguin sáhttá nannet ja gozihit ođđa boazobargiid beroštumiid. Danin áigu diggi ávžžuhit proseassa mas boazobargit ja stivrenorgánat ovttasráđiid gávnnašedje buriid čovdosiid dán čulbmii, vai ealáhussii de dáhkiduvvošii boahtteáigi go váttisvuođat guorbaduvvon guohtumiid ja resursavátnivuođa ektui čoavdašuvvet.</p>
<p>Sámediggi gidde fuomásumi, ahte nissonolbmot rekrutterejuvvojit boazodollui. Boazodoalu stivrenorgánat fertejit deattuhit dán beali go árvvoštallet ođđa doaluid juogadeami.</p>
<p><em type="bold">Boraspireváttisvuohta </em></p>
<p>Sámediggi áigu fas, nugo boazodoallostivrage, deattuhit duođalašvuođa das ahte boraspirenálit máŋgga guovllus leat dál áittan boazodollui. Dál lea hoahppu oažžut dan lágan hálddašeami mii nákce doalahit dássedeattu masa lea dárbu boraspiriid gáhttemis, sámi boazodoalu oadjebasvuođa ja plánema dárbbu ektui sin ealáhusbarggus.</p>
<p>Sámediggi doarju boazodoalu stivrenorgánaid álgagiid maiguin sáhttá geahpedit deattu boazodoalu ektui guovlluin gos leat ollu boraspiret. Buhtadusortnegat leat dál buoriduvvon, muhto dat eai sáhte buhttet daid váttisvuođaid mat boazodollui bohciidit go boraspire vahágat leat áittan ealáhusvuđđui muhtin guovlluin.</p>
<p><em type="bold">Hástalusat boahtteáiggis </em></p>
<p>Sámediggi vuordá ahte boazodoalu stivrenorgánat, boazodoallostivrra njunnožis, leat aktiivvalaččat mielde ovdánahttimin boazodoallopolitihka mearriduvvon mihttomeriid vuođul. Viidáseabbot lea diggi ovttaoaivilis daidda hástalusaide mat govvejuvvojit boazodoallostivrra jahkedieđáhusas.</p>
<p>Luonddusuodjalanguovllut earenoamážit, ja eará smávit ja stuorit bahkkemat boazodoalloeatnamiidda obalaččat, leat áššit maid Sámedikki mielas áinnas sáhtášii boazodoallostivra geahčadit lagabuidda. Sámediggái leat boahtán ollu jearaldagat boazodoalu beales, mat gusket váttisvuođaide luonddusuodjalanguovlluid álggaheami ja viiddideami oktavuođas. Sámedikki áddejumi mielde fertešii dáid čuolmmaid geahčadit earálágán bahkkemiid oktavuođas boazodoalu rivttiide. Ollu oktavuođain lea dáid bahkkemiid dávjá váttis gieđahallat danin go dát bohtet biras- ja gáhttenberoštumiid geažil.</p>
<p>Dan oktavuođas lea paradoksa dat go biraseiseválddit ollu oktavuođain dego hehttejit olbmo doaimmaid luonddubirrasis, eaige beroš das ahte sámi boazodoallu lea leamaš ja lea vuogáiduvvan doaibma guovlluide mat galget ráfáiduhttot. Máŋgga áššis sáhttet váikkuhusat boazodollui gártat seamma duođalažžan go fysálaš guovlluid lihkahallamat, ja dahket guovlluid nana bissovaš geavaheami sámi ealáhusulbmiliidda váttisin.</p>
<p>Boazodoalloeiseválddit fertejit geahččalit sihkkarastit viiddis ja vuđolaš váikkuhusčielggadus-prográmma, mas geahččat bahkkemiid guovlluide dološvirolaš ja álbmotrievttálaš suodjaluvvon geavahusa ektui, dan seammás go ealáhusa, kultuvrra ja servodaga oktavuohta deattuhuvvojit. Sámediggi áigu máŋŋá guorahallat ollásit dáid čuolmmaid sámi vuoigatvuođaid viidáseabbo barggu oktavuođas.</p>
<p>Boazodoallu ealáhussan dárbbaša viiddis guovlluid. Iešalddis dagaha dát dan ahte gártet ollu oasálaččat geain iešguđet dásis lea váikkuhanfápmu daid rámmaeavttuide mat boazobargiin leat iežaset ealáhusa várás. Dan oktavuođas lea boazodoalu stivrenorgánain dehálaš rolla ráđđeaddi- ja hálddašanorgánan ovttasráđiid gieldalaš, fylkagieldalaš ja stáhtalaš eiseválddiiguin. Boazodoalu stivrenorgánaid lea bajit dási ovddasvástádus, muhto lea maiddái dehálaš, ahte gieldalaš ja fylkagieldalašge orgánatge dovdet ovddasvástádusa boazodollui ja váldet vuhtii ealáhusa ja boazodoalu ja eará beroštumiid gaskavuođaid plánabarggusteaset.</p>
<p>Bolesbálvalusat sámi álbmogii ja boazodoalloealáhussii eai oro buot sajiin doaibmamin áibbas bures. Ja orru nu, ahte bolesiid njunnožiin Finnmárkkus ii leat áddejupmi dasa eaige bargga maidege buoridan dihtii dili. Dát buktá sámi álbmogii dorvvuhis dili. Dasto dagahit máŋggalágan dáhpáhusat, maid bolesat berrešedje nagodit čoavdit ja áinnas hehttet, ahte govva sápmelaččain olggosguvlui báđđojuvvo. Máhtolašvuohta sámegielas ja máhtolašvuohta sámi diliid birra, maiddái boazodoalu birra orru váilumin measta oalát bolesiid gaskkas. Guhká juo leat diehtán almmolaččat, ahte Sámelága giellanjuolggadusat eai čuvvojuvvo. Bolesbálvalusat eai oro riekta organiserejuvvon boazodoalloealáhusa ektui iige resursageavaheapmi. Rekrutteren ja sisaváldin eavttut bolesohppui orrot maiddái leamen stuorra hehttehussan sámi ohcciide. Sámediggi ávžžuha boazodoallostivrra gozihit dáid čuolmmaid dainna ulbmilin, ahte buoredit dili.</p>
<p>Dilli boazodoalus ii leat dušše negatiivvalaš. Nugo boazodoallostivrage čujuha, de lea ain nu ahte ollu boazoeaiggádat ain ellet bures ealáhusain. Sámedikki ulbmil lea dáhkidit ahte ealáhus ovdánahttojuvvo nu ahte, nu ollugat go vejolaš ožžot dohkálaš dienasdási ja besset vásihit boazodoalu oadjebassan ja dakkár ealáhussan mas lea boahtteáigi. Dát bargu buktá hástalusaid ollu sivaid geažil, ja maŋimuš jagit leat čájehan man rašši ealáhus lea.</p>
<p>Ášši meannudeapmi loahpahuvvui miessemánu 28. b. dii. 10.05.</p>
<p><em type="bold">Ášši 23/98 Boazodoallošiehtadus 1998 - 1999 </em></p>
<p>Ášši meannudeapmi álggahuvvui miessemánu 28. b. dii. 10.05.</p>
<p><em type="bold">I. Áššebáhpirat </em></p>
<list><p type="listitem">Sd. prp. 49 (1997/98) boazodoallošiehtadusa birra 1998 - 1999, bohccobierggu radioaktivitehta geažil šaddan goluid buhtadeami birra ja rievdadusaid birra jagi 1998 stáhtabušeahtas</p>
<p type="listitem">Sámedikki mearrádus áššis 17/97 Boazodoallošiehtadus 1997/98</p>
<p type="listitem">Boazodoalloealáhusa resursarehketdoallu boazodoallojahkái cuoŋománu 1. b. 1996 - njukčamánu 31. b. 1997</p>
<p type="listitem">Boazodoalloealáhusa ollislaš rehketdoallu, jagi 1996 rehketdoallu, jagi 1997 bušeahtta</p>
</list><list><p type="listitem">II.	Ovddiduvvon eavttuhusat</p>
<p type="listitem">Sámediggeráđi árvalus Sámediggái:</p>
<p type="listitem">Sámediggi deattuha ekologálaš, ekonomálaš ja kultuvrralaččat nana bissovaš boazodoalu ulbmiliid juksama. Sámediggi sáhttá váikkuhit dán ulbmila juksamii doarjjodettiinis dáláš ja vejolaš ođđa váikkuhangaskaomiid aktiivvalaččat geavaheami.</p>
<p type="listitem">Boazodoallu lea dehálaš materiálalaš guoddi oassi sámi servodagas sámi kultuvrra nannema ja ovddideami oktavuođas. Dasto lea ealáhus rašis dilis dál goas oba áigge šaddá stuorát noađđi luonddu- ja vuoigatvuođavuođu ektui.</p>
<p type="listitem">Sámedikki mielas lea dehálaš, ahte váikkuhangaskaoamit, mat ovddiduvvojit vuođđuduvvojit sámi kultuvrii, boares vieruide ja riektiáddejupmái. Jos ealáhusa iešvuohta biddjojuvvo vuođđun, de lea sihke juridihkalaš, ekonomálaš ja hálddahuslaš doaibmabijuin stuorát beaktu, ja erenoamážit dohkkejupmi ealáhusas.</p>
<p type="listitem">Sámediggi oaivvilda ain dan, ahte ferte leat várrugas geavaheames daid bággodoaibmabijuid ealáhusas, máid sáhtášii dahkat boazodoallolága vuođul, muhto oaidná daid leat ávkkálažžan lassin daid positiivvalaš váikkuhangaskaomiide mat leat ásahuvvon boazodoallošiehtadusa bokte.</p>
<p type="listitem">Čilgehus Sd. proposišuvnnas nr. 49 lea dievaslaš ja das guorahallojuvvojit ollu ealáhusa váldováttisvuođat boahtte šiehtadusáigodagas. Sámedikki oaivila mielde deattuhuvvojit das dattetge garrasit dat bealit mat gusket Finnmárkui, nugo eatnamiid guorban ja váttis resursadilli. Dát čuolmmat leat leamaš čielgasit oidnosis boazodoallopolitihkas 90-jagiin, ja diggi deattuha dili duođalašvuođa. Dattetge lea dehálaš áigodagain go vásihit dán lágan váttisvuođaid muhtun osiin boazodoalloguovllus maiddái bidjat deattu daidge guovlluide. Dán oktavuođas sávašii Sámediggi, ahte deattuhuvvošedje eanet datge hástalusat mat ealáhusas leat eará osiin riikkas. Dán oktavuođas gánnáhivččii suokkardallat maiddái daid beliid, mat gusket boraspireváttisvuođaide, boazodoalloeatnamiidda bahkkemiidda, mat oba áigge lassánit, riektivuostálasvuođaide, luonddusuodjalan guovlluide, ja eará beliide. Dát bealit leat suokkarduvvon earret eará boazodoalloealáhusa resursarehketdoalus.</p>
<p type="listitem">Ekonomálaš vuođđu, rámma</p>
<p type="listitem">Sámediggi oaidná, ahte dán jagi boazodoallošiehtadusa rámma lea seamma go jagiide 1997-1998. Ovdáneapmi boazodoalus maŋimuš jagiid čájeha, ahte ealáhusas ekonomálaččat lea váttis áigodat. Lassánan golut ja stuorra vahágat leat váikkuhan garrasit dasa. Vaikko leatge ásahuvvomin buoret buhtadusortnegat boraspirevahágiidda, de lea dárbu deattuhit garraseabbot vahágiid ja goluid boazodoalus. Stuorát gáibádusat siskáldas reguleremiidda ja boazologu heiveheapmi guohtumiidda čájeha maiddái, ahte šiehtadus eanet váikkuha ekonomálaččat nana bissovaš boazodoalu sihkkarastimii.</p>
<p type="listitem">Sierra doarjja, mii šiehtadallui diimmá váttis dálkkádagaid geažil lea mearriduvvon 9,0 miljovnna kruvdnii. Dát dávista Sámedikki mearrádussii jagi 1997/98 boazodoallošiehtadusa ektui.</p>
<p type="listitem">Boazodoalloealáhus ii leat makkárge garrasit ruhtavehkiin duvdojuvvon vuođđoealáhus, iige dat berre leat makkárge mihttomearrin iešalddis. Dasto dagaha kultuvrralaš nana bissovaš ealáhusa gáibádus, ahte ferte vuordit dihto almmolaš doarjagiid. Molsaeaktolaččat fertešii boazodoalu struktuvrra vel ain garraseabbot nuppástuhttit, man oktavuođas deattuhit biergobuvttadusa ja doaluid logu. Sámediggi lea ráhkkanan váikkuhit boazodoalloealáhusa ovddideapmái dan láhkái, ahte bisuhit barggolašvuođa badjin, vai doalahuvvošii buoremus vejolaš olmmošlaš vuođđu árbevirolaš sámi giella-, luonddu-, kultur- ja ealáhusmáhtolaš-vuođa maŧasatnimii.</p>
<p type="listitem">Dán jagi šiehtadusas doalahuvvojit diimmá šiehtadusa váldolinját. Mii mearkkaša dan, ahte doalahuvvo gáibádus, ahte eanemusat sáhttet leat 600 ealli jos galgá oažžut doarjaga, ja gáibádusat deattu ja buvttadusa ektui doalahuvvojit. Dan nuppástuhttima maŋŋá mii dahkkui dán šiehtadusáigodagas lea dárbbašlaš, ahte ealáhus oažžu nu dássedis rámmaeavttuid go vejolaš boahttevaš jagiin.</p>
<p type="listitem">Šiehtadusas lea hábmejuvvon hirbmat dárkilis stivrejupmi šiehtadusaid bokte. Erenoamážit guoská dát ortnegii Tromssas. Sámediggi háliida giddet fuomášumi boazodoallolága paragráfii 8 a), ja daid plánagáibádusaide mat doppe leat. Regulerema ja siskáldas diliid stivrema doalus ja orohagas sáhttá buoremusat gozihit dán barggu bokte. Ná oažžut ealáhusas stuorát dohkkejumi ja ovddasvástádusa daid doaibmabijuide mat plánejuvvojit čađahuvvot.</p>
<p type="listitem">Boazologu heiveheapmi resursavuđđui</p>
<p type="listitem">Sámediggi lea ollu jagiid dovddahan, ahte lea dárbu ekologálaččat heivehuvvon boazodollui, man oktavuođas guohtonvuođđu bidjá rámmaid boazolohkui dainna lágiin, ahte sáhttit juksat dássivuođa ealáhusas áiggi mielde.</p>
<p type="listitem">Boazologu ovdáneapmi Finnmárkkus 1950 rájes gitta 1997 rádjái čájeha ovttas árvalusain <span type="quote">«Norgalaš-ruoŧŧelaš boazoguohtunkomišuvnnas 1964s»</span> <span type="quote">«praktihkalaččat buoremus»</span> boazologu geasseorohagaide (rahttá) ja čakča-, dálve- ja giđđaguohtoneatnamiidda (jeagil), ja mearriduvvon bajimuš boazologu Finnmárkkus.</p>
<p type="listitem">Dát govus čájeha váldosivaid daid váttisvuođaide mat boazodoalus leat otne. Go boazolohku 70-logu loahpas ja miehtá 80-logu lea sakka gorkŋon lea dagahan dan, ahte eatnamat eai leat gierdan ja lea dárbu geahpedit. Dán oktavuođas lea áibbas dehálaš, ahte mearriduvvon bajimuš boazologu rájit buktet nu riekta signálaid go vejolaš álbmogii ja doalliide. Dát mearkkaša dan, ahte hálddašeapmi mearrida bajimuš boazologu mii lea nu lahka go vejolaš dan mii lea biologálaččat riekta.</p>
<p type="listitem">Guohtoneatnamiid gierdan molsašuddá báikkis báikái ja Sámedikki mielas lea dehálaš deattuhit daid guovlluid gos leat stuorámus váttisvuođat. Sámi boazodoallu lea rašši, ja vigget čujuhit, ahte dilli ealáhusas lea buoret go maid lea. Dát ii čuoza dušše boazodollui, muhto obalaččat sámi servodahkii. Go eiseváldit dál čavgejit gáibádusaid ealáhussii, ahte heivehit ekologálaš eavttuide sierralágan reguleremiid bokte, de lea Sámedikki mielas dehálaš, ahte dat čađahuvvo čorgadit ja ulbmállaččat, nu ahte variašuvnnat mat ealáhusas leat vuhtiiváldojuvvojit.</p>
<p type="listitem">Sámedikkis lea fuolla dan stuorra eahpesihkkarvuođa ja dađistaga lassánan deattu geažil ealáhusas. Buot guoskevaš oasálaččat berrejit váikkuhit nu guhkás go vejolaš čielga rájiid bidjamii, vai ealáhus sáhttá plánet ovddosguvlui, ja vai boazodoalus fas šaddá oadjebasvuohta.</p>
<p type="listitem">Ovddidan- ja investerendoaibmabijut</p>
<p type="listitem">Sámediggi oaidná, ahte Boazodoalu ovddidanfondii (RUF) addojuvvo dábálaš juolludussan 29,2 miljovnna kruvnnu, mii lea 0,9 miljovnna kruvnnu uhccit go diibmá. Sámediggi áigu fuomášuhttit, ahte stuorra oassi RUFa ruđain leat čadnojuvvon juo šiehtadallamiid bokte. Sámediggi váillaha guorahallama das movt dát ovdagihtii disponeren váikkuha eará ovddidan- ja investerendoaibmabijuide mat leat dán suorggis boazodoalus.</p>
<p type="listitem">Boazodoalu ovddidanfoandda ruđain várrejuvvo 5,0 miljovnna kruvnnu dutkamii ja oaivadussii, maid Boazodoalu fágaráđđi hálddaša. Sámediggi áigu nugo ovddit jagiin ge deattuhit, ahte dutkanruđaid vuosttažettiin berre čujuhit oaivadussii ja praktihkalaš prošeakta hápmásaš dutkamii buoret jođihanvugiid ektui ealáhusas. Bohccuid ja boazodoalu vuođđodutkama berre nannoseabbot bidjat ásahuvvon dutkan- ja oahpahusinstitušuvnnaide mat ruhtaduvvojit Norgga dutkanráđi prográmmaid bokte.</p>
<p type="listitem">Sámediggi oaidná maiddái resursakárten ja -hálddašan áŋgiruššamiid. Oasálaččat leat ovttaoaivilis, ahte várret 5 miljovnna kruvnnu RUFa bokte sierralágan prošeavttaide dán oktavuođas. Dikkis eai leat makkárge mearkkašumit go ná prioriterejuvvo, ja vuordá oažžut vástádusa áŋgiruššamiid bohtosiidda dáin surggiin.</p>
<p type="listitem">Eanet áŋgiruššat lotnolasealáhusaiguin gullá maiddái Sámedikki prioriterejuvvon ealáhusstrategiijaide. Šiehtadusbealit leat boahtán ovttaoaivilii, ahte boahtte áigodagas dollojuvvojit 2,0 miljovnna kruvnnu dainna eavttuin, ahte ortnet gusto olles sámi boazodoalloguvlui. Sámediggi lea duhtavaš dan doarjaga geažil maid šiehtadusbealit addet dikki lotnolasealáhusortnegii.</p>
<p type="listitem">Buolvamolsumat - ođđarekrutteremat</p>
<p type="listitem">Diimmáš šiehtadusa šiehtadallamiid oktavuođas leai ovttamielalašvuohta nammadit bargojoavkku mii galggai bargat buolvamolsumiid ektui boazodoalus. Šiehtadusbealit šadde ovttaoaivilii, ahte nammaduvvo bargojoavku, mii galggai čielggadit vejolašvuođaid movt sáhtášii geahppudahttit dán lágan buolvamolsumiid.</p>
<p type="listitem">Sámediggi bidjá beroštumiin merkii dan barggu maid bargojoavku lea dahkan ja ávžžuha šiehtadusbeliid joatkit dán dehálaš barggu guovtti siva geažil. Vuosttažettiin lea dehálaš, ahte boazodoalliide sihkkarastojuvvojit ortnegat, maid bokte sáhttet álkibot heaittihit iežaset doalu, nu ahte dat lea heivehuvvon ovttaskas olbmo dárbui, ja seammás vel ožžot vejolašvuođa doallat dihto meari bohccuid. Nuppádassii lea dehálaš movttiidahttit ođđarekrutteremiid ja doaluiguin joatkima vai oktilašvuohta sihkkarastojuvvošii ja ná doalahuvvošii ealáhus nanusin.</p>
<p type="listitem">Dán jagáš šiehtadusas lea juo ovttamielalašvuohta, ahte čađahit moadde doaibmabiju maid ektui bargojoavku leai ovttamielalaš. Daid doaibmabijuide gullá, ahte ovttadaga doallit, geat ožžot boarrásiid ruđa eai oaččo šat produkšuvdnadoarjaga, ja ahte ásahuvvo register ovttadagaide, mat leat vuoigadahtton oažžut produkšuvdnadoarjaga.</p>
<p type="listitem">Sámediggi oaidná, ahte dán rádjái leat čađahuvvon dušše dat doaibmabijut, mat eai buvtte šat eanet goluid šiehtadusa bokte, ja bivdá šiehtadusbeliid geahčadit eavttuhusaid, ahte nannet  positiivvalaš váikkuhangaskaomiid buolvamolsumiid oktavuođas.</p>
<p type="listitem">Boraspireváttisvuohta - ođđa buhtadusnjuolggadusat</p>
<p type="listitem">Boazodoalloealáhusas lea guhkes áigge leamaš hirbmat eahpeoiddolaš buhtadusortnet boraspirevahágiidda eará vuođđoealáhusaid ektui. Ođđa buhtadusnjuolggadusat boraspirevahágiidda leat doaibman dál veaháš áigge, ja buhtadusat leat máksojuvvon eanet. Sámedikki oaivila mielde leaige juo áigi čuovvolit dainna lágiin, ahte ain ságastallat boraspirehálddašeami birra boazodoalloguovllus.</p>
<p type="listitem">Go boraspiret lassánit dađistaga ollu guovlluin, de lea dat áittan boazodollui, ja buhtadusortnegiid beaktu lea ráddjejuvvon go vahágat šaddet nu stuorrán go dat leat ollu guovlluin. Go vahágat muhtun guovlluin leat seamma stuorrá go produkšuvdna, de mearkkaša dat dan ahte buot dát manná boraspirenáli doallamii. Dát lea Sámedikki áddejumi mielde nu duođalaš, ahte johtilisdoaibmabijuide lea dárbu.</p>
<p type="listitem">Barggadettiin ođđa buhtadusnjuolggadusaiguin lea buohtastahtton čuoččuhuvvon vahágat ealáhusa iežas beales ja vahágat leat rehkenaston vejolašvuohtamálle (sannsynlighetsmodell) mielde. Bohtosat čájehit, ahte lea viehka lagaš oktavuohta daid vahágiid, maid doallit čuoččuhit, ja rehkenastojuvvon vahágiid gaskka. Sámedikki oaivila mielde lea dát signála, ahte ealáhusa dieđuid vahágiid ektui ferte váldit duođas, ja ekonomálaš buhtadusrámmaid ferte mihtidit dan ektui.</p>
<p type="listitem">Sámediggi deattuha, ahte stuorra boraspiriid náli doalaheapmi lea dehálaš, muhto go nálli šaddá nu stuoris go dat dál lea ollu guovlluin, de lea dat áittan boazodollui dain seamma guovlluin. Ekonomálaš lávdegoddi dadjá earret eará čuovvovaččat vahátdili birra Davvi-Trøndelágas:</p>
<p type="listitem"><span type="quote">«Boazodoalloealáhusas Davvi-Trøndelágas leat stuorra váttisvuođat stuorra boraspirevahágiid geažil maŋimuš jagiin. Ekonomálaš lávdegoddi čujuha, ahte ekonomálaš vahágiidda maid boraspiret leat dagahan ealáhussii ferte gávdnat čovdosa guhkkit áigái boraspirehálddašeami bokte. Vaikko buhtadusortnegat dan maŋimuš guovtti jagis eanet leat gokčan daid duođalaš vahágiid, de oaidnit ahte ain lea váilevašvuohta.»</span> (Boazodoalloealáhusa ollislaš rehketdoallu, jagi 1996 rehketdoallu, jagi 1997 bušeahtta, s. 99).»</p>
<p type="listitem">Sámediggi deattuha, ahte lea dehálaš go dain ođđa njuolggadusain eanet deattuhuvvojit árvvoštallamat ja vahágiid vejolašvuođat, go daid seaiva duođašteapmi. Dás lea boazodollui čielga ovdamunni.</p>
<p type="listitem">Dilli orru duođalaš go vahágat orrot lassáneamen. Dát čájeha dan, ahte lea čielga dárbu eanet čájehit áddejumi boazodoalliid váttisvuođaide. Dán oktavuođas lea dehálaš lávgadeabbo ovttasbargu boazodoalliiguin boraspiriid hálddašeami oktavuođas. Boazodoalus leat máŋgii eanet dieđut boraspiriid birra ja daid ovdáneami birra, go ollugiin sis geain lea ovddasvástádus boraspiriid hálddašeapmái. Jos boraspire hálddašemiin galgá lihkostuvvat, de leat čoavddasátnin ovttasbargu, gudnejahttin, duođalaš nállebearráigeahčču ja dohkálaš buhtadusortnegat. Dasto lea dehálaš, ahte sierralágan hálddašanorgánaid ja doalliid gaskka lea luohttámuš.</p>
<p type="listitem">Vaháteastadeaddji doaibmabijut</p>
<p type="listitem">Sámediggi deattuha, ahte lea dárbu ahte ealáhus nu guhkás go vejolaš sáhttá eastadit vahágiid. Dikki áddejumi mielde lea dehálaš, ahte árvvoštallojuvvojit váikkuhangaskaoamit, mat sáhttet váikkuhit dasa. Dihto muddui sáhttá dat go bohccos lea buorre vuoibmi eastadit vahágiid, ja dássedeaddolaš resursageavaheapmi váikkuha dasa, muhto erenoamáš dilálašvuođaid geažil sáhttá leat dárbu geavahit sierra doaibmabijuid.</p>
<p type="listitem">Diimmá roassodálvvi oktavuođas šiehtaduvvui juolludus (engangsbevilgning) orohagaid ja doaluid veahkeheapmái maidda roassu erenoamáš garrasit leai čuohcan. Sámediggi oaidná, ahte dán jagáš šiehtadusas lea ulbmilin, ahte ovttaskas orohagat ožžot vejolašvuođa hukset alcceseaset vaháteastadanfoandda maid sáhttet geavahit erenoamáš dilálašvuođaid oktavuođas, boazodoallošiehtadusa bokte. Dát lea konstruktiivvalaš váikkuhangaskaoapmi, man bokte sáhttá hukset buoret oadjebasvuođa ealáhussii, dan seammás go juohke ovttaskas orohat ferte dovdat ovddasvástádusa.</p>
<p type="listitem">Ealáhusa čálgo-ortnegat</p>
<p type="listitem">Sámediggi ohcala fas eavttuhusa sadjásašortnega ektui boazodoallošiehtadusa bokte. Ain leat ollugat dan dilis, ahte omd. buohccuvuođa geažil ii leat ekonomálaččat vejolaš bálkáhit veahki iežaset geatnegasvuođaid goziheapmái. Dát lea čuokkis, mii boahtte vuorus sáhttá buktit dárbbašmeahttun eahpesihkkarvuođa ja noađi doalliide ealáhusas.</p>
<p type="listitem">Nissonolbmuid sadji boazodoalloealáhusas</p>
<p type="listitem">Dán jagáš šiehtadus lea váikkuhan positiivvalaččat nissonolbmuid saji oainnusin dahkamii boazodoalus. Sierra liigedoarjaga addima bokte doaluide, gos goappašat náittosbeallálaččat leat aktiivvalaččat  ealáhusas, leat šiehtadusbealit geahččalan movttiidahttit nissonolbmuid searvat beaivválaččat boazodollui.</p>
<p type="listitem">Sámediggi ávžžuha šiehtadusbeliid joatkit barggu, ahte ovddidit váikkuhangaskaomiid maiguin sáhttá váikkuhit nissonolbmuid saji nannemii ealáhusas, ja oainnusin dahkat dán barggu jahkásaš boazodoallošiehtadusain.</p>
<p type="listitem">Bohccobierggu oastin eará riikkain</p>
<p type="listitem">Sámediggi oaidná, ahte sáhttá leat dárbu muhtun ráje buktit bohccobierggu riikii. Maŋimuš jagiid leat rahpasan vejolašvuođat buktit riikii bierggu ruoššabealde. Dát buktá ođđa hástalusaid oasálaččaide. Dát ii leat vejolašvuohta dušše gokčat dán bohccobiergojearaldaga sisriikkas, muhto addá maiddái gávpevejolašvuođa sámiid gaskka Norggas ja Ruoššas, mii dávista Barentsovttasbarggu ulbmiliidda. Negatiivvalaš bealli bohccobierggu buktimis lea dat, ahte dat váikkuha haddái sisriikka márkaniin, ja maiddái lassána dat várra ealáhusas ahte sáhttet njoammut ođđa dávddat.</p>
<p type="listitem">Boazodoallošiehtadusa 8. čuoggás, Sd. prp. nr. 49 1997-98, 36. siiddus daddjo, ahte ráđđehus geatnegahtto geavahit tuollovuođđuduvvon importagáhttema nu, ahte sihkkarasto dat, ahte boazodoalloealáhus govttolaččat gáhttejuvvo gilvaleaddji importtain.</p>
<p type="listitem">Sámediggi sávvá eambbo ulbmállaš politihka mainna gozihuvvojit dat sierra, ja áinnas ruossalas beroštumit bohccobierggu importerema oktavuođas.</p>
<p type="listitem">Lea dárbbašlaš, ahte sierralágan oasálaččat ovdal boahtte jagáš šiehtadallamiid ovttasráđiid guorahallet doaibmabijuid ja politihka, maiguin gozihit daid beroštumiid, mat leat dárbbašlaččat importta oktavuođas.</p>
<p type="listitem">Sis-Finnmárkku nuppástuhttinprográmma</p>
<p type="listitem">Sámediggi lea dovddahan, ahte dáhttu váldit stuorát ovddasvástádusa Sis-Finnmárkku nuppástuhttinprográmmii, go dat dál earáláhkái organiserejuvvo. Dikki áddejumi mielde lea áibbas dehálaš lihkostuvvat nuppástuhttinprográmmain, ja ballu ahte eanaš nuppásteaddjit máhccet ruovttoluotta ealáhussii lea duođalaš. Muđui čujuhit sierra mearrádussii dán ášši birra.</p>
<p type="listitem">Boazodoalu vuoigatvuođat - dilli maŋŋá Aursund-duomu</p>
<p type="listitem">Sámediggi lea sierra mearrádusas Aursund-duomu ektui dovddahan iežas balu dan ektui go boazodoalus váilu riektigáhttejupmi sámi boazodoalloguovllus. Dán vuođul lea positiivvalaš go šiehtadusbealit dán jagi šiehtadallamiin leat bidjan stuorra deattu dasa, ahte gávdnat čovdosiid sámi vuoigatvuođaid sihkkarastimii sihke oanehis áigái ja guhkkit áigái.</p>
<p type="listitem">Proseassas gitta dassážii go šiehtadallamat loahpahuvvojedje lea Sámediggi oaidnán daid gáibádusaid maid NRLa bijai čilgehusa hárrái, ja dan dáhttu hárrái maid ráđđehus lea čájehan čovdosiid gávdnamii. Go dat lea daddjon, de čujuha ja deattuha Sámediggi fas dili duođalašvuođa. Dikki áddejumi mielde lea áibbas dárbbašlaš eanet áŋgiruššat dan ala, ahte sámi eana- ja čáhcevuoigatvuođaide šaddá vuđoleabbo dohkkejupmi ja áddejupmi. Lea veadjemeahttun jáhkkit, ahte Norgii livččii ávki vuogádagas, mii ii vuhtii váldde vuođđo gaskariikkalaš geatnegasvuođaid eamiálbmotvuoigatvuođaid gáhttema ektui.</p>
<p type="listitem">Bággodoaibmabijuid sáhttá čađahit bággolotnumiid bokte ja go stáhta beales fievrriduvvojit ruovttoluotta eatnamat. Duođaleabbo váttisvuohta lea dat ahte luohttámuš riektiapparáhta dáidui ja dáhttui gieđahallat sámi riektigáibádusaid fuotnána. Danin lea áibbas bággu hoahpuhit barggu, mii guoská sámi boares vieruid ja riektiáddejumi dohkkeheapmái, ja ovttaoaivilii boahtimii sámi eanavuoigatvuođaid viidodaga hárrái. Daid dohkkeheami haga ballá Sámediggi, ahte šaddet eanet riektiáššit, ja šaddá stuorát deaddu sámi boazodollui erenoamážit ja sámi riektioasálaččaide obalaččat.</p>
<p type="listitem">Sámediggi doarju boazodoalloláhkakomišuvnna ásaheami vai boazodoalloláhka guorahallo deattuhettiin erenoamážit stivrenortnegiid ja siskáldas diliid ealáhusas. Dán oktavuođas berre  erenoamážit deattuhit ovttastahtton mandáhta ja  čoahkkádusa, man oktavuođas erenoamážit vuhtii váldojuvvo boazodoalliid ovddastus komišuvnnas. Dasa lassin lea dehálaš nannet áŋgiruššamiid vai sáhttá čađahit álggahuvvon prošeavtta, ahte guorahallat sámi dološvieruid ja riektiáddejumiid, ja hoahpuhit sámi vuoigatvuođalávdegotti barggu viidáseabbot.</p>
<p type="listitem">Eavttuhus 1 áirasis Per A. Bæhr, Friija joavku;</p>
<p type="listitem">Sámediggi áigu lagabuidda guorahallat nana bissovaš boazodoalu kulturoasi . Dálá boazodoalloláhka ja boazodoallošiehtadusat obalaččat, leat bidjan unnán deattu dasa ahte seailluhit dan árbevirolaš sámi boazodoallokultuvrra.</p>
<p type="listitem">Jagis 1978 bodii boazodollui doaba <span type="quote">"doallu"</span> dan ođđa boazodoallolága bokte. Dát mielddisbuvttii garraseabbo reguleremiid ealáhusas, ja dađi bahábut lea dát mielddisbuktán dan, ahte árbevirolaš boazodoallu dál lea jávkamin. Boazodoallu buohtastahttojuvvo ja ovddiduvvo eambbo ja eambbo eanadoalu ektui. Jos dáinna málliin jotkojuvvo, de loahpas loaktit olles dan árbevirolaš boazodoallokultuvrra. Doaluid juogadeapmi jagiin 1978-79 lei muhtun muddui soaittahagas, ja maŋit áiggis šattai áibbas veaddjetmeahttun oažžut sierra doalu. Erenoamážit čuozai dát nissonolbmuide, nuoraide ja earáide geat eai diehtán makkár bohtosat ledje go ii lean sierra doallu.</p>
<p type="listitem">Sámediggi dál galgá válljet boazodoallokomitea, mii galgá earret eará geahčadit beliid Boazodoallolágas, mat gusket álggahemiide ja boazodoalu doaimmaide, ja maiddái nissonolbmuide, mánáide, manjiide, vivaide ja verddeortnegii doalu oamasteaddji ektui, ja komitea galgá maiddái geahčadit boazodoallo doahpaga, bajimuš boazologu juohke dollui ja reguleremiid boazodoalliid ektui geat ožžot boarrásiidruđa. Sámediggi bivdá, ahte dát proseassa bajimuš boazologu ektui bissehuvvo dassážii go Boazodoallokomitea ja Eanadoallodepartemeantta Láhkakomišuvdna leat buktán cealkámušaid.</p>
<p type="listitem">Eavttuhus 2 áirasis Leif Elsvatn, Bargiidbellodaga sámediggejoavku;</p>
<p type="listitem">SIERRA REGISTARA ÁLGGAHEAPMI BOAZODOALLIID VÁRÁS. BOAZODOALLOŠIEHTADUS</p>
<p type="listitem">Dán jagáš boazodoallošiehtadusas lea boahtán ovdan sierra čuokkis sierra registara álggaheami birra boazodoalliid várás, geain lea vuoigatvuohta oažžut doarjaga teakstaoasi 3.2. vuođul <span type="quote">"Doarjja boazodoalliide ja tamreinlágaide"</span>. Doalut mat eai leat joksan vuolimusprodukšuvdnagáibádusa (800 kg) cuoŋománu 1. b. 1998 rádjái guđe ge dan maŋimuš viđa jagi ovddas, sihkkojuvvojit eret dán registaris. Go váldá vuhtii daid maŋimuš jagiid lassánan boraspirevahágiid ealuin, de lea dákkár registara álggaheapmi garrasit šállošahtti. Boazodoallit geaidda boraspirevahágat leat čuohcan, šaddet dál vel eambbo gillát go ii leat vuoigatvuohta oažžut produkšuvdnadoarjaga. Ollu boazodoallit, erenoamážit lullisámi guovllus leat otne ekonomálaččat dego selggolassii seainni vuostá.</p>
<p type="listitem">Sámediggi áigu garrasit ávžžuhit ahte sierra registara álggaheapmi bissehuvvo, dassážii go boraspirevahágiid buhtadusortnegat leat beassan doaibmat muhtun áiggi, vai ealáhusdoallit besset bosihit ja besset fas julggiid ala.</p>
<p type="listitem">Eavttuhus 3 áirasis Nils Henrik Måsø, Guovddášbellodaga sámediggejoavku;</p>
<p type="listitem">Čuovvovaš lasáhus laktojuvvo cealkámuššii:</p>
<p type="listitem">s. 5 kapihttalii <span type="quote">"Nissonolbmuid sadji boazodoalus"</span>:</p>
<p type="listitem">Sámediggi ii leat dattetge áibbas duhtavaš daid doarjjaortnegiiguin mat leat nissonolbmuid várás geat leat boazodoalus, ja go sis ii leat iešheanális ealáhusvuođđu. Sámediggi deattuha ahte nissonolbmot galget oažžut seamma vejolašvuođa ollesveardásaš jahkedietnasii go almmáiolbmot ge.</p>
<p type="listitem">s. 5 kapihttalii <span type="quote">"Bohccobierggu oastin eará riikkain"</span>:</p>
<p type="listitem">Tuollovuođđuduvvon importagáhtten lea erenoamáš dehálaš boazodollui Norggas. Importamearrádusaid ferte álo čadnat boazodoallošiehtadusa eavttuide, amas dienasvuođđu, mii boazodoalliin Norgga bealde lea fuotnánit, muhto dávista dán šiehtadussii.</p>
<p type="listitem">III.	Jienasteapmi</p>
<p type="listitem">39 áirasis ledje 38 čoahkis.</p>
</list><list><p type="listitem">Eavttuhusat 2 ja 3 sáddejuvvojedje Sámediggeráđđái.</p>
</list><p>Jienasteapmi čađahuvvui dáid vuoruid mielde:</p>
<p>Eavttuhus 1 hilgojuvvui 32 jienain, 6 jiena addojuvvojedje eavttuhussii 1.</p>
<p>Sámediggeráđi árvalus mearriduvvui ovttajienalaččat.</p>
<p><em type="bold">IV. Beavdegirjelasáhus </em></p>
<p>Dán áššis ii gáibiduvvon lasáhus beavdegirjái.</p>
<p><em type="bold">V. Sárdnunlistu ja replihkkavuorut </em></p>
<p>Sáhkaovddideaddji</p>
<p>Replihkka</p>
<p>1.</p>
<p>Ing-Lill Pavall, áššejođiheaddji</p>
<p>2.</p>
<p>Nils Henrik Måsø</p>
<p>3.</p>
<p>Leif Elsvatn</p>
<p>4.</p>
<p>Per A. Bæhr</p>
<p>Jarle Jonassen</p>
<p>Nils Henrik Måsø</p>
<p>5.</p>
<p>Willy Olsen</p>
<p>Per A. Bæhr</p>
<p>6.</p>
<p>Jørn Are Gaski</p>
<p>7.</p>
<p>Jarle Jonassen</p>
<p>8.</p>
<p>Berit Alette Utsi Eira</p>
<p>9.</p>
<p>Isak M. O. Hætta</p>
<p>10.</p>
<p>Steinar Pedersen</p>
<p>11.</p>
<p>John Henrik Eira</p>
<p>12.</p>
<p>Nils Henrik Måsø</p>
<p>13.</p>
<p>Per A. Bæhr</p>
<p>14.</p>
<p>Ing-Lill Pavall, áššejođiheaddji</p>
<p>Leif Elsvatn (čoahkkinortnegii)</p>
<p>Jarle Jonassen (čoahkkinortnegii)</p>
<p>Inger Masternes (čoahkkinortnegii)</p>
<p><em type="bold">VI. Sámedikki mearrádus maŋŋá jienasteami lea ná: </em></p>
<p>Sámediggi deattuha ekologálaš, ekonomálaš ja kultuvrralaččat nana bissovaš boazodoalu ulbmiliid juksama. Sámediggi sáhttá váikkuhit dán ulbmila juksamii doarjjodettiinis dáláš ja vejolaš ođđa váikkuhangaskaomiid aktiivvalaččat geavaheami.</p>
<p>Boazodoallu lea dehálaš materiálalaš guoddi oassi sámi servodagas sámi kultuvrra nannema ja ovddideami oktavuođas. Dasto lea ealáhus rašis dilis dál goas oba áigge šaddá stuorát noađđi luonddu- ja vuoigatvuođavuođu ektui.</p>
<p>Sámedikki mielas lea dehálaš, ahte váikkuhangaskaoamit, mat ovddiduvvojit vuođđuduvvojit sámi kultuvrii, boares vieruide ja riektiáddejupmái. Jos ealáhusa iešvuohta biddjojuvvo vuođđun, de lea sihke juridihkalaš, ekonomálaš ja hálddahuslaš doaibmabijuin stuorát beaktu, ja erenoamážit dohkkejupmi ealáhusas.</p>
<p>Sámediggi oaivvilda ain dan, ahte ferte leat várrugas geavaheames daid bággodoaibmabijuid ealáhusas, máid sáhtášii dahkat boazodoallolága vuođul, muhto oaidná daid leat ávkkálažžan lassin daid positiivvalaš váikkuhangaskaomiide mat leat ásahuvvon boazodoallošiehtadusa bokte.</p>
<p>Čilgehus Sd. proposišuvnnas nr. 49 lea dievaslaš ja das guorahallojuvvojit ollu ealáhusa váldováttisvuođat boahtte šiehtadusáigodagas. Sámedikki oaivila mielde deattuhuvvojit das dattetge garrasit dat bealit mat gusket Finnmárkui, nugo eatnamiid guorban ja váttis resursadilli. Dát čuolmmat leat leamaš čielgasit oidnosis boazodoallopolitihkas 90-jagiin, ja diggi deattuha dili duođalašvuođa. Dattetge lea dehálaš áigodagain go vásihit dán lágan váttisvuođaid muhtun osiin boazodoalloguovllus maiddái bidjat deattu daidge guovlluide. Dán oktavuođas sávašii Sámediggi, ahte deattuhuvvošedje eanet datge hástalusat mat ealáhusas leat eará osiin riikkas. Dán oktavuođas gánnáhivččii suokkardallat maiddái daid beliid, mat gusket boraspireváttisvuođaide, boazodoalloeatnamiidda bahkkemiidda, mat oba áigge lassánit, riektivuostálasvuođaide, luonddusuodjalan guovlluide, ja eará beliide. Dát bealit leat suokkarduvvon earret eará boazodoalloealáhusa resursarehketdoalus.</p>
<p><em type="bold">Ekonomálaš vuođđu, rámma </em></p>
<p>Sámediggi oaidná, ahte dán jagi boazodoallošiehtadusa rámma lea seamma go jagiide 1997-1998. Ovdáneapmi boazodoalus maŋimuš jagiid čájeha, ahte ealáhusas ekonomálaččat lea váttis áigodat. Lassánan golut ja stuorra vahágat leat váikkuhan garrasit dasa. Vaikko leatge ásahuvvomin buoret buhtadusortnegat boraspirevahágiidda, de lea dárbu deattuhit garraseabbot vahágiid ja goluid boazodoalus. Stuorát gáibádusat siskáldas reguleremiidda ja boazologu heiveheapmi guohtumiidda čájeha maiddái, ahte šiehtadus eanet váikkuha ekonomálaččat nana bissovaš boazodoalu sihkkarastimii.</p>
<p>Sierra doarjja, mii šiehtadallui diimmá váttis dálkkádagaid geažil lea mearriduvvon 9,0 miljovnna kruvdnii. Dát dávista Sámedikki mearrádussii jagi 1997/98 boazodoallošiehtadusa ektui.</p>
<p>Boazodoalloealáhus ii leat makkárge garrasit ruhtavehkiin duvdojuvvon vuođđoealáhus, iige dat berre leat makkárge mihttomearrin iešalddis. Dasto dagaha kultuvrralaš nana bissovaš ealáhusa gáibádus, ahte ferte vuordit dihto almmolaš doarjagiid. Molsaeaktolaččat fertešii boazodoalu struktuvrra vel ain garraseabbot nuppástuhttit, man oktavuođas deattuhit biergobuvttadusa ja doaluid logu. Sámediggi lea ráhkkanan váikkuhit boazodoalloealáhusa ovddideapmái dan láhkái, ahte bisuhit barggolašvuođa badjin, vai doalahuvvošii buoremus vejolaš olmmošlaš vuođđu árbevirolaš sámi giella-, luonddu-, kultur- ja ealáhusmáhtolaš-vuođa maŧasatnimii.</p>
<p>Dán jagi šiehtadusas doalahuvvojit diimmá šiehtadusa váldolinját. Mii mearkkaša dan, ahte doalahuvvo gáibádus, ahte eanemusat sáhttet leat 600 ealli jos galgá oažžut doarjaga, ja gáibádusat deattu ja buvttadusa ektui doalahuvvojit. Dan nuppástuhttima maŋŋá mii dahkkui dán šiehtadusáigodagas lea dárbbašlaš, ahte ealáhus oažžu nu dássedis rámmaeavttuid go vejolaš boahttevaš jagiin.</p>
<p>Šiehtadusas lea hábmejuvvon hirbmat dárkilis stivrejupmi šiehtadusaid bokte. Erenoamážit guoská dát ortnegii Tromssas. Sámediggi háliida giddet fuomášumi boazodoallolága paragráfii 8 a), ja daid plánagáibádusaide mat doppe leat. Regulerema ja siskáldas diliid stivrema doalus ja orohagas sáhttá buoremusat gozihit dán barggu bokte. Ná oažžut ealáhusas stuorát dohkkejumi ja ovddasvástádusa daid doaibmabijuide mat plánejuvvojit čađahuvvot.</p>
<p><em type="bold">Boazologu heiveheapmi resursavuđđui </em></p>
<p>Sámediggi lea ollu jagiid dovddahan, ahte lea dárbu ekologálaččat heivehuvvon boazodollui, man oktavuođas guohtonvuođđu bidjá rámmaid boazolohkui dainna lágiin, ahte sáhttit juksat dássivuođa ealáhusas áiggi mielde.</p>
<p><em type="italic">Boazologu ovdáneapmi Finnmárkkus 1950 rájes gitta 1997 rádjái čájeha ovttas árvalusain <span type="quote">«Norgalaš-ruoŧŧelaš boazoguohtunkomišuvnnas 1964s»</span> <span type="quote">«praktihkalaččat buoremus»</span> boazologu geasseorohagaide (rahttá) ja čakča-, dálve- ja giđđaguohtoneatnamiidda (jeagil), ja mearriduvvon bajimuš boazologu Finnmárkkus. </em></p>
<p>Dát govus čájeha váldosivaid daid váttisvuođaide mat boazodoalus leat otne. Go boazolohku 70-logu loahpas ja miehtá 80-logu lea sakka gorkŋon lea dagahan dan, ahte eatnamat eai leat gierdan ja lea dárbu geahpedit. Dán oktavuođas lea áibbas dehálaš, ahte mearriduvvon bajimuš boazologu rájit buktet nu riekta signálaid go vejolaš álbmogii ja doalliide. Dát mearkkaša dan, ahte hálddašeapmi mearrida bajimuš boazologu mii lea nu lahka go vejolaš dan mii lea biologálaččat riekta.</p>
<p>Guohtoneatnamiid gierdan molsašuddá báikkis báikái ja Sámedikki mielas lea dehálaš deattuhit daid guovlluid gos leat stuorámus váttisvuođat. Sámi boazodoallu lea rašši, ja vigget čujuhit, ahte dilli ealáhusas lea buoret go maid lea. Dát ii čuoza dušše boazodollui, muhto obalaččat sámi servodahkii. Go eiseváldit dál čavgejit gáibádusaid ealáhussii, ahte heivehit ekologálaš eavttuide sierralágan reguleremiid bokte, de lea Sámedikki mielas dehálaš, ahte dat čađahuvvo čorgadit ja ulbmállaččat, nu ahte variašuvnnat mat ealáhusas leat vuhtiiváldojuvvojit.</p>
<p>Sámedikkis lea fuolla dan stuorra eahpesihkkarvuođa ja dađistaga lassánan deattu geažil ealáhusas. Buot guoskevaš oasálaččat berrejit váikkuhit nu guhkás go vejolaš čielga rájiid bidjamii, vai ealáhus sáhttá plánet ovddosguvlui, ja vai boazodoalus fas šaddá oadjebasvuohta.</p>
<p><em type="bold">Ovddidan- ja investerendoaibmabijut </em></p>
<p>Sámediggi oaidná, ahte Boazodoalu ovddidanfondii (RUF) addojuvvo dábálaš juolludussan 29,2 miljovnna kruvnnu, mii lea 0,9 miljovnna kruvnnu uhccit go diibmá. Sámediggi áigu fuomášuhttit, ahte stuorra oassi RUFa ruđain leat čadnojuvvon juo šiehtadallamiid bokte. Sámediggi váillaha guorahallama das movt dát ovdagihtii disponeren váikkuha eará ovddidan- ja investerendoaibmabijuide mat leat dán suorggis boazodoalus.</p>
<p>Boazodoalu ovddidanfoandda ruđain várrejuvvo 5,0 miljovnna kruvnnu dutkamii ja oaivadussii, maid Boazodoalu fágaráđđi hálddaša. Sámediggi áigu nugo ovddit jagiin ge deattuhit, ahte dutkanruđaid vuosttažettiin berre čujuhit oaivadussii ja praktihkalaš prošeakta hápmásaš dutkamii buoret jođihanvugiid ektui ealáhusas. Bohccuid ja boazodoalu vuođđodutkama berre nannoseabbot bidjat ásahuvvon dutkan- ja oahpahusinstitušuvnnaide mat ruhtaduvvojit Norgga dutkanráđi prográmmaid bokte.</p>
<p>Sámediggi oaidná maiddái resursakárten ja -hálddašan áŋgiruššamiid. Oasálaččat leat ovttaoaivilis, ahte várret 5 miljovnna kruvnnu RUFa bokte sierralágan prošeavttaide dán oktavuođas. Dikkis eai leat makkárge mearkkašumit go ná prioriterejuvvo, ja vuordá oažžut vástádusa áŋgiruššamiid bohtosiidda dáin surggiin.</p>
<p>Eanet áŋgiruššat lotnolasealáhusaiguin gullá maiddái Sámedikki prioriterejuvvon ealáhusstrategiijaide. Šiehtadusbealit leat boahtán ovttaoaivilii, ahte boahtte áigodagas dollojuvvojit 2,0 miljovnna kruvnnu dainna eavttuin, ahte ortnet gusto olles sámi boazodoalloguvlui. Sámediggi lea duhtavaš dan doarjaga geažil maid šiehtadusbealit addet dikki lotnolasealáhusortnegii.</p>
<p><em type="bold">Buolvamolsumat - ođđarekrutteremat </em></p>
<p>Diimmáš šiehtadusa šiehtadallamiid oktavuođas leai ovttamielalašvuohta nammadit bargojoavkku mii galggai bargat buolvamolsumiid ektui boazodoalus. Šiehtadusbealit šadde ovttaoaivilii, ahte nammaduvvo bargojoavku, mii galggai čielggadit vejolašvuođaid movt sáhtášii geahppudahttit dán lágan buolvamolsumiid.</p>
<p>Sámediggi bidjá beroštumiin merkii dan barggu maid bargojoavku lea dahkan ja ávžžuha šiehtadusbeliid joatkit dán dehálaš barggu guovtti siva geažil. Vuosttažettiin lea dehálaš, ahte boazodoalliide sihkkarastojuvvojit ortnegat, maid bokte sáhttet álkibot heaittihit iežaset doalu, nu ahte dat lea heivehuvvon ovttaskas olbmo dárbui, ja seammás vel ožžot vejolašvuođa doallat dihto meari bohccuid. Nuppádassii lea dehálaš movttiidahttit ođđarekrutteremiid ja doaluiguin joatkima vai oktilašvuohta sihkkarastojuvvošii ja ná doalahuvvošii ealáhus nanusin.</p>
<p>Dán jagáš šiehtadusas lea juo ovttamielalašvuohta, ahte čađahit moadde doaibmabiju maid ektui bargojoavku leai ovttamielalaš. Daid doaibmabijuide gullá, ahte ovttadaga doallit, geat ožžot boarrásiid ruđa eai oaččo šat produkšuvdnadoarjaga, ja ahte ásahuvvo register ovttadagaide, mat leat vuoigadahtton oažžut produkšuvdnadoarjaga.</p>
<p>Sámediggi oaidná, ahte dán rádjái leat čađahuvvon dušše dat doaibmabijut, mat eai buvtte šat eanet goluid šiehtadusa bokte, ja bivdá šiehtadusbeliid geahčadit eavttuhusaid, ahte nannet positiivvalaš váikkuhangaskaomiid buolvamolsumiid oktavuođas.</p>
<p><em type="bold">Boraspireváttisvuohta - ođđa buhtadusnjuolggadusat </em></p>
<p>Boazodoalloealáhusas lea guhkes áigge leamaš hirbmat eahpeoiddolaš buhtadusortnet boraspirevahágiidda eará vuođđoealáhusaid ektui. Ođđa buhtadusnjuolggadusat boraspirevahágiidda leat doaibman dál veaháš áigge, ja buhtadusat leat máksojuvvon eanet. Sámedikki oaivila mielde leaige juo áigi čuovvolit dainna lágiin, ahte ain ságastallat boraspirehálddašeami birra boazodoalloguovllus.</p>
<p>Go boraspiret lassánit dađistaga ollu guovlluin, de lea dat áittan boazodollui, ja buhtadusortnegiid beaktu lea ráddjejuvvon go vahágat šaddet nu stuorrán go dat leat ollu guovlluin. Go vahágat muhtun guovlluin leat seamma stuorrá go produkšuvdna, de mearkkaša dat dan ahte buot dát manná boraspirenáli doallamii. Dát lea Sámedikki áddejumi mielde nu duođalaš, ahte johtilisdoaibmabijuide lea dárbu.</p>
<p>Barggadettiin ođđa buhtadusnjuolggadusaiguin lea buohtastahtton čuoččuhuvvon vahágat ealáhusa iežas beales ja vahágat leat rehkenaston vejolašvuohtamálle (sannsynlighetsmodell) mielde. Bohtosat čájehit, ahte lea viehka lagaš oktavuohta daid vahágiid, maid doallit čuoččuhit, ja rehkenastojuvvon vahágiid gaskka. Sámedikki oaivila mielde lea dát signála, ahte ealáhusa dieđuid vahágiid ektui ferte váldit duođas, ja ekonomálaš buhtadusrámmaid ferte mihtidit dan ektui.</p>
<p>Sámediggi deattuha, ahte stuorra boraspiriid náli doalaheapmi lea dehálaš, muhto go nálli šaddá nu stuoris go dat dál lea ollu guovlluin, de lea dat áittan boazodollui dain seamma guovlluin. Ekonomálaš lávdegoddi dadjá earret eará čuovvovaččat vahátdili birra Davvi-Trøndelágas:</p>
<p><em type="italic"><span type="quote">«Boazodoalloealáhusas Davvi-Trøndelágas leat stuorra váttisvuođat stuorra boraspirevahágiid geažil maŋimuš jagiin. Ekonomálaš lávdegoddi čujuha, ahte ekonomálaš vahágiidda maid boraspiret leat dagahan ealáhussii ferte gávdnat čovdosa guhkkit áigái boraspirehálddašeami bokte. Vaikko buhtadusortnegat dan maŋimuš guovtti jagis eanet leat gokčan daid duođalaš vahágiid, de oaidnit ahte ain lea váilevašvuohta.»</span> </em><em type="italic">(Boazodoalloealáhusa ollislaš rehketdoallu, jagi 1996 rehketdoallu, jagi 1997 bušeahtta, s. 99).» </em></p>
<p>Sámediggi deattuha, ahte lea dehálaš go dain ođđa njuolggadusain eanet deattuhuvvojit árvvoštallamat ja vahágiid vejolašvuođat, go daid seaiva duođašteapmi. Dás lea boazodollui čielga ovdamunni.</p>
<p>Dilli orru duođalaš go vahágat orrot lassáneamen. Dát čájeha dan, ahte lea čielga dárbu eanet čájehit áddejumi boazodoalliid váttisvuođaide. Dán oktavuođas lea dehálaš lávgadeabbo ovttasbargu boazodoalliiguin boraspiriid hálddašeami oktavuođas. Boazodoalus leat máŋgii eanet dieđut boraspiriid birra ja daid ovdáneami birra, go ollugiin sis geain lea ovddasvástádus boraspiriid hálddašeapmái. Jos boraspire hálddašemiin galgá lihkostuvvat, de leat čoavddasátnin ovttasbargu, gudnejahttin, duođalaš nállebearráigeahčču ja dohkálaš buhtadusortnegat. Dasto lea dehálaš, ahte sierralágan hálddašanorgánaid ja doalliid gaskka lea luohttámuš.</p>
<p><em type="bold">Vaháteastadeaddji doaibmabijut </em></p>
<p>Sámediggi deattuha, ahte lea dárbu ahte ealáhus nu guhkás go vejolaš sáhttá eastadit vahágiid. Dikki áddejumi mielde lea dehálaš, ahte árvvoštallojuvvojit váikkuhangaskaoamit, mat sáhttet váikkuhit dasa. Dihto muddui sáhttá dat go bohccos lea buorre vuoibmi eastadit vahágiid, ja dássedeaddolaš resursageavaheapmi váikkuha dasa, muhto erenoamáš dilálašvuođaid geažil sáhttá leat dárbu geavahit sierra doaibmabijuid.</p>
<p>Diimmá roassodálvvi oktavuođas šiehtaduvvui juolludus (engangsbevilgning) orohagaid ja doaluid veahkeheapmái maidda roassu erenoamáš garrasit leai čuohcan. Sámediggi oaidná, ahte dán jagáš šiehtadusas lea ulbmilin, ahte ovttaskas orohagat ožžot vejolašvuođa hukset alcceseaset vaháteastadanfoandda maid sáhttet geavahit erenoamáš dilálašvuođaid oktavuođas, boazodoallošiehtadusa bokte. Dát lea konstruktiivvalaš váikkuhangaskaoapmi, man bokte sáhttá hukset buoret oadjebasvuođa ealáhussii, dan seammás go juohke ovttaskas orohat ferte dovdat ovddasvástádusa.</p>
<p><em type="bold">Ealáhusa čálgo-ortnegat </em></p>
<p>Sámediggi ohcala fas eavttuhusa sadjásašortnega ektui boazodoallošiehtadusa bokte. Ain leat ollugat dan dilis, ahte omd. buohccuvuođa geažil ii leat ekonomálaččat vejolaš bálkáhit veahki iežaset geatnegasvuođaid goziheapmái. Dát lea čuokkis, mii boahtte vuorus sáhttá buktit dárbbašmeahttun eahpesihkkarvuođa ja noađi doalliide ealáhusas.</p>
<p><em type="bold">Nissonolbmuid sadji boazodoalloealáhusas </em></p>
<p>Dán jagáš šiehtadus lea váikkuhan positiivvalaččat nissonolbmuid saji oainnusin dahkamii boazodoalus. Sierra liigedoarjaga addima bokte doaluide, gos goappašat náittosbeallálaččat leat aktiivvalaččat ealáhusas, leat šiehtadusbealit geahččalan movttiidahttit nissonolbmuid searvat beaivválaččat boazodollui.</p>
<p>Sámediggi ávžžuha šiehtadusbeliid joatkit barggu, ahte ovddidit váikkuhangaskaomiid maiguin sáhttá váikkuhit nissonolbmuid saji nannemii ealáhusas, ja oainnusin dahkat dán barggu jahkásaš boazodoallošiehtadusain.</p>
<p><em type="bold">Bohccobierggu oastin eará riikkain </em></p>
<p>Sámediggi oaidná, ahte sáhttá leat dárbu muhtun ráje buktit bohccobierggu riikii. Maŋimuš jagiid leat rahpasan vejolašvuođat buktit riikii bierggu ruoššabealde. Dát buktá ođđa hástalusaid oasálaččaide. Dát ii leat vejolašvuohta dušše gokčat dán bohccobiergojearaldaga sisriikkas, muhto addá maiddái gávpevejolašvuođa sámiid gaskka Norggas ja Ruoššas, mii dávista Barentsovttasbarggu ulbmiliidda. Negatiivvalaš bealli bohccobierggu buktimis lea dat, ahte dat váikkuha haddái sisriikka márkaniin, ja maiddái lassána dat várra ealáhusas ahte sáhttet njoammut ođđa dávddat.</p>
<p>Boazodoallošiehtadusa 8. čuoggás, Sd. prp. nr. 49 1997-98, 36. siiddus daddjo, ahte ráđđehus geatnegahtto geavahit tuollovuođđuduvvon importagáhttema nu, ahte sihkkarasto dat, ahte boazodoalloealáhus govttolaččat gáhttejuvvo gilvaleaddji importtain.</p>
<p>Sámediggi sávvá eambbo ulbmállaš politihka mainna gozihuvvojit dat sierra, ja áinnas ruossalas beroštumit bohccobierggu importerema oktavuođas.</p>
<p>Lea dárbbašlaš, ahte sierralágan oasálaččat ovdal boahtte jagáš šiehtadallamiid ovttasráđiid guorahallet doaibmabijuid ja politihka, maiguin gozihit daid beroštumiid, mat leat dárbbašlaččat importta oktavuođas.</p>
<p><em type="bold">Sis-Finnmárkku nuppástuhttinprográmma </em></p>
<p>Sámediggi lea dovddahan, ahte dáhttu váldit stuorát ovddasvástádusa Sis-Finnmárkku nuppástuhttinprográmmii, go dat dál earáláhkái organiserejuvvo. Dikki áddejumi mielde lea áibbas dehálaš lihkostuvvat nuppástuhttinprográmmain, ja ballu ahte eanaš nuppásteaddjit máhccet ruovttoluotta ealáhussii lea duođalaš. Muđui čujuhit sierra mearrádussii dán ášši birra.</p>
<p><em type="bold">Boazodoalu vuoigatvuođat - dilli maŋŋá Aursund-duomu </em></p>
<p>Sámediggi lea sierra mearrádusas Aursund-duomu ektui dovddahan iežas balu dan ektui go boazodoalus váilu riektigáhttejupmi sámi boazodoalloguovllus. Dán vuođul lea positiivvalaš go šiehtadusbealit dán jagi šiehtadallamiin leat bidjan stuorra deattu dasa, ahte gávdnat čovdosiid sámi vuoigatvuođaid sihkkarastimii sihke oanehis áigái ja guhkkit áigái.</p>
<p>Proseassas gitta dassážii go šiehtadallamat loahpahuvvojedje lea Sámediggi oaidnán daid gáibádusaid maid NRLa bijai čilgehusa hárrái, ja dan dáhttu hárrái maid ráđđehus lea čájehan čovdosiid gávdnamii. Go dat lea daddjon, de čujuha ja deattuha Sámediggi fas dili duođalašvuođa. Dikki áddejumi mielde lea áibbas dárbbašlaš eanet áŋgiruššat dan ala, ahte sámi eana- ja čáhcevuoigatvuođaide šaddá vuđoleabbo dohkkejupmi ja áddejupmi. Lea veadjemeahttun jáhkkit, ahte Norgii livččii ávki vuogádagas, mii ii vuhtii váldde vuođđo gaskariikkalaš geatnegasvuođaid eamiálbmotvuoigatvuođaid gáhttema ektui.</p>
<p>Bággodoaibmabijuid sáhttá čađahit bággolotnumiid bokte ja go stáhta beales fievrriduvvojit ruovttoluotta eatnamat. Duođaleabbo váttisvuohta lea dat ahte luohttámuš riektiapparáhta dáidui ja dáhttui gieđahallat sámi riektigáibádusaid fuotnána. Danin lea áibbas bággu hoahpuhit barggu, mii guoská sámi boares vieruid ja riektiáddejumi dohkkeheapmái, ja ovttaoaivilii boahtimii sámi eanavuoigatvuođaid viidodaga hárrái. Daid dohkkeheami haga ballá Sámediggi, ahte šaddet eanet riektiáššit, ja šaddá stuorát deaddu sámi boazodollui erenoamážit ja sámi riektioasálaččaide obalaččat.</p>
<p>Sámediggi doarju boazodoalloláhkakomišuvnna ásaheami vai boazodoalloláhka guorahallo deattuhettiin erenoamážit stivrenortnegiid ja siskáldas diliid ealáhusas. Dán oktavuođas berre erenoamážit deattuhit ovttastahtton mandáhta ja čoahkkádusa, man oktavuođas erenoamážit vuhtii váldojuvvo boazodoalliid ovddastus komišuvnnas. Dasa lassin lea dehálaš nannet áŋgiruššamiid vai sáhttá čađahit álggahuvvon prošeavtta, ahte guorahallat sámi dološvieruid ja riektiáddejumiid, ja hoahpuhit sámi vuoigatvuođalávdegotti barggu viidáseabbot.</p>
<p>Ášši meannudeapmi loahpahuvvui miessemánu 28. b. dii. 16.10.</p>
<p><em type="bold">Ášši 24/98 Sis-Finnmárkku nuppástuhttinprográmma - joatkin </em></p>
<p>Ášši meannudeapmi álggahuvvui miessemánu 28. b. dii. 16.10.</p>
<p><em type="bold">I. Áššebáhpirat </em></p>
<list><p type="listitem">Sis-Finnmárkku nuppástuhttinbarggu joatkima árvvoštallan - siskáldas notáhta Sámediggái, Magne Svineng 15.04.98</p>
</list><p><em type="bold">II. Ovddiduvvon eavttuhusat </em></p>
<p><em type="bold">Sámediggeráđi árvalus Sámediggái: </em></p>
<p>Sámediggi oaidná, ahte Ráđđehus háliida joatkit Sis-Finnmárkku nuppástuhttinprográmma, ja dat berre dáhpáhuvvat dáláš váikkuhangaskaoapmeapparáhtain. Diggi registrere dasto, ahte Gieldaministar háliida, ahte Sámediggi válddášii stuorát ovddasvástádusa dán bargui. Sámediggi lea gearggus váldit stuorát ovddasvástádusa nuppástuhttinbarggu joatkimii, jos rámmaeavttut dávistit doaimmaide, maid ferte čoavdit.</p>
<p>Go nuppástuhttinbargu dál lea joavdan dehálaš dássái, man oktavuođas ferte deattuhit ealáhusovddideami ja oadjebasvuođa nuppásteaddjiide, de lea Sámedikki áddejumi mielde vealtameahttun, ahte oasálaččat mat leat lagamusat doalliid váldet stuorát ovddasvástádusa. Nugo diggi oaidná, de leat gielddat ja ásahuvvon váikkuhangaskaoapmeapparáhta sámediggevuogádagas, mat buoremusat sáhttet gozihit nuppásteaddjiid beroštumiid dán dásis.</p>
<p>Sámediggi lea riikaviidosaš orgána, mas lea ovddasvástádus servodatovdánahttimii iešguđege sámi regiovnnas, mii oktiibuot lea vuođđun sámi eatnatgeardáivuhtii. Nuppástuhttin-prográmma lea dehálaš oassi dán guovllus sihke eanadieđálaš viidodaga ja álbmoga ektui. Dán oktavuođas lea dehálaš deattuhit, ahte gielddat mat leat mielde nuppástuhttinprográmmas leat duođalaš váldooasálaččat váikkuhangaskaoapmeortnegiidda, maid Sámediggi otne hálddaša. Dasto lea sámi servodahkii áibbas vealtameahttun, ahte lihkostuvvat nuppástuhttimiin ja ealáhusovddidemiin, ja sihkkarastit nana bissovaš boazodoalloealáhusa. Danin leage sihke lunddolaš ja dárbbašlaš, ahte Sámediggi váldá váldo-ovddasvástádusa nuppástuhttinbargui dál go ásahuvvon váikkuhangaskaoapmeapparáhta galgá garraseabbot váikkuhit, ja čuovvolit dan áigái ráddjejuvvon prográmmabarggu.</p>
<p>Lea dehálaš, ahte guoskevaš oasálaččat geahččalit gávdnat movt juohkit ovddasvástádusa bargui viidáseabbot, ja makkár sadji dain galgá leat. Váldomihttomearrin lea, ahte nuppásteaddjit ja báikegottit Sis-Finnmárkkus leat rustejuvvon ovddidit doaimmaid, maiguin sáhttá sihkkarastit barggolašvuođa ja dienasvuođu molsaeaktun boazodollui.</p>
<p>Okta váldováttisvuohta dan guovtti lagamus jagis lea dat go boazolohku ain uhceduvvo Finnmárkkus. Garra váikkuhangaskaoamit geavahuvvojit ja galget geavahuvvot vai oažžut boazologu dássededdui guohtonresurssaiguin. Sámediggi lea orgána mas sihke lea hálddahuslaš ja politihkalaš ovddasvástádus boazodoallopolitihkkii dan bokte go diggi nammada stuorámus vejolaš uhccitlogu boazodoalu stivrejeaddji orgánain, ja meannuda jahkásaš boazodoallošiehtadusaid. Dán oktavuođas lea dehálaš, ahte bargu nuppástuhttin-prográmmain boahtá nannoseabbot oidnosii fárrolagaid boazodoallopolitihkain. Illá sáhttá jáhkkit, ahte boazodoallu, nugo dilli lea otne, gierddašii šat boazologu goarkŋuma jos boađus šaddá nu, ahte nuppásteaddjit fas bohtet iežaset doaluide go nuppástuhttináigodat nohká.</p>
<p>Sámedikki áddejupmi lea, ahte bargu viidáseabbot galgá dahkkojuvvot nu, ahte dat kultuvrralaš, gielalaš ja ealáhuslaš bealit gudnejahttojuvvojit mat nuppásteaddjiin leat, ja mas sámi servodat ferte geahččalit oažžut ávkki buoremus vejolaš vugiin.</p>
<p>Finnmárkku fylkagielddas lea leamaš regiovdnapolitihkalaš ovddasvástádus nuppástuhttin-prográmmii otnáš rádjái, ja Sámediggi oaidná, ahte lea dárbu lávga ovttasbargat fylkagielddain boahtteáiggis. Sámediggi áigu geahččalit gávdnat oasálaččaid ja ovttasbargovugiid mat leat eanemus ulbmállaččat ja beaktilat, ja sávvá lagaš ovttasbarggu buot almmolaš orgánaiguin mat dán rádjái leat čájehan dáhtu čoavdit daid doaimmaid mat nuppástuhttinprográmmas leat leamaš.</p>
<p>Sámediggi bivdá, ahte nuppástuhttinprográmma stivra vuđolaččat guorahallá ja ákkastallá makkár osiid prográmmas berre joatkit ja makkár vugiin daid sierralágan elemeanttaid berre joatkit. Dán lágan čilgehusas ferte maiddái leat čielga ráva makkár dárbu lea resurssaide.</p>
<p><em type="bold">Eavttuhus 1 áirasis Willy Olsen, Bargiidbellodaga sámediggejoavku; </em></p>
<p>Sámediggi oaivvilda, ahte nuppástuhttinprográmma ferte čuovvolit juoga nu hámis.</p>
<list/><p>Sámediggi háliida leat aktiivvalaš proseassas viidáseabbot mii čuovvu nuppástuhttin-prográmma.</p>
<list/><p>Dattetge berre árvvoštallat hirbmat dárkilit lea go riekta ahte Sámediggi searvá sierra regiovdnapolitihkalaš oasálažžan obalaččat, ja nuppástuhttinprográmma ektui erenoamážit.</p>
<list/><p>Sámedikki áŋgiruššamat viidáseabbot dáhpáhuvvet buoremusat dán lágan ovttasbargovugiid bokte, mat leat ovddiduvvon nuppástuhttinprográmma bokte, ja ahte dikki eavttuid biddji rolla nanosmahtto.</p>
<list/><p>Dasto áigu Sámediggi čujuhit čuovvovaš erenoamáš áigeguovdilis áŋgiruššansurggiid nuppástuhttinprográmma čuovvoleami oktavuođas.</p>
<p><em type="bold">Obalaččat </em></p>
<p>Sámediggi čujuha, ahte Sis-Finnmárkku nuppástuhttinprográmma guoská nuppástuhttimii sámi guovddáš guovllus. Stáhta lea aktiivvalaččat leamaš mielde nuppástuhttimiin muđui servodagas ovttabealálaš ealáhusstruktuvrrain. Dan oaivvilduvvo ge ahte lea áibbas vealtameahttun ahte <span type="quote">«Nuppástuhttinprográmmain»</span> jotkojuvvo muhtun vuogi mielde gitta jahkái 2001, mii diehtit ahte dan rádjái leat nuppásteaddjit mat leat mielde otnáš ortnegis ja ožžot bálkká jagi 2000 lohppii.</p>
<p>Sámediggi čujuha, ahte lea dehálaš joatkit INKO-bálvalus ortnegiin, go oaidnit vásihusaid vuođul, ahte dat doaibmá bures áigumušaid ektui. Dán oktavuođas ferte stáhta ain addit ruđa bargiide, gos galget leat sámegiel hálli olbmot. Danin vai buoremus vugiin sáhttá doallat oktavuođa nuppásteaddjiiguin boazodoalus, ja sin gaskka geat galget álggahit sierralágan ealáhusdoaimmaid nuppástuhttingielddain.</p>
<p>Sámediggi áigu erenoamážit bidjat fuomášumi dan nuppásteaddji joavkku guovdu, mii otne orru báhcimin buot fálaldagaid ja ortnegiid olggobeallái, <span type="quote">«passiivvalaš nuppásteaddjit»</span>. Danin fertešiige erenoamáš aktiivvalaččat bargat dan ala ovddosguvlui, ahte gávdnat čovdosa daidda. Ii leat man ge láhkái dohkálaš, ahte muhtumat <span type="quote">«bággehallet»</span> dorvvastit sosiálaveahkkái. Nugo diehtit, de lea bargojuvvon árrapenšuvnna ortnegiin, ja lea váidalahtti go dán rádjái dat ii leat lihkostuvvan, barggu fertege danin beavttálmahttit vai boađášii dakkár árrapenšonortnet, mii lea dohkálaš.</p>
<p>Fylkagielda lea čielgasit dat regiovdnapolitihkalaš oasálaš, mii ovttasráđiid earret eará departemeanttaiguin ja gielddaiguin ferte joatkit láidestanbarggu, mii guoská čovdosiidda nuppástuhtingielddain. Sámediggi ferte ovttasbargovugiid bokte aktiivvalaččat leat mielde váikkuheamen dán dehálaš bargui. Dán oktavuođas lea dehálaš deattuhit, ahte Sámedikkis lea bajit dási našuvnnalaš ovddasvástádus geahčadit oktavuođaid gielda- ja fylkarájiid rastá. Sámediggi ferte čohkket návccaidis earret eará molsaeaktolaš ealáhusovddidemiide dan bokte ahte geavahit Sámi ovddidanfoandda aktiivvalaččat.</p>
<p><em type="bold">Birgenvejolašvuohta </em></p>
<p>Bargomárkanetáhta lea leamaš ja ferte ain leat guovddáš oasálaš nuppástuhttinbarggus, ja nannoseabbot fakkastuvvot ovttaskas gielddain. Okta čuokkis dán oktavuođas sáhttá leat, ahte háhkat fágalaš fierpmádaga gielddaid gaskka. Dat passiivvalaš nuppásteaddjit (sii, geat leat badjel 50 jagi) lea joavku masa ferte bidjat erenoamáš fuomášumi, ja čuovvoluvvot lávgadit ja áigeguovdilis ealáhusčujuheaddji oahpahusain.</p>
<p><em type="bold">Oahpahus ja gelbbolašvuođa bajideapmi </em></p>
<p>SUFUR lea leamaš ja ferte leat ain guovddáš oasálaš oahpahusa ja gelbbolašvuođa bajideami oktavuođas. Dasa lassin ferte bargat aktiivvalaččat dan ala, ahte buot nuppástuhttingielddaide sihkkarastojuvvo doaibmi Rávisolbmuidoahpahus-forum. Dáid forumiidda, Sámedikki árvvoštallama mielde ferte addojuvvot ođđa bargoáigodat jagi 2001 maŋŋá.</p>
<p><em type="bold">Ealáhusovddideapmi </em></p>
<p>Nuppástuhttingielddain ferte ásahuvvot ja ovddiduvvot gielddaid gaskasaš ovttasbargu ovdamearkka dihte gielddaid gaskasaš ealáhus- ja ovddidansearvvi ásaheami bokte. Dán oktavuođas ferte fylkagieldda huksenetáhta leat koordinerejeaddjin ja das galgá leat čállingoddái ovddasvástádus. (OFFA-joavku ferte joatkit bargguinis). Lassin daid politihkalaččat nammaduvvon olbmuide, de oaidná Sámediggi ahte lea hirbmat dehálaš nannoseabbot ovttas bargat ealáhusossodagaid gaskka nuppástuhttingielddain ja man oktavuođas OFFA váikkuha sierralágan prošeavttaide ja álggaha daid.</p>
<p><em type="bold">Čállingoddi nuppástuhttinprográmmii </em></p>
<p>Nuppástuhttinprográmma čállingoddi dahje dan árbbolaš galgá ain leat fylkagielddas. Dáppe lea šaddan nana gelbbolašvuohta maid eahpitkeahttá ferte gozihit ja doalvut dan viidáseabbot vejolaš <em type="italic">ođđa </em>nuppástuhttinprogámmii. </p>
<p><em type="bold">Eavttuhus 2 áirasis Per A. Bæhr, Friija joavku; </em></p>
<p>Sis-Finnmárkku nuppástuhttinprográmma barggu joatkima oktavuođas, ferte Sámediggi árvvoštallat bohtosiid jos eanaš oassi dálá nuppásteaddjiin máhccet ruovttoluotta boazodillái.</p>
<p>Viidáseabbot ferte Sámediggi čielggadit nuppásteaddjiid vuoigatvuođaid, mat omd. gusket dálá guođohanbarttaid geavaheapmái, ja nuppásteaddjiid bivdin- ja murjenrivttiide. Berre ráhkadit čovdosiid, mat addet nuppásteaddjiide vejolašvuođa geavahit árbevirolaš guovlluid meahcceriggodagaid ávkkástallamiidda meahcceealáhussan.</p>
<p><em type="bold">III. Jienasteapmi </em></p>
<p>39 áirasis ledje 38 čoahkis.</p>
<list><p type="listitem">Eavttuhus 2 sáddejuvvo Sámediggeráđđái.</p>
</list><p>Jienasteapmi čađahuvvui dáid vuoruid mielde:</p>
<p>Eavttuhus 1 biddjui Sámediggeráđi árvalusa vuostá. Sámediggeráđi árvalus oaččui 26 jiena. Eavttuhus 1 oaččui 12 jiena.</p>
<p><em type="bold">IV. Beavdegirjelasáhus </em></p>
<p>Dán áššis ii gáibiduvvon lasáhus beavdegirjái.</p>
<p><em type="bold">V. Sárdnunlistu ja replihkkavuorut </em></p>
<p>Sáhkaovddideaddji</p>
<p>Replihkka</p>
<p>1.</p>
<p>Ragnhild L. Nystad, áššejođiheaddji</p>
<p>2.</p>
<p>Per A. Bæhr</p>
<p>3.</p>
<p>Willy Olsen</p>
<p>4.</p>
<p>Nils Henrik Måsø</p>
<p>5.</p>
<p>Magnhild Mathisen</p>
<p>6.</p>
<p>Johan Mikkel Sara</p>
<p>Isak M. O. Hætta</p>
<p>Johan Mikkel Sara</p>
<p>7.</p>
<p>John Henrik Eira</p>
<p>8.</p>
<p>Geir Liland</p>
<p>9.</p>
<p>Geir Tommy Pedersen</p>
<p>10.</p>
<p>Jarle Jonassen</p>
<p>11.</p>
<p>Steinar Pedersen</p>
<p>Geir Tommy Pedersen</p>
<p>Steinar Pedersen</p>
<p>12.</p>
<p>Willy Olsen</p>
<p>Geir Tommy Pedersen</p>
<p>13.</p>
<p>Nils Henrik Måsø</p>
<p>Willy Olsen</p>
<p>14.</p>
<p>Eva Josefsen</p>
<p>15.</p>
<p>Magnhild Mathisen</p>
<p>16.</p>
<p>Asbjørg Skåden</p>
<p>17.</p>
<p>Berit Alette Eira</p>
<p>18.</p>
<p>Berit Ranveig Nilssen</p>
<p>19.</p>
<p>Steinar Pedersen</p>
<p>20.</p>
<p>Ragnhild Nystad, áššejođiheaddji</p>
<p><em type="bold">VI. Sámedikki mearrádus maŋŋá jienasteami lea ná: </em></p>
<p>Sámediggi oaidná, ahte Ráđđehus háliida joatkit Sis-Finnmárkku nuppástuhttinprográmma, ja dat berre dáhpáhuvvat dáláš váikkuhangaskaoapmeapparáhtain. Diggi registrere dasto, ahte Gieldaministar háliida, ahte Sámediggi válddášii stuorát ovddasvástádusa dán bargui. Sámediggi lea gearggus váldit stuorát ovddasvástádusa nuppástuhttinbarggu joatkimii, jos rámmaeavttut dávistit doaimmaide, maid ferte čoavdit.</p>
<p>Go nuppástuhttinbargu dál lea joavdan dehálaš dássái, man oktavuođas ferte deattuhit ealáhusovddideami ja oadjebasvuođa nuppásteaddjiide, de lea Sámedikki áddejumi mielde vealtameahttun, ahte oasálaččat mat leat lagamusat doalliid váldet stuorát ovddasvástádusa. Nugo diggi oaidná, de leat gielddat ja ásahuvvon váikkuhangaskaoapmeapparáhta sámediggevuogádagas, mat buoremusat sáhttet gozihit nuppásteaddjiid beroštumiid dán dásis.</p>
<p>Sámediggi lea riikaviidosaš orgána, mas lea ovddasvástádus servodatovdánahttimii iešguđege sámi regiovnnas, mii oktiibuot lea vuođđun sámi eatnatgeardáivuhtii. Nuppástuhttin-prográmma lea dehálaš oassi dán guovllus sihke eanadieđálaš viidodaga ja álbmoga ektui. Dán oktavuođas lea dehálaš deattuhit, ahte gielddat mat leat mielde nuppástuhttinprográmmas leat duođalaš váldooasálaččat váikkuhangaskaoapmeortnegiidda, maid Sámediggi otne hálddaša. Dasto lea sámi servodahkii áibbas vealtameahttun, ahte lihkostuvvat nuppástuhttimiin ja ealáhusovddidemiin, ja sihkkarastit nana bissovaš boazodoalloealáhusa. Danin leage sihke lunddolaš ja dárbbašlaš, ahte Sámediggi váldá váldo-ovddasvástádusa nuppástuhttinbargui dál go ásahuvvon váikkuhangaskaoapmeapparáhta galgá garraseabbot váikkuhit, ja čuovvolit dan áigái ráddjejuvvon prográmmabarggu.</p>
<p>Lea dehálaš, ahte guoskevaš oasálaččat geahččalit gávdnat movt juohkit ovddasvástádusa bargui viidáseabbot, ja makkár sadji dain galgá leat. Váldomihttomearrin lea, ahte nuppásteaddjit ja báikegottit Sis-Finnmárkkus leat rustejuvvon ovddidit doaimmaid, maiguin sáhttá sihkkarastit barggolašvuođa ja dienasvuođu molsaeaktun boazodollui.</p>
<p>Okta váldováttisvuohta dan guovtti lagamus jagis lea dat go boazolohku ain uhceduvvo Finnmárkkus. Garra váikkuhangaskaoamit geavahuvvojit ja galget geavahuvvot vai oažžut boazologu dássededdui guohtonresurssaiguin. Sámediggi lea orgána mas sihke lea hálddahuslaš ja politihkalaš ovddasvástádus boazodoallopolitihkkii dan bokte go diggi nammada stuorámus vejolaš uhccitlogu boazodoalu stivrejeaddji orgánain, ja meannuda jahkásaš boazodoallošiehtadusaid. Dán oktavuođas lea dehálaš, ahte bargu nuppástuhttin-prográmmain boahtá nannoseabbot oidnosii fárrolagaid boazodoallopolitihkain. Illá sáhttá jáhkkit, ahte boazodoallu, nugo dilli lea otne, gierddašii šat boazologu goarkŋuma jos boađus šaddá nu, ahte nuppásteaddjit fas bohtet iežaset doaluide go nuppástuhttináigodat nohká.</p>
<p>Sámedikki áddejupmi lea, ahte bargu viidáseabbot galgá dahkkojuvvot nu, ahte dat kultuvrralaš, gielalaš ja ealáhuslaš bealit gudnejahttojuvvojit mat nuppásteaddjiin leat, ja mas sámi servodat ferte geahččalit oažžut ávkki buoremus vejolaš vugiin.</p>
<p>Finnmárkku fylkagielddas lea leamaš regiovdnapolitihkalaš ovddasvástádus nuppástuhttin-prográmmii otnáš rádjái, ja Sámediggi oaidná, ahte lea dárbu lávga ovttasbargat fylkagielddain boahtteáiggis. Sámediggi áigu geahččalit gávdnat oasálaččaid ja ovttasbargovugiid mat leat eanemus ulbmállaččat ja beaktilat, ja sávvá lagaš ovttasbarggu buot almmolaš orgánaiguin mat dán rádjái leat čájehan dáhtu čoavdit daid doaimmaid mat nuppástuhttinprográmmas leat leamaš.</p>
<p>Sámediggi bivdá, ahte nuppástuhttinprográmma stivra vuđolaččat guorahallá ja ákkastallá makkár osiid prográmmas berre joatkit ja makkár vugiin daid sierralágan elemeanttaid berre joatkit. Dán lágan čilgehusas ferte maiddái leat čielga ráva makkár dárbu lea resurssaide.</p>
<p>Ášši meannudeapmi loahpahuvvui miessemánu 28. b. dii. 18.30.</p>
<p>Vuolláičállit leat lohkan čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu mo Sámediggi mearridii.</p>
<p>Girkonjárga miessemánu 29. b. 1998</p>
<p>Čoahkkinjođihangoddi</p>
<p>Johan Mikkel Sara Arvid Skjellhaug Ove Johnsen</p>
</body></document>
