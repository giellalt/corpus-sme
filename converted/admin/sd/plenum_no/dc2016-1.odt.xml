<document xml:lang="sme" id="no_id"><header><title>Sámedikki dievasčoahkkin Čoahkkingirji 01/16 </title><genre code="admin"/><author><unknown/></author><translator><unknown/></translator><translated_from xml:lang="nob"/><year>2016</year><wordcount>53287</wordcount><conversion_status type="standard"/><availability><license type="standard"/></availability><parallel_text xml:lang="nob" location="sp2016-1.odt"/><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision: 154948 $; </version></header><body><p>Sámedikki dievasčoahkkin   Čoahkkingirji  01/16</p>
<p>Áigi  : 02.03.2016   -   04.03.2016   Báiki  : Kárášjohka</p>
<p>Sajis</p>
<p>Bellodat</p>
<p>Jørn Are Gaski</p>
<p>AP/BB</p>
<p>Knut Store</p>
<p>AP/BB</p>
<p>Mariann Wollmann Magga</p>
<p>AP/BB</p>
<p>Marit Kirsten Anti Gaup</p>
<p>AP/BB</p>
<p>Per Mathis Oskal</p>
<p>AP/BB</p>
<p>Ronny Wilhelmsen</p>
<p>AP/BB</p>
<p>Vibeke Larsen</p>
<p>AP/BB</p>
<p>Hartvik Hansen</p>
<p>Árja</p>
<p>Inger Eline Eriksen</p>
<p>Árja</p>
<p>Lars Oddmund Sandvik</p>
<p>Árja</p>
<p>Vars Laila Susanne</p>
<p>Árja</p>
<p>permišuvdna 04.03.16 Jan Åge Biti su sajis</p>
<p>Per Andersen Bæhr</p>
<p>FL</p>
<p>permišuvdna 03.03.16 dii. 9:30 - 11:00</p>
<p>Arthur Tørfoss</p>
<p>Frp</p>
<p>permišuvdna 04.03.16 dii. 12.00 rájes</p>
<p>Aud Helen Marthinsen</p>
<p>Frp</p>
<p>Ellen K. Saba</p>
<p>Lars Filip Paulsen</p>
<p>Kjellrun Wilhelmsen</p>
<p>NORD</p>
<p>Kjetil Romsdal</p>
<p>NORD</p>
<p>Toril Bakken Kåven</p>
<p>NORD</p>
<p>Anita Persdatter Ravna</p>
<p>NSR</p>
<p>Kirsti Guvsám</p>
<p>NSR</p>
<p>Laila Nystad</p>
<p>NSR</p>
<p>Mathis Nilsen Eira</p>
<p>NSR</p>
<p>permišuvdna 02.03.16, Klemet Erland Hætta lei su sajis</p>
<p>Nora Marie Bransfjell</p>
<p>NSR</p>
<p>Piera Heaika Muotka</p>
<p>NSR</p>
<p>Sandra Márjá West</p>
<p>NSR</p>
<p>Tor Gunnar Nystad</p>
<p>NSR</p>
<p>Viktor Inge Paulsen</p>
<p>NSR</p>
<p>Beaska Niillas</p>
<p>NSR/SáB</p>
<p>permišuvdna 03.03. dii. 15:25 rájes ja 04.04.16, Ellinor Guttorm Utsi lei su sajis</p>
<p>Christina Henriksen</p>
<p>NSR/SáB</p>
<p>Marie Therese Nordsletta Aslaksen</p>
<p>SS</p>
<p>Ellinor Marita Jåma</p>
<p>ÅaSG</p>
<p>Várreláhttut</p>
<p>Bellodat</p>
<p>Stein Are Olsen</p>
<p>AP/BB</p>
<p>permišuvdna 04.03.16 dii. 12.00 rájes</p>
<p>Stine Marie Høgden</p>
<p>AP/BB</p>
<p>Thomas Kappfjell</p>
<p>AP/BB</p>
<p>Jan Åge Biti</p>
<p>Árja</p>
<p>Nils Anders Rasmus</p>
<p>FBL</p>
<p>permišuvdna 04.03.16 dii. 09.00 - 10.30</p>
<p>Klemet Erland Hætta</p>
<p>NSR</p>
<p>Olof Anders Kuhmunen</p>
<p>NSR</p>
<p>Yvonne-Marie Miniggio</p>
<p>NSR</p>
<p>čoahkkimis Inger Elin Utsi ovddas 03. - 04.03.16</p>
<p>Ida Marie Bransfjell</p>
<p>ÅaSG</p>
<p>Permišuvnnat</p>
<p>Bellodat</p>
<p>Sadjásaš  :</p>
<p>Johan Vasara</p>
<p>AP/BB</p>
<p>Stine Marie Høgden</p>
<p>John Kappfjell</p>
<p>AP/BB</p>
<p>Thomas Kappfjell</p>
<p>Lisa-Katrine Mo</p>
<p>AP/BB</p>
<p>Stein Are Olsen</p>
<p>Isak Mathis O. Hætta</p>
<p>FBL</p>
<p>Nils Anders Rasmus</p>
<p>Inger Elin Kristina Utsi</p>
<p>NSR</p>
<p>Yvonne-Marie Miniggio</p>
<p>Inger Elin Utsi sajis 03.  - 04.03.16</p>
<p>Nanna Agnete Thomassen</p>
<p>NSR</p>
<p>Olof Anders Kuhmunen</p>
<p>Jovna Zakarias Dunfjell</p>
<p>ÅaSG</p>
<p>Ida Marie Bransfjell</p>
<p>Saksliste</p>
<p>001/16</p>
<p>Vuođđudeapmi</p>
<p>002/16</p>
<p>Ođđa áššiid dieđiheapmi</p>
<p>003/16</p>
<p>Sámediggeráđi doaibmadieđáhus</p>
<p>004/16</p>
<p>Gažaldagat Sámediggeráđđái</p>
<p>005/16</p>
<p>Sámedikki jahkeraporta 2015</p>
<p>006/16</p>
<p>Ruvkedoaibma Nussiris ja Gumppenjunis</p>
<p>007/16</p>
<p>Boahtteáigásaš proseassat boazologu heiveheami oktavuođas</p>
<p>008/16</p>
<p>Sámediggedieđáhus alit oahpu ja dutkama birra</p>
<p>009/16</p>
<p>Ovttasbargojulggaštus gaskal Sámedikki ja Oslo suohkana</p>
<p>010/16</p>
<p>Sámedikki lávdegodde- ja dievasčoahkkimat 2017 - čoahkkinplána</p>
<p>011/16</p>
<p>Sámedikki cealkámuš 2016 eanadoallošiehtadallamiidda</p>
<p>012/16</p>
<p>Árvoháhkan suodjalanguovlluin sámi árbevirolaš guovllus</p>
<p>013/16</p>
<p>Bieggafápmohuksen Fosenis</p>
<p>Ášši  001/16</p>
<p>Sámedikki dievasčoahkkin</p>
<p>Vuođđudeapmi</p>
<p>Ášše  nr.</p>
<p>16/618</p>
<p>Dievasčoahkkinjođihangotti árvalus:  05.02.16  beaiváduvvon gohččun árvaluvvon áššelistu, prográmma ja sárdnunáigi dohkkehuvvo, čuovvovaš lass  e  áššiin:   Áirras Ellinor Marita Jåma evttohii lassiášši áššelistui: Bieggafámu huksen Fosenis</p>
<p>Sámedikki dievasčoahkkin  -  001/16</p>
<p>Evttohus 1 Ovddádusbellodagas Aud Marthinsen bokte:</p>
<p>02/16  O  đđa áššiid digaštallan sirdojuvvo  02.03.16.</p>
<p>Ášši meannudeapmi álggahuvvui  02.0  3  .16  dii.  09.  00.   Jienasteapmi   39 áirasis ledje  39  čoahkis. Jienasteapmi dahkkojuvvui čuovvovaš vuogi mielde:</p>
<list><p type="listitem">Dievasčoahkkinjođihangotti árvalus mearriduvvui ovttajienalaččat.</p>
<p type="listitem">Evttohus 1 mearriduvvui ovttajienalaččat.</p>
<p type="listitem">Áirras Ellinor Marita Jåma evttohus mearriduvvui ovttajienalaččat</p>
</list><p>Beavdegirjelasáhusat  Dán áššis ii ovddiduvvon beavdegirjelasáhus.</p>
<p>Sáhkavuorrolistu ja replihkat</p>
<p>S  áhkavuorru</p>
<p>Repli  h  kk  a</p>
<p>1.</p>
<p>Jørn Are Gaski, áššejođiheaddji</p>
<p>2.</p>
<p>Ellinor Marita Jåma</p>
<p>Kirsti Guvsam, čoahkkinortnegii</p>
<p>VibekeLarsen, čoahkkinotnegii</p>
<p>Laila Susanne Vars, čoahkkinortnegii</p>
<p>Per A. Bæhr, čoahkkinortnegii</p>
<p>Toril Bakke Kåven, čoahkkinortnegii</p>
<p>Aud Marthisen, čoahkkinortegii</p>
<p>Vibeke Larsen, čoahkkinortnegii</p>
<p>Kirsti Guvsàm, čoahkkinortnegii</p>
<p>Vibeke Larsen, čoahkkinortnegii</p>
<p>Kirsti Guvsàm, čoahkkinortnegii</p>
<p>DC  - Mearr  ádus  :</p>
<p>05.02.16 beaiv  áduvvon gohččun, árvaluvvon áššelistu, prográmma ja sárdnunáigi dohkkehuvvui oktan čuovvovaš lassiáššiin:   Ášši 1  3  /16 Bieggamillohuksen Fosenis.</p>
<p>Ášši 02/16 Ođđa áššiid birra digaštallan sirdojuvvo 02.03.16.   Ášši meannudeapmi loahpahuvvui 02.03.16 dii.  09.2  0  .</p>
<p>Ášši  002/16</p>
<p>Sámedikki dievasčoahkkin</p>
<p>Ođđa áššiid dieđiheapmi</p>
<p>Ášše  nr.</p>
<p>16/618</p>
<p>Sámedikki dievasčoahkkin  -  002/16</p>
<p>Ášši ovddideapmi  02.0  3  .16  dii.  09.  20. Debáhtta álggahuvvui 0  2  .03.16 dii. 17.10</p>
<list><p type="listitem">Evttohus 1: Áirras  Hartvik Hansen,  Árja</p>
<p type="listitem">Evttohus 2: Áirras  Nora Marie Bransfjell, NSR</p>
<p type="listitem">Evttohus 3: Áirras Vibeke Larsen  , Bb</p>
<p type="listitem">Evttohus 4: Áirras Tor Gunnar N  ystad, NSR</p>
<p type="listitem">Evttohus  5  : Áirras Piera Heaika Muotka, NSR</p>
<p type="listitem">Evttohus 6: Áirras Sandra Márjá  West, NSR</p>
<p type="listitem">Evttohus 7:  Á  ir  ra  s Lars Oddmund Sandvik,  Árja</p>
<p type="listitem">Evttohus 8: Áirras Inger Eline Eriksen, Árja</p>
</list><p>Evttohus 1: Áirras Hartvik Hansen, Árja</p>
<p>Šiehtadusevttohus ođđa bivdinnjuolggadusaid várás Deanučázádagas gaskal Suoma ja Norgga</p>
<p>Máŋga báikkálaš bivdinsearvvi Suoma ja Norgga bealde leat sakka fuolastuvvan daid ođđa luossabivdinnjuolggadusaid geažil maid Norga ja Suopma leat soahpan ráđđehusdásis. Jus dát njuolggadusat šaddet ođđa gustojeaddji njuolggadussan 2017 geasi rájes, de das šaddet stuorra váikkuhusat árbevirolaš bivdui. Dien guovtti ráđđehusa evttohus mielddisbuktá ahte árbevirolaš sámi bivdinvuoigatvuođalaččat njulgestaga bálkestuvvojit gáddái. Dát guoská olles Deanučázádaga borramušvieruide ja fierbmebivddu kulturárbevieruide ja maiddái olles Deanuleagi báikkálaš stággobivdiide ja suhkkiide. Dán guovtti stáhta guovddášeiseválddit eai váldde vuhtii dan árbedieđu ja gelbbolašvuođa mii Deanuleagi ássiin ja bivdiin lea, erenoamážit dan mii guoská luođuluossamáddodaga dillái čázádagas. Ii leat duohta dárbu daid gáržžidemiide maid dán guovtti stáhta stáhtačállit leat soahpan. Mearkkašan veara lea ahte Deanučázádaga árbevirolaš fierbmebivdu lea njiedjan dadjat 70 % 1994 rájes. (Dáid loguid lea TF duođaštan 2015 geasi). Ii dárbbaš eanet geahpedit árbevirolaš fierbmebivddu lágaiguin ja gildosiiguin. Daid boarrásiid lohku geain lea máhttu dákkár bivddus, uhccu jagis jahkái, ja eanaš nuorra bivdiin ii leat dát máhttu. Viiddes turistabivdu Suoma bealde lea lassánan sakka jagis jahkái dohkketmeahttun dássái ja báikkálaš stággobivdit ja báikkálaš suhkkit duvdojuvvojit eret iežaset oaggunsajiin dan geažil. Báikkálaš bivdit muitalit maiddái ahte vuorruid lohku lea lassánan sakka maŋimus 5-6 jagi, mii fas duođašta ahte lea lunddolaš ja buorre gođđodilli čázádagas. Dutkit eai leat sáhttán čujuhit ahte čázádaga luossamáddodat lea duođalaččat áitojuvvon. Go gearddi árbevirolaš fierbmebivdu lea lunddolaččat njiedjan 70 %, de berrejit buohkat áddet ahte sálašstatistihkat maiddái dalle šaddet uhcit ja uhcit. Dat han ii duođaš ahte luossamáddodat lea duođalaččat áitojuvvon, muhto ahte fierbmebivdit godde uhcit luosaidgo ovdal. Ferte maid vuhtiiváldit Deanulága ulbmila, mii galgá sihkkarastit daid sierra vuoigatvuođaid mat báikkálaš olbmuin lea bivdui, mii ii fuolahuvvo šiehtadallamiin Suomain dálá šiehtadallanevttohusa vuođul.  Sámediggeráđi vástádus:</p>
<p>Norgga ja Suoma gaskka leat leamaš šiehtadallamat jagi 2012 rájes ođđa konvenšuvnna ja gullevaš reguleremiid hárrái Deanujoga guolástusas. Lassin guoskevaš fágadepartemeanttaide (Birasgáhttendepartemeanta ja Olgoriikadepartemeanta) ja Luondduhálddašan direktoráhta, lea  maiddái Deanu guolástanhálddašeapmi (DG) ja Sámediggi leamaš ovddastuvvon Norgga šiehtadallandelegašuvnnas.</p>
<p>Norgga Birasgáhttendepartemeantta stáhtačállit ja Suoma eanadoallodepartemeanta deaivvadedje borgemánus 2015 go šiehtadallamat ledje bistán juo guokte jagi badjeláiggi. Dalle biddjojuvvojedje bajimuš eavttut dasa movt guolástus lea jurddašuvvon unniduvvot. Dát čoahkkin dollojuvvui njuolga politihkalaš dásis stáhtaid gaskka, (almmá báikkálaš dahje sámi ovddastusa haga). Ráđđehusat leat dál soahpan ahte guollebivddu ollislaččat fertešii geahpedit unnimusat goalmmádasosiin. Dasa biddjojuvvojedje vuođđun goappašiid beale ráji dutkanjoavkku dutkanbohtosat.</p>
<p>Maŋimuš formála riikkaidgaskasaš šiehtadallančoahkkin lei Roavvenjárggas čakčamánus 16. – 18. b. 2015. Ain dollojuvvojit čoahkkimat sihke stáhtaid gaskka ja siskkáldasat Norgga delegašuvnnas. Dán beaivvi nammii ii gávdno makkárge loahpalaš šiehtadallanboađus.</p>
<p>Delegašuvdnabarggus Sámedikki beales lea leamaš deaŧalaš deattuhit ahte čoavddus mii válljejuvvo ferte dávistit Deanu guolástanhálddašeami čovdosii.</p>
<p>Deanu guolástanhálddašeapmi lea demokráhtalaččat válljejuvvon iešheanalis sorjjasmeahttun vuoigatvuođaoamasteaddjiorgána mas leat báikkálaš hálddašandoaimmat mat eai leat biddjojuvvon stáhta gohčusválddi vuollái, ja danne lea dat lagamus mii sáhttá sihkkarastit ahte čovdosiin mat válljejuvvojit lea dárbbašlaš báikkálaš faggi ja ahte dat gozihit báikkálaš vuoigatvuođaoamasteddjiid beroštumiid.</p>
<p>Sámediggái lea maiddái leamaš deaŧalaš ahte juohke čoavddus mii gáržžida guolástusa ferte čuohcat unnimusat sidjiide geain leat nannoseamos vuoigatvuođat. Deanu geavaheamis leat golbma dási, čanastagaid ektui sihke Deanulágas ja Alimusriektegeavahusas loahpa geahčen 90 logus, mearkkaša ahte fierpmebivdiin leat nannosepmosit suodjaluvvon vuoigatvuođat, dan maŋŋá bohtet báikkálaš stággobivdit, ja ahte turisttat sáhttet bivdit fatnasis dahje gáttis, muhto dat ii leat vuoigatvuohta. Danne ferte seamma prinsihppa mii guolástusláhkaaddimis čuvvojuvvo ahte resursavátnivuođa oktavuođas vuoruhuvvojit vuoigatvuođaoamasteaddjit.</p>
<p>Ieš šiehtadusa ektui lea deaŧalaš ahte mearrádusat mat suodjalit ja stivrejit báikkálaš árbedieđuid, ja dasto vuoigatvuođaoamasteddjiid searvama resursahálddašeamis heivehuvvojit. Seamma guoská luossabivddu suodjaleapmái oassin sámiid ávnnaslaš kulturvuođus.</p>
<p>Go guoská evttohuvvon reguleremiidda, de gáržžidit dat ollu sihke turistabivddu muhto maiddái vuoigatvuođavuđot fierpmebivddu ja báikkálaš stággobivddu. Sámediggeráđđi lea registreren ahte Deanu guolástanhálddašeamis lea dál áibbas ođđa stivra ja deattuha ahte šiehtadus ja reguleremat Deanujogas maiddái fertejit fakkastuvvot dáláš stivrii, dábálaš demokráhtalaš prinsihpaid mielde.</p>
<p>Sámediggeráđđi áigu ollislaččat dahkat oainnu šiehtadallanbohtosii dalle go dat boahtá, dan bokte ahte bidjá ášši Sámedikki dievasčoahkkimii. Sámediggeráđđái lea vealtameahttun deaŧalaš ahte šiehtadusas ja gullevaš reguleremiin lea buorre faggi ja legitimitehta vuoigatvuođaoamasteddjiid beales ja báikegottiid olbmuid beales, ja danne lea vealtameahttun deaŧalaš ahte čoavddus maiddái dávista Deanu guolástanhálddašeami dáláš stivrra čovdosii. Jos dan geažil lea dárbu čađahit ođđa riikkaidgaskasaš šiehtadallamiid, de lea Sámediggeráđđi mielas dan dahkat.</p>
<p>Evttohus 2: Áirras Nora Marie Bransfjell, NSR   Ovddasvástideaddji eiseváldditja boazovuojáhallamat</p>
<p>Juohke jagi vuojáhallojit bohccot, biidnahuvvet ja lábmejuvvojit máŋgga ruovdemáđiigaskkain sámi boazodoalloguovlluin. Dát guoskásihke Nordlandsbanenii jaRørosbanenii.</p>
<p>Ovddasvástádus eastadit dákkár ellidvaháguhttimiid, ferte lea guovddáš eiseválddiin, ja Sámedikki mielas dá lea bargu mii ferte vuoruhuvvot. Saltdal suohkanis leat šiehtadallan ja ožžon áiddiid, ja dat lea buorre. Muhto leat ain gaskkat lulábealde Sálttoduoddara, ovdamearkka dihte gaskkain lulábealde Mussere, Maajehjaevrie guovllus ja lullelis Njååmesevuoemies.  Elliidvuojáhallan lea stuora noađđin sihke olbmuide ja elliide. Boazodoallit lohket ahte áidna mii dáid eastada, leat áiddit, go de eai beasa bohccot ruovdemáđiijaid nala. Ruovdemáđit mannet čađa bohccuid lunddolaš johtolagaid, ja jus eai gávdno fysalaš bisseheamit, de bohtet bohccot ain vuojáhallot.</p>
<p>Dát váttisdvuohta lea juoga maid boazodoallit dávjá leat cuiggodan, muhto ii ruovdemáđifitnodat oro ipmirdeame váttisvuođa. Dat lea hui buorre go boazodoallit ožžot dieđu go bohccot vuojáhallojit, muhto lea váidalahtti go roasmahuvvon bohccot šaddet guhká gillát ovdal boazodoallit ieža jovdet báikái giehtadit bohccuid. Go ealggat vuojáhallojit, de leat ruovdemáđivuoddjit geat giehtadit daid.   Sámediggeráđi vástádus:</p>
<p>Juohke jagi vudjet togat jámas ollu bohccuid. Dat dagahit stuorra gillámušaid elliide, ja stuorra psyhkalaš gillámušaid ja ekonomalaš vahágiid boazodollui.</p>
<p>Hástalusat dakkár vuddjomiid eastadit eai leat ođđasat, ja Sámedikkis lea guhkit áiggi leamaš fuomášupmi daidda vuddjomiidda maid togat dagahit. Sámediggi lea 2015:s addán doarjaga ovttasbargoprošektii gaskal Ildgruben orohaga, Sáltoduoddara orohaga ja NIBIO ovddidit vuogádaga mii dieđiha ahte bohccot leat geainnuid ja ruovdemáđija alde. Lassin elliid gillámušaide ja ekonomalaš vahágiidda dan geažil go bohccot vuddjojit, de lea dát maid areálasisabahkken dan geažil go ii sáhte geavahit guohtuneatnamiid mat leat lahka ruovdemáđija go lea várra ahte bohccot vuddjojit.</p>
<p>Sámediggeráđis lei čoahkkin 2014:s Johtolatdepartemeantta politihkalaš njunušgottiin dán čuolbmačilgehusa oktavuođas, mas bivdojuvvui ahte bargu ovdánivččii dakkár doaibmabijuiguin mat eastadit/unnidit bohccuid vuddjomis toga geažil.</p>
<p>Dat lea maid loktejuvvon iešguđet foraide maidda Sámediggi oassálastá. Bohccuid vuddjomat lea leamaš fáddán gulahallanforas Nordlándda fylkkamánniin, ja Sámediggi lea maid 2014:s oassálastán čoahkkimii Hellas Ruovdemáđijadoaimmahagain, Nordlándda fylkkamánniin, Biebmobearráigeahčuin ja boazodoalu ovddasteddjiiguin, mas dát hástalusat digaštallojuvvojedje.</p>
<p>Sámediggeráđđi ii leat duhtavaš barggu ovdánemiin eastadeamis bohccuid vuddjomiid, ja lea danne guovvamánus 2016 bivdán ođđa čoahkkima Johtolatdepartemeanttain. Lea deaŧalaš gávdnat dakkár čovdosiid mat eai dagat ahte boazodoallu ferte luohpat ain eanet areálaid dahje rievdadit doallomálle eastadan dihtii vuddjomiid. Boazodoalu bealis sii leat máŋgii čujuhan ahte buoremus čoavddus livččii cegget áiddiid fysihkalaš easttan.</p>
<p>Evttohus 3: Áirras Vibeke Larsen, Bb   Anárjoga álbmotmeahci Álbmotmeahccestivra</p>
<p>Dál lea čielggaduvvon ahte Anárjoga álbmotmeahcci ii viiddiduvvo, js dat mearrádus mielddisbuktá ahte berre biddjot johtui bargu ásahit álbmotmeahccestivrra mas leat suohkanat, fylka ja sámi ovddasteaddjit. Dál lea Fylkkamánni mii hálddaša álbmotmeanci.</p>
<p>Bargiidbellodat ii leat ovttaoaivilis Sámediggeráđi vástádusain ođđajagimánu 15.b.2916, mas sámediggeráđđi čujuha dasa ahte suohkanat leat dat rievttes instánssat vuolggahit ođđa álbmotmeahccestivrra Anárjoga álbmotmeahccái. Sámi oassálastin suodjalanguovlluid háldedašeamis lea láhkavuođustuvvon ILO 169 vuosttaš artihkkalis, ja lea dasto maid Sámedikki bargu oččodit sámi oassálastima maiddái Anárjoga álbmotmeahci hálddašeapmái. Suohkana/ báikkálaš oassálastin gullá lunddolaččat suohkana beroštupmái ii ge gula álgoálbmotvuoigatvuođaid goziheapmái beassat searvat álbmotmeahci hálddašeramis. Mii bivdit Sámediggeráđi vuolggahit ášši ásahit Anárjoga álbmotmeahci hálddašanstivrra.  Sámediggeráđi vástádus:</p>
<p>Sámediggeráđđi háliida ovttasbargat guoskevaš sámi gielddaiguin, Guovdageaidnu ja Kárášjohka  Anárjoga álbmotmeahccestivrra ásaheami ektui. Sámediggeráđđi áigu jearrat gielddaid sátnejođiheddjiin ja iskat maid gielddat oaivvildit álbmotmeahccestivrra ásaheami ektui, Birasgáhttendepartemeantta 2009 evttohusa vuođul. Dán oktavuođas lea hálddašeami faggi sámi báikegottiin seamma deaŧalaš go Sámedikki ovddastus suodjalanguovlostivrras. Sámediggi áigu váldit fáttá ovdan jahkásaš čoahkkimis Dálkkádat- ja birasdepartemeanttain.  Evttohus 4: Áirras Tor Gunnar Nystad, NSR   Mapuche-álbmot bivdá Sámedikki seaguhit iežas Statkraft huksemii álgoálbmotguovlluin Chiles</p>
<p>Sámi álbmotbeaivvi ávvudeami oktavuođas Oslos válddii Alejandro Munoz, dan Eurohpá fierpmádaga áirras/sáttaolmmoš mii doarju Chile mapuche-álbmoga, oktavuođa muinna. Mun ožžon reivve Sámediggái, mas mapuche-álbmoga politihkalaš ja vuoiŋŋalaš áirras bivdá Sámedikki seaguhit iežas Statkraft huksemii sin guovlluin. Sii háliidit viidásat oktavuođa Sámedikkiin go mapuchaidáirras boahtá galledit Norgga cuoŋománu 27. b. ja orrut vahku. Muitaluvvui ahte Statkraft 2015:s osttii oasi chilenalaš čáhcefápmofitnodagas ja ahte sii dál eaiggáduššet 99 % fitnodaga ossosiin. Dát fitnodat pláne Mapuche-álbmogii bassi guovlluid riidovuloš huksema. Mapuche-álbmoga eatnamat lea máddin Chiles. Mapuche-álbmot lea Chile stuorámus álgoálbmotjoavku ja sii leat guhká áŋgiruššan dainna ahte beassat hálddašit iežaset guovlluid. Viidáseappot muitaluvvui ahte huksenplánaide gullá fápmohuksen Pilmaiquen-johkii ja dan birrasii. Huksen guoská dakkár goržái mii lea deaŧalaš bálvvosmeanuide, ja máŋgga duhát jagi eamivuovdái gos vuoiŋŋalaš jođiheaddjit vižže dálkasiid, ja boares hávdesajiide maid ballet dulvaduvvot. Reivves bivdet áirasat Sámedikki seaguhit iežas dakkár vugiin ahte Statkraft heaittiha Pilmaiquen-joga huksema mátta Chiles. NSR/NSR-SáB sámediggejoavku bivdá sámediggeráđi guorahallat dán ášši lagabui.</p>
<p>Fierpádaga áirras viidásat gulahallamii:</p>
<p>Alejandro Munoz</p>
<p>Redmapuche.oslo@gmail.com</p>
<p>Tel: 96837153  Sámediggeráđi vástádus:</p>
<p>Sámediggeráđđi áigu čuovvolit ášši dievasčoahkkinmearrádusa vuođul Áššis 035/14 Sámedikki dieđáhus solidaritehta ja riikkaidgaskasaš barggu birra. Das mearriduvvui earret eará ahte okta dain strategiijain lea veahkehit daid álgoálbmogiid mat vásihit ahte Norgga investeremat rihkkot álbmotrievtti.</p>
<p>Sámediggeráđđi váldá duođas buot oktavuođaváldimiid mat ávžžuhit mis veahki. Mii fertet geahčadit lagabui ášši ovdalgo mearridit mii sáhtášii leat buorre bargovuohkin, ovdamearkka solidaritehtacealkámušaid bokte. Sámediggeráđđi áigu deaivvadit Mapuche-álbmoga áirasiiguin oažžun dihtii dieđuid áššis. Mii áigut maid váldit oktavuođa Statskraftiin gullan dihtii sin oainnu áššái ja álggahit gulahallama singuin.</p>
<p>Dan barggus áigu sámediggeráđđi geavahit guoskevaš ja riikkaidgaskasaččat dohkkehuvvon olmmošrievttálaš standárddaid vuođđun min čuovvolanbargui, das maiddái álgoálbmotvuoigatvuođaid ja olmmošvuoigatvuođakonvenšuvnnaid maid Norga ja Chile leat dohkkehan. Norgga stáhta eaiggáduššá ollásit Statskrafta. Buot ovddasvástideaddji fitnodagat galget čuovvut ON Global Compact mii lea vuođđuduvvon logi prinsihppii surggiin olmmošvuoigatvuođat, bargoeallinstandárddat, biras ja korrupšuvnna vuosttaldeapmi. Sihke OECD njuolggadusat multinationála fitnodagaid várás, ja nationála doaibmaplánat čuovvoleami várás ON láidesteaddji prinsihpaid ealáhuseallima ja olmmošvuoigatvuođaid várás sáhttet maid leat guoskevaččat maidda čujuhit.</p>
<p>Mearkka  šupmi: Inger Eline Eriksen, Árja</p>
<p>Nor  gga riikkaidrastásaš fitnodagaid negatiiva váikkuhus eará álgoálbmogiidda</p>
<p>O  N  Nállevealahanlávdegoddi dovddahii áigodatlaš raporttas 2011:s fuolastuvvama daid váikkuhusaid geažil maid Norgga riikkaidrastásaš fitnodagaid doaimmain leat eará álgoálbmogiidda ja eará čearddalaš joavkkuide olggobealde Norgga, earret eará birrasii ja sin eallinvuohkái (17. čuokkis).</p>
<p>Lávdegoddi rávvii dalle ahte Norgga stáhta galgá čađahit ulbmillaš láhkaaddi ja hálddahuslaš doaibmabijuid sihkkarastin dihtii ahte Norgga riikkaidrastásaš fitnodagaid doaimmain olggobealde Norggas eai leat negatiiva váikkuhusat eará olmmošvuoigatvuođaide. Viidáseappot rávvii lávdegoddi Norgga erenoamážit geahččat vejolašvuođa bidjat ovddasvástádusa Norgga riikkaidrastásaš fitnodagaide juohke vahátlaš váikkuhusas álgoálbmotvuoigatvuođaide, dát sosiála ovddasvástádusa ja fitnodagaid etihkalaš njuolggadusaid prinsihpaid vuođul.</p>
<p>Dán rávvaga čuovvolii Nállevealahanlávdegotti raporta 2015:s go Norga ii vel lean mearridan njuolggadusaid ja doaibmabijuid Norgga riikkaidrastásaš fitnodagaid doaimmaide, erenoamážit ruvkedoaimmaide, main lea negatiiva váikkuhus báikegottiid olmmošvuoigatvuođaide ja erenoamážit álgoálbmogiidda olggobealde Norgga.</p>
<p>Árja bivdá Sámediggeráđi čuovvolit ON Nállevealahanlávdegotti rávvaga Norgga eiseválddiide vai álggahuvvojit dárbbašlaš láhkarievdadeamit.</p>
<p>Evttohus 5: Áirras Piera Heaika Muotka, NSR   Rájáidrasttildeaddji sámi gávppašeapmi</p>
<p>Sámis lea badjel duhát jagi árbevierru rájáidrasttildeaddji gávpašeamis ja lonuheamis. Dát gávpe- ja lonohallanekonomiija lea leamaš guovddáš oassi sámi ealáhusdoaimmaheamis, ja lea árbevierru mii manná meaddel rájáid ásaheami daid iešguđet stáhtaid gaskkadáppe davvin. Lappekodicillen 1751:s lei áigumuš ahte rájáidrasttildeaddji sámi gávppašeapmi galggai bisuhuvvot, ii ge rájáid bidjan gaskal stáhtaid galgan dasa váikkuhit. Dát áigumuš ii lean oaivvilduvvon guoskat dušše sámi rájáidrasttildeaddji boazodollui, muhto maiddái sámi gávppašeapmái. Dát guoskkai sihke gálvvuid fievrrideapmái ja báikkálaš buktagiid dietnasa fievrrideapmái rájáid rastá. Dál lea Norggas hui garra suodjalanpolitihkka olgoriika fievrrideami ektui, mii fas sáhttá leat njuolgut vahágin sámi rájáidrasttildeaddji gávppašeapmái. Ovdamearkka dihte lea amas jurdda midjiide Sámis geahččat duodjebuvttadeami Ruoŧa- Suoma- ja Ruoššabealde olgoriikkas sisafievrrideapmin, muhto dát ii leat lihka čielggas stáhtalaš duolloeiseválddiide. Nuppi dáfus suddje dát politihkka sámi ealáhusdoaimmaheami eajhpevuoiggalaš haddegilvaleapmái sámi ealáhusdoaimmaheddjiin eará riikkaid ektui gos leat eará buvttadaneavttut. Ođđa duollonjuolggadusaid dihte maŋimus jagiid, de lea dál nu ahte jus duojár Ruoŧa bealdeSámis áigu vuovdit iežas duoji Norgga bealde duodjemárkaniin, de ferte vuovdi máksit lasseárvodivvada buot gávpegálvvus maid fievrrida rastá ráji. Dát mielddisbuktá stuora gáibádusaid buori dáhkádussii duojáris, ja lea suora hehttehussan min ovttasgávppašeapmái oktan álbmogin. Dát lea muđui váttisvuohta mii guoská buot sámi buktagiidda ja ealáhusaide, leaš dál duodji, sámi biepmut, reaiddut ja ávdnasat sámi vuođđoealáhusaid váste. Okta áigumuš mii galggašii oidnot buot Sámedikki politihkkasurggiin lea ahte sámi ovttasdoaibman riikarájáid rastá galggašii nu njuovžil go vejolaš, maiddái mii guoská rájáiadrasttildeaddji oastimii ja vuovdimii sámi buktagiin. NSR/NSR-SáB bivdet danin Sámediggeráđi čielggadit váttisvuođaid njuovžilit ovttasdoaimmaheamis sámi gávppašeami ektui rájáid rastá. Dákkár čielggadeapmi ferte maid váldit vuhtii vejolaš váttisvuođaid nu go ovttadássásašhaddegilvaleami, ja momsanjuolggadusaid oktiiheiveheami sámi buktagiin.   Sámediggeráđi vástádus:</p>
<p>Sámediggerá  đđi  diehtá ahte ie  š  guđet lágan rádjenjuolggadusat ja duollonjuolggadusat sáhttet mielddisbuktit iešguđet lágan čuolmmaid rájáidrasttildeaddji gávppašeapmái. Sámediggi áigu 2016:s vuoruhit barggu oažžut luvvejuvvot lasseárvodivvada duojáriidda Norgga bealde. Sámediggi válddii dán áššin maŋimusat 2014 čavčča Ruhtadandepartemeanttain. Ruhtadandepartemeanta dajai dalle ahte lasseárvodavatvuogádat ii leat heivehuvvon nu ahte sáhttet doarjut dihto surggiid. Duodjeealáhusa 2016 duodješiehtadusas leat bealit boahtán ovttaoaivilii ahte váldit dán ášši fas bajás Ruhtadandepartemeanttain já árvvoštallat geahpádusortnegiid duodjái.  S  ámediggeráđđi lea ovttaoaivilis dasa ahte gávppašeapmi riikkarájáid rastá lea ja lea leamaš lunddolaš oassi sámi servodatovdáneamis. Vejolaš čielggadeapmi lasseárvodivatnjuolggadusaid heivehemiid birra ferte dattege vuordit gitta lasseárvodivat luvven Norgga bealde lea čielgan. Sámediggi aigu čállit dieđáhusa duodji birra 2016:s. Lea lunddolaš čalmmustahttit dán hástalusa dieđáhusas. Ráđđi oaidná ahte vejolaš árvvoštallan ferte dahkkot ovttasráđiid Sámi parlamentaralaš ráđiin. Ráđđi maid oaidná ahte duollonjuolggadusaid rievdadeapmi ferte dohkkehuvvot dain riikkain geaidda rievdadusat gusket.  Evttohus  6  : Áirras  Sandra M  árjá  West, NSR   Sámi geaidnonamat</p>
<p>NSR oaivvilda ahte lea dehálaš sámi gáhta- ja báikenamaid bokte deattuhit báikkiid sámi historjjá ja gullevašvuođa. Matrikkelforskriften § 51 vuosttas oassi čuoččuha ahte gielda ferte válljet geaidnonama dušše ovtta gillii: dárogillii, sámegillii dahje kvenagillii. Stedsnavnloven gal suovva parallealla báikenamaid. Omd. sámi- ja dárogillii. § 9 čuožžu ahte <span type="quote">“  Samiske og kvenske stadnamn som blir nytta blant folk som bur fast på eller har næringsmessig tilknyting til staden, skal til vanleg brukast av det offentlege t.d. på kart, skilt, i register saman med eventuelt norsk namn.”</span>  Lea NSR:a mielas váidalahtti ahte matrikkelforskriften ii suova go ovttagielat geaidnonamaid. Máŋga sajis leat báikenamat eanet go ovtta gillii. NSR oaivvilda lunddolažžan geavahit sámi báikenamaid vuođđun geaidnonamaid, eandalii doppe gos ássit ieža geavahit daid, nugo maiddái Stedsnavnloven § 9 namuha.</p>
<p>Kirkonjárggas leat geaidnonamat guovtti gillii, dárogillii ja ruoššagillii, ja dat ii oru váttisvuohta ja ii doppe leat gullon ahte ii livčče lohpi. Sámi geaidnonamat leat dehálaččat ja máŋggagielat galbbaid lea   vejolaš cegget. NSR bivdá Sámediggeráđi bargat dan ovdii ahte maiddái geaidnonamaid livčče lobálaš addit guovtti ja golmma gillii.   Sámediggeráđi vástádus:   Sámediggeráđi mielas lea hui dehálaš ahte leat sámi gáhta- ja báikenamat geavahusas. Matrikkel láhkaásahus dadjá § 51 ahte galget leat “ent  ydig» namat ovtta gieldda siskkobealde. Sámediggi lea sádden 2012 reivve  dalá Birasdepartementii, geas lea ovddasvástádus Mátrikkelága ektui jearaldaga manin gielddat eai leat ožžon lobi geavahit máŋgga gillii čujuhusnamaid. Vástádussan sis lei ahte almmolaš čujuhusain galgá leat okta almmolaš namma.</p>
<p>Sámediggeráđđi diehtá ahte Sámi giellalávdegoddi lea geahčadeamen matrikkellága, báikenammalága ja dáid láhkaásahusaid justa dán ášši ektui. Mis leat vuordámušat ahte dása boahtá čielga čoavddus go lávdegoddi almmuha lávdegotti rapporta borgemánus. Sámediggeráđi mielas galgá leat vejolašvuohta geavahit máŋga giela almmolaš čujuhusnamain. Láhkarievdadusaid ja láhkaásahusrievdademiid oktavuođas boahtit buktit cealkámušaid mat gusket justa sámi ja máŋgga gielat namaide.</p>
<p>Evttohus  7  : Áirras  Lars Oddmund Sandvik  , Árja</p>
<p>Nationála soabahanvahkku</p>
<p>Árja oaidná iluin ahte Sámediggeráđđi lea čuovvolan Árja evttohusa bidjat eanet fokusa dáruiduhttimii sápmelaččain. Mii oaidnit ahte sámediggeráđđi Olsen dál lea ožžon dáruiduhttima sápmelaččain ođđa fokussuorgin. Árja lea ovdal evttohan ahte ásahuvvo soabahankommišuvdna   mii geahčada dáruiduhttima váikkuhusaid. Dál leaš oaidnit čuovvoluvvo go dát doarvái bures.   Árja sámediggejoavku evttoha ahte Sámediggi álggaha lágidit nationála soabahanvahkku   jahkásaččat man ulbmil livččii vuosttažettiin ahte boađášii dáža servodahkii dihtomielalašvuohta historjjálaš dáruiduhttima birra sápmelaččain. Nubbi lea ahte dátlivččii mielde čalmmustahttime dáruiduhttima váikkuhusaid sápmelaččain odne. Goalmmát ášši lea ahte dákkár lágideapmi livččii mielde dikšume daid háviid mat ain gávdnojit sápmelaččain maŋŋil dáruiduhttima. Dát mielddisbuvttášii soabaheami.   Árja mielas lea dál áigi historjjálaččat geahčadit dáruiduhttinproseassaid. Soabahanvahkku livččii oassin dán barggus.   Sámediggeráđi vástádus:</p>
<p>Sámediggeráđđi lea bidjan dáruiduhttinpolitihka vuoruhuvvon áššin sivas go ain lea dehálaš áššesuorgi sámi álbmogii. Sámediggeráđi mielas lea hui buorre go oažžu doarjaga ja áŋgiruššama áššái. Dát lea ášši mas mii jáhkkit ahte mii dárbbašit viidát doarjuma ja ipmárdusa sihke dáža ja sámi álbmogis.</p>
<p>Ovdal lea Sámedikki dievasčoahkkin ovddidan ášši vuođđudit sierra dáruiduhttinkommišuvnna, ja sámediggeráđđi lea dán digaštallan ráđđehusain, muhto das ii leat dássážii konkulderejuvvon mihkke. Lea dehálaš oažžut oktasaš ipmárdusa gaskal sápmelaččaid ja dážaid, dáruiduhttima váikkuhusaid birra, ja movt sáhttit bargat nu ahte gávdnat bistevaš čovdosiid mat buhttejit dán ja mat mielddisbuktet duohta ovttadássásašvuođa gaskal sámi ja dáža álbmoga.</p>
<p>Mii leat giitevaččat go oažžut evttohusaid konkrehta čuovvoleapmái dáruiduhttinpolitihkas, de go dás, soabahanvahkku. Dát evttohus árvvoštallojuvvo viidáset barggus.</p>
<p>Ráđđi áigu deattuhit moadde dehálaš beali proseassas:</p>
<list><p type="listitem">Mii dárbbašit máhttovuđot lahkoneami – dutkama/ historjáčállima ja vejolaš kommišuvnna bokte.</p>
<p type="listitem">Dehálaš geahččat kollektiivvalaš váikkuhusaid ja doaibmabijuid buhttema dihte dán, dát ii leat ášši maid sáhttá bidjat ovttaskas olbmo dássái, dahje válljejuvvon guovlluid váste.</p>
<p type="listitem">Lea dehálaš čielggadit ovddasvástádusa</p>
</list><p>Evttohus  8  : Áirras  Inger Eline Eriksen  , Árja   Seminára sámi institušuvnnaide ja hálddašanorgánaide sámegiela birra hálddašangiellan</p>
<p>Árja áigumušat sámegiela ektui lea ahte sámegiella sáhttá geavahuvvot buot oktavuođain sámi servodagain. Dađi bahábut ii leat dilli nu odne.</p>
<p>Guovdageainnu ráđđeolbmá Kent Valio evttohusa maŋŋil, ahte nannet sámegiela hálddašangiellan suohkana hálddahusas, lea leamaš garra digaštallan dán fáttá birra. Árja rámida ráđđeolbmá go lea nu duostil ahte dahká dán ášši ja daid hástalusaid mat leat, áigeguovdilin. Lea diehttelas ahte lea stuora dárbu nannet sámegiela, sihke njálmmálaččat ja čálalaččat.   Árja vuohttá ahte Sámediggeráđđi lea leamaš jávohaga ii ge leat dovddastan doarjaga ráđđeolbmái. Dát lea váidalahtti.   Árja sámediggejoasvkkus lea leamaš oktavuohta Sámi allaskuvllain, dan birra ahte movt sii atnet sámegiela hálddašangiellan. Sámi allaskuvla lea ollen guhkás sámegiela geavaheamis hálddašan- ja bargogiellan ja lea min mielas buorre ovdagovvan earáide. Sámi Allaskuvllas lea allaárvosaš diehtu ja vásihusat main eará sámi institušuvnnat sáhtášedje atnit ávkki. Sámi allaskuvla lea dovddastan ahte  sii sáhtášedje lágidit seminára dán fáttá birra, ja dat lea Árja mielas hui buorre. Árja bivdá Sámediggeráđi čuovvolit Sámi allaskuvlla fálaldaga ja lágidit dákkár seminára. Árja diehtá ahte gávdnojit institušuvnnat Sámis main livččii stuora beroštupmi dása. Árjja mielas dál lea áigi dahkat eanet go hupmat čáppa sániid ja buriid strategiijaid ja plánaid hábmet. Sámi institušuvnnat dárbbašit ovttasbargat sihkkarastindihte ahte sámegiella ceavzá bargogiellan. Dákkár seminára váikkuhivččii dasa.   Sámediggeráđi vástádus:</p>
<p>Sámediggeráđđi lea ovttaoaivilis Árjja lahtuin Inger Eline Erikseniin ahte lea stuora dárbu nannet sámegiela sihke njálmmálaččat ja čálalaččat, ja lea movttet go Árja čalmmustahttá dákkár ášši.</p>
<p>Sámi allaskuvla lea čájehan ahte lea vejolaš jođihit stuora ásahusa sámegillii, gos sámegiella lea hálddašangiellan ja bargogiellan, ja lea dainna lágiin ovdagovvan eará sámi ásahusaide. Sámediggeráđđi lea ilus go Sámi allaskuvla dáhttu juogadit sin máhtu ja vásáhusaid eará sámi ásahusaiguin ja livččii ge mávssolaš lágidit seminára mii sáhttá mielddisbuktit ahte olu sámi ásahusat čuovvolit sin áŋgiruššama sámegiela ovddas.</p>
<p>Sámediggeráđđi lei gárvvistan áššin Sámedikki giellageavaheami birra dán dievasčoahkkimii – Sámediggi sámegiela geavaheami ofelažžan, muhto dađi bahábut ášši ii čáhkan áššelistui dán vuoru. Ášši ovddiduvvo doaivumis geassemánu dievasčoahkkimii, ja sámediggeráđđi sávvá buori ságastallama Sámedikki rolla birra giellageavaheami ovdagovvan. Sámedikki hálddahus lea maid mearridan siskkáldas giellapolitihka mii galgá čuovvoluvvot konkrehta doaimmaid bokte. Áigumuš lea ahte sámegiella galgá eambbo gullot ja oidnot bargogiellan.</p>
<p>Jienasteapmi  Dán áššis ii jienastuvvon.  Beavdegirjelasáhusat  Dán áššis ii ovddiduvvon beavdegirjelasáhus.  Sáhkavuorrolistu ja replihka  t</p>
<p>Sáhkavuorru</p>
<p>Replihkka</p>
<p>Jørn Are Gaski, áššejođiheaddji</p>
<p>Mariann Wollman Magga, čoahkkinortnegii</p>
<p>Hartvik Hansen</p>
<p>Silje Karine Muotka</p>
<p>Mariann Wollmann Magga</p>
<p>Hartvik Hansen</p>
<p>Silje Karine Muotka</p>
<p>Nora Marie Bransfjell</p>
<p>Thomas Åhrén</p>
<p>Ellinor Marita Jåma</p>
<p>Olof Anders Kuhmunen</p>
<p>Nora Marie Bransfjell</p>
<p>Thomas Åhrén</p>
<p>Marit Kirsten Anti Gaup</p>
<p>Thomas Åhrén</p>
<p>Marit Kirsten Anti Gaup</p>
<p>Tor Gunnar Nystad</p>
<p>Aili Keskitalo</p>
<p>Inger Eline Eriksen</p>
<p>Tor Gunnar Nystad</p>
<p>Aili Keskitalo</p>
<p>Piera Heaika Muotka</p>
<p>Ann-Mari Thomassen</p>
<p>Mariann Wollmann Magga</p>
<p>Jørn Are Gaski</p>
<p>Piera Heaika Muotka</p>
<p>Ann-Mari Thomassen</p>
<p>Sandra Márjá West</p>
<p>Aili Keskitalo</p>
<p>Inger Eline Eriksen</p>
<p>Sandra Márjá West</p>
<p>Aili Keskitalo</p>
<p>Lars Oddmund Sandvik</p>
<p>Henrik Olsen</p>
<p>Christina Henriksen</p>
<p>Lars Oddmund Sandvik</p>
<p>Henrik Olsen</p>
<p>Inger Eline Eriksen</p>
<p>Aili Keskitalo</p>
<p>Per Andersen Bæhr</p>
<p>Klemet Erland Hætta</p>
<p>Inger Eline Eriksen</p>
<p>Aili Keskitalo</p>
<p>DC  - Mearr  ádus  :</p>
<p>Ođđa áššit 1-8 sáddejuvvojit Sámediggeráđđái čuovvoleapmái.</p>
<p>Ášši meannudeapmi loahpahuvvui 02.03.16 dii. 18.30</p>
<p>Ášši  003/16</p>
<p>Sámedikki dievasčoahkkin</p>
<p>Sámediggeráđi doaibmadieđáhus</p>
<p>Ášše  nr.</p>
<p>16/486</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámedikki dievasčoahkkin</p>
<p>02-04.12.16</p>
<p>Mildosat</p>
<list><p type="listitem">Áššesurggiid ođđa juogadeapmi sámediggeráđis</p>
</list><p>1   Álggahus  Dát dieđáhus válddaha áigodaga 03.11.15- 01.02.16 ja lea čadnojuvvon Sámedikki 2015 ja 2016 bušehttii. Dieđáhusas dieđihuvvo daid mihttomeriid ja strategiijaid birra mat leat válddahuvvon bušeahtas, ja eará bargamušaid birra.</p>
<p>Sámediggeráđđi lea áigodagas doallan guokte fysalaš čoahkkima ja máŋga telefončoahkkima ja lea meannudan 194 ášši.</p>
<p>Nu go oidno geahčastagas www.sametinget.no/kalender lea ráđđi dasa lassin searvan ollu čoahkkimiidda ja ovddastemiide.</p>
<p>2   Giella</p>
<p>Váldomihttomearri</p>
<list><p type="listitem">Eanet giellageavaheaddjit ja eanet sámegielaid geavaheapmi.</p>
</list><p>2. 1 Ovddasvástádus sámegielas</p>
<p>Guovttegielatdoarjaga evalueren</p>
<p>Sámediggi rievdadii guovttegielatdoarjaga juolludaneavttuid 2011:s suohkaniidda ja fylkkasuohkaniidda sámegiela hálddašanguovllus. Nordlandsforskning oaččui barggu evalueret ortnega 2015:s. Nordlandsforskning lea ovdanbuktán gaskaboddosaš bohtosiid Sámediggeráđđái ođđajagimánu 2016 ráđđečoahkkimis. Sámi giellalávdegotti ovddasteaddji lei searvan čoahkkimii. Ollislaš raportta gárvána ja almmuhuvvo guovvamánu 2016. Sámediggi áigu árvvoštallat raportta bohtosiid ovttas suohkaniiguin. Bohtosa galget maid árvvoštallojuvvot suohkanođastusa oktavuođas ja giellalávdegotti raportta oktavuođas.</p>
<p>Sámelága giellanjuolggadusaid rihkkun</p>
<p>Sámediggi oažžu duollet dálle njálmmálaš dieđuid das ahte almmolaš organisašuvnnat eai čuovo sámelága giellanjuolggadusaid. Sámedikki ávžžuhus lea čállit váidaga fylkkamánnái. Orru vuhttome ahte váidin fylkkamánnái lea nannos duohken. Dát čájeha ahte lea dárbu geahčadit váidinortnega mii guoská sámelága giellanjuolggadusaide, ja Sámediggeráđđi illuda oaidnit giellalávdegotti raportta mii válbmana 2016 jagi mielde.</p>
<p>Sámi Giellagáldu</p>
<p>Golmma-jagá Interreg-prošeakta <span type="quote">“Sámi Giellagáldu joatkkaprošeakta”</span> biddjui johtui borgemánus 2015. Juovlamánus 2015 mearridii Sámi Giellagáldu julevsámi giellajuogus movt loatnasánit ja vierissánit galget heivehuvvot julevsámegillii. Julevsámegielas eai leat ovdal leamaš čállojuvvon njuolggadusat/prinsihpat das movt heivehit loatnasániid ja vierissániid. Ollu jagiid leat bargan dáiguin njuolggadusaiguin, ja dehálaš dáhpáhus lea ollašuvvan dáinna mearrádusain. Go prinsihpat gávdnojit, de dat álkidahttá earret eará oahpponeavvobuvttadeami.</p>
<p>Sámi Giellagáldu davvisámi giellajuogus meannudii juovlamánu 2015 davvisámi gihppaga Riektačállinrávvagat maid Sámediggi lea ođasmahttán ovttas davvisámegielat fágaolbmuiguin. Giellajuogus buvttii mearkkašumiid ja ášši sáddejuvvui ruovttoluotta divodeapmái Sámediggái. Davvisámi giellajuogus galgá meannudit ášši nuppádassii boahtte čoahkkimis.</p>
<p>Sámi báikenamat</p>
<p>Sámediggi lea addán rávvagiid áššiide mat gustojit sámi báikenamaid čállinvuohkái ja makkár</p>
<p>mearkkašupmi dain lea. Sámediggi lea earret eará addán rávvagiid báikenammaáššiide Deanus,</p>
<p>Oarjjelij-Bájddáris, Ranas, Fuolddás, Álttás ja Meløy gielddaide. Návuona suohkan lea maid bargamin</p>
<p>čujuhusnamain ja Sámediggi lea ávžžuhan geavahit sámi namaid gudnejahttin dihte dovddus sámi</p>
<p>girječálli Anders Larsena, guhte orui Návuonas.</p>
<p>Sámediggi lea logaldallan dáid seminárain/konferanssain:</p>
<p>Giellaovdáneapmi mánáidgárddiin ja skuvllain. Mánáidgárddeseminára Álttás 11.-12.11 2015.</p>
<p>Guovdageainnu suohkan giellaofelažžan. Guovdageainnu suohkana bargiidseminára 27.11.2015.</p>
<p>2.2. Sámegiela rámmaeavttut</p>
<p>Ovdánahttindoarjaga juohkin</p>
<p>Sámediggeráđđi lea juohkán 2016 vuođđo-. bálvalan- ja ovdánahttindoarjaga sámegiela hálddašanguovllu suohkaniidda. Ovdánahttindoarjja lea juhkkojuvvon suohkana doaibmaplána mielde, ovttasbargošiehtadusa vuođul ja ovddit jagiid raporteremiid vuođul. Sámediggi lea dál máksime vuosttaš oassemávssu suohkaniidda ja fylkkasuohkaniidda sámegiela hálddašanguovllus, ja juolludanreivvet sáddejuvvojit buot suohkaniidda ja fylkkasuohkaniidda.</p>
<p>Sámediggeráđđi lea álgán doallat jahkásaš čoahkkimiid suohkaniiguin ja fylkkasuohkaniiguin sámegiela hálddašanguovllus, ja dássážii leat čoahkkimat dollojuvvon Unjárgga gielddas ja Finnmárkku fylkkasuohkaniin. Čoahkkimiid fáddán ledje earret eará guovttegielatdoarjaga evalueren, guhkitáigge doaibmaplánat movt nannet ja ovddidit sámi giela gielddain, ja suohkanođastus.</p>
<p>Aarporte suohkan lea ohcan Gieldda- ja ođasmahttindepartemeanttas beassat searvat sámegiela hálddašanguvlui. Dábálaš áššemeannudeami mielde lea ohcan sáddejuvvon Sámediggái gulaskuddamii. Sámediggeráđđi lea meannudan ášši, ja lea mielas ahte Aarporte suohkan searvá sámegiela hálddašanguvlui. Sámediggeráđđái lea maid dehálaš ahte GOD ferte dál meannudit dán ášši, ii ge maŋidit gitta maŋŋelii go giellalávdegoddi lea geigen iežas raportta 2016 čavčča. Sámediggeráđi mielas lea hui heitot Aarporte suohkanii jus ohcama meannudeapmi maŋiduvvo. Lea dehálaš ahte lullisámi giellabargu nannejuvvo, ja maŋŋil go Gaska-Norgga sámeskuvla heaittihuvvo, de lea dehálaš ahte Aarporte suohkan váldo mielde sámegiela hálddašanguvlui ja dan bokte nanne lullisámi giela guovllus.</p>
<p>Doaibmadoarjja giellaguovddážiidda</p>
<p>Sámediggeráđđi lea juohkán aktivitehtadoarjaga sámi giellaguovddážiidda 2016 ovddas. Aktivitehtadoarjja máksojuvvo giellaguovddážiid 3-jagá aktivitehtaplánaid vuođul. Dát lea vuosttaš jahki go giellaguovddážat leat hábmen 3-jagá aktivitehtaplánaid. Dát guhkitáigge aktivitehtaplánat leat oassin barggus hábmet buoret ekonomalaš einnosteami giellaguovddážiidda. Sámediggi lea jođus vuosttaš oassemáksimiin vuođđo- ja aktivitehtadoarjagiin giellaguovddážiidda, ja juolludanreivvet sáddejuvvojit giellaguovddážiidda dáid beivviid.</p>
<p>Doarjja giellaprošeavttaide</p>
<p>Sámediggi lea 2015:s meannudan 56 doarjjaohcama sámi giellaprošeavttaide. Bušeahta ja juolludemiid gova oainnát dás:</p>
<p>Bušeahtta</p>
<p>Juolluduvvon</p>
<p>ruovttoluottagesson</p>
<p>Ruovttoluotta mákson</p>
<p>báhcán</p>
<p>Giellaprošeavttat</p>
<p>6 460 000</p>
<p>6 766 300</p>
<p>480 100</p>
<p>28 000</p>
<p>201 800</p>
<p>Giellaprošeavttat- Sámeálbmot foanda</p>
<p>1 700 000</p>
<p>1 183 000</p>
<p>42 700</p>
<p>559 700</p>
<p>761 500</p>
<p>Ruđat leat juhkkojuvvon ná:</p>
<p>Nu go diagrámmas oaidnit, de lea juolluduvvon eanemus ruhta giellaarenaide. Juolluduvvo maid buorre oassi applikašuvnnaide ja gielladikšumii. Eanemus prošeaktaohcamat leat davvisámi giellaprošeavttaide, muhto lea illudahtti oaidnit ahte bohtet maid ollu ohcamat lullisámi giellaprošeavttaide. 2015:s lea maid juolluduvvon doarjja julev- ja bihtánsámi prošeavttaide.</p>
<p>2. 2 Giellageahvaheaddjit</p>
<p>Giellamovttiidahttinstipeanda</p>
<p>Sámediggi lea almmuhan giellamovttiidahttinstipeandda joatkkaskuvlaohppiide skuvlajahkái 2015/16. Ohcamat sáhttet sáddejuvvot midjiide áigodagas 18.01.16 – 31.03.16. Ođas dán jahkái lea ahte Sámediggi lea váldán atnui elektrovnnalaš ohcanskoviid.</p>
<p>2. 3. Sámegiela geavaheapmi</p>
<p>Aktiivvalaš čállin- ja lohkanveahkki vuorrasiidda</p>
<p>Sámediggi lea ovttas Guovdageainnu suohkaniin ja Kárášjoga gielddain sádden reivve Bargo- ja čálgodirektoráhtii ávžžuhusain ahte ásahuvvo čállin- ja lohkanveahkkebálvalus sámiide sámi suohkaniin.</p>
<p>Sámediggi lea ožžon vástádusa Bargo- ja sosiáladepartemeanttas ođđajagimánu 8.b.2016, mas departemeanta čállá earret eará:</p>
<p>«……. Departemeanta háliida álggos deattuhit ahte sus guhte váldá oktavuođa sámegillii muhtin báikkálaš almmolaš orgánain sámegiela hálddašanguovllus, lea riekti oažžut vástádusa sámegillii sámelága mielde. Dát mearkkaša ahte bargo- ja čálgohálddahus sámegiela hálddašanguovllus galgá addit vástádusa (njálmmálaččat ja čálalaččat) sámegillii. Nu go departemeanta diehtá de leat NAV-kantuvrrain viđa suohkanis Finnmárkkus, mat leat mielde sámegiela hálddašanguovllus, ja NAV-oktavuođaguovddážis, sámegielat bargit. Viidáset lea bargo- ja čálgohálddahusas dábálaš bagadallangeatnegasvuohta hálddašanlága 11.§ mielde. Dát geatnegasvuohta guoská buot stáhtalaš  ja suohkanlaš hálddašanorgánaide ja mielddisbuktá ahte orgána galgá addit bagadusa iežas áššesuorggis. Bagadallangeatnegasvuohta galgá addit vejolašvuođa ovttaskas olbmui sáhttit vuhtiiváldit iežas beroštumiid buoremus lági mielde.</p>
<p>Departemeanta háliida viidáseappot deattuhit ahte suohkaniin lea geatnegasvuohta addit dieđuid, ráđiid ja bagadallama mat sáhttet čoavdit dahje eastadit sosiála váttisvuođaid, gč. Sosiálabálvaluslága 17.§. Jus suohkan ieš ii sáhte addit dákkár veahki, de galgá dat nu guhkás go lea vejolaš, áimmahuššat ahte earát dahket dan. Lea NAV-kantuvra mii galgá árvvoštallat makkár ráđiide ja makkár bagadallamiidda ovttaskas olbmos lea dárbu ja heivehit bálvalusa dan mielde. Suohkana ráđđeaddin- ja bagadallangeatnegasvuohta guoská sosiálabálvaluslága 17.§ mielde earret eará vealgeráđđeaddimii ja sullasaš áššiide main lea ulbmil eastadit sosiála váttisvuođaid. Movt suohkan NAV-kantuvrra bokte vára váldet geatnegasvuođas mii čuovvu 17.§, lea báikkálaš kantuvrra duohken árvvoštallat, ovdamearkka dihte áigu go ásahit sierra veahki olbmuide suohkanis geain lea sámegiel duogáš.»</p>
<p>Ášši čuovvoluvvo dáruiduhttinpolitihka gažaldaga oktavuođas maid sámediggeráđđi áigu vuoruhit ovddos guvlui.</p>
<p>Sámedikki rolla giellaovdagovvan</p>
<p>Sámediggeráđđi lea ráhkkanan ášši dievasčoahkkimii mas digaštallojuvvo Sámedikki rolla giellaovdagovvan. Dát ášši meannuduvvo vuordimis 2016 giđa mielde.</p>
<p>3 Kultuvra</p>
<p>Váldomihttomearri:</p>
<list><p type="listitem">Ealli ja juohkelágan sámi dáidda- ja kultureallin mas lea buorre kvalitehta ja lea buohkaid olámuttus.</p>
</list><p>3.1 Čielgasit ovddasvástádus sámi kultuvrii.</p>
<p>Norgga kulturráđi ávvukonferánsa</p>
<p>Presideanta Aili Keskitalo ja ráđđelahttu Henrik Olsen searvvaiga Norgga Kulturráđi ávvukonferánsii 4.-5.11.15 Harstadas. Presideanta doalai dearvvuohtasártni ávvumállásiid oktavuođas ja searvvai <span type="quote">«Spenning i grenseland»</span> panelaságastallamii.</p>
<p>Čoahkkimat kulturdepartemeanttain</p>
<p>Jahkebeallásaš hálddahusdási oktavuohtačoahkkimis gaskal Kulturdepartemeantta ja Sámedikki  juovlamánu 8.b.15 Oslos, digaštallojuvvo earret eará revideren láhkaásahusas movt čállit báikenamaid. 2016 ja 2017 bušeahtta, filbma, konsulteremat ja stáhtus ja čuovvoleapmi Tråante 2017, Bååstede ja iešguđet lágan huksenáššit.</p>
<p>Sámediggeráđi čoahkkimis kulturministariin President Aili Keskitalo og rådsmedlem Henrik Olsen haddeThorhild Widvey 11.12.15 Oslos, digaštallojuvvo seamma áššit.</p>
<p>Čoahkkimat sámi institušuvnnaiguin</p>
<p>Ráđis leat áigodagas leamaš čoahkkimat soames sámi kulturinstitušuvnnaiguin. Ráđđi lea čoahkkimis Várdobáikkiin digaštallan strategiijaid ođđa vistti huksema álggaheami oktavuođas, go dása lea várrejuvvon 500 000 ruvdno Sámedikki bušeahtas. Ráđis lea maid leamaš čoahkkin lullisámi kulturinstitušuvnnaiguin Saemien sijte Aarportes ja Sitji Jarnge Snoasas, guovddážiid ovdáneami birra, ja maid Saemien sijte huksema birra.</p>
<p>3.2 Buorit rámmaeavttut sámi dáiddáriidda.</p>
<p>Dáiddáršiehtadus</p>
<p>Sámediggi meannudii ja buvttii juovlamánu 2015 dievasčoahkkimis miehtama ovttasbargošiehtadussii Sámi dáiddárráđiin. Sámediggeráđđi čuovvolii dán formálalaš vuolláičállinseremoniijain Oslos juovlamánu 10.b.2015. Sámediggepresideanta Aili Keskitalo ja Sámi dáiddárráđi jođiheaddjiforuma jođiheaddji Ada Jürgensen čáliiga de vuollái ovttasbargošiehtadusa mii galgá doaibmat 2016-2019 áigodagas.</p>
<p>3.3.  Sámi kulturásahusat sámi kultuvrra gaskkustan- ja vásihanarenan.</p>
<p>Bååstede</p>
<p>Bååstede-bargu joatká, ráhkkanemiin konserveret soames válljejuvvon dávviriid. Pesticider-bártideami dihte fertejit čađahuvvot garra ja streaŋga bargodilit, go galgá vuhtiiváldit áibmomolsumiid jna. Lea ásahuvvon stivrenjoavku. Lea maid plánejuvvon doallat stuorit čoahkkima Romssas njukčamánu gos buot bealálaččat deaivvadit.</p>
<p>Saviodáidda  Ráđđi lea čoahkkimis Deanu ja Várjjat museasiiddain ja Mátta-Várjjat gielddain digaštallan strategiijaid oastimii stuorit priváhta Johan Savio dáiddačoakkáldaga, sihkkarastit Saviomuseii eaiggátvuođa čoakkáldahkii. Lea stuora árvu Saviomuseii oažžut eanemus lági mielde ollislaš čoakkáldaga Savio gráfalaš bargguin, ja dasa váikkuha dát gávpi.</p>
<p>Stivralahtuid nammadeapmi:</p>
<p>Deanu ja Várjjat Museasiida</p>
<p>Sámediggi lea nammadan Kjersti Schanche stivralahttun áigodahkii 01.01.16 – 31.12.19. Bjarne Johansen lea nammaduvvon su persovnnalaš várrelahttun.</p>
<p>RiddoDuottarMuseat:</p>
<p>Johan Ailo Kalstad lea nammaduvvon stivrajođiheaddjin áigodahkii 01.01.16 – 30.06.18.</p>
<p>Duoddara Ràfe  :</p>
<p>Lennart Ranberg lea nammaduvvon stivrajođiheaddjin. Son lei ovdal stivralahttu.</p>
<p>3.4 Mediat</p>
<p>Mediašládjivuođalávdegoddi</p>
<p>Sámediggeráđđi deattuhii reivvestis Kulturministarii golggotmánus ahte lea váidalahtti go Mediašladdjivuođalávdegoddi lea nammaduvvon nu ahte ii oktage lávdegotti lahtuin ovddit sámi mediaid ii ge oidno ahte ovttasge leat buorre máhttu sámi servodaga diliide ja dárbbuide mediasuorggis. Kulturdepartemeantta vástádusreivves beaiváduvvon skábmamánu 15.b.2015 čielggaduvvo lávdegotti lahtuid heiveheami ja lávdegotti váldomandáhta, ja das lea boađusin ahte lávdegoddi ii viiddiduvvo. Sámediggeráđđi árvvoštallá buktit cealkámuša lávdegotti bargui.</p>
<p>4   Mánáidgárddit</p>
<p>Váldomihttomearri</p>
<list><p type="listitem">Sámi giella, kultuvra, árbevierut ja vuođđoárvvut oidnosis mánáidgárddis.</p>
</list><p>4.1Mánáidgárddi sisdoallu.</p>
<p>Ovttasbargu Oslo suohkaniin</p>
<p>Sámediggeráđđi lágidii čoahkkima skábmamánus Oslo suohkana gávpotráđiin ovttasbargojulggaštusa birra Oslo suohkaniin. Lei earret eará fokus sámegielat bargiide Cizáš mánáidgárddis. Sámediggeráđđi lea dán šiehtadusa bokte váikkuhan sihkkarastit ahte galget leat sámegielat pedagogat dán sámi mánáidgárddis.</p>
<p>Seminára mánáidgárdebargiide</p>
<p>Skábmamánu 11.-12.b. lágiduvvui seminára mánáidgárdebargiide mánáidgárddiin gos lea sámegielfálaldat. Fáddán lei sirdin mánáidgárddis skuvlii, ja Sámediggi lei dan oktavuođas bovden sámi skuvllaid bargiid seminárii. Ovdal seminára sáddejuvvui iskkadeapmi mánáidgárddiide ja skuvllaide fáttá birra. Dán dagaimet vai nagodit kártet váldojuvvo go dát fáddá bajás goasse ja lea go ovttasbargu dán áššis. Iskkadeami bohtosat ovdanbuktojuvvo semináras. Ledje viidáseappot álggaheaddjit viđa mánáidgárddis, golmma skuvllas ja ovtta giellaguovddážis. Semináras ledje 65 oasseváldi. Sámediggi vuohttá ahte seminárat čohkkejit ollu oasseváldiid ja lea buorre arenan máhttolonohallamii ja diehtojuohkimii.</p>
<p>Ođđa mánáidgárdeoahpaheaddjioahpu čuovvunjoavku</p>
<p>Sámediggi lea áigodagas searvan guovtti čoahkkimii ođđa mánáidgárdeoahpaheaddjioahpu čuovvunjoavkkus. Vuosttaš joavku mánáidgárdeoahpaheaddjioahpus lea dál maŋimus jagi oahpus. Čuovvunjoavku áigu čoahkkimiin dán giđa gávnnahit movt reforpma bargu lea ovdánan maŋimus golmma jagis. Čuovvunjoavku lea maid guovtti raporttas buktán hástalusaid ja njuolggo ávžžuhusaid oahppoinstitušuvnnaide. Čuovvunjoavku háliida eanet diehtit movt dát leat vuhtiiváldojuvvon ja movt daiguin lea bargojuvvon oahpuin. Čuovvunjoavku áigu giđđat nuppi vurrui institušuvdnaoahppaladdamii. Čuovvunjoavku áigu dán jagi bidjat fokusa earret eará sámi sisdollui oahpahusas. Dát lea juoga maid čuovvujoavku áigu jearahallat studeanttain, muhto maiddái digaštallat jođiheddjiiguin ja fágaoahpaheddjiiguin go oahppaladdá institušuvnnaid. Čuovvunjoavku áigu maid galledit Kárášjoga skábmamánus.</p>
<p>Cealkámuš ođđa Stuoradiggedieđáhusa birra máhttodepartementii</p>
<p>Máhttodepartemeanta lea hábmeme ođđa stuoradiggedieđáhusa mánáidgárddiid sisdoalu ja kvalitehta birra. Dan oktavuođas lea Sámediggi buktán gulaskuddancealkámuša dieđáhussii. Dieđihuvvui ahte sámi perspektiiva lea dássedit dieđáhusas, ja ahte departemeanta lea geahččalan válddahit deháleamos hástalusaid. Sámediggi lea duhtavaš go hábmejuvvo Stuoradiggedieđáhus man duogážin lea go galgá boahtit ođđa rámmaplána mánáidgárddiid várás. Sámedikkis galgá leat lagas oktavuohta Máhttodepartemeanttain dieđáhusa áššis boahtteáiggis, ja vuordá ge buori mannolaga rámmaplána bargguin.</p>
<p>5   Vuođđooahpahus</p>
<p>Váldomihttomearri</p>
<list><p type="listitem">Sámi álbmogis lea dat máhttu, gelbbolašvuohta ja gálggat mat dárbbašuvvojit vai sáhttá gáhttet ja ovddidit sámi servodagaid.</p>
</list><p>5.1 Sámi ohppiid vuoigatvuođat ja skuvlla sisdoallu ja árvovuođđu.</p>
<p>Juoiganprošeakta Mátta-Várjjagis</p>
<p>Sámediggi lea juolludan doarjaga juoiganprošektii maid Mátta-Várjjaga kulturskuvla čađaha. Juoiganprošeavtta váldomihttomearri lea leamaš nannet sámi mánáid ja nuoraid identitehta. Álggos lei olahusjoavku oahppit geain lea sámegielfálaldat mánáidgárddis ja oahppit geain lea sámegieloahpahus skuvllas. Prošeakta lea viiddiduvvon nu ahte das maid leat dál mielde buot oahppit gieldda mánáidgárddiin ja skuvllain. Deattuhuvvo ahte prošeakta, go buohkat leat das searvvis, sáhttá mielddisbuktit ahte sosiála rájit njeidojuvvojit ja ahte dat eastada givssideami ja vealaheami. Prošeakta lea buktán oahpahusválddahallama Našunála guovddážii dáidda ja kultuvra oahpahusas. (Nasjonalt senter for kunst og kultur i opplæringen (KKS)). Prošeavtta leat árvvoštallan lihkostuvvan ja Mátta-Várjjat gielda lea ásahan sierra virggi kulturskuvlii barggu čuovvoleami várás. Prošeaktajođiheaddji galgá árvvoštallat movt prošeakta sáhttá dahkkot olahanmuddui buohkaide, čadnot dutkanbirrasiidda, ja maid iešguđet ge aktevrrat, earret eará Sámediggi sáhttet dasa addit.</p>
<p>Ludvigsen-lávdegoddi  Sámediggi lea buktán gulaskuddancealkámuša Ludvigsen-lávdegotti čielggadussii NOU 2015:8 Fremtidens skole, fornyelse av fag og kompetanser. Sámediggi lea bivdán konsultašuvnnaid barggu proseassa birra, makkár čielggadandárbbuid dát proseassa gáibida, ja doaibmabijuid birra mat evttohuvvojit dán čielggadusas.</p>
<p>Ráđđehus lea mearridan hábmet Stuoradiggedieđáhusa čuovvoleapmin Ludvigsen-lávdegotti raportii. Sámediggeráđis lea ođđajagimánus leamaš čoahkkin stáhtačálliin Birgitte Jordal viidáset proseassa birra Stuoradiggedieđáhusain. Ráđđehus lea earret eará mearridan ahte ii galgga biddjot johtui ođđa stuorát oahppoplánareforbma, muhto dušše divodeapmi dálá oahppoplánain. Sámediggeráđđi lea ovttaoaivilis dasa, earret eará danin go dát livččii mielddisbuktán stuora váikkuhusaid sámegielat oahpponeavvobuvttadeapmái. Sámediggi vuordá konsultašuvnnaid dán áššis.</p>
<p>Ođđa nationála gelbbolašvuođastrategiija</p>
<p>Ráđđehus galgá hábmet ođđa ja ollislaš politihka rávisolbmuid várás geain lea várra gáhččat olggobeallái bargoeallima dahje leat juo dan dahkan. Dát bargu galgá ovdanbuktojuvvot dieđáhusas Stuoradiggái, Oahppan agibeaivvi ja olggobealdilli, mii galgá ovddiduvvot Stuoradiggái jagi 2016 mielde. Ráđđehus lea addán dán barggu VOX:ii (Nationála fágaorgána gelbbolašvuođapolitihkkii, mas lea earenoamáš deaddu rávisolbmuid oahpahusas).</p>
<p>Sámediggi lea buktán cealkámuša dan birra ahte makkár gelbbolašvuhtii sámi servodagas lea atnu. Earret eará lea Sámediggi deattuhan sámi máhttobirrasiid gelbbolašvuohta árbevirolaš máhtus. Viidáset lea Sámediggi bivdán ahte sámi servodateallimii, ealáhusaide, sosiála ja lágalaš diliide ferte addot nannosit ovdánanvejolašvuohta ja rámmaeavttut. Sámediggeráđđi searvvai fáddákonferánsii gelbbolašvuođaaktevrraid várás Oslos juovlamánus, boađusin doppe lea ahte VOX háliida bovdet sámi organisašuvnnaid čoahkkimii ovtta sin fáddákonferánssaid oktavuođas 2016 giđa.</p>
<p>Oahpaheaddjifierpmádat NetSam</p>
<p>Sámediggi várrii 2013 ruđaid iežas sámi oahpaheaddjifierpmádahkii, masa Sámi allaskuvla válddii ovddasvástádusa oktiiheivehit. Fierpmádat lea reaidun máhttoovddideapmái sámi skuvllas, ja das leat mielde oahpaheaddjit, skuvlajođiheaddjit ja skuvlaeaiggádat.</p>
<p>Sámediggeráđđi searvvai NetSam jahkečoahkkimis skábmamánu 27.b.2015 Álttás, gos ráđđi earret eará dieđihii Sámedikki barggu birra nuppigiela oahppoplána ođasteamis, ja ahte Sámediggi lea lasihan ruđa oahpponeavvobuvttadeapmái. Ráđđi rámiida NetSam go digaštallet áššiid mat leat áigeguovdilat sámi skuvllaide.</p>
<p>Oahppoplána OEE-sámi rievdá ROEE-sámi oahppoplánan</p>
<p>Sámediggi lea ovttasbargan Máhttodepartemeanttain ođđa sámi parallealla oahppoplánain risttalašvuohta, osku, eallinoaidnu ja etihkka fágii. Stuoradiggi mearridii geassemánu 11.b.2015 rievdadit oahpahuslága 2-3 § ja2-4 §, ja rievdadii nama osku ja etihkka namas risttalašvuohta, osku, eallinoaidnu ja etihkka namain. Lassin nammarievdadeapmái lea čuovvovaš cealkka fága ulbmil:</p>
<p><span type="quote">«Risttalašvuođaoahppu galgá dan sivas leat eanemus oassi oahppobuktagiin.»</span> rievdaduvvo dánin: <span type="quote">«Sullii bealli fága oahpahusáiggis galgá danin geavahuvvot risttalašvuođaoahpahussii.»</span> Máhttodepartemeanta mearridii 09.12.15 risttalašvuođa, oskku, eallinoainnu ja etihka oahppoplána- sámegiella. Plána doaibmá 01.01.2016 rájes.</p>
<p>5.2 Oadjebas oahppanbiras.</p>
<p>Sámi váhnenfierpmádat lea čadnon vuođđooahpahusa váhnenfierpmádahkii (FUG)</p>
<p>Sámediggi ja FUG leat maŋimus jagiid árvvoštallan lea go dárbu ásahit sámi váhnenfierpmádaga mii lea FUG vuolde.   2015 čakčageasi čoahkkimis mearriduvvui ahte galgá ásahuvvot dákkár fierpmádat. 2015 juovlamánu Romssas, vuođđudedje Sámediggi, FUG, FUB (mánáidgárddiid váhnenfierpmádat) ja bovdejuvvon sámi váhnemat, siskkáldas stivrra mii galgá vuđoleappot geahččat movt dákkár fierpmádat galggašii organiserejuvvot. Siskkáldas stivrras leat mielde Aili Larsson Kalvemo, Oslos, Thomas Ole Andersen, Rørosas ja Marit Berit Eira, Romssas.</p>
<p>Benjamin-bálkkašupmi 2015</p>
<p>Sámediggi ovddasta Benjamin-bálkkašumi jurys. Bálkkašupmi juhkkojuvvo juohke jagi skuvllaide mat barget aktiivvalaččat rasisma ja vealaheami vuostá. 2015 Benjamin-bálkkašupmi juhkkojuvvui ođđajagimánus dán jagi Sjøvegan videregående skole/ Vuotnasiidda joatkkaskuvlii ja lea vuosttaš Davvi-Norgga skuvla mii vuoitá dán bálkkašumi. Sámediggi leai hui duhtavaš dáinna bálkkašumiin ja sávvá ahte Sjøvegan skole/ Vuotnasiidda joatkkaskuvla lea stuora movttiideaddjin eará skuvllaide eastadit rasisma ja vealaheami.</p>
<p>Oasálašvuohta givssideami vuostá</p>
<p>Sámediggeráđđi lea okta aktevrrain Ráđđehusa ođđa oasálašvuođas mii galgá eastadit givssideami. Oasálašvuohta givssideami vuostá – ovttas fátmmasteaddji oahppan- ja bajásšaddanbirrasa ovddas 2016 – 2020, mii boahtá ovddit julggaštusa sadjái givssideami vuostá. Sámediggeráđđi searvvai vuolláičállimii ođđa Oasálašvuohta givssideami vuostá bearjadaga ođđajagimánu 15.b.2016 Marienlyst skuvllas Oslos.</p>
<p>Čoahkkin Romssa fylkkasuohkaniin sámegieloahpahusa birra  Sámediggeráđđi čađahii čoahkkima fylkkaráđiin Roar Sollied sámegieloahpahusa birra Romssa fylkkas skábmamánu 23.b.2015. Duogážin čoahkkimii lei go dávjá bohte jearaldagat Romssa váhnemiin, Romssa lektorsearvvis ja NetSam:s (sámi oahpaheaddjifierpmádagas). Čoahkkimis dovddahii fylkkaráđđi ahte son áigu ovddidit sierra ášši meannudeapmái fylkkadikkis fylkka sámegieloahpahusa birra. Dan oktavuođas bovde Romssa fylkkasuohkan konferánsii sámegieloahpahusa birra njukčamánu 10.-11.b.2016 Romssas. Lohpidedje maid čuovvolit ovttaskas áššiid mat digaštallojuvvo čoahkkimis.</p>
<p>Čalmmustahttin bisuhit Gaske Nøørjen Samienskovle  Olggobealde Stuoradikki juovlamánu 15.b.2015 searvvai Sámediggeráđđi čalmmustahttimii bisuhit sámeskuvlla Aarportes. Dán vuolggaheaddjit ledje skuvlla ovddeš ja dálá oahppit . Dan oktavuođas dolle oahppit, Sámediggeráđđi, Sámediggeáirasat ja stuoradiggepolitihkkárat sáhkavuoruid.</p>
<p>6   Alit oahppu ja dutkan</p>
<p>Váldomihttomearri</p>
<p type="listitem">Sámi alit oahppu ja dutkan mii váikkuha máhtu ja olmmošlaš resurssaid ekonomalaš, kultuvrralaš ja sosiála ovddideapmái sámi servodagas.</p>
<p>6.1 Sámi alit oahppu</p>
<p>Stuorradiggedieđáhus alit oahppu kvalitehta birra</p>
<p>Ráđđehus lea plánemin bidjat ovdán 2017 giđa stuorradiggedieđáhusa alit oahpu kvalitehta birra. Sámediggi lea ođđajagimánu 11 beaivvi 2016 deaivvadan Máhttodepartemeanttain álgoságastallamiidda dán stuorradiggedieđáhusa birra. Giđđat 2016 dollo ođđa čoahkkin maŋŋil go leat boahtán cealkámušat dieđáhussii.</p>
<p>6.2 Sámi perspektiiva alit oahpus nationála dásis</p>
<p>Sámi rámmaplánalávdegoddi ođđa viđa jagi vuođđoskuvllaoahpaheaddjioahppu masteroahppu</p>
<p>Máhttodepartemeanta lea nammadan sámi rámmaplánalávdegotti dan ođđa viđa jagi vuođđoskuvllaoahpaheaddjiohppui mii álggahuvvo 2017. Nammadeapmi ja mandáhta lea dahkkon oktiiráđiid sámediggeráđiin. Lávdegotti jođiheaddji lea Pigga Keskitalo, Sámi allaskuvla. Departemeanta lea gulahallamin Sámi allaskuvllain ásahit čállingotti lávdegoddái.</p>
<p>6.3 Sámi dutkan</p>
<p>Gaska-Norgga ja Davvi-Norgga regionála dutkanfoanda – ođđa stivrra nammadeapmi 2016-2019</p>
<p>Regionála dutkanfoanddaide válljejuvvo ođđa stivrrat áigodahkii 2016-2019.</p>
<p>Sámediggi nammada ovtta miellahttu oktan várrelahttun Gaska-Norgga regionála dutkanfoandda ja Davvi-Norgga regionála dutkanfoandda stivrraide. Guossoheaddjifylkkasuohkanat, Lulli-Trøndelága ja Romsa, nammadit lahtuid maid Sámediggi evttoha. Válgalávdegoddi ovddida stivrrakandidáhtaid evttohusaid. Sámedikki ossodatdirektevra Inger Eline Eira Buljo lea mielde goappašagaid válgalávdegottiin. Sámediggeráđđi lea nammadan Nora Marie Brandsfjell lahttun ja Sigbjørn Dunfjeld várrelahtuin Gaska-Norgga regionála dutkanfondii. Astrid Dankertsen lea nammaduvvon stivralahttun ja Line Kalak várrelahtuin Davvi-Norgga regionála dutkanfondii.</p>
<p>Válgalávdegottit leat geargan regionála dutkanfoandda bargguin. Davvi-Norgga regionála dutkanfoandda nammadeamit fylkkasuohkaniid dáhpáhuvvet; Norlánddas 07.03.16, Romssas 15.03.16 ja Finnmárkkus 14.04.16.</p>
<p>Čoahkkimat:</p>
<p>Sámediggepresideanta deaivvadii Norgga dutkanráđi direktevrrain Kárášjogas skábmamánu 18. beaivvi 2015. Čoahkkima fáddán ledje gelbbolašvuođadárbbut maid sámediggeráđđi oaivvilda leat sámi servodagas. Lei ovttaoaivilvuohta ahte dán oktavuođa čuovvolit ođđa čoahkkima bokte Norgga dutkanráđis.</p>
<p>Sámediggi lea oassálastán dárkojeaddjin Sámi alit oahpu ja dutkama nationála fágastrategalaš ovttadaga čoahkkimis juovlamánus 7.beaivvi 2015. Ovttadaga doaibmaplána lei fáddán, erenomážit  dat mii guoská dutkamii ja dutkandárbbuide. Ovttadaga čoahkkinreferáhta ja eará dokumeanttat gávdnojit Universitehta- ja allaskuvlaráđi ruovttusiiddus,  www.uhr.no  .</p>
<p>Sámediggeráđđi leamaš čoahkkimis Sámi allaskuvla rektorin ja dekánaiguin Guovdageainnus ođđajagimánu 18. beaivvi 2016. Ulbmil čoahkkimin lei ásahit gulahallama gaskal allaskuvlla jođiheddjiid ja ráđđelahtu geas lea ovddasvástádus dán suorggis. Dán olis beasai maid ovdanbuktit osiid sámediggedieđáhusas alit oahpu ja dutkama birra.</p>
<p>7 Dearvvašvuohta ja sosiála</p>
<p>Váldomihttomearri</p>
<list><p type="listitem">Ovttaárvosaš dearvvašvuođa- ja sosiálafálaldat sámi álbmogii mas lea vuolggasadji sámegiella ja sámi kultuvra. Bálvalusat galget leat heivehuvvon sámi álbmoga vuoigatvuođaide ja dárbbuide.</p>
</list><p>7.1 Ovttaárvosaš dearvvašvuođa- ja sosiálafálaldat</p>
<p>Čoahkkin Stuorradikke dearvvašvuođa- ja sosiálalávdegottiin</p>
<p>Stuorradikke dearvvašvuođa- ja sosiálalávdegoddi lei bovden sámediggeráđi čoahkkimii. Sámediggeráđđi válddii bajás áššiin sámedikki 2016 bušeahta, vuođđodearvvasvuođa hástalusaid, gielddadearvvasvuođafálaldagain váilevaš bálvalusfálaldat sámi pasieanttaide ja hástalusaid maid spesialistadearvvašvuođabálvalus lea ovddidan.</p>
<p>Sámi Doaktáriid searvvi dearvvašvuođakonferánsa 19.-20.11.15</p>
<p>Sámediggeráđđi lea searvan Sámi Doaktáriid searvvi konferánsii, mas lei fáddán otná stáhtus ja hástalusat ja boahttevaš dárbbut sámi dearvvašvuođadutkamis. Konferánssas biddjojuvvo ovdán máŋggat dutkanprošeavttat ja daid bohtosat, earret eará oassebohtosat Saminor 2 ja Boazodoalu árgabeaivvis.</p>
<p>Sámediggi čujuha ahte mis lea aktiivvalaš sámi dearvvašvuođa dutkanbiras, muhto maiddái ahte mis leat hástalusat dutkiid rekruteremis. Seammás lea maid dárbu dokumenteret máŋggaid áššiid. Erenomážit leat áššit dego fálaldatdutkan, dearvvašvuohta ja eallineavttut julev- ja lullisámi álbmogis, ja álbmotdálkkodeapmi biddjon ovdán.</p>
<p>Lullisámi fierpmádatseminára dearvvašvuođa- ja sosiálafálaldaga birra lullisámi guovllus</p>
<p>Sámediggeráđđi lea oassálastán sáhkavuoruin lullisámi dearvvašvuođa fierpmádatsemináras, mas lei fáddán gárrenmirko geavaheapmi, veahkaválddálašvuohta ja givssideapmi sámi servvodagas. Sámediggeráđđi lea erenomážit deattuhan sáhkavuorus Saminor 2 loguide mat gusket veahkaválddi vuostá dáistaleapmi lagas oktavuođain ja daid váikkuhusat sámi mánáide ja nissoniidda. Boazodoalu árgabeaivvi dutkanbohtosat biddjojuvvojedje maiddái ovdán ja digaštallojuvvojedje.</p>
<p>Gáldu guladallam skábmamánu 26. beaivvi 2015 Divttasvuonas</p>
<p>Sámediggeráđđi lea oassálastán Gáldu álgoálbmotguovddáža <span type="quote">“kafeačoahkkimis”</span> Divttasvuonas, mas fáddán lei dearvvašvuođa vuoigatvuođat Divttasvuonas. Oassálastit cuiggodedje bearráigeahččanortnegiid mat váldet vuhtii ja ohcalit heiveheami ja dárbbuid mat leat sámi pasieanttaiguin. Digaštallojedje maid fáttát dego rekruteren ja ahte dearvvašvuođafálaldagaiguin lea heajos kvalitehta go váilot sámegielhálli dearvvašvuođabargit, dárbu oažžut ovdán dearvvašvuođafálaldaga váilevašvuođaid ja man láhkai ovddasmoraš lea sámi pasieanttaid maŋimuš beivviin. Sámediggeráđđi čujuhii makkár dárbbut lea bálvalusfálaldagaid diehtojuohkimis sámi pasieanttaide, ja man láhkai sámediggi bargá dearvvašvuođa hástalusaiguin.</p>
<p>Máilmmi Aids beaivvi čalmmustahttin.</p>
<p>Máilmmi Aids beaivi čalmmustuhttojuvvo juohke jagi juovlamánu 1. beaivvi. Sámediggeráđđi lea Máilmmi Aids beaivvi oktavuođas oassálastán nationála HIV-konferánssas Oslos, mas lei fáddán ođđa diehtu, positiivvalaš rievdadeapmi HIV-njoammudeami olis, gelbbolašvuođalokten ja HIV normaliseren. Sámediggeráđđi lea maid oktiiráđiid Kárášjoga gielddain – dearvvašvuođaguovddážiin ja geavaheaddji organisašuvnnain Sami čalmmustahttán beaivvi miniseminárain Sámi joatkkaskuvlla ohppiide ja oahpaheddjiide Kárášjogas.</p>
<p>Seminára fáddá lei fáktadieđut hiv ja aids birra, man láhkai eallit aidsain sámi servodagas ja muđui servodagas, ja hiv ja eará seksuálalaš dávddaid eastadeapmi. Máilmmi Hiv/Aids beaivvi oktavuođas leamaš maiddái Sámedikkis kronihkka fáttá birra áviissain.</p>
<p>Čoahkkin Finnmárkku buohcciviesuin Sámi dearvvašvuođapárkka ovdánahttima birra</p>
<p>Sámediggeráđis leamaš čoahkkin Finnmárkku buohcciviesu direktevrrain Sámi dearvvašvuođapárkka birra. Sámediggi háliida čielggadit Sámi Dearvvašvuođapárkka huksenproseassa ja sisdoalu. Finnmárkku buohcciviesu direktevra muitalii plánaid birra, ja muitalii ahte ođđa visttit huksejuvvojit Finnmárku-klinihkkii. Bohte maiddái signálat ahte somatihkka ja psykiatriija galget ovtta sadjái, muhto ii leat sávaldat ahte galget ovttastahttot. Somáhtalaš fálaldat galgá ain leat Hámmárfeastta klinihka vuolde. Direktevra muitalii maid ahte gárrenmirko geavaheami organiseremen ii leat vel čielggaduvvon. Dán čoahkkima maŋŋá lea Finnmárkku Buohcciviessu HF mearridan álggahit Sámi dearvvašvuođapárka plánenbarggu ja huksema, huksen álggahuvvo 2017. Mearrádusas ii daddjo  mihkkige somáhtalaš spesialistadearvvašvuođabálvalusa ja psyhkalaš dearvvašvuođasuodjalusa, iige gárrenmirko geavaheami ovttastahttima dahje koordinerema birra.</p>
<p>Sámediggeráđđi oaidná ahte Finnmárkku Buohcciviesu plánat eai leat nugo Sámediggi háliidivččii Sámi dearvvašvuođapárka ovdáneapmi galggašii leat. Sámediggeráđđi lea fuolastuvvon Sámi dearvvašvuođapárkka ja Sánaga ovdáneami ektui. Sámediggi háliida bargat dan ala ahte lea stuorát beroštupmi nationála ovddasvástádusas sámi pasieanttaid dásseárvosaš bálvalusfálaldagas. Dát mielddisbuktá maid organiserema mii ovdánahttá sámi pasieanttaid spesiáladearvvašvuođabálvalusaid.</p>
<p>Doaibmadokumeanttat regionála dearvvašvuođadoaimmain</p>
<p>Sámediggeráđđi lea konsulteren ráđđehusa 2016 regionála dearvvašvuođadoaimmaid doaibmadokumeanttaid birra. Sámedikki bealis válljiimet geahčadit nationála dearvvašvuođa ja buohcciviesuplána. Nationála dearvvašvuođa ja buohcciviesuplánas šattai ovttaoaivilvuohta ahte ferte strategalaččat ovdánahttit sámi pasieanttaid spesialistadearvvašvuođabálvalusa. 2016 doaibmadokumeanttaiguin lea Davvi Dearvvašvuhtii addon čuovvovaš bargu:</p>
<p><span type="quote">“Davvi Dearvvašvuohta galgá strategalaččat ovdánahttit sámi álbmoga spesialistadearvvašvuođabálvalusa”</span>.</p>
<p>Sámediggi čujuhii loguide mat bohtet ovdán Saminor 2 veahkaválddálašvuohta lágas oktavuođain, ja fuolastuvai dáid bohtosiidda. Dán dihte lea sámediggeráđi mielas dehálaš sihkkarastit ja láhčit gielalaš ja kultuvrralaš veahkkefálaldaga sidjiide geat dárbbašit veahkki. Konsultašuvnnaiguin bođiimet ovttaoaivilvuhtii dán čovdosii:</p>
<p>Davvi dearvvašvuohta ferte sihkkarastit bálvalusa sámi rávisolbmuide ja mánáide geat leat vásihan seksuálalaš veahkaválddi.</p>
<p>Sámediggi lea konsultašuvnnaid maŋŋá čoahkkinastán guktii jagis Davvi dearvvašvuođa stivrrajođiheddjiin ja direktevrrain. Čoahkkimiid fáttá leamaš doaibmadokumeanttaid čuovvoleapmi. Davvi dearvvašvuođa bealis bođii ovdán ahte lea dárbu plánet, go dán jagaš bargu mii guoská sámi pasieanttaide, das lea dárbu lágaš ovttasbargu eará regionála doaimmain.</p>
<p>Čoahkkin ráđđehusa buohcciviesustrukturlávdegottiin - Kvinnslandlávdegoddi</p>
<p>Dearvvašvuođaministtar nammadii lávdegotti (Kvinnslandlávdegotti) mas lei bargu čielggadit vejolaš  modeallaid man láhkai organiseret buohcciviesuid eaiggádeami. Sámediggeráđđi bivddii ahte maiddái sámit, geat dovdet sámi álbmoga dárbbuid ja hástalusaid dearvvašvuođa ektui leat mielde lávdegottis, go organiseremii gullá maiddái sámi álbmoga spesialistadearvvašvuođabálvalus. Dearvvašvuođaministtar ii háliidan nammadit eanet lahtuid lávdegoddái. Sámedikkis leamaš dan maŋŋá čoahkkin lávdegottiin gos hástalusat gouskevaš sámiide muitaluvvui, erenomážit lei fokus nationála ovddasvástádusas ja organiseremis. Sámediggi lea bovden Sánag:a čoahkkimii vai muitaledje dálá bálvalusfálaldaga birra Sánágis, mo plánat leat sámi dearvvašvuođapárkka ektui ja makkár hástalusat leat Sánagis.</p>
<p>Stivrraláhtut vuolitdoaimmaide</p>
<p>Dearvvašvuohta Davvi lea sihtan Sámediggeráđi evttohit kandidáhtaid Dearvvašvuođa Davvi vuolitdoaimma stivrraide áigodahkii 2016-2018. Sámedikki evttohusat gustojit stivrraide Finnmárku-buohccivissui, UNN HF, Norlándda buohccivissui ja Helgelándda buohccivissui. Dát stivrrat nammaduvvojit guovvamánu loahpas.  7.2 Sámi gielalaš ja kultuvrralaččat láhččojuvvon mánáidsuodjalusbálvalus</p>
<p>Ráđđehusa dieđáhus biebmoruovttuid birra</p>
<p>Sámediggi lea 2015 dáhtton konsultašuvnna ráđđehusa dieđáhusa olis biebmoruovttuid birra. Sámediggi ii leat ožžon loahpalaš vástádusa dása, muhto lea sádden cealkámuša biebmoruovttuid dieđáhusa ektui.</p>
<p>Čoahkkin mánáidsuodjalanláhkalávdegottiin</p>
<p>Ráđđehus lea 2014 bidjan láhkalávdegotti barggu johtui, mii galgá geahčadit man láhkai mánáidsuodjalanláhka sáhtte álkiduvvot. Ulbmil mánáidsuodjalanláhka geahčadeamen lea buoridit riektasihkkarvuođa mánáide ja buoridit lága eanet áddejupmin. Sámediggi lea sihtan sámi ovddasteaddji dán lávdegoddái, muhto ii ožžon dán čađa. Sámediggeráđis leamaš čoahkkin láhkalávdegottiin.</p>
<p>Sámediggeráđđi čalmmustahtii čoahkkimis sámi mánáid sámegiel ja kultuvrralaš vuoigatvuođaid mánáidsuodjaleami oktavuođas.</p>
<p>7.3 Sámi gielalaš ja servodahkii láhččojuvvon heahtedieđihanbálvalus</p>
<p>Boahtteáigásaš 110-112 heahtedieđihanbálvalusa organiseren</p>
<p>Sámediggi lea guhká bargan heahtedieđihanbálvalusa ášši, ášši lea váldon bajás vuosttaš geardde guovddáš eiseválddiiguin 2005. Bargu bissehuvvui 2010 vuordin dihte ahte heahtedieđihanvuogádat ráhkaduvvo. Heahtedieđihanvuogádat gárvvistuvvui 2015, ja bargu plánet boahttevaš heahtedieđihanbálvalusa álggahuvvui. Dán oktavuođas lea sámediggi ožžon reivve Servvodatsihkkarvuođa Direktoráhtas (DSB) gos boahtá ovdán ahte Stuorradikkis lea ulbmil  ovttastahttit 110- ja 112- guovddážiid, nu ahte gokčet seammá geográfalaš guovlluid. 112- guovddáš (politiija) lea čadnon politiijaguovlluide, 110-guovddážat leat stuorát go okta politiijaguovlu. Sámediggeráđđi lea oassálastán cealkámuščoahkkimiin mat guoskkahit Finnmárkku heahtedieđihanguovddážiid, dasa háliidii direktoráhta guovtti molssaektui:</p>
<p>1. 110-guovddáža ásaheapmi – guovddáš ovttas politiija dieđihanguovddážiin Girkonjárggas</p>
<p>2. Oktii bidjat Finnmárkku ja Romssa 110 guovddážiid, ovttas Romssa politiijaguovlluin.</p>
<p>Sámediggeráđđi lea guovddáš eiseválddiiguin leamaš konsultašuvnnain, váldomihttu lea oažžut sámegiel gelbbolašvuođa birrajándora heahtedieđihanguovddážii, beroškeahttá gosa heahtedieđihanguovddáš biddjo.</p>
<p>Sámediggeráđđi lea maiddái mielde 113-guovddážiid barggus, ja lea gáhččoveahkkáilávdegoddái čájehan ahte lea váilevaš sámegielgelbbolašvuohta guovddážiin. Dál lea 113-guovddážiid čielggadan bargu jođus, giellagelbbolašvuohta lea okta fáttáin. Sámediggi áigu konsulteret guovddáš eiseválddiiguin 113-guovddážiid sámegielgelbbolašvuođa birra.</p>
<p>7.4 Veahkaválddi vuostá dáistaleapmi lagaš oktavuođain sámi servodagain</p>
<p>Ovttastahttojuvvon Našuvnnaid beaivi bargat dan veahkaválddi vuostá maid nissonolbmot gillájit</p>
<p>Sámediggeráđđi čalmmustahtii ON:a beaivvi bargat dan veahkaválddi vuostá maid nissonolbmot gillájit skábmamánu 25. beaivvi 2015, dan bokte ahte čalmmustahtte veahkaválddi nissoniid vuostá mii geavvá sámi servodagas. Ođđa dutkan dán fáttás čalmmustahttojuvvui. Diehtu dán birra juhkkojuvvui sosiála mediain.</p>
<p>Ráđđelahttu Henrik Olsen oassálasttii Sámi nisson forumis skábmamánu 25. beaivvi.</p>
<p>8   Areálat ja biras   Váldomihttomearri</p>
<list><p type="listitem">Guoddilis luonddu ja resursavuođu hálddašeami vuođul sihkkarastit ja ovddidit sámi kultuvrra, ealáhusbarggu ja servodateallima.</p>
</list><p>Čoahkkimat juohke jagi Sámedikki ja Dálkkádat- ja birasdepartemeantta gaskka</p>
<p>Čoahkkimis 08.12.15 Sámediggeráđi ja stáhtačálli Lars Andreas Lunde gaskka Dálkkádat- ja  birasdepartemeanttas sohppojuvvui ahte dollojuvvo politihkalaš čoahkkin juohke jagi KLD ja Sámedikki gaskka. Sámediggeráđis serve Silje Karine Muotka ja Thomas Åhrén. Čoahkkimat dollojuvvojit juohke jagi juovlamánus, ja čoahkkindáhton mearriduvvo árrat čakčat vai goappašagat bealit sáhttet dieđihit áššiid buori áiggis ovdal čoahkkima.</p>
<p>Áššit maid birra guorahallojuvvui čoahkkimis juovlamánus ledje Visteregistrerenprošeakta, muhtun áššečuolmmat suodjalanguovlluid birra, luonddudiehtojuohkinguovddáš luondduluosa várás, ođđa buhtadusortnet bohccuid ovddas maid boraspiret goddet, Várjjaga siida ja čáhcelottiid giđđabivdu Guovdageainnu suohkanis. Konklušuvnnain čoahkkimis sáhttit namuhit ahte Visteregistrerenprošeavtta boađus lea buorre vuođđu maid sáhttá geavahit boahtteáiggi bušeahttadárbbuid ákkastemiide. Sámedikki ja departemeantta gaskka ii lean ovttaoaivilvuohta luonddudiehtojuohkinguovddáža ásaheami hárrái luondduluosa várás. Departemeanta muitalii ahte vuos ii gávdno evttohus ođđa buhtadusortnega ektui boraspiriid várás, muhto ahte Sámediggi searvvahuvvo gulaskuddama ja konsultašuvnnaid bokte áššis. Go guoská Várjjaga siidii, de lea Icomos duođaštan ahte geahčadeapmi dahkkojuvvo 2016:s. Departemeanta ii áiggo joatkit álbmotmeahcceevttohusain sámi guovlluin gos ii leat báikkálaš politihkalaš ovttamielalašvuohta guoskevaš gielddain evttohuvvon suodjalanguovlluid ásaheami hárrái. Departemeanta ii leat gávdnan ruđaid prošektii mii guoská sierra čáhcelottiid nállesturrodagaid iskkadeapmái ja dán geažil ii rievdaduvvo giđđaloddema bivdoearresturrodat Guovdageainnus jagi 2016 bivdoáigodahkii.</p>
<p>8.1 Areálaid hálddašeapmi</p>
<p>Gulaskuddan áššegoluid máksinrievdadusas Meahcceduopmostuolu ektui</p>
<p>Justiisa- ja gearggusvuođadepartemeanta háliida rievdadit Finnmárkolága § 43 oasálaččaid goluid birra Meahcceduopmostuolu guovdu, ja sihkkut láhkaásahusa § 9 nuppi lađđasa dan birra ahte áššegolut gokčojuvvojit Meahcceduopmostuolu bušeahtas.</p>
<p>Duogáš Justiisa- ja gearggusvuođadepartemeantta evttohussii lea Meahcceduopmostuolu mearrádus skábmamánus 2014 ahte stáhta máksá beliid goluid buot áššiin riektegáibádusaid ektui maid Finnmárkkuopmodat lea vuostá, beroškeahttá Finnmárkokommišuvnna konklušuvnnain. Departemeanta oaivvilda ahte dát dilli sáhttá váikkuhit dan ahte funet smihttojuvvon áššit sáhttet ovddiduvvot riskka haga dainna várain ahte mearrádus váikkuha proseassageassima, buktá giččuid ja guhkida giččuid. Sámediggeráđis leat leamaš hálddahuslaš konsultašuvnnat Justiisa- ja gearggusvuođadepartemeanttain almmá ahte olahuvvui loahpalaš ovttamielalašvuohta gulaskuddanevttohusa ektui. Sámediggeráđđái lea deaŧalaš ahte áššegoluid gokčama lassá lea nu vuollin ahte sis geain lea riektegáibádus lea vejolašvuohta oažžut duohta riektečilgema. Justiisa- ja gearggusvuođadepartemeanta sáddii 08.12.2015 gulaskuddamii láhkarievdadusevttohusa mas Sámedikki oaidnu spiehkasta departemeantta evttohusas ja maiddái boahtá ovdan.</p>
<p>Sámediggeráđđi geigii gulaskuddancealkámuša 01.02.2016 beaiváduvvon reivve bokte. Das deattuhuvvui ahte riektegáibádusaid duohta rievttálaš iskkadeami vuhtii váldin fertet deaddit eanet go dárbu njuolggadusaide maid sáhttá dadjat ahte váikkuhit proseassageassima ja guhkidit giččuid. Vejolaš rievdadusat Finnmárkolága § 43, eai galgga gal váttásmahttit áššegoluid máksima. Sámediggeráđđi lea gulaskuddancealkámuša ráhkadettiin maiddái bidjan deattu cealkámušaide mat leat boahtán nana fágabirrasis Norgga árktalaš universitehtas ja Advokáhtasearvvi láhkalávdegottis boazodoalu ja sámerievtti birra.</p>
<p>Jos Justiisa- ja gearggusvuođadepartemeanta árvvoštallá rievdadit Finnmárkolága § 43, de čađahuvvo dat konsultašuvnnaid bokte Sámedikkiin. Beroškeahttá vejolaš rievdadusain láhkamearrádusain áššegoluid gokčama birra, de oaivvilda Sámediggeráđđi ahte láhkaásahusa § 9 nubbi lađas sihkkojuvvo nu ahte golut meannuduvvojit njuolggadusstivrengollun mii vástida friija riekteveahkkegoluid. Almmá dán lágan rievdadusa haga láhkaásahusas, sáhttet álkidit šaddat ekonomalaš hehttehusat oažžut rievttálaččat čielggaduvvot sámi vuoigatvuođaid nugo stáhta lea geatnegahttojuvvon ILO 169 artihkal 14 mielde.</p>
<p>Sámediggedieđáhus areálaid ja birrasa birra</p>
<p>Sámediggeráđđi lea ráhkadeamen areála- ja birasdieđáhusa. Skábmamánus 2015 lágiduvvui fágaseminára gosa bovdejuvvojedje dutkit ja fágabirrasat bidjat ovdan fáddáartihkkaliid dan birra ahte makkár hástalusat sámi servodagas leat areála- ja biraspolitihka ektui boahttevaš jagiin.</p>
<p>Dan guđa artihkkalis guorahallojuvvojit čuovvovaš fáddásuorggit:</p>
<list><p type="listitem">Areálat</p>
<p type="listitem">Eatnamiid hálddašeapmi</p>
<p type="listitem">Mearraareálaid hálddašeapmi</p>
<p type="listitem">Luondduvalljodat ja suodjalanguovlluid hálddašeapmi</p>
<p type="listitem">Luondduresurssaid roggan Sámis (minerálat ja energiija)</p>
<p type="listitem">Meahci geavaheapmi ja hálddašeapmi</p>
<p type="listitem">Árbedieđut hálddašeamis</p>
</list><p>Birrasii 60 oasseváldi bohte máhttobirrasiin ja stáhta ja regionála eiseválddiid beales, sámi ealáhusorganisašuvnnaid ja Sámedikki máhtto- ja ealáhuslávdegottis geat serve seminárii. Artihkalčoahkkádus almmuhuvvo deaddiluvvon ja elektronalaš hámis ja boahtá olámuddui earret eará Sámedikki neahttasiidduin.</p>
<p>Sámedikki resursajoavku meahccegeavaheamis lei maiddái bovdejuvvon seminárii. Resursajoavkkus leat leamaš golbma čoahkkima ja lea gárvvisteamen raportta rávvagiiguin. Raporta galgá šiehtadusa mielde geigejuvvot Sámediggái guovvamánu loahpas ja lea oassi areála- ja birasdieđáhusa máhttovuođus.</p>
<p>Rieppi bieggafápmorusttet</p>
<p>Sámediggi ovddidii 2014:s vuostehágu Troms Kraft konsešuvdnaohcamii ja Rieppi bieggafápmorusttega ásaheapmái Storfjord suohkanis. Sivvan dasa lei go guovlu gosa bieggafápmopárkka lea jurddašuvvon ceggejuvvot lea okta deaŧalaš guovddáš guovlu Helligskogen boazodoalloorohaga birrajagi doaimmas. Ja ahte orohat uhkiduvvo dálá ja plánejuvvon lihkahallamiin mat sáhttet menddo sakka čuohcat sin vejolašvuhtii bisuhit doaimma gánnáhahttin.</p>
<p>Skábmamánus 2015 mearriduvvui ahte Troms Kraft ii ožžon konsešuvnna Rieppi bieggafápmorusttega várás. Sámedikki vuosteháhku lea deattuhuvvon mearrádusas. Mearrádusa biehttalit addimis konsešuvnna Rieppi áššái mearridii Norgga čázádat- ja energiijadirektoráhta, almmá ahte čađahuvvojedje konsultašuvnnat Sámedikki ja NČE gaskka, gč. konsultašuvdnaprotokolla mii lea beaiváduvvon 20.11.15. Dát lea vásihus mii maiddái Sámedikkis lea NČE:in sullasaš áššiin, ja maid Sámediggi lea čujuhan ovddit áššiin.</p>
<p>Sámediggi lea sádden reivve NČE:ii man bokte mii jearrat ahte sáhtášii go čoahkkin NČE direktevrrain dollojuvvot čielggadan dihte min šiehtadusa geavahusa NČE:in konsultašuvdnaprosedyraid ektui.</p>
<p>8.3 Luondduvalljodat</p>
<p>Bargočoahkkin biologalaš máŋggabealatvuođa konvenšuvnna (CBD) vuolde</p>
<p>Sámediggi lea searvan Norgga delegašuvnnas bargočoahkkimii biologalaš máŋggabealatvuođa vuolde. Čoahkkima evttohusat mannet dasto čuovvovaš oasálaščoahkkimii (COP) Mexicos gos stáhtat dahket oainnu daidda.</p>
<p>Okta bealli man birra ságastuvvui čoahkkimis lei <span type="quote">"FCIP (Free prior and informed concent)"</span> birra dahje dušše (prior informed concent) birra <span type="quote">"approval and involment"</span> sadjái, galggai geavahuvvot áidna doaban miehtama ektui árbedieđuid geavaheamis viidáset barggus, konvenšuvnna viidáset geavaheamis. Leat buorit vejolašvuođat ahte boahtte oasálaščoahkkin doarju FCIP dan ektui ahte miehtat álgoálbmogiid ávkkástallama ja báikegottiid árbedieđuid ektui.</p>
<p>8.4 Dálkkádat</p>
<p>ON dálkkádatnjunuščoahkkin Parisas</p>
<p>Presideanta Aili Keskitalo ja Sámi parlamentáralaš ráđi stivralahttu Vibeke Larsen, leigga mielde ON dálkkádatnjunuščoahkkima alladási oasis Parisas, COP 21, mii dollojuvvui áigodagas 30.11 – 12.12.15.</p>
<p>Šattai ovttamielalašvuohta ođđa dálkkádatšiehtadusas. Pariisa-šiehtadus lea rievttálaččat čadni dálkkádatšiehtadus 195 stáhtii mat leat ratifiseren ON dálkkádatkonvenšuvnna. Dat boahtá fápmui go unnimusat 55 oasálačča, mat ovddastit unnimusat 55 % globála luoitimiin, leat ratifiseren šiehtadusa, áramusat 2020 rájes. Olmmošvuoigatvuođat ja álgoálbmogiid vuoigatvuođat leat mielde šiehtadusa ovdaságas. Dát lea deaŧalaš maid vuođul buot šiehtadusa mearrádusaid galgá dulkot. Álgoálbmogiid árbedieđut leat namuhuvvon dálkkádatheiveheami vuolde ieš šiehtadusas.</p>
<p>Presideanta Aili Keskitalo doalai Norgga sáhkavuoru alladási oasis mas čujuhuvvui ahte sámi  eallinvuogit leat áitojuvvon dálkkádatrievdamiid geažil danne go Árktis lieggana duppal gearddi johtileappot go muđui máilbmi. Ollu bealit álgoálbmogiid kultuvrras leat sorjavaččat muohttagis ja jieŋas. Jos dat jávket, de šaddá váttis bisuhit min erenoamáš kultuvrraid. Dasto oaidnit mii ahte ekonomalaš ahtanuššan ja resursaroggan geavvá johtilit miehtá olles Árktisa. Dat problematiserejuvvo ahte álgoálbmogat geat ellet árbeealáhusas leat sorjavaččat daid seamma eatnamiin maid earát áigot geavahit industriija ulbmiliidda. Deattuhuvvui ahte álgoálbmogiid vuoigatvuođat fertejit doahttaluvvot dalle go dálkkádatpolitihkka ja dálkkádatdoaibmabijut hábmejuvvojit, ja ahte álgoálbmogiid árbedieđut lea deaŧalaš oassi ollislaš dálkkádatčovdosis. Dasto ferte sihkkarastit dálkkádatruhtadeami álgoálbmogiidda buot guovlluin.</p>
<p>Presideanta Aili Keskitalo doalai maiddái sáhkavuoru oalgedoaluin, Arctic Lessons, COP 21 Davviguovlluid universitehtaid olis. Doppe ovddidedje dutkit bohtosiid dan birra ahte stáhtat eai berreše addit lobiid hukset buot industriija vejolašvuođaid davviguovlluin danne go dat ii buvtte ceavzilvuođa. Dat buvttiha eanet dálkkádatrievdadusaid, ja áitá sámi kultuvrra, inuihtaid ja eará álgoálbmogiid kultuvrraid das.</p>
<p>Arctic Frontiers 2016</p>
<p>Sámediggeráđđi presideantta bokte searvvai Arctic Frontiers čoahkkimii Romssas 25.-26.01.16. Fáddán dán jagi lei industriija ja biras. Presideanta ohcalii iežas rahpansáhkavuorus ođđa jođihangotti politihkkariid ja ealáhuseallima beales bargat daiguin hástalusaiguin mat mis leat ovddabealde birrasa ja dálkkádaga ektui. Dán rádjai leat jođiheaddji politihkkarat hállan dušše ođđa industriijaovddidan vejolašvuođaid birra davvin, ja ahte álgoálbmogat fertejit heivehallat dan ođđa áigái. Vástádus álgoálbmogiin lea ahte mii leat heivehallan, ja ahte dál lea áigi ahte politihkkarat, industriijajođiheaddjit ja finánsaealáhus heivehallagohtet. Jos buot resurssat Árktisis galget geavahuvvot, de ii leat dat ceavzilvuohta, ii birrasii iige olbmuide geat ásset davvin.</p>
<p>Arctic Frontiers 2016 doaluin lei sierra prográmma Árktalaš ráđi 20 jagi ávvudeami várás. Čalmmustuvvui maiddái ahte Árktalaš ráđi, IPS, álgoálbmogiid čállingoddi dál lea seamma lokálain go bissovaš čállingoddi Romssas. Presideanta doalai sáhkavuoru čalmmusteami oktavuođas. Presideanta searvvai maiddái panelaságastallamii Pariisa-šiehtadusa COP 21 birra.</p>
<p>9   Kulturmuitosuodjalus   Váldomihttomearri</p>
<list><p type="listitem">Duođaštit, gaskkustit ja hálddašit daid dieđuid vássánáiggis boahtteáiggi várás, maid sámi kulturmuittut ja kulturbirrasat ovddastit.</p>
</list><p>9.1 Kulturmuittuid hálddašeapmi</p>
<p>100-jahkenjuolggadus ja fásta ráfáiduhttinrádji</p>
<p>Ođđajagimánus 2016 ásahuvvui joavku mas leat mielde kulturmuitojuhkosa bargit ja huksensuodjalusa, dikšuma ja kultureanadaga juhkosa bargit. Kulturmuitolága mielde leat buot sámi kulturmuittut mat leat boarráset go 100 jagi automáhtalaččat ráfáidahttojuvvon. Joavku galgá guorahallat sierralágan molssaeavttuid mat gusket njuolggadusaid rievdadeapmái, earret eará vejolašvuohta bidjat fásta ráfáiduhttinráji dihto jahkeloguin. Ášši galgá ovddiduvvot Sámedikki dievasčoahkkimii.</p>
<p>Sámi visttiid hálddašanplána</p>
<p>Fásta jahkelogu vejolaš válljen ráfáiduhttinrádjin buktá stuorra váikkuhusaid automáhtalaččat ráfáidahttojuvvon visttiid hálddašeapmái. Danne bargojuvvo bálddalaga ráfáiduhttinráji guorahallamiin ja hálddašanplánain boarráset sámi visttiid várás. Bargojoavku man fáddán lea sámi visttiid hálddašeapmi boahtteáiggis lea danne joatkán barggus. Joavkkus leat Sámedikki hálddahusa, Riikaantikvára ja Dálkkádat- ja birasdepartemeantta hálddahusaid ovddasteaddjit. Čoahkkimat dollojuvvojit jeavddalaččat, okta dollojuvvui Oslos 14.-15.12.15. Guovddáš áššečuolbma man birra ságastuvvui lei ahte galget biddjojuvvot sierralágan ákkasteamit vuođđun sámi visttiid árvoárvvoštallamiidda. Dasto movt mii galgat meannudit visttiiguin mat leat automáhtalaččat ráfáidahttojuvvon, muhto leat stuorrát ođasmahttojuvvon ja divvojuvvon dáláš standárdii ja mat geavahuvvojit dábálaš viessun. Prošeakta <span type="quote">“sámi visttiid identifiseren ja registreren”</span> lea stuorra registrerenprošeakta maid Sámediggi lea dahkan 2011 rájes ja mii galgá loahpahuvvot 2017:s. Bajábealde namuhuvvon joavku lea dán oktavuođas plánegoahtán prošeavtta loahppačalmmusteami.</p>
<p>Suorgedivat – sámi kulturmuittuid registreren Selbusjøen ja Stor-Drakstsjøen guovlluin, Mátta-Trøndelágas</p>
<p>Sámediggi searvá ovttasbargui NTNU:in Dieđamusea ja Mátta-Trøndelága fylkkagielddain ohcama oktavuođas oažžut suorgedivatruđaid kulturmuittuid registreremii Selbusjøen ja Stor-Drakstsjøen guovlluin. Registreremis fokuserejuvvo johtolat ja gulahallan.</p>
<p>Prošeakta čuovvu arkeologalaš iskkademiid rámmaid suorgedivada ektui čázádagain Norggas. Duogážin dasa lea ahte norgga čázádagat mat regulerejuvvojedje ovdal jagi 1960, huksejuvvojedje ovdal go lága bokte gáibiduvvojedje kulturmuitoiskkadeamit. Dattetge lei jagi 1960 rájes gáibádus arkeologalaš iskkademiid hárrái oassin plánaproseassas sajis. Go konsešuvnnat mat leat addojuvvon ovdal jagi 1960 dál ođasmahttojuvvojit dahje eavttut ođasmahttojuvvojit, nugo dán oktavuođas Selbusjøen ja Stor-Drakstsjøen guovlluin, galget kulturmuitoeiseválddit árvvoštallat leago dárbu arkeologalaš iskkademiide. Dán oktavuođas bivde kulturmuitoeiseválddit ahte biddjojit eavttut kulturmuitoiskkademiid hárrái konsešuvdnaeavttuid ođasmahttima oktavuođas. Oljo- ja energiijadepartemeanta mearridii danne dán eaktun ođđa konsešuvdnaeavttuin čázádagaid várás. Suorgedivat kulturmuitoiskkademiide sisdoallá sierra konsešuvnnaid maŋŋá go ođasmahttojuvvon konsešuvdna dahje ođasmahttojuvvon konsešuvdnaeavttut addojuvvojit. Riikaantikvára hálddaša ruđaid, ja juohká daid sierra čázádagaide.</p>
<p>Sámediggi lea leamaš mielde ja árjjalaš olles proseassas vuosttaš beaivvi rájes, ja dat lei hui buorre. Fokusis lea leamaš ahte buohkat galget sáhttet váikkuhit prošeavtta ja oažžut das ávkki. Bargu álggahuvvui čakčat 2015:s ja boađusin leamaš stuorát prošeaktaplána/ohcan, mas leat hábmejuvvon duogáš, mihttomearri ja čađaheapmi. Ohcan/prošeaktaplána sáddejuvvo Riikaantikvárii, mii vuosttažettiin mearrida juolluduvvo go ohcan ja dalle maiddái iskkademiid viidodaga. Selbusjøen ja  Stor-Drakstsjøen ohcan lea 1,9 miljon ru, ja dasa gullet maiddái sámi kulturmuittuid registreremat.</p>
<p>Dispaášši Gohpis/Koppangen Ivgu suohkanis</p>
<p>Dát dispaášši lea oassi guovloregulerenplána almmolaš bearráigeahččamis Gohpis/Koppangen Ivgu suohkanis.</p>
<p>Plána álggahuvvui maŋŋá Gohpejoga stuorradulvvi 2013:s. Johka lea jiekŋajohka mii golgá bodnái Gohpis guoikka bokte Ivgu jiekŋaváriin. Plánas láhččojuvvo Gohpejoga dulveeastadeapmi ja dasto dárbbašlaš rusttegat nugo geaidnu beassama ja čievrra váldima várás. Dasto regulere plána dáláš areálageavaheami Gohpis, mii čatnasa boazodollui, astoáigge- ja turistadoibmii (Koppangen brygger) ja dasto viessohuksemii. Johkanjálmmis Gohpejoga gobis lea boazodoalus fanassátku ja bissovaš boazoáidi. Áidái gullet guhkes gudji johkagátti mielde mii doalvu ealu ávžžis bodnái fanassátkui.</p>
<p>Fanassátkus ja boazoáiddi siste lea registrerejuvvon sámi ássanbáiki, gos lea goahtesadji, árran ja čorgenborri. Ássansadji kulturmuittuiguin lea meroštallojuvvon automáhtalaččat ráfáidahttojuvvon kulturmuitolága mearrádusaid mielde. Areálageavaheamit plánas ja fanassátku boazoáiddiin ii dávis dán ássansadjái. Áiddi ii sáhte beare sirdit, go topografiija bidjá muhtun čielga ráddjemiid dasa. Eai leat doarvái areálat guoskevaš guovllus ahte kulturmuittuid sáhtášii suodjalit plánas dahje dainna lágiin ahte áidegeavaheapmi ii billis kulturmuittuid ovdii. Kulturmuittut leat áitojuvvon billisteami geažil jos Gohpejohka dulvá boahtteáiggis.</p>
<p>Dán vuođul lea Sámediggi rávven Riikaantikvárii ahte addojuvvo lohpi spiehkastit kulturmuitolága mearrádusain, ja ahte kulturmuittuid sáhttá váldit eret dainna eavttuin ahte vuos dahkkojuvvo arkeologalaš iskkadeapmi kulturmuittuin. Mii leat maiddái bivdán ahte váldojuvvojit luonddudieđalaš iskosat eanadoalu, guohtuma ja šaddogearddi analysa várás. Dákkár iskkademiin lea dieđalaš árvu sámi ássanhistorjjá oahpuide Gohpis erenoamážit ja Ivgus oppalaččat.</p>
<p>Riikantikvára vuoruhusreive 2016</p>
<p>Sámediggi lea ožžon Riikaantikvára vuoruhusreivve jahkái 2016. Vuoruhusreivves čujuhuvvo Riikaantikvára vuoruhemiide politihkalaš stivrendokumeanttaid vuođul mat gusket kulturmuitosuodjaleapmái Norggas. Reivves čujuhuvvo maiddái daid sávaldagaide ja mihttomeriide mat Riikaantikváras leat ovttasbargui regionála kulturmuitohálddašemiin 2016:s.</p>
<p>Reivves čujuhuvvo earret eará ahte dán jagi stáhtabušeahtas nannejuvvo fanassuodjaleapmi, ja ahte doarjjapoasta árvoháhkamii lea unniduvvon. Čujuhuvvo maiddái bargui boahtteáiggi ovddasvástádus- ja doaibmajuohkimiin man oktavuođas ráđđehus lea ráhkadeamen stuorradiggedieđáhusa regionála hálddašeami (regiovdnaođastus) mii vurdojuvvo ovddiduvvot 2016:s. Vurdojuvvo ahte dat váikkuha maiddái ovddasvástádus- ja doaibmajuohkimii kulturmuitohálddašeami siskkobealde. Riikaantikvára mielas lea deaŧalaš čađahit gulahallančoahkkimiid regionála kulturmuitohálddašemiin, ja riikaantikvára Jørn Holme searvá áinnas sáhkavuoruin fylkkadikkis/Sámedikkis jos lea sávaldat. Riikaantikvára  čujuha lassin man deaŧalaš bargu kultureanadagain ja kulturhistorjjálaš eanadagain lea, ja háliida ahte Sámediggi searvá dán bargui.</p>
<p>Sámediggi váldá Riikaantikvára vuoruhusreivve 2016 diehttevassii.</p>
<p>9.2 Oainnusmahttin</p>
<p>Doarjja kulturmuitosuodjaleapmái</p>
<p>Doarjjaohcan kulturmuitosuodjaleamis jahkái 2016 lea almmuhuvvon. Das leat mielde sihke Sámedikki dábálaš doarjjaruđat ja liigejuolludus 2 miljon ru Riikaantikváras mat čuvvot prošeavtta <span type="quote">“Sámi visttiid identifiseren ja registreren”</span>.</p>
<p>10   Ealáhusat   Váldomihttomearri</p>
<p type="listitem">Nana ja juohkelágan ealáhuseallin mii vuođđuduvvá sámi kultuvrii, lundui ja birrasii ja vuhtii váldá daid, ja lea vuođđun eallinfámolaš báikegottiide gos olbmot háliidit ássat.</p>
<p>10.1 Vuođđoealáhusaid rámmaeavttut</p>
<p>Eanadoallu:   Eanadoallošiehtadallamat</p>
<p>Sámediggeráđis leat leamaš čoahkkimat Romssa ja Finnmárkku boanddaidservviiguin skábmamánu 25.b.2015 ja ođđajagimánu 11.b.2016. Čoahkkimiid fáddán lei 2016 eanadoallošiehtadallamat. Čoahkkimiin deattuhii Sámediggeráđđi ahte lea dehálaš sihkkarastit eanet einnostahtti eanadoallopolitihka.</p>
<p>Boazodoallu:</p>
<p>Boraspirevahágiid máksima láhkaásahus</p>
<p>Sámedikkis lea ođđajagimánu 29.b.2016 leamaš čoahkkin Birasdirektoráhtain ođđa láhkaásahusa hábmema olis buhtadusaid birra bohccuid ovddas maid boraspiret leat váldán. Birasgáhttendepartemeanta, mii lea ožžon barggu hábmet dán láhkaásahusa, ovdanbuvttii maid sii  dássážii leat bargan proseassas ja áigeplána birra ovddos guvlui. Sámediggi boahtá konsulterejuvvot viidáset barggu birra hábmet dán láhkaásahusa. Beaivemearri goas láhkaásahus galggai doaibmagoahtit lei álggos biddjon cuoŋománu 1.b.2016, muhto lea maŋiduvvon go ášši galgá gulaskuddamii álggos.</p>
<p>Čoahkkin EBD:in</p>
<p>Sámediggepresideanttas lea leamaš čoahkkin Eanadoallo- ja biebmoministariin Sylvi Listhaugain juovlamánu 10.b.2015. Čoahkkima fáddán lei earret eará Sámedikki gulaskuddancealkámuš boazodoallošiehtadallamiidda.</p>
<p>Boazodoallolága rievdadeapmi</p>
<p>Leat čađahuvvon konsultašuvnnat gaskal NBR; Sámedikki ja eanadoallo- ja biebmodepartemeantta boazodoallolága 60.§ rievdadeami birra, dan čoahkkimis ii boahtán ovttaoaivilvuohta. Departemeanta lea dál sádden láhkarievdama gulaskuddamii mii addá eiseválddiide láhkavuođu mearridit boazologu siidaoasusdásis viđa jahkái. Dievasčoahkkimii ovddiduvvo sierra ášši boazologu birra. Sámediggeráđis lea leamaš álbmotčoahkkin Guovdageainnus boazologu politihka birra golggotmánu 21.b.2015. Čoahkkimii ledje boahtá ollu boazodoallit, ja bohte ollu buori cealkámuša Sámedikki viidáset bargui dáinna áššiin.</p>
<p>Regionála gulahallanforat  Sámediggi lea searvan čoahkkimii regionála gulahallanforain Nordlándda sámi ja boazodoallofágalaš mielváikkuheapmi ođđajagimánu 19.b.2016. Áššiid gaskkas maid doppe digaštalaimet, ledje earret eará areálageavahankárta, boazodoallošiehtadus ja ruovdemáđii vuojáhallamat Nordlandsbanenis.</p>
<p>Guolástus</p>
<p>Sámediggeráđđi searvvaš Norgga guolásteddjiidsearvvi jahkečoahkkimii Tråantes 17.-18.11.2015.</p>
<p>Lea dollojuvvon jahkebeallásaš čoahkkin dalá guolástusministariin Elisabeth Aspaker 10.12.2015. Dán čoahkkimis rahppojuvvojedje konsultašuvnnat dorskebivddu muddema birra davábealde 62 gráda davvin, ja dát konsultašuvdna ii leat vel loahpahuvvon earret eará stáhtaráđi molsuma geažil.</p>
<p>Viidáseappot váldojuvvui Norgga giđđagođđi sallitbivddu mudden 2016:s ovdan ja sámediggeráđđi háliidii jotkojuvvot dálá vuovdima. Mearriduvvui namahit bargojoavkku hálddahusdásis lagat árvvoštallama várás das mo joavku galgá muddejuvvot boahtteáiggis mas Sámediggái lea deaŧalaš fuolahit vuovdima álgoáigumušaid. 2016 várás lea mudden mearriduvvon nugo 2015 várás, vuovdimin.</p>
<p>Viidáseappot váldojuvvui ovdan ahte Bivdi berrešii leat ovddastuvvon departemeantta nammadan bargojoavkkus mii galgá árvvoštallat riddolagas bivddusgeavaheami davábealde 62 gráda davvin. Guolástusministtar čujuhii dasa ahte jurdda lea konsulteret Sámedikki maŋŋágo bargojoavku lea geargan.</p>
<p>Vuotnaguolástuslávdegotti ruđalaš rámmat maid váldojuvvojedje ovdan Sámedikki bealis. Ministtar čujuhii Guolástusdirektoráhta ja Áhpedutkaninstituhta gelbbolašvuhtii go lávdegoddi dárbbaša dieđuid. Loahpas válddii sámediggeráđđi ovdan daid fatnasiid bivdingildosa vuotnalinnjáid siskkobealde, mat leat guhkit go 15 mehtera ja spiehkastagaid dán gildosis ja ahte dát lea juoga maid Sámediggi ii sáhte dohkkehit. Guolástusministtar čujuhii máddodaga johtinminstarii mii lea rievdamin, ja nationála bivdinčađaheami vuhtiiváldin vuođustussan spiehkastagaide.</p>
<p>Stáhtaráđđi dieđihii dan birra ahte reive lea sáddejuvvon fylkkasuohkaniidda muittuhusain ahte Sámi guolástusberoštumit galget árvvoštallojuvvo ja oainnusindahkkojuvvot go áhpedoalloáššit meannuduvvojit. Sámediggeráđđi deaivvai Eidesen-lávdegotti 22.01. Dán oktavuođas attii Sámediggi árvalusaid lávdegoddái Sámedikki ovdalis mearrádusa vuođul Norgga earrevuogádaga birra. Earremolsun goalmmátriikkain ja EU:in galgá ođasmahttojuvvot</p>
<list><p type="listitem">Feastonuohtteráidalas (dg. trålstigen) galgá ođasmahttojuvvot</p>
<p type="listitem">Árbevirolaš riddobivdu ja vuotnabivdu ožžot stuorát eriid (buot šlájat)</p>
<p type="listitem">Čuovvovaš bealit galget deattuhuvvot ja fuolahuvvot lassi eriiguin juolludeami oktavuođas:</p>
</list><list><p type="listitem"><list><p type="listitem">Báikkálaš ássan</p>
<p type="listitem">Guoli báikkálaš viidásat ráhkadeapmi</p>
<p type="listitem">Bivdinvuogit ja buvttadeapmi mii addá buori kvalitehta</p>
<p type="listitem">Báikkálaš olbmuid bivdinvuoigatvuođat nannejuvvojit go hivvodat lasihuvvo rabas joavkkus</p>
</list></p>
</list><p>Sámiid vuoigatvuođat nannejuvvojit dainna lágiin ahte várret sierra riddobivdoeriid buot guollešlájaid várás. Sámediggi háliida viidáseappot ahte sámi beroštusat namuhuvvojit ja bohtet oidnosii dan čielggadusas maid Eidesen lávdegoddi galgá ráhkadit resursareanttu birra buot guliin mat sáddejuvvojit ráhkatkeahttá ja/dahje galmmihuvvon olggos fylkkas, nu ahte guolásteapmi mearrasámi guovlluin áiggi mielde sáhttá nannet mearrasámi ássama, ealáhusaid ja servodatovddideami ávnnaslaš vuđđosa. Sámediggeráđđi čađahii 15.01.2016 politihkalaš konsultašuvnnaid mearraluossabivddu muddema birra 2016 rájes. Čoahkkimii oassálasttii maiddái mearraluossabivdiid oktasašáirras Astrid Daniloff ja Sámi allaskuvlla fágalaš áššedovdi Line Kalak. Konsultašuvnnaid vuolggasadjin lei birasdirektoráhta johka- ja mearraluossabivddu muddenevttohus luossahálddašeami dieđalašráđi (Vitenskapelig råd for lakseforvaltning (VRL)) máddodatávkkuhanrávvagiid vuođul. Sámediggeráđđi aiddostahtii ahte Sámediggi ii leat ovttamielas departemeantta oainnuin ja čujuhii Sámedikki, mearraluossabivdiid organisašuvnnaid, guolásteddjiidsearvvi (Fiskarlaget), riddoguolásteddjiid searvvi (Kystfiskarlaget) ja Bivdi oktasašcealkámuššii. Sámediggi oaivvilda ahte mearraluossabivdiid sálašgeahpedus lea leamaš eahpegovttolaš, erenoamážit go buohtastahttá johkabivdduin ja biebmanealáhusain mii lea stuorra áittan luođulussii. Viidáseappot váldojuvvui ovdan dat ahte lassin VRL máhttovuđđui ferte váldit mielde árbedieđu, ja ahte direktoráhta muddenevttohus ii daga oainnusin mo árbediehtu lea vuhtiiváldojuvvon. Sámediggi ja mearraluossabivdit lea gávcci jagi leamaš mielde stáhta stivren muddenproseassain almmá dan haga ahte bealit leat lahkonan.</p>
<p>Go dilli lea nu ahte rekrutteren kulturvuđot guolásteapmái lea headju, mii lea áittan mearrasámi  kulturdoaibmamii ja dienasvuđđui. Danne oaivvildii Sámediggi ahte DBD ii leat árvvoštallan ja deattuhan mearrasámi luossabivddu ja kulturdoaibmama doarvái bures, ja dakko bokte rihkku sihke álbmotrievtti gč SP art 27 ja ILO 169 art 15 nr. 1 gč art 6, art.7, art.13 ja art.23 ja biošláddjivuođalága art 8 j, ja nationála rievtti §108 b, Finnmárkolága ja luonddušláddjivuođalága §§ 1,7,8 ja 16. Viidáseappot ovdandoalai sámediggeráđđi ahte árbediehtu váilu, mii maid lea luonddušláddjivuođalága §8 nuppi lađđasa gč. §7 čielga rihkkun. Ii ge §8, vuosttaš lađđasa gč. §7. Ii ge sáhte dadjat ahte §8 vuosttaš lađas lea ollašuhttojuvvon go ii makkárge ávkkuheapmi leat árvvoštallojuvvon dán oktavuođas; biebman, luossa liigešládjan mearraguollebivddus, borahasat jna. Viidáseappot čujuhii Sámediggi luossa- ja sáivaguolástanlága 3. Paragráfii mas Sámediggi čujuhii dasa ahte mearraluossabivdu lei áidna mearrasámi ealáhus masa dát mearrádus geavahuvvo, mii buvttiha ain čavgasat geatnegasvuođa stáhtii. Sámediggi ovddidii vuosttažettiin ovtta gáibádusa das ahte 2007 mannosaš bivdináiggiid sáhtášii fas čađahit, ja nubbisadjásaččat okta evttohus das ahte geavahit golmmajahkásaš ráidalasa mas ovddeš bivdináiggit váldojuvvojit atnui dađistaga. DBD hilggui goappašiid gáibádusaid.</p>
<p>Gávnnahuvvui ahte beliin lea stuorra gaska. Sámediggi háliidii dáhkádusa das ahte jus luođuluossamáddodaga dilli buorrána, de ferte rahpat vejolašvuođa bivdit eanet luosa mearas. DBD deattuhii ahte jus ovdáneapmi lea buorre ja guovlluid máddodagaid hálddašanmihtut leat juksojuvvon, de sáhttá muddemiid rahpat dađistaga.</p>
<p>10.2 Kulturealáhusat.</p>
<p>Dáhttu</p>
<p>Sámedikki váldoáŋgiruššan kulturealáhusain čađahuvvo fitnodatovddidanprográmma Dáhttu bokte. Dán rádjai leat 36 sámi kulturealáhusdoaimmaheaddji oassálastá dan golmma prográmmii, mii vuosttaš geardde lágiduvvui 2014:s. Dáhttu lea čájehuvvon leat hui lihkostuvvan málle fitnodatovddideapmái dán ealáhusas. Erenoamážit daid gávpeovttasbargguid ektui mat leat bohciidan joavkku oassálastiid gaskkas. Ain jearahit ollugat eanet prográmmaid. Oassálastiid oččodeapmi sierra prográmmii lullisámi guovllus lea dál čađahuvvomin.</p>
<p>Sámedikki kulturealáhusprošeavttas galgá ovddiduvvon kulturealáhus oppalaččat sámi servodagas, earret eará čalmmustettiin gealbudeami, fierpmádathuksema ja gánnáheami sámi kulturealáhusas. Dat galgá dahkkojuvvot čuovvolettiin Sámediggeráđi jagiid 2013-2016 doaibmaplána kulturealáhusa várás.</p>
<p>Sámediggi lea doallan sáhkavuoru Romssa fylkkasuohkanii áŋgiruššama birra sámi kulturealáhusain. Dat dahkkojuvvui sámi ásahusaid árvalussemináras 26.11.15, ja Romssa fylkkasuohkana siskkáldassemináras sámi kultuvrra birra 10.12.2015.</p>
<p>Duodji</p>
<p>Sámediggi lea ovttas Sámiid Dujiin ja Duojáriid Ealáhusservviin oassálastán proseassa- ja bargočoahkkimii Consisiin 17.11.15. Čoahkkima ulbmil lei árvvoštallat sáhttet go  duodjeorganisašuvnnat váldit badjelasaset doaibmadoarjjaortnega hálddašeami.</p>
<p>Lea menddo árrat dadjat ahte dat lea vejolaš, muhto jus galggaš sáhttit rievdadit dán ortnega Váldošiehtadusa eavttuid vuođul, de dat rievdadus ferte dahkkojuvvot ovdal 01.06.16.</p>
<p>Sámedikki boahttevaš dieđáhusa oktavuođas duoji birra lea Sámediggi lágidan duodjekonferánssa 27.- 28.01.16. Konfereanssa oassálastit ledje duodjeorganisašuvnnat, ealáhusdoaimmaheaddjit, duodjeásahusat ja earát. Dát lei vuosttaš geardde ahte Sámediggi lágidii duodjekonferánssa. Fáttát mat digaštallojuvvojedje ledje earret eará duodjemearkka geavaheami ođđasis ealáskahttin, gálvomearkageavaheapmi duojis, design duojis ja duoji boasttugeavaheapmi gávppálaš áigumuša dihtii.</p>
<p>10.3 Árvoháhkan ja ođđavuođđudeamit.</p>
<p>Sámi mátkeeallin</p>
<p>Sámedikki dievasčoahkkinmearrádus áššis 36/15 – Sámi mátkeeallin – strategiija viidásat ovddideami várás, lea čuovvoluvvon prošeavtta Sámi Mátkeeallin 2.0 ruhtademiin Nordnorsk reiseliv AS bokte. Sámediggeráđđi lea juolludan 850 000 ru prošektii vuosttaš jagi, mii lea 2016.</p>
<p>Sámediggi lea addán vuosttaš čálalaš árvalusaid Ráđđehus stuorradiggedieđáhussii mátkeeallima birra, mii galgá ovddiduvvot Stuorradiggái 2016 dálvvi. Dát čuovvoluvvo dađistaga.</p>
<p>Čoahkkin NHO reiseliviin</p>
<p>Sámediggeráđis lei čoahkkin NHO reiseliviin 14.01 lonuhan dihtii dieđuid. Ráđđi čilgii earret eará dain areálaáššiid birra maiguin sámi mátkeeallima prošeakta lea bargamin ja mii sáhttá šaddat hástalussan guvlui mátkemearrin.</p>
<p>Ealáhusseminára</p>
<p>Sámediggi oassálasttii Kárášjoga gieldda ja Guovdageainnu suohkana oktasaš ealáhusseminárii</p>
<p>07.-08.12.15 man fáddán lei mo galgá du fitnodat lihkostuvvat Kárášjogas ja Guovdageainnus. Gielddain ledje sáhkavuorut dan birra mo gielddat sáhttet veahkehit ovdáneami ealáhusain. Sámediggi čilgii mo Sámediggi sáhttá ovddidit bargosajiid ja máŋggabealat ealáhuseallima gielddain.</p>
<p>Sápmi ealáhusgárdi, maid SIVA seamma vahkus dohkkehii ja válddii mielde nationála  ealáhusgárdeprográmmii, oahpásmahttojuvvui. Viidásat proseassa lei ahte guoskevaš gielddat áigot meannudit ášši politihkalaččat ja váldokantuvra galgá leat doppe go doaibmi direktevra lea. Dál lea ealáhusgárdi ásahuvvon ja guovddážat/ossodagat galget ásahuvvot Kárášjohkii ja Porsáŋgui ja Deanu gielda áigu ásahit kántorbeivviid Unjárgga gildii. Dán rádjai leat dahkkojuvvon áigumuššiehtadusat sullii 20 ulbmilfitnodagain ja stivra lea nammaduvvon. 600 000 ruvdnosaš oasuskapitála lea ásahuvvon ja SIVA, Finnmárkku fylkkagielda ja guoskevaš gielddat servet doaibmadáhkádusain prográmmaáigodagas. Sámediggi sáhttá veahkehit prošeaktadoarjagiin.</p>
<p>Minerála  08.12.2015 oaččui Nussir ASA luoitinlobi Birasdirektoráhtas ásahan dihtii mearravuorkká. Sámediggi váiddii dán lobi 11.01.2016. Sámediggi lea áigodagas doallan čoahkkimii Fálesnuori suohkaniin ja Nussir ASA:in áigumuššiehtadusa vuođul fitnodagain. Sámediggeráđđi lea ovddidan dievasčoahkkinášši ruvkedoaimma birra Gumpenjunis ja Nussiris, ja vuđolaš dieđut biddjojuvvojedje ovdan áššis</p>
<p>11   Báikkálaš ja regionála ovttasbargu</p>
<p>Váldomihttomearri</p>
<list><p type="listitem">Árjjalaš ja ulbmillaš ovttasbargu regionála ja báikkálaš eiseválddiiguin sámi kultuvrra, giela ja servodateallima nannemis ja ovddideamis.</p>
</list><p>11.1 Regionála ovttasbargu</p>
<p>Regiovdnaođastus</p>
<p>Gielda- ja ođasmahttinministtar Jan Tore Sanner bovdii Sámedikki, fylkkasátnejođiheddjiid ja ráđđejođiheddjiid čoahkkimii regiovdnaođastusa birra. Sámediggeráđđi válddii ovdan Sámedikki rolla servodatovddideaddjin. Seammás go regiovnnaid rolla servodatovddideaddjin árvvoštallojuvvo, de ferte árvvoštallat galgá go Sámediggi váldit badjelasas stuorát ovddasvástádusa go guoská sámi giela, kultuvrra ja ealáhusaid ovddideapmái. Sámediggi lea gearggus váldit badjelasas dakkár ovddasvástádusa, jus Sámediggi oažžu resurssaid dasa.</p>
<p>Čoahkkin Finnmárkku fylkkagielddain</p>
<p>Sámediggeráđđi ja Finnmárkku fylkkagielda leat čoahkkimis 29.01.16 dohkkehan ođđa doaibmaplána regionála ovttasbargošiehtadussii gaskal Sámedikki ja Finnmárkku fylkkagieldda.</p>
<p>Čoahkkimis digaštallojuvvui ráhkkaneamit ođđa ovttasbargošiehtadussii 2017 ja hástalusat RUP ruđaid oktavuođas.</p>
<p>Romssa fylkkagieldda ovttasbargošiehtadusa ođasmahttin</p>
<p>Sámediggeráđđi ja Finnmárkku fylkkagielda leat álggahan proseassa beliid gaskasaš ovttasbargošiehtadusa ođasmahttimis. Dan oktavuođas čađahit Romssa fylkkasuohkan 26.11.15 árvaluskonferánssa mas sámi ásahusaid, giellaguovddážiid, gielddaid ja eará guoskevaš oassálastiid ovddasteaddjit besse ovddidit árvalusaid dán prosessii. Dát árvalusat leat deaŧalaš vuođđoávnnasin go Sámedikki ja Romssa fylkkasuohkana gaskasaš ovttasbargošiehtadus galgá ođasmahttojuvvot.</p>
<p>11.2 Gieldaođastus</p>
<p>Sámedikki dievasčoahkkin lea meannudan ášši gieldaođastusa birra juovlamánus. Dievasčoahkkinmearrádusas čuožžu earret eará ahte gielddaid konsultašuvdnaovddasvástádus sámi beroštusaid ektui berre mearriduvvot lágas ja ahte Sámediggi vuordá ahte stáhta nanne gielddaid ekonomalaš rámmaid bargui sámi gielain, oahpahusain ja eará bálvalusaiguin sámegillii sámi kulturgelbbolašvuođain. Dievasčoahkkinmearrádus lea sáddejuvvon gielda- ja ođasmahttindepartementii, gielddaide ja eará guoskevaš áššeoasálaččaide. Sámediggeráđđi lea maid oassálastán čoahkkimiidda mas sii bidje ovdan čielggadusa “Gieldaođastus ja sámi beroštusat” ja ovddidedje ja čalmmustahtte sámi áššiid.</p>
<p>11.3 Ovttasbargošiehtadusat</p>
<p>Ovttasbargu Álttá suohkaniin</p>
<p>Sámedikkis lea leamaš oktavuohta Álttá suohkaniin digaštallan dihtii boahtteáiggi ovttasbargošiehtadusa. Sámediggi lea suoidnemánus 2015 sádden evttohusa Álttá suohkaniid masa mii vuordit čuovvoleami. Álttá suohkana sátnejođiheaddji lea vástidan ahte sii áigot dan evttohusa bidjat áššelistii vuosttaš jahkebealis 2016.</p>
<p>12   Sámi ovttasbargu ja riikkaidgaskasaš bargu</p>
<p>Váldomihttomearri</p>
<list><p type="listitem">Álgoálbmogat mearridit iežaset ovdáneami ja sii besset fuolahit iežaset beroštusaid riikkaidgaskasaččat.</p>
</list><p>Sirkumpolára ovttasbargu oahpahusain</p>
<p>Arctic IndigenousEducation Conference 2016 oktavuođas lágiduvvo ministtarčoahkkin njukčamánu 16. b. 2016 dainna áigumušain ahte vuolláičállit ovttasbargošiehtadusa oahpahussuorggis «Memorandum ofUnderstandingonCircumpolarIndigenousEducation» (MoU). Sámediggi čađahii šiehtadallančoahkkima mas evttohus MuO:i digaštallojuvvui Torontos Kanadas ođđajagimánu 27. ja 26. b. Čoahkkimis ledje Sámediggi ja Ruonáeatnama ja Kanada provinssaid ja territoriaid ovddasteaddjit.</p>
<p>Šiehtadallamat lihkostuvve, ja bealit sohpe loahpalaš evttohusa. Ovddasteaddjit leat dál ožžon fárrui  evttohusa maid sii bidjet ovdan iežaset eiseválddiide dohkkeheapmái.</p>
<p>ON nissonfora</p>
<p>Sámediggeráđđi lea ožžon saji ON nissonfora (CSŠ) Norgga sáttagoddái 2016:s. Sámediggi pláne lágideami fáttáin veahkaváldi álgoálbmotnissoniid vuostá New Yorkas CSW vuolde ja Sámedikki presideanta pláne oassálastima.</p>
<p>Álgoálbmogiid máilmmikonferánssa 2014 loahppadokumeantta čuovvoleapmi</p>
<p>Davviriikkalaš čoahkkin lea dollojuvvon álgoálbmogiid máilmmikonferánssa 2014 loahppadokumeantta čuovvoleami birra. Suopma válddii álgaga ja lei čoahkkinlágideaddji. Eará stáhta oassálastit bohte Danmárkkus, Norggas ja Ruoŧas. Álgoálbmogiid bealis oassálaste Inuit Circumpolar Council, Ruonáeatnama ruovttustivra, Sámiráđđi ja min golbma sámedikki. ON bealis oassálasttii čállingoddi Olmmošvuoigatvuođaid allakomiseara bokte. Okta čoahkkima fáttáin lei ON álgoálbmotvuoigatvuođaid áššedovdimekanismma mandáhta ođasmahttin. Nubbi fáddá lei mo ON váldočoahkkima presideanta lea čuovvolan ON proseassa láhčima dasa ahte oažžut johtui bilaterála gulahallama vejolašvuođaid ja vugiid birra mo nannet álgoálbmotásahemiid, dás maiddái sámedikkiid, iehčanas konsultatiiva stáhtusa dain ON-čoahkkimiin mat gusket álgoálbmotáššiide. Boahtteáiggi várás lea deaŧalaš doalahit buori gulahallama gaskal inuihta ja sámi ovddasteami ja davviriikkalaš stáhtaid. Čoahkkimis bohte buorit dieđut viidásat proseassas, ja lei deaŧalaš loahppadokumeantta riikkaidgaskasaš oasi viidásat čuovvoleapmái.</p>
<p>Forum daid álgoálbmogiid várás, mat dárbbašit veahki</p>
<p>Sámediggepresideanttas lei sáhkavuorru 25.01 dan bargobájis mii loahpahii Romssa universitehta Sámi lohkamiid guovddáža áŋgiruššama Foruma oktavuođas daid álgoálbmogiid várás, mat dárbbašit veahki. Dás digaštallojuvvui Norgga veahkkepolitihkka, earenoamážit dan vuođul go jagi 2016 veahkkebušeahtta lea gáržžiduvvon báhtareaddjikriissa geažil Norggas. Presideanta čujuhii sáhkavuorustis dasa ahte son lea ožžon sámi birrasiin máŋga dieđáhusa mat vuorjašuhttet,   go veahkki Láhten-Amerihká álgoálbmogiidda lea unnon, ja Norgga ambassáda Guatemalas lea giddejuvvon. Dan vuođul ságaškuššojuvvui maiddái Sámediggedieđáhus oktiigullevašvuođa ja riikkaidgaskasaš barggu birra.</p>
<p>13   Eará doaibmabijut</p>
<p>Dáruiduhttinpolitihkka, dás maiddái sápmelaččaid lohkan- ja čállingálggat</p>
<p>Sámediggi deaivvadii Gielda- ja ođasmahttindepartemeanttain, Stáhta siviilariektehálddašemiin, ja Bargo- ja sosiáladepartemeanttain dáid áššiid birra: NAV, mas ferte nannet dálá fálaldaga sámegielagiidda, evttohus das ahte nammaduvvo kommišuvdna mii čielggada dáruiduhttinpolitihkka, ja guorahallat vuoiggalašvuođabuhtadusortnega. Čoahkkimis ii mearriduvvon loahpalaš čielggadus, ja áššit čuovvoluvvojit ovddasguvlui. Stáhta siviilariektehálddahus galleda Finnmárkku ovdal 2016 geasi  juohkit dieđuid vuorrasiidda vuoiggalašvuođabuhtadusortnega birra.</p>
<p>Tråante 2017</p>
<p>Tråante 2017 váldolávdegoddi, mas leat mielde sámediggepresideanta, Lulli-Trøndelága fylkka fylkkasátnejođiheaddji ja Tråante sátnejođiheaddji, doalai čoahkkima 14.12.15. Dievasčoahkkinjođiheaddji Jørn Are Gaski oassálasttii maid. Davvi-Trøndelága fylkkasuohkan lea dovddahan ahte sis lea háliidus ja beroštupmi ovttasbargui oassálastima birra Tråante 2017:i, mii lávdegotti mielas lea buorre. Sámediggi áigu čielggadit háliida go Davvi-Trøndelága fylkkasuohkan vuolgit ávvuprošeavtta eaiggádin.</p>
<p>Ávvučalmmusteapmi čađahuvvo miehtá 2017 iešguđet báikkiin Sámis doaibmabijuiguin, prošeavttaiguin ja lágidemiiguin. Prográmma máŋggabealatvuohta čájeha dan govdodaga mii lea sámi kultuvrras, gielas, ealáhusain ja historjjás. Ávvudeami váldočalmmusteapmi galgá leat ávvuvahkus guovvamánu 6.-12. b. 2017 ávvuipmilbálvalusain Nidarosdomenis, gosa Majestehta Gonagas ja Norgga/Ruoŧa/Suoma ja sámi almmolašvuohta bovdejuvvojit.</p>
<p>Prošeakta ozai stáhtadoarjaga dáhpáhusaide/doaimmaide Kulturdepartemeanttas. Ráđđehus ii gávdnan ákka juolludit ruđaid doaimmaide jagi 2016 stáhtabušeahtas, juoga mii min mielas lea sakka šállošahtti. Dan sáhttá dulkot dan láhkai ahte sii háliidit bissehit sámepolitihka ovdáneami. Danne dat buvttiha stuorra hástalusaid bargui ávvudemiin, muhto Sámedikkis lea jáhkku dasa ahte mii ovttas nagodit oažžut áigái árvvolaš čalmmusteami ja sáhttit gaskkustit máhtu sápmelaččaid, sámi kultuvrra ja historjjá birra 100-jagi perspektiivvas 2017:s. Viidáseappot sáddejuvvui ohcan Gielda- ja ođasmahttindepartementii oažžu doarjaga plánemii. Departemeanta ii leat vel vástidan ohcamii.</p>
<p>Váldolávdegottis galgá leat čoahkkin Stuorradikki Gielda- ja hálddašanlávdegottiin 18.02.16 Tråantes gos juhkkojuvvojit dieđut Tråante 2017 birra.</p>
<p>Birrajohtinminta 2017</p>
<p>Norgga Báŋku lea mearridan almmuhit 20-ruvdnosaš birrajohtinmintta erenoamáš deaddilemiin dan oktavuođas go lea 100 jagi dassážiigo vuosttaš sámi riikkačoahkkin lágiduvvui. Sámediggi lea dovddahan ahte birrajohtinmintta sáttasánis galgá leat dát vuolggasadji ja deaddu biddjojuvvot boahtteáigái, mas guovddáš fáddán leat vuoiggalašvuohta, máŋggabealatvuohta, luondu, biras ja resursavuhtiiváldin, vuoigatvuohta gáhttet giela ja kultuvrra, iešmearridanvuoigatvuohta ja vuoigatvuohta dahkat iežas vuoruhemiid.</p>
<p>Čieža válljejuvvon sámi dáiddárat leat bovdejuvvon hábmet evttohusa. Sii leat: Folke Fjällström, Aage Gaup, Rose-Marie Huuva, Annelise Josefsen, Per Isak Juuso, Maret Anne Sara ja Ingunn Utsi. Oassálastit galget geiget bures smihttojuvvon evttohusaid ja sii leat iešalddiset friija evttohit motiivvaid mat čatnasit dáhpáhussii. Sámediggeráđđi lea duhtavaš proseassain, ja háliida rámidit Norgga  Báŋkku ja Sámi Dáiddáriidlihtu dan dáfus. Birrajohtinminta almmuhuvvo 2017:s.</p>
<p>Sámedikki nuoraidpolitihkalaš lávdegoddi (SáNul)</p>
<p>SáNul ovddidii árvalusa jagi 2016 sámediggebušeahta lávdegoddemeannudeapmái.</p>
<p>SáNul oassálasttii čoahkkimii gávpotsámi/nuoraidsámi prošeavtta (Nuorgáv) referánsajovkui Romssas skábmamánu 3. b.</p>
<p>Sámediggeráđđi nammadii juovlamánu ođđa lahtuid ja várrelahtuid Sámedikki nuoraidpolitihkalaš lávdegoddái áigodahkii 2016 – 2017.</p>
<p>SáNul ođđa lahtut leat:</p>
<p>ÁnnáKáisá Partapuoli, jođiheaddji. Sadjásaš, Marion Aslaksen Ravna</p>
<p>Ande Trosten. Sadjásaš, Ronja Larsen</p>
<p>Maja Fjällstrøm. Sadjásaš, Ulrika Snowdon.</p>
<p>Ida Ristiinna Hætta Ophaug. Sadjásaš, Henrik Kristian Atle Olsen.</p>
<p>Jon Christer Mudenia. Sadjásaš, Malene Eriksen.</p>
<p>ÁnnáKájsá Partapuoli lea nammaduvvon SNPL jođiheaddjin.</p>
<p>Čoahkkin Riikaarkiivvain</p>
<p>Sámediggeráđis lei 27.11.15 čoahkkin riikkaarkivárain Inga Bolstad Oslos. Čoahkkimis lei maiddái Sámi arkiiva. Čoahkkima duogážin lea Riikaarkiivva ođđasisorganiseren ja Sámi arkiivva resursadilli. Sámediggeráđđi lea bidjan ovdan mihttomeari dievasčoahkkináššis 010/04 Sámi arkiivva ásaheapmi ja huksen natiovnnalaš ovddasvástádusain sámi arkiivabálvalusain, ja vásiha konstruktiivan proseassa Riikkaarkivárain dán rádjai. sámediggeráđđi áigu čuovvolit konsultašuvdnaproseassa viidáseappot ja doaivu sáhttit geiget bohtosa Sámedikki dievasčoahkkimii.</p>
<p>ST.Dieđáhusa 5 (2015-2016), Sámedikki 2014 doaibma, meannudeapmi</p>
<p>Sámediggi lei das go Stuorradiggi meannudii dieđáhusa ST. 5 (2015 – 2016) Sámedikki 2014 doaimma birra. Digaštallamis válde ovdan muhtun dain áššiin mat leat Sámedikki 2014 jahkedieđáhusas, earret eará konsultašuvdnašiehtadus. Sámediggi namuhii jahkedieđáhusas ahte ráđđehus iežas politihkalaš vuođus čielgasit lea dovddahan ahte konsultašuvdnaortnet galgá bisuhuvvot, muhto dovddastii fuolastuvvama das ahte Sámediggi maŋimus áiggi máŋgga suorggis lea biehttaluvvon oažžumis konsultašuvnnaid dakkár áššiin, mat čielgasit gusket sámi beroštusaide. Muđui lei ášši mii ii leat mielde jahkedieđáhusas, mii čuovui olles digaštallama, namalassii Stuorradikki mearrádus ahte heaittihit Gaske-Nøørjensaemienskovle. Máŋga stuorradiggeáirasa dadje sátnevuorusteaset ahte sii eai leat vel geargan dainna áššiin</p>
<p>Sámi statistihkaid fágalaš guorahallanjoavkku evalueren</p>
<p>30.11.15 geigejuvvui Fágalaš guorahallanjoavkku evalueren Sámediggái. Evaluerema lea čađahan Oxford research Gielda- ja ođasmahttindepartemeantta ovddas. Evalueren lea čađahuvvon 4 dimenšuvnnas, relevánssas, beaktilvuođas ja organiseremis, ulbmilolahusas ja beavttus ja ceavzilvuođas. Evalueren čájeha ahte dárbbašuvvojit guorahallamat mat gokčet ovdáneami áiggi badjel sámi servodagas. Das lea buorre máhttu departemeantta raportaráiddus ja Sámedikkis muhto uhccán dáid organisašuvnnaid olggobealde. Joavkku organiseren lea buorre ja beaktil, ja raportaráidu lea gánnáhahtti. Joavku lea nagodan oažžut beroštumi medias earenoamážit ráiddu almmuheami birra juohke jagi, muhto vejolašvuohta livččii boktit ain eanet beroštumi.</p>
<p>Evalueren buktá máŋga buori evttohusa mo viidáseappot ovddidit fágalaš guorahallanjoavkku ja Sámediggeráđđi áigu dan čuovvolit GOD:in.</p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi váldá Sámediggeráđi dán áigodaga doaibmadieđáhusa.</p>
<p>Sámedikki dievasčoahkkin  -  003/16</p>
<p>Ášši meannudeapmi álggahuvvui  0  2  .  03  .1  6  dii. 09:30.  Jienasteapmi   39 áirasis ledje  3  9   čoahkis.  Dán áššis ii jienastuvvon.  Beavdegirjelasáhusat  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>1.</p>
<p>Aili Keskitalo, áššejođiheaddji</p>
<p>Vibeke Larsen</p>
<p>Mariann Wollmann Magga</p>
<p>Thomas Kappfjell</p>
<p>Aili Keskitalo</p>
<p>2.</p>
<p>Vibeke Larsen</p>
<p>Marie T. N. Aslaksen</p>
<p>Aili Keskitalo</p>
<p>Vibeke Larsen</p>
<p>3.</p>
<p>Aud Marthinsen</p>
<p>Lars Filip Paulsen</p>
<p>Klemet Erland Hætta</p>
<p>Piera Heaika Muotka</p>
<p>Aud Marthinsen</p>
<p>4.</p>
<p>Christina Henriksen</p>
<p>Mariann Wollmann Magga</p>
<p>Henrik Olsen</p>
<p>Christina Henriksen</p>
<p>5.</p>
<p>Láilá Susanne Vars</p>
<p>Ellen Kristina Saba</p>
<p>Mariann Wollmann Magga</p>
<p>Kirsti Guvsàm</p>
<p>Láilá Susanne Vars</p>
<p>6.</p>
<p>Kirsti Guvsàm</p>
<p>Vibeke Larsen</p>
<p>Mariann Wollmann Magga</p>
<p>Kirsti Guvsàm</p>
<p>7.</p>
<p>Stine Marie Høgden</p>
<p>Inger Eline Eriksen</p>
<p>Henrik Olsen</p>
<p>Stine Marie Høgden</p>
<p>8.</p>
<p>Ellinor Marita Jåma</p>
<p>Sandra Márjá West</p>
<p>Silje Karine Muotka</p>
<p>Vibeke Larsen</p>
<p>Ellinor Marita Jåma</p>
<p>9.</p>
<p>Arthur Johan Tørfoss</p>
<p>Aili Keskitalo</p>
<p>Marie T. N. Aslaksen</p>
<p>Hartvik Hansen</p>
<p>Arthur Johan Tørfoss</p>
<p>10</p>
<p>Sandra Márjá West</p>
<p>Henrik Olsen</p>
<p>Sandra Márjá West</p>
<p>11</p>
<p>Lars Filip Paulsen</p>
<p>Aili Keskitalo</p>
<p>Ann-Mari Thomassen</p>
<p>Kirsti Guvsàm</p>
<p>Lars Filip Paulsen</p>
<p>12</p>
<p>Ronny Wilhelmsen</p>
<p>13</p>
<p>Henrik Olsen</p>
<p>14</p>
<p>Hartvik Hansen</p>
<p>15</p>
<p>Viktor Inge Paulsen</p>
<p>16</p>
<p>Mariann Wollmann Magga</p>
<p>17</p>
<p>Aili Keskitalo</p>
<p>18</p>
<p>Silje Karine Muotka</p>
<p>19</p>
<p>Ann-Mari Thomassen</p>
<p>20</p>
<p>Per A. Bæhr</p>
<p>21</p>
<p>Piera Heaika Muotka</p>
<p>22</p>
<p>Thomas Åhren</p>
<p>23</p>
<p>Kirsti Guvsam</p>
<p>Ellinor Marita Jåma, forretningsorden</p>
<p>24</p>
<p>Stein Are Olsen</p>
<p>25</p>
<p>Ann-Mari Thomassen</p>
<p>26</p>
<p>Laila Susanne Vars</p>
<p>27</p>
<p>Ellen Kristine Saba</p>
<p>Aili Keskitalo</p>
<p>DC  - Mearr  ádus  :</p>
<p>Sámediggeráđđi váldá Sámediggeráđi dieđáhusa dán doaibmaáigodagas diehtun.</p>
<p>Ášši meannudeapmi loahpahuvvui 02.03.16 dii. 15:30.</p>
<p>Ášši  004/16</p>
<p>Sámedikki dievasčoahkkin</p>
<p>Gažaldagat Sámediggeráđđái</p>
<p>Ášše  nr.</p>
<p>16/618</p>
<p>Gažaldat  1:   Áir  ras Stine Marie Høgden  ,  B  B  –   Boraspirepolitihkka</p>
<p>Gažaldat  2:  Áirras   Vibeke Larsen,  B  B  –  Vuođđolága 108.§</p>
<p>Gažaldat  3  :   Áirras Laila Susanne Vars, Árja – Álttá-Guovdageainnu duođaštanguovddáš Mázes</p>
<p>Gažaldat 4:   Áir  ra  s  Ronn  y Wilhelmsen  ,  B  B  –  Reaidodivat stáhtii</p>
<p>Gažaldat  5  :   Áirras Marit Kirsten A. Gaup, BB – Divadat boazodoalus</p>
<p>Gažaldat  6  :   Áirras   Hartvig Hansen, Árja – Gulaskuddan rievdadusevttohusa birra mohtorjohtolatnjuolggadusain   (el-sihkelat ja personfievrrideapmi meahcceealáhusain)</p>
<p>Gažaldat  7  :   Áirras Ellinor Marita Jåma, ÅaSG – Tråante 2017</p>
<p>Gažaldat 8:  Áir  ras   inger Eline Eriksen  ,  Árja  –  Čearddalaš vealaheapmi ja givssideapmi sápmelaččain ja vaššicielaheapmi</p>
<p>Sámedikki dievasčoahkkin  -  004/16</p>
<p>Ášši meannudeapmi álggahuvvui  02.03.16  dii. 15  .35  Jienasteapmi  Dán áššis ii jienastuvvon.  Beavdegirjelasáhusat  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Stine Marie Høgden</p>
<p>Silje Karine Muotka</p>
<p>Mariann Wollmann Magga</p>
<p>Inger Eline Eriksen</p>
<p>Stine Marie Høgden</p>
<p>Silje Karine Muotka</p>
<p>Vibeke Larsen</p>
<p>Aili Keskitalo</p>
<p>Vibeke Larsen</p>
<p>Láilá Susanne Vars</p>
<p>Henrik Olsen</p>
<p>Láilá Susanne Vars</p>
<p>Ronny Wilhelmsen</p>
<p>Silje Karine Muotka</p>
<p>Hartvik Hansen</p>
<p>Ronny Wilhelmsen</p>
<p>Silje Karine Muotka</p>
<p>Marit Kirsten Anti Gaup</p>
<p>Silje Karine Muotka</p>
<p>Mariann Wollmann Magga</p>
<p>Ellen Kristina Saba</p>
<p>Arthur Johan Tørfoss</p>
<p>Marit Kirsten Anti Gaup</p>
<p>Silje Karine Muotka</p>
<p>Hartvik Hansen</p>
<p>Thomas Åhrén</p>
<p>Hartvik Hansen</p>
<p>Thomas Åhrén</p>
<p>Ellinor Marita Jåma</p>
<p>Henrik Olsen</p>
<p>Mariann Wollmann Magga</p>
<p>Vibeke Larsen</p>
<p>Ellinor Marita Jåma</p>
<p>Henrik Olsen</p>
<p>Inger Eline Eriksen</p>
<p>Aili Keskitalo</p>
<p>Mariann Wollmann Magga</p>
<p>Inger Eline Eriksen</p>
<p>Aili Keskitalo</p>
<p>DC  - Mearr  ádus  :</p>
<p>Ášši meannudeapmi loahpahuvvui 0  2  .  03  .1  6  dii.  16.3  5</p>
<p>Ášši  005/16</p>
<p>Sámedikki dievasčoahkkin</p>
<p>Ášši  001/16</p>
<p>Plána ja finansalávdegoddi</p>
<p>Sámedikki jahkeraporta 2015</p>
<p>Ášše  nr.</p>
<p>15/5656</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p>SR</p>
<p>Plána- ja finánsalávdegoddi</p>
<p>29.02. – 01.03.16</p>
<p>PFL</p>
<p>Sámedikki dievasčoahkkin</p>
<p>02. – 04.03.16</p>
<p>DC 05/16</p>
<p>Mildosat</p>
<p>Evttohusat ja mearkkašumit   Sámediggeráđi mearrádusárvalus:  Sámedikki 2015 jahkedieđáhus lea dohkehuvvon mildosa 1 vuođul.</p>
<p>Plána ja finansalávdegoddi  -  001/16</p>
<p>PFL  - Mearr  ádus  :</p>
<p>Álggahus:</p>
<p>Sámedikki plána- ja finánsalávdegoddi lea meannudan Sámedikki jahkeraportta 2015.</p>
<p>Mearkkašupmi:</p>
<p>Lávdegotti lahtut Bargiidbellodaga sámediggejoavkkus (BB) Marit Kirsten A. Gaup, Knut Store ja Ronny Wilhelmsen, ovddidedje čuovvovaš mearkkašumi:</p>
<p>Dát lahtut váldet ráđi jahkeraportta 2015 ráđđehussii diehttevassii ja muittuhit ahte Sámelága paragráfa 3 aiddostahttá dan ahte Sámediggi galgá sádde jahkedieđáhusa Gonagassii.</p>
<p>Sámedikki jahkeraporta 2015 lea hábmejuvvon ruhtadandepartemeantta gohččosa vuođul mas sii galget árvvoštallat sihke ulbmilolahusa ja resursageavaheami, seamma láhkai go stáhta hálddašanorgánat ge. Sámediggi lea sámiid álbmotválljen orgána, ii ge stáhta hálddašanorgána. Sámediggi mearrida iežas politihka ja dahká iežas árvvoštallamiid sihke ulbmilolahusas ja resursageavaheamis. Dan dahká Sámediggi sorjjasmeahttumit das guđe mihttomearit stáhtas lea iežas politihkas. Sápmelaččaide álbmotjoavkun dát lea deaŧalaš oassi Vuođđolága paragráfa 108 ja sámi iešmearrideami čuovvoleamis.</p>
<p>Sámedikki iešmearrideapmi ja iehčanas sajádat lea deaŧalaš ii ge dat galgga geahnohuvvot dakko bokte ahte doaibmat departemeantta ja ráđđehusa ulbmilolahusa ja resursageavaheami árvvoštallama vuođul. Dáidda lahtuide dat lea váttisvuohtan go min iešmearrideapmi sáhttá geahnohuvvot ráđđehusa raporterengáibádusaid geažil, ja ahte dát nannejuvvo mearrádusaiguin Sámedikki dievasčoahkkimis.</p>
<p>Dát lahtut registrerejit ahte 2015:s leat 31 ášši konsultašuvnnaid oktavuođas almmá dan haga ahte dat boahtá čielgasit ovdan jahkeraporttas. Dáin konsultašuvnnain leat 7 hilgojuvvon, nu ahte 2015:s ledje 24 konsultašuvnna mat ledje juogo dieđihuvvon, loahpahuvvon dahje ain čađahuvvomin. Dát lahtut oaivvildit dan ahte ráđđehus organisere eret konsultašuvdnageatnegasvuođa. Dát lea dohkkemeahttun sámepolitihkalaš ovdáneapmi.</p>
<p>Dát lahtut oidnet dan ahte jahkeraporta dieđiha iešguđet surggiin Osis 3 – Jagi doaimmat ja bohtosat. Jahkeraporta dieđiha ja válddaha Sámedikki doaimma hálddahuslaš vuogi mielde. Dát lahtut oidnet dan ahte politihkalaš vuordámušat ja gáibádusat váilot, dan oaivvildit dát lahtut ahte eai čuovvoluvvo Sámedikki sajádagas iehčanas álbmotválljen orgánan.</p>
<p>Dát lahtut oaivvildit ahte sámediggeráđđi galggašii ovddidit jahkedieđáhusa dievasčoahkkima meannudeapmái, ja ahte dat sáddejuvvo gonagassii. Viidáseappot lei ráđđi sáhttit dievasčoahkkima jahkedieđáhusa vuođul ráhkadit jahkeraportta gokčan dihtii ráđđehusa raporterendárbbu.</p>
<p>Lávdegotti lahttu Ovddádusbellodagas Aud Marthinsen ovddidii čuovvovaš mearkkašumi  :</p>
<p>Suorggis suorgái eahpelihkostuvvá Sámediggi oažžut čađa iežas oainnu konsultašuvnnain nationála eiseválddiiguin. Raporttat “Sámi logut muitalit” čájehit ahte dakkár deaŧalaš surggiin go giella ja kultuvra, lea ovdáneapmi leamaš áibbas nuppe guvlui das maid Sámediggi ieš lea sávvan ja mearridan. Dan vuođul ferte jearrat lea go Sámediggi rivttes reaidu dasa ahte gáhttet sámi giela, kultuvrra, historjjá ja árbevieruid.</p>
<p>Dát lahttu registrere ahte Sámediggi lea dušše 40-45 duohta ášši meannudan juohke jagi. Dasa geavahuvvo 30 miljon ruvnno dušše politihkalaš meannudeapmái. Geavadis dat mearkkaša ahte juohke ášši máksá vearromáksiide sullii 650 000 ruvnno. Lassin dasa ahte dušše Sámedikki doaibma muđui máksá lagabui 111 miljovnna, dan oktiibuot 434 miljon ruvnnus maid Stuorradiggi juolluda Sámediggái.</p>
<p>Dát lahttu registrere ahte doaibmabidjoeaiggádiid golut báikediđoštallamiid oktavuođa mannanjagi lei šiega 5 miljon ruvnno. Dát lahttu oaivvilda ahte go almmolaš eiseválddit gáibidit diđoštallamiid ja iskkademiid, de berre almmolašvuohta máksit goluid ieš, ii ge noađuhit eanaeaiggádiid ja doaibmabidjoeaiggádiid dainna. Beroškeahttá das leš dal doaibmabidjoeaiggát NČE, gielda vai priváhta.</p>
<p>Dát lahttu lea maid sakka fuolastuvvan Sámedikki vuostecealkinvuoigatvuođa geažil areálaáššiin, kulturmuitolága ja plána- ja huksenlága olis. Dat lea hui unohas ja báikkálaš demokratiija ja gielddaid iešstivrema rihkkun.</p>
<p>Ovttasbargošiehtadusat/-julggaštusat čájehit ahte gielddat nagodit ieža addit sápmelaččaide dan fálaldaga maid sii jearahit.</p>
<p>Dakkár áidnalunddot sámi ealáhusas go boazodoalus, lea Sámedikki hui uhccán váikkuhanfápmu.</p>
<p>Dát lahttu lea guhká oaivvildan ahte ILO-konvenšuvdna 169 ii leat guoskevaš reaidu dasa ahte heivehit sápmelaččaid ja dážaid gaskavuođa min riikkas. Sihke sámi ja dáža jurddašeamis adnojuvvo divrrasin dat mii min mielas lea govttolaš ja vuoiggalaš, danne ii galgga goappáge joavkku vealahit giela ja čearddalašvuođa geažil. Dát lahttu oaivvilda ahte prinsihpalaš vuođu geažil ferte Norga luohpat ILO-konvenšuvnna 169, ja maiddái vuosttaldit eará konvenšuvdna- ja šiehtadusevttohusaid mat leat mielde vuođđudeamen ja viiddideamen sierraortnegiid álbmoga sámi oassái, ovdamearkka dihtii davviriikkalaš sámekonvenšuvnna.</p>
<p>Evttohus:</p>
<p>Árvalus Norgga sámiid riikasearvvis (NSR) Kirsti Guvsám, Anita P. Ravna, Laila Nystad, Piera Heika Muotka ja Viktor Inge Paulsen, Árja lahtus Laila Susanne Vars, Olgešbellodaga lahtus Ellen Kristine Saba ja Åarjel-Saemiej lahtus Ida Marie Bransfjell, Ovddádusbellodaga lahtus Aud Marthinsen ja Nordkalottfolket lahtus Toril Bakken Kåven  :</p>
<p>1. evttohus</p>
<p>Lasáhus 4.oassái – doaimma stivren ja dárkkisteapmi. Ođđa teakstaoassi ovdalii maŋimus teakstaoasi.</p>
<p>Riikarevišuvdna lea revideren Sámedikki 2015 jahkerehketdoalu, ja konkludere ahte eai dovdda áššiid mat muitalivčče ahte Sámedikki geavaheapmi juolluduvvon ruđain ja Sámedikki jahkerehketdoallu spiehkastivččii hálddahuslaš ekonomiijastivrema mearrádusain.</p>
<p>Lávdegotti evttohus:</p>
<p>Lávdegottis eai leat eanet mearkkašumit dahje evttohusat ja ávžžuha Sámedikki mearridit čuovvovaččat:</p>
<p>Sámediggi doarju muđui Sámediggeráđi mearrádusárvalusa.</p>
<p>Sámedikki dievasčoahkkin  -  005/16</p>
<p>Doarju plána- ja finánsalávdegotti mearkkašumi: Sámit lulde, áirasa Marie Therese N. Aslaksen bokte.</p>
<p>Evttohus 2 - Bargiidbellodat Áirras Ronny Wilhelmsen bokte</p>
<p>Sámedikki jahkeraporta 2015</p>
<p>Ášši sáddejuvvo ruovttoluotta ráđđái, ja ráđđi ovddida Sámedikki jahkedieđáhusa dievasčoahkkimii nu mo lea válddahuvvon Sámelága 1-3. paragráfas.</p>
<p>Evttohus 3 - Áirasa Laila Susanne Vars Árja sámediggejoavku, man doarju Olgešbellodat Lars Filip Paulsen bokte</p>
<p>Sámedikki jahkeraporta 2015</p>
<p>Evttohus rievdadit dokumeantta namahusa, namahusas “Jahkeraporta 2015” namahussii “Sámedikki jahkeraporta 2015”.</p>
<p>Lasseteaksta Sámediggeráđi árvalussii, buot evttohusat bohtet lassin ráđi árvalussii  :</p>
<p>1.2  Sámegiela rámmaeavttut</p>
<p>Ođđa cealkka maŋŋá nuppi teakstaoasi vuosttaš cealkaga  :</p>
<p>«E  aktun dasa ahte  Sámi giellagáldu  galgá sáhttit leat ulbmillaš ortnet dasa ahte gáhttet ja ovddidit sámi gielaid, lea ahte davviriikkalaš stáhtat ovttas leat mielde ruhtadeamen ásahusa bistevaččat.”</p>
<p>Ođđa nubbi teaksatoassi  :</p>
<p>«S  ámediggi oidná dárbbu dasa ahtedavviriikkaid ráđđehusaid áŋgiruššan doarjumin sámegielaid gáhttema ja ovddideami, nannejuvvo ja koordinerejuvvo buorebut go dál. Buot sámegielat lea mielde UNESCO áitojuvvon gielaid listtas, ja nationálastáhtat leat geatnegahttojuvvon čađahit doaibmabijuid nationála dásis sihkkarastin dihtii sámegielaid boahtteáiggi. Sámediggi oaidná ahte nationála doaibmaplánat sámegielaid várás davviriikkain, berrešedje buohtalastojuvvot ja giellaealáskahttin-, -ovddidandoaimmaid berrešii geahččat rájáidrasttideaddji perspektiivvas ja gudnejahtidettiin Sámedikki iešmearrideami sámegielaid badjel.”</p>
<p>1.4  Sámegiela geavaheapmi</p>
<p>Ođđa guokte maŋimus teakstaoasi  :</p>
<p>«S  ámediggi čujuha dasa ahte lea leamaš riikkaidgaskasaš fuomášupmi sámegiela geavaheami iešguđet beliid oktavuođas Norggas. ON Nállevealahanlávdegoddi lea iežas rávvagiin Norgga ráđđehussii 2011:s cuiggodan sámi dulkkaid ja dulkonbálvalusa váilli dearvvašvuođasuorggis ja riektelágádusas dakkár suorgin mas nationála eiseválddit fertejit čađahit sierra doaibmabijuid. Viidáseappot oaidná Sámediggi dárbbu buoret statistihkalaš vuđđui árvvoštallat ulbmilolahusa sámi giellapolitihkas, dás maiddái sihke kvantitatiiva ja kvalitatiiva statistihka.”</p>
<p>“Sámi oktasaš identitehta čatnasa sámi searvevuhtii, oktasaš sámi kultuvrralašgovastagaide ja oppasámi áddejupmái das mii sápmelašvuohta lea rastá nationálastáhtaid rájáid.Dat čatnasa maiddái sápmelaččaid stáhtusii álgoálbmogin ja min ovddasvástádussii sihkkarastimis ja ovddideamis min gielaid boahtteáiggi. Sámi giela, kultuvrra ja sámi servodagaid gáhtten ja ovddideapmi sápmelaččaid iežaset eavttuid vuođul mearkkaša ahte sámegielaid stáhtusa ferte nannet. Giela mearkkašumi geažil identitehtamearkan lea deaŧalaš ahte eanebut besset oahppat sámegiela.”</p>
<p>2.1  Čielgasat ovddasvástádussámi kultuvrras</p>
<p>Ođđa maŋimus teakstaoassi  :</p>
<p>«S  ámediggi oaivvilda ahte dárbbašuvvo nannet kulturpolitihka nationála sámepolitihkas, mas deaŧalaš sámi kulturpolitihkalaš prošeavttat ožžot dan doarjaga mii dárbbašuvvo dasa ahte gáhttet ja viidáseappot ovddidit sámi kulturovdanbuktimiid máŋggabealatvuođa. Sámediggi oaivvilda ahte dakkár nannen kultursuorggis eaktuda ahte stáhta eiseválddit ovttasráđiid Sámedikkiin gávdnet ođđa vugiid mo buohtalastit kulturpolitihka. Sámediggi čujuha dasa ahte ovddeš nationála kulturnannemat uhccán leat boahtán sámi kultuvrii ávkin  .»</p>
<p>2.3 S  ámi kulturásahusat</p>
<p>Ođđa maŋimus teakstaoassi  :</p>
<p>«S  ámediggi háliida eanet deattuhuvvot iešguđet sámi kulturásahusaid ovddidandárbbuid, nu ahte dat sáhttet ovdánit iežaset eavttuid vuođul ja leat mielde bisuheamen kulturmáŋggabealatvuođa Sámis. Sámediggi oaivvilda ahte sámi kulturásahusaid dárbbut váldojuvvojit menddo uhccán vuhtii guovddáš kulturpolitihkalaš nannemiid dahje áŋgiruššamiid oktavuođas. Dán berre čoavdit Sámedikki ja departemeantta gaskasaš konsultašuvnnaid bokte, ja dan bokte ahte árjjalaččat váldit mieldesámi kulturásahusaid go ráđđehus pláne ođđa kulturpolitihkalaš áŋgiruššamiid  .»</p>
<p>2.4 S  ámi valáštallan</p>
<p>Ođđa maŋimus teakstaoassi  : «S  ámediggi oaidná dan dárbbu mii sámi valáštallamis lea eanet kultuvrralaččat heivehuvvon valástallanarenaide ja rusttegiidda, dát guoská erenoamážit dakkár sámi valáštallansurggiide nu go heargegilvvohallamiidda mat guhká leat dárbbašan heivehuvvon valáštallanrusttegiid.  »</p>
<p>Kapi  h  t  a  l 4:</p>
<p>Ođđa maŋimus cealkka maŋimus teakstaoassái  :</p>
<p>«S  ámediggi háliida ahte sámi mánát galget lága bokte oažžut vuoigatvuođa sámi mánáidgárdefálaldahkii  .»</p>
<p>Kapi  h  t  a  l 8:</p>
<p>8.1  Areálahálddašeapmi</p>
<p>Ođđa cealkagat maŋimus teakstaoassái  :</p>
<p>«S  ámediggi vásiha ahte sámi meahccegeavaheapmi ja dakkár luonddugeavaheami ovddideapmi lea ráddjejuvvon dakkár lágaid geažil mat uhccán váldet vuhtii sámi meahccegeavaheddjiid dárbbuid. Lágat mohtorjohtolaga birra meahcit hehttejit ceavzilis árbevirot ávkkástallama. Sámediggi oaidná máŋga vejolašvuođa čoavdit dán hástalusa, earret eará dakko bokte ahte láhkaásahus mohtorjohtolaga birra meahcis ođasmahttojuvvo nu ahte dat buorebut fuolaha báikkálaš olbmuid dárbbuid ja sin vuoigatvuođa beassat doaimmahit árbevirolaš meahccegeavaheami ja ávkkástallama. Sámediggi oaidná dárbbu nannet sámi meahccegeavaheami ja ávkkástallama riektesuodjalusa  .»</p>
<p>Kapi  h  t  a  l 11.1</p>
<p>Ođđa maŋimus teakstaoassi  :</p>
<p>«S  ámediggi oaidná ahte ovttasbargošiehtadusat gielddaiguin sáhttet leat ávkkálaččat dasa ahte čađahit sámepolitihka gielddadásis, ja oaidná ahte dakkár šiehtadusat maiddái sáhttet lea reaidun dasa ahte čađahit nationála sámepolitihka báikkálaččat  .»</p>
<p>12.1  Riikkaidgaskasaš bargu</p>
<p>Ođđa maŋimus cealkka nuppi teakstaoassái  :</p>
<p>«Norg  a galgá hábmet doaibmaplána dasa ahte čuovvolit máilmmikonferánssa loahppadokumeantta. Sámediggi bidjá vuođđun dan ahte doaibmaplána hábmejuvvo konsultašuvnnaid bokte Sámedikkiin  .»</p>
<p>Ášši meannudeapmi álggahuvvui  03  .03.16 dii. 09:00  .   Jienasteapmi  39 áirasis ledje  38   čoahkis. Jienasteapmi dahkkojuvvui čuovvovaš vuogi mielde:</p>
<list><p type="listitem">Evttohus 2 hilgojuvvui 26 jienain 1  2  jiena vuostá  .</p>
<p type="listitem">Evttohus 1 mearriduvvui 26 jienain 12 jiena vuostá.</p>
<p type="listitem">Evttohus 3  mearriduvvui 25 jienain 13 jiena vuostá.</p>
<p type="listitem">Pl  ána- ja finánsalávdegotti ráva mearriduvvui 28 jienain 10 jiena vuostá.</p>
</list><p>Beavdegirjelasáhus  Dán áššis ii ovddiduvvon beavdegirjelasáhus.</p>
<p>Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>1.</p>
<p>Piera Heaika Muotka, áššejođiheaddji</p>
<p>2.</p>
<p>Ronny Wilhelmsen</p>
<p>Piera Heaika Muotka</p>
<p>Kirsti Guvsàm</p>
<p>Anita P. Ravna</p>
<p>Ronny Wilhelmsen</p>
<p>3.</p>
<p>Kirsti Guvsàm</p>
<p>Lars Filip Paulsen</p>
<p>Jørn Are Gaski</p>
<p>Kirsti Guvsàm</p>
<p>4.</p>
<p>Aud Marthinsen</p>
<p>Piera Heaika Muotka</p>
<p>Ellen Kristina Saba</p>
<p>Marie T. N. Aslaksen</p>
<p>Aud Marthinsen</p>
<p>5.</p>
<p>Láilá Susanne Vars</p>
<p>Piera Heaika Muotka</p>
<p>Ellen Kristina Saba</p>
<p>Kirsti Guvsàm</p>
<p>Láilá Susanne Vars</p>
<p>6.</p>
<p>Lars Filip Paulsen</p>
<p>Láilá Susanne Vars</p>
<p>Kirsti Guvsàm</p>
<p>Jørn Are Gaski</p>
<p>Lars Filip Paulsen</p>
<p>7.</p>
<p>Yvonne-Marie Miniggio</p>
<p>Inger Eline Eriksen</p>
<p>Yvonne-Marie Miniggio</p>
<p>8.</p>
<p>Sandra Márjá West</p>
<p>9.</p>
<p>Mariann Wollmann Magga</p>
<p>Piera Heaika Muotka</p>
<p>Láilá Susanne Vars</p>
<p>Lars Filip Paulsen</p>
<p>Mariann Wollmann Magga</p>
<p>10</p>
<p>Anita P. Ravna</p>
<p>11</p>
<p>Ida Marie Bransfjell</p>
<p>12</p>
<p>Toril Bakken Kåven</p>
<p>13</p>
<p>Viktor Inge Paulsen</p>
<p>14</p>
<p>Láilá Susanne Vars</p>
<p>15</p>
<p>Ann-Mari Thomassen</p>
<p>16</p>
<p>Laila Nystad</p>
<p>17</p>
<p>Marie T. N. Aslaksen</p>
<p>18</p>
<p>Piera Heaika Muotka</p>
<p>DC  - Mearr  ádus  :</p>
<p>Sámedikki 2015 jahkedieđáhus lea dohkehuvvon mildosa 1 vuođul.  Ášši meannudeapmi loahpahuvvui 03.03.16 dii. 11.10.</p>
<p>Ášši  006/16</p>
<p>Sámedikki dievasčoahkkin</p>
<p>Ášši  001/16</p>
<p>Ealáhus- ja kulturlávdegoddi</p>
<p>Ruvkedoaibma Nussiris ja Gumppenjunis</p>
<p>Ášše  nr.</p>
<p>14/1381</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p>19.01.16</p>
<p>SR 010/16</p>
<p>Ealáhus- ja kulturlávdegoddi</p>
<p>29.02. – 01.03.16</p>
<p>EKL</p>
<p>Sámedikki dievasčoahkkin</p>
<p>02. – 04.03.16</p>
<p>DC 06/16</p>
<p>Mildosat</p>
<p>Evttohusat ja mearkkašumit   Sámediggeráđi mearrádusárvalus:  Sámediggi konstatere ahte negatiivvalaš váikkuhusat oktiibuot leat nu stuorrá guolástussii, boazodollui, birrasii, ja sámi kultuvrii ja servodahkii ahte ii sáhte ásahuvvot ruvkedoaibma Nussiris ja Gumpenjunis Riehpovuonas. Sámediggi bivdá Nussir ASA ja Ráđđehusa bidjat mearrideaddji deattu birrasa vuhtii váldimii, dálá ceavzilis ealáhusaide ja sámi kultuvrii ja servodahkii, ja bisseha ruvkedoaibmaplánaid viidáseappot, dahje ii atte lobi dán ruvkedoaimma ásaheapmái.</p>
<p>Ealáhus- ja kulturlávdegoddi  -  001/16</p>
<p>EKL  - Mearr  ádus  :</p>
<p>Álggahus</p>
<p>Sámedikki ealáhus- ja kulturlávdegotti lea gieđahallan ášši 6/16 Ruvkedoaibma Nussiris ja Gumppenjunis.</p>
<p>Gielda- ja ođasmahttindepartemeanta dohkkehii 20.03.2014 regulerenplána Gumpenjunnái ja Nussirii. Birasdirektoráhta attii lobi doaimmaide nuoskkidanlága vuođul 15.01.2016.</p>
<p>Ealáhus- ja kulturlávdegotti evttoha čuovvovaččat:</p>
<p>Mearkkašumit</p>
<p>Mearkkašupmi Nordkalottfolket áirasis Kjetil Romsdal:</p>
<p>Nussir lea stuorra ruvkeprošeakta, mas lea vejolašvuohta ollu bargosajiide ealáhuslaččat geafes gielddas, ja gos stuorra oassi álbmogis leat mearrasámit. Dán muttos stuorra ruvkeprošeakta sáhtášii addit positiiva oalgeváikkuhusaid gildii, nugo bargosajiid ja vearrodietnasiid. Seammás leat mii oaidnán ahte ruvkeindustriija lea dakkár ealáhus mii sorjá hui ollu konjunktuvrras, ja dietnasat sáhttet fáhkka geahppánit dan geažil go metállahattit máilmmimárkanis sakka rievddadit. Dasa lassin leat dát industriijaásaheamit mas hui hárve leat báikkálaš dahje nationála eaiggádat, danne go investerengolut ja riska leat stuorrát.</p>
<p>Nussira várás lea addojuvvon mearrarádjolohpi, mii addá ollu váikkuhusaid vutnii doaibmaáigodagas. Hui unnán riikkat máilmmis dohkkehit mearraráju, ja Nordkalottfolket imašta go Norga addá diesa lobi.</p>
<p>Mii oaidnit ahte stáhta gáibida nu ahte measta eai oppanassiige leat luoitimat oljosuorggis, muhto de biddjojuvvojit seammás unnán gáibádusat ruvkeindustriija luoitimiidda. Ságastallojuvvo dan birra man ollu lea lohpi luoitit, muhto ii dan birra movt garvit mirkkolaš kjemikálaid geavaheami. Dát ii leat  oiddolaš, ja addá signálaid das ahte ii váldojuvvo duođas ahte sihke kjemikálaid geavaheamis ja girdisáddos ruvkeindustriija oktavuođas sáhttet leat stuorra váikkuhusat meara ekologalaš vuogádahkii.</p>
<p>Báikkálaš demokratiija lea, ja galgá leat nanus Norggas. Fálesnuori gielda lea mearridan ahte sii leat mielas ruvkeindustriijai nugo lea hábmejuvvon. Sii árvvoštallet servodatlaš ovdamuniid deaŧaleabbon go daid vejolaš negatiiva váikkuhusaid luoitimiin.</p>
<p>D  án áiras mielas lea dát prinsihpalaš vihkkehallan báikkálaš demokratiija ja vuonaid gozihandárbbu gaskka, ja biehttalit mearraráju mii nuoskkida vuonaid. Orru imaš go ii sáhte gáibidit ruvkeindustriijas measta ii oppage luoitimiid, nugo dahkkojuvvo oljoindustriija ektui ránnjágielddas Hámmárfeasttas. Nordkalottfolket háliida čuoččuhit ovdagihtii várrugas prinsihpa mas ceavzilis ekologiija ja biologalaš girjáivuohta Riehpovuonas galgá mannat ovddabeallái ruvkedoaimma mas sáhttet leat stuorra negatiivvalaš váikkuhusat.</p>
<p>Dát áirras háliida suodjalit vuonaid ja dássedettolaš ekologiija boahtteáiggi sohkabuolvvaide, ja oaivvilda ahte go eai dáhto bidjat gáibádusat eai oppa luoitimiidda ruvkeindustriijas, de lea váttis leat positiiva ruvkeindustriija ovddideapmái Nussiris ja Gumpenjunis.</p>
<p>Evttohusat</p>
<p>Ođđa teakstaoassi maŋŋil vuosttaš teakstaoasi</p>
<p>Evttohus Árja lahtus Inger Eline Eriksen, dáloniid listtu lahtus Nils Anders Rasmus ja Johttisápmelaččaid listtu lahtus Per A. Bær:</p>
<p>1.evttohus</p>
<p>Sámediggi oaivvilda ahte gávdno doarvái máhttu dan birra ahte ruvkebázahusaid rádjamis merrii leat hui negatiivvalaš váikkuhusat biologalaš girjáivuhtii ja lagaš čázádagaide, guollenáliide ja váikkuha hui negatiivvalaččat čáhcekvalitehtii, ja guolástussii ja mearrageavahussii. Ruvkebázahusaid luoitin vuonaide ii dávis riikkaidgaskasaš geatnegasvuođaiguin maidda Norga lea čadnon, earret eará čáhcedirektiivva mielde. Dasa lassin rihkku dat njuolga ”ovdagihtii várrugas” prinsihpa.</p>
<p>Evttohus Árjas ja Dáloniid listtus:</p>
<p>2. evttohus</p>
<p>Ortnet vuođđuduvvá boarásmuvvan teknologiijai mas eahpesihkarvuohta vejolaš negatiivvalaš váikkuhusain ja riskkas bissovaš vahágiid ektui luondduvalljodagas iešalddis bealušta ahte ii addit lobi dákkár bázahusrádjamii. Sámediggi oaivvilda ahte árvvut vuonas leat menddo deaŧalaččat ahte daid bilidit oanehis áiggi ealáhusberoštumiid dihte ja guhkes áiggi ealáhusberoštumiid goaridemiin mat leat guolástus, mearrageavaheapmi ja sámi lotnolasealáhusat. Sámediggi čujuha ahte buhtes mearra, buhtes vuonat leat eaktun mearrabiebmobuvttadeapmái guhkes áiggi ceavzilis ealáhussan mii galgá sihkkarastit árvoháhkama dalle go oljoruvnnut vátnugohtet. Máhttu mii mis lea bissovaš ja njulgekeahtes vahágiid birra ovddeš ruvkeindustriijaluoitimiin ferte maiddái deattuhuvvot sakka.</p>
<p>Evttohus Árjas:</p>
<p>3.evttohus</p>
<p>Dán vuođul lea Sámediggi prinsihpalaččat vuostá ahte Norggas galgá leat lohpi rádjat merrii bázahusaid. Sámediggi gáibida ahte gažaldahkii mearradeponiija birra addo prinsihpalaš ja politihkalaš meannudeapmi nationála dásis. Ovdal go plánejuvvo ruvkedoaibma ja bázahusaid luoitin merrii sámi guovlluin, de lea dárbbašlaš oažžut ovdagihtii dieđihuvvon miehtama Sámedikkis, vuoigatvuođaoamasteddjiin ja álgoálbmotberoštumiin maidda plánat čuhcet.</p>
<p>Evttohus Árjas ja Dáloniid listtus:</p>
<p>4.evttohus</p>
<p>Sámediggi čujuha ahte Stuorradiggi mearridii ođđa minerálalága 2009:s almma Sámedikki miehtama dasa Sámedikkis lea ain dakkár áddejupmi ahte minerálaláhka ii ollašuhte stáhta álbmotrievttálaš geatnegasvuođaid sámiid guovdu. Sámediggi oaidná ahte gustovaš láhkadagus ii atte einnostanvejolašvuođa buot beliide ja vejolašvuođa árbevirolaš ja ođđa ealáhusaide ovttas eallit.</p>
<p>Evttohus Árjas ja Dáloniid listtus:</p>
<p>5. evttohus</p>
<p>Sámediggi bivdá ahte Sámediggeráđđi heaittiha intenšuvdnašiehtadusaid mat leat dahkkojuvvon Arctic Gold AB:in ja Nussir ASA:in, dan vuođul go árbevirolaš sámi ealáhusbargit ja báikkálaš sámi vuoigatvuođaoamasteaddjit eai ollásit doarjjo dáid intenšuvdnašiehtadusaid.</p>
<p>Evttohus Árjas ja Dáloniid listtus:</p>
<p>6.evttohus</p>
<p>Sámediggi bivdá Sámediggeráđi oažžut sadjái bissovaš konsultašuvdnarámmadahkosa sámi vuoigatvuođaoamasteddjiiguin, árbevirolaš ealáhusbargiiguin ja eará guovddáš sámi beroštumiiguin iešguđege lágan duohtadanproseassain. Konsultašuvdnaortnet ferte vuođđuduvvot álbmotrievttálaš standárddaide, álgoálbmotrievttálaš ja olmmošvuoigatvuođalaš instrumeanttaide. Dát bargu sáhttá dahkkot oassin Sámedikki geahčadeamis minerálabagadusa.</p>
<p>Evttohus Ovddádusbellodagas</p>
<p>7.evttohus</p>
<p>Boahtá Sámediggeráđi mearrádusárvalusa sadjái:</p>
<p>Sámediggi áigu čađahit ealáhuspolitihka mii movttiidahttá eanet ovdáneapmái ealáhusain main leat historjjálaš ja lunddolaš ovdamunit Norggas.</p>
<p>Norgga ealáhusat fertejit viidásetovddiduvvot natiovnna luondduresurssaid vuođul. Leat guhkes árbevierut das ahte luondduriggodagat gullet buohkaide, ja materiálalaš riggodagat šaddet go fitnodagat mat váldet ovddasvástádusa buriid konsešuvdnalobiiguin ja jierpmálaš doaimmahemiin, ávkkástallet luondduriggodagain. Sámediggi doarju ain nationála dárkuma luondduriggodagain vai sihkkarastá bargosajiid, váldokantuvra ja ovdánahttinbargu bisuhuvvo Norggas. Seammás oaidná Sámediggi ahte Norga eanet ja eanet diktá priváhta fitnodagaid gilvalit stáhtalaš fitnodagaiguin nu ahte luondduresurssat reidejuvvojit dain fitnodagain mat leat buoremusat, ii dušše dain maid almmolašvuohta eaiggáda.</p>
<p>Norggas lea desentraliserejuvvon ealáhusgovva. Stuora oassi árvoháhkamis lea olggobealde guovddáš guovlluid. Oppalaš rámmaeavttuid bokte ferte heivehuvvot nu ahte árvoháhkan maiddái sáhttá čađahuvvot boaittobealbáikkiin, ja ahte dienas bisuhuvvo doppe gos dat ráhkaduvvo.</p>
<p>Suohkanat mat láhčet dili ealáhusovdáneapmái, berrejit oažžut ávkki das fitnodatvearu bokte. Dát berre dáhpáhuvvat nu ahte eai buot ruđat fitnodatvearus mana dan suohkanii gos váldokantuvra lea, muhto gorálaččat rievttes oassi boahtá dan suohkanii gos árvoháhkan duođas dáhpáhuvvá.</p>
<p>Muhtin deháleamos hástalusain ealáhusaide boaittobealbáikkiin, leat johtalushástalusat. Gálvvuid fievrrideapmi ostiide ja márkaniidda lea stuora hástalus dađi guhkkelis eret boahtá dehálaš hámmaniin ja gávpogiin Norggas. Danin lea dárbu hukset eanet luottaid ja buoridit infrastruktuvrra miehtá riika.</p>
<p>Sámediggi oaidná ahte obbalaš heajut váikkuhusat guolásteapmái, boazodollui, birrasii, sámi kultuvrii ja servodahkii eai leat nu stuorrát ahte ii sáhte álggahit ruvkedoaimma Nussirii ja Gumpenjunnái Riehpovuonas. Sámediggi doarju danin ahte ásahuvvojit ruvkedoaimmat dáidda guovlluide.</p>
<p>Lávdegotti ávžžuhus:</p>
<p>Lávdegottis eai leat eanat mearkkašumit dahje evttohusat ja ávžžuha Sánedikki mearridit čuovvovaččat:</p>
<p>Sámediggi doarju muđui sámediggeráđi mearrádusárvalusa.</p>
<p>Sámedikki dievasčoahkkin  -  006/16</p>
<p>Mearkkašupmi - NSR-NSR/SÁB Áirras Beaska Niillas bokte, maid dorjot Johttisámi lista áirasa Per A. Bæhr bokte, Árja áirasa Láilá Susanne Vars bokte, ÁaSG áirasa Ellinor Marita Jåma bokte.</p>
<p>Sámedikki intenšuvdnašiehtadusaid heittiheapmi</p>
<p>S  ámediggi gávnnaha ahte eai leat ollašuhttojuvvon Sámedikki ja Nussir ASA gaskasaš intenšuvdnašiehtadusaid eavttut, gč. ášši 21/10. Sámi vuoigatvuođaeaiggádat eai leat miehta dáidda šiehtadusaide, ja jagi 2009 minerálaláhka ii ollašuhtet Norgga álbmotrievttálaš geatnegasvuođaid.</p>
<p>Dálá intenšuvdnašiehtadusat heaittihuvvojit dalán. Sámediggi ii sáhte dahkat intenšuvdnašiehtadusaid priváhta, gávppálaš áššeoasálaččaiguin jus guoskevaš vuoigatvuođaeaiggádat eai leat miehtan dasa.</p>
<p>Mearkkašupmi - Áirras Lars Filip Paulsen (Evttohus 8 rievdaduvvon mearkkašupmi), Olgešbellodaga sámediggejoavkku, maid dorjot, Johttisámi lista áirasa Per A. Bæhr bokte, Árja áirasa Láilá Susanne Vars bokte, Sámit lulde áirasa Marie Therese N. Aslaksen bokte, ÅaSG áirasa Ellinor Marita Jåma bokte, Nordkalottfolket áirasa Toril Bakken Kåven bokte, NSR-NSR/Sáb áirasa Kirsti Guvsám bokte ja Bargiidbellodaga sámediggejoavku áirasa Mariann Wollman Magga bokte.</p>
<p>Sámediggi áigu bargat dan ala ahte riikkadásis ráhkaduvvojit ođđa rámmat minerála- ja báktedoaimma várás. Rámmaide galgá gullat álgoálbmotriekti, etihkalaš standárddat, birrasa vuhtiiváldin, boazodoalu vuhtiiváldin, sosiála ja kultuvrralaš vuhtiiváldimat ja gealbudeapmi  .</p>
<p>Mearkkašupmi - NSR-NSR/SÁB Áirras Tor Gunnar Nystad bokte, maid Árja Láilá Susanne Vars bokte doarju.</p>
<p>Gielddus merrii gurret bázahusaid</p>
<p>Vuonaide gurret ruvkebázahusaid lea hui vahágin bodnešattuide ja ekovuogádahkii mearas ja ábis. Havforskningsinstituttet váruha váikkuhusaide, ja gávdnojit ovdamearkkat das go dákkár gurren industriijabázahusain lea váikkuhus eallimii ábis ja mearas maiddái olggobealde báikki gosa dat gurrejuvvojit.</p>
<p>Eallin ja šattut sáhttet jávkat go mirkokjemikálat ja nanopartihkkalat sirdojuvvojit čáziide, ja daid leavvan sáhttá dáhpáhuvvat viidát guovlluide go dat mii boahtá ovdan váikkuhusguorahallamiin. Dát billista guliid ja ekovuogádaga muđui guovllus.</p>
<p>London-konvenšuvdna ja London-protokolla gáibidit ahte ii leat veaháge luoitin oljo- ja gássaindustriijas ja gieldá luoitimis ja nuoskkideamis meara ja ábi. Lea moaitinveara ja imaš go ruvkebázahusaide ja nuoskkideapmái ii leat seamma gáibádus ahte ii oba dáhpáhuva ge. Nolla-luoitima prinsihppa ferte maid guoskat ruvkedoaimmaide.</p>
<p>Sámediggi oaivvilda ahte merrii luoitin bázahusain galgá áibbas gildojuvvot Norggas. Dán ferte váldit áššin guovddáš eiseválddiiguin nu jođánit go vejolaš.</p>
<p>Evttohus 9 - Áirras Inger Eline Eriksen, Árja sámediggejoavkku</p>
<p>Lassievttohus nr. 1: Ođđa teakstaoassi maŋŋá vuosttašteakstaoasi</p>
<p>S  ámediggi lea prinsihpalaččat vuostá rádjamis mearrabodnái. Sámediggi oaivvilda ahte Norga birasnašuvdnan ii sáhte beaggit dakkár riikan gos ruvkedoaimma bázahasat luitojuvvojit Norgga vuonaide ja mearračáziide.</p>
<p>Lasseevttohus nr. 2: Ođđa teakstaoassi maŋŋá nuppi teakstaoasi  :</p>
<p>Sámediggi čujuha ahte Stuorradiggi mearridii ođđa minerálalága 2009:s almma Sámedikki miehtama dasa. Sámediggái lea leamašhui hástaleaddjin gártadit alccesis čielga rolla daid doaimmaid ektui maid minerálaláhka ja dasa gullevašláhkaásahusat muddejit. Sámediggi oinnii dalle ja ain lea dakkár áddejupmi ahte minerálaláhka ii ollašuhte stáhta álbmotrievttálašgeatnegasvuođaid sámiid guovdu. Dát čatnasa vuosttažettiin sámi kultuvrra luondduvuđđosa váilevašsihkkarastimii. Ja nuppádassii ii gozit minerálaláhka guoskevašsámi vuoigatvuođa oamasteddjiid ja Sámedikki rievttalašsearvama mearrádusproseassain. Ja de goalmmádassii váilot minerálalágas juogadanortnegat mat sihkkarastet ahte báikegottiid olbmot, sámi servodat ja vuoigatvuođaoamasteaddjit ožžot geavahusárvvu mineráladoaimma álggaheami oktavuođas. Sámediggi oaidnáahte gustovašláhkadagus ii atte einnostanvejolašvuođa buot beliide ja vejolašvuođa árbevirolašja ođđa ealáhusaide ovttas eallit  .</p>
<p>Sámediggi bivdá ahte Sámediggeráđđi heaittiha intenšuvdnašiehtadusaid mat leat dahkkojuvvon Arctic Gold AB:in ja Nussir ASA:in, dan vuođul go árbevirolaš sámi ealáhusbargit ja báikkálaš sámi vuoigatvuođaoamasteaddjit eai ollásit doarjjo dáid intenšuvdnašiehtadusaid.</p>
<p>S  ámediggi ávžžuha Sámediggeráđi árvvoštallat galgá go vejolaš eará intenšuvdnašiehtadusaid mat leat dahkkojuvvon ruvkefitnodagaiguin maŋŋá ságaškuššamiid dáid šiehtadusbeliiguin, bissehit dassážiigo leat ožžon sadjái bajimus rámmaid mat sihkkarastet álgoálbmotvuoigatvuođaid álbmotrievttálaš geatnegasvuođaid vuođul</p>
<p>Evttohus 10 - Áirras Mariann Wollmann Magga, Bargiidbellodaga sámediggejoavkku, maid Sámit lulde Marie Therese N. Aslaksen bokte doarju.</p>
<p>Sámediggi oaidná ahte obbalaš heajut váikkuhusat guolásteapmái, boazodollui, birrasii, leat stuorrát seammás go mineráladoaimmaheapmi Nussiris ja Gumpenjunis Riehpovuonas sáhttet mielddisbuktit báikkálaš doaimmaheami ja árvoháhkama mii fas sáhttá nannet mearrasámi servodathuksema Fálesnuoris,</p>
<p>Ballu boahtteáiggi ráddjemis mariidna resurssaid ávkkástallamis ja vuotnabirrasa ektui Riehpovuonas ja boazodoalu geavahanareálain addá Sámediggái ákka gáibidit konsultašuvnnaid boahtteáiggi doaibmakonsešuvdnaproseassaid birra mineráladoaimmaide Nussiris ja Gumpenjunis, ILO 169 6. artihkkala vuođul. Konsultašuvnnat galget čađahuvvot buori oskkus ja njuolga daiguin sámi beliiguin geaidda dát gullá, ja maid Sámedikkiin.</p>
<p>Ráđđehus lea dássážii duvdán ovddasvástádusa oažžut miehtama mineráladoaimmaheapmái Nussiris ja Gumpenjunis fitnodahkii mii áigu bohkat doppe, Gieldda- ja ođasmahttindepartemeantta váiddameannudeami oktavuođas fálesnuori suohkana regulerenplánas. Sámediggi deattuha ahte ILO 169 15.2 artihkkala mielde gohčču eiseválddiid doalahit konsulterenprosedyraid dainna álbmogiin gos stáhta doalaha oamastanvuoigatvuođa minerálaide. Vuoigatvuođaoamasteddjiid vuoigatvuođat eai ráddjejuvvo konsultašuvnnaid dihte gaskal Sámedikki ja Ráđđehusa, ja sierra konsulteremat gaskal Ráđđehusa ja sámi beliin maidda ášši guoská, lea nannejuvvon seamma artihkkalis. Váidudeaddji, buhttejeaddji doaibmabijut ja buhtadusat njuolga bealálaččaide meannuduvvo seamma artihkkalis, ja Sámediggi vuordá ahte dá lea láidesteaddji Ráđđehusa viidáset gieđahallamii áššis.</p>
<p>Sámediggi vuordá ahte Ráđđehus aktiivvalaččat čuovvu ILO 169, earenoamážit artihkkaliid 13-19, eanavuoigatvuođaid birra viidáset meannudeamis mineráladoaimmaheami áššis Nussiris ja Gumpenjunis. Sámediggi gáibida ahte ásahuvvojit konsultašuvnnat ja ahte miehtan vižžojuvvo áššáiguoski vuoigatvuođaoamasteddjiin.</p>
<p>Boahtteáiggi meannudeamis doaibmalobiin, galget eiseválddit bidjat láidesteami eatnanvuoláš doaimmaheapmái, ja mas boares beaivedoaimmahagat gilvojuvvojit, ja ahte ii addo lohpi lasihit nuoskkidanlobiid, buoret boađusdutkamii ja birrasa dárkkisteapmái mearas ja gáttis, ja doibmii mii vuhtiiváldá boazodoalu geavaheami guovllus.</p>
<p>Eanet doaimmaheapmi Fálesnuoris sáhttá maid mielddisbuktit ahte boazodoalu areálaide bahkken lassána, earret eará go šaddá dárbu eanet orrunviesuide, astoáiggevisttiide ja olgoladdanbáikkiide. Sámedikki mielas danin Ráđđehus ferte váikkuhit proseassaid nannemii Fálesnuori suohkanis, nu ahte dat addet guoski sámi vuoigatvuođaoamasteddjiide duohta mielváikkuhanfámu boahtteáiggi suohkan- ja areálaplánemiin suohkanis. Oassin dás galget orohagat oažžut eanet kapasitehta ja gelbbolašvuođa vára váldit iežaset vuoigatvuođain ja ceavzimis sihke suohkana plánabargguid ektui ja minerálafitnodagaid doaimmaheami ektui. Dát eaktuda maid ahte mineráladoaimmahat ásaha sámi giela ja kulturmáhtu iežas doaibmaorganisašuvdnii. Sámediggi oaivvilda ahte mineráladoaibma ferte addit eanet bohtosa báikkálaš- ja sámi servodahkii go dušše bargosajiid ja vejolaš eaiggáduššanvearu. ILO 169 art. 15 vuođul galgá guoskevaš álbmot oažžut oasi geavahanárvvus mineráladoaimmas. Dán geavahanárvvu sáhttá bidjat fondii mii áimmahuššá sihke sámi giellaovdáneami ja ealáhusovdáneami dáin guoskevaš guovlluin.</p>
<p>Sámediggi čujuha ahte Ráđđehusas lea konsulterengeatnegasvuohta ovdal doaibmakonsešuvnna birra mearridit ja vuordá ahte dát konsultašuvnnat dahpahuvvojit ovttaoaivilvuođa buori vuogi mielde.</p>
<p>Dán vuođu mielde lea Sámedikki loahppajurdda ahte:</p>
<p>Sámediggi mearkkaša ahte konsultašuvnnat vuoigatvuođaoamasteddjiiguin ii leat čađahuvvon konsultašuvnna šiehtadusa áigumuša ektui. Go ii leat ožžon miehtandieđu ovdagihtii guoskevaš vuoigatvuođaoamasteddjiin, de ii sáhte Sámediggi addit iežas miehtama álggahit Nussirii ja Gumppenjunnái doaimmaheami</p>
<p>Ášši meannudeapmi álggahuvvui  03  .03.16 dii.  11.10.    Jienasteapmi  39 áirasis ledje  3  9  čoahkis. Jienasteapmi dahkkojuvvui čuovvovaš vuogi mielde:</p>
<list><p type="listitem">Evttohus 9  gessojuvvojedje ruovttoluotta.</p>
<p type="listitem">Evttohus 7 hilgojuvvui 37 jienain 2 jiena vuostá.</p>
<p type="listitem">Evttohus 1 hilgojuvvui 30 jienain 9 jiena vuostá.</p>
<p type="listitem">Evttohus 2 hilgojuvvui 31 jienain 8 jiena vuostá.</p>
<p type="listitem">Evttohus 3 hilgojuvvui 34 jienain 5 jiena vuostá.</p>
<p type="listitem">Evttohus 4 mearriduvvui 21 jienain 18 jiena vuostá.</p>
<p type="listitem">Evttohus 5 hilgojuvvui 34 jienain 5 jiena vuostá.</p>
<p type="listitem">Evttohus 6 hilgojuvvui 32 jienain 7 jiena vuostá.</p>
<p type="listitem">E  vttohus  10  oassi 1 hilgojuvvui 26 jienain 13 jiena vuostá.</p>
<p type="listitem">E  vttohus  10  oassi 2 hilgojuvvui 27 jienain 12 jiena vuostá.</p>
<p type="listitem">Ealáhus- ja k  ultur  lávdegotti ráva mearriduvvui 24 jienain 15 jiena vuostá</p>
</list><p>Beavdegirjelasáhus  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>1.</p>
<p>Inger Eline Eriksen, áššejođiheaddji</p>
<p>Aud Marthinsen</p>
<p>Christina Henriksen</p>
<p>Inger Eline Eriksen</p>
<p>2.</p>
<p>Mariann Wollmann Magga</p>
<p>Kirsti Guvsàm</p>
<p>Ellinor Marita Jåma</p>
<p>Inger Eline Eriksen</p>
<p>Mariann Wollmann Magga</p>
<p>3.</p>
<p>Lars Filip Paulsen</p>
<p>Sandra Márjá West</p>
<p>Piera Heaika Muotka</p>
<p>Inger Eline Eriksen</p>
<p>Lars Filip Paulsen</p>
<p>Mariann Wollmann Magga, č.ortnegii</p>
<p>Vibeke Larsen, č.ortnegii</p>
<p>Toril Bakken Kåven, č.ortnegii</p>
<p>Lars Filip Paulsen, č.ortnegii</p>
<p>4.</p>
<p>Arthur Johan Tørfoss</p>
<p>Christina Henriksen</p>
<p>Mariann Wollmann Magga</p>
<p>Kirsti Guvsàm</p>
<p>Arthur Johan Tørfoss</p>
<p>5.</p>
<p>Christina Henriksen</p>
<p>Mariann Wollmann Magga</p>
<p>Inger Eline Eriksen</p>
<p>Jørn Are Gaski</p>
<p>Christina Henriksen</p>
<p>6.</p>
<p>Beaska Niillas</p>
<p>Mariann Wollmann Magga</p>
<p>Láilá Susanne Vars</p>
<p>Inger Eline Eriksen</p>
<p>Beaska Niillas</p>
<p>7.</p>
<p>Tor Gunnar Nystad</p>
<p>8.</p>
<p>Kjetil Romsdal</p>
<p>9.</p>
<p>Inger Eline Eriksen</p>
<p>10</p>
<p>Silje Karine Muotka</p>
<p>11</p>
<p>Láilá Susanne Vars</p>
<p>12</p>
<p>Per A. Bæhr</p>
<p>13</p>
<p>Ellinor Marita Jåma</p>
<p>14</p>
<p>Per Mathis Oskal</p>
<p>15</p>
<p>Kirsti Guvsàm</p>
<p>16</p>
<p>Sandra Márjá West</p>
<p>Lars Filip Paulsen, čoahkkinortnegii</p>
<p>Mariann Wollmann Magga, čoahkkinortnegii</p>
<p>17</p>
<p>Vibeke Larsen</p>
<p>18</p>
<p>Marie T. N. Aslaksen</p>
<p>19</p>
<p>Ellinor Marita Jåma</p>
<p>20</p>
<p>Mariann Wollmann Magga</p>
<p>Kirsti Guvsàm, čoahkkinortnegii</p>
<p>Láilá Susanne Vars, čoahkkinortnegii</p>
<p>Toril Bakken Kåven, čoahkkinortnegii</p>
<p>Aud Marthinsen, čoahkkinortnegii</p>
<p>21</p>
<p>Inger Eline Eriksen, áššejođiheaddji</p>
<p>DC  - Mearr  ádus  :</p>
<p>Sámediggi konstatere ahte negatiivvalaš váikkuhusat oktiibuot leat nu stuorrá guolástussii, boazodollui, birrasii, ja sámi kultuvrii ja servodahkii ahte ii sáhte ásahuvvot ruvkedoaibma Nussiris ja Gumpenjunis Riehpovuonas.  Sámediggi bivdá Nussir ASA ja Ráđđehusa bidjat mearrideaddji deattu birrasa vuhtii váldimii, dálá ceavzilis ealáhusaide ja sámi kultuvrii ja servodahkii, ja bisseha ruvkedoaibmaplánaid viidáseappot, dahje ii atte lobi dán ruvkedoaimma ásaheapmái.  Sámediggi čujuha ahte Stuorradiggi mearridii ođđa minerálalága 2009:s almma Sámedikki miehtama dasa Sámedikkis lea ain dakkár áddejupmi ahte minerálaláhka ii ollašuhte stáhta álbmotrievttálaš geatnegasvuođaid sámiid guovdu. Sámediggi oaidná ahte gustovaš láhkadagus ii atte einnostanvejolašvuođa buot beliide ja vejolašvuođa árbevirolaš ja ođđa ealáhusaide ovttas eallit.</p>
<p>Ášši meannudeapmi loahpahuvvui 03.03.16 dii. 16:20.</p>
<p>Ášši  007/16</p>
<p>Sámedikki dievasčoahkkin</p>
<p>Ášši  002/16</p>
<p>Ealáhus- ja kulturlávdegoddi</p>
<p>Boahtteáigásaš proseassat boazologu heiveheami oktavuođas</p>
<p>Ášše  nr.</p>
<p>14/3603</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p>27.01.16</p>
<p>SR 016/16</p>
<p>Ealáhus- ja kulturlávdegoddi</p>
<p>29.02. – 01.03.16</p>
<p>EKL</p>
<p>Sámedikki dievasčoahkkin</p>
<p>02. – 04.03.16</p>
<p>DC 07/16</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:  Sámediggi oaivvilda ahte lea hui deaŧalaš ahte ekologalaččat ceavzilis boazodoalu vuođđu bisuhuvvo. Deaŧalaš lea ahte boazolohku bisuhuvvo stabiila ceavzilis dásis sihke ahte sihkkarastit guohtonvuođu ja sihkkarastit buvttadeami ja gánnáhahttivuođa ovttaskas olbmui. Seammás ferte maiddái ekologalaš ceavzilvuohta areála- ja boraspirepolitihkas vuhtii váldojuvvot. Ii leat govttolaš ahte boazodoallit ovtto fertejit unnidit boazologu seammás go bahkken areálaide ja boraspireváttisvuohta lassána. Vai boahtteáiggi čovdosiin lea faggi ja legitimitehta boazodoalus ja sámi servodagas, lea mearrideaddji deaŧalaš ahte njuolggadusat ja mearrádusat váldet vuolggasaji sámi dološ vieruin ja riekteáddejumiin. Danne lea deaŧalaš ahte boahtteáiggi proseassat ja doaibmabijut ovddiduvvojit ovttasráđiid boazosápmelaččaiguin ja Sámedikkiin. Sámediggi bivdá Eanadoallo- ja biebmodepartemeantta jođánepmosit álggahit proseassaid sihkkarastin dihte dan boazolohkoheiveheami ektui. Dán proseassas berrejit leat mielde čuovvovaš bealit:</p>
<list><p type="listitem">Čađahuvvon proseassa boazolohkoheivehemiin evalueren.</p>
<p type="listitem">Geavahannjuolggadusbarggu ja boazolohkoeavttuid mearrideami geahčadeapmi.</p>
<p type="listitem">Boazodoallolága mearrádusaid geahčadeapmi boazologu ektui dainna áigumušain ahte evttohit láhkarievdadusaid mat buorebut heivehit go mat dál leat. Dát berre dahkkojuvvot boazodoallolága ollislaš geahčadeami oktavuođas.</p>
<p type="listitem">Heaittihandoarjja siidaosiide mat háliidit heaitit boazodoaluin.</p>
<p type="listitem">Boazologu mearrideapmi ovttaskas siidii ferte váldit vuolggasaji buot jahkeáigodatguohtumiin. Stáhta eiseválddit fertejit váldit ovddasvástádusa riektedili čielggadeamis dálveguohtoneatnamiin.</p>
</list><p>Ealáhus- ja kulturlávdegoddi  -  002/16</p>
<p>EKL  - Mearr  ádus  :</p>
<p>Álggahus</p>
<p>Sámedikki ealáhus- ja kulturlávdegoddi leat meannudan ášši 7/16 Boahtteáigásaš proseassat boazologu heiveheami oktavuođas. Sámediggi lea ovdal meannudan Finnmárkku boazologu heiveheami gažaldagaid, Sp 59/12 ja Sp 46/14.</p>
<p>Ealáhus- ja kulturlávdegotti evttoha čuovvovaččat:</p>
<p>Evttohusat</p>
<p>Evttohus Bargiidbellodaga lahtuin Mariann Wollmann Magga, Per Mathis Oskal ja Stein Are Olsen, Norgga Sámiid Riikasearvvi lahtuin Mathis N. Eira, Nora Bransfjell ja Tor Gunnar Nystad, Norgga Sámiid Riikasearvvi/ Sámeálbmotbellodaga lahtus Christina Henriksen ja Johttisápmelaččaid listtu lahtus Per A. Bær:</p>
<p>1.evttohus</p>
<p>Sámedikki mielas lea hui dehálaš ahte ekologalaš nana ceavzilvuođa vuođđu boazodoalus bisuhuvvo. Lea dehálaš ahte boazolohku doalahuvvo dássidis ceavzilis dásis sihkkarastindihte guohtuneatnamiid ja sihkkarastindihte buvttadeami ja gánnáhahttivuođa ovttaskas olbmuide. Seammás ferte ekologalaš gánnáhahttivuohta maid oidnot areála- ja boraspirepolitihkas. Ii leat govttolaš ahte boazodoallit čađat galget unnidit boazologu seammás go areáladárbu ja boraspirelogu gáibádus lassána. Jus boahtteáiggi čovdosat galget nannosat ja jus dain galgá dohkkeheapmi boazodoalus ja sámi servodagas, de lea vealtameahttun ahte mearrádusat ja njuolggadusat atnet sámi virolašvuođa ja riekteipmárdusa vuođđun. Danin lea dehálaš ahte boahtteáiggi proseassat ja doaibmabijut hábmejuvvojit ovttasráđiid boazosápmelaččaiguin ja Sámedikkiin.</p>
<p>Sámediggi oaivvilda ahte Boazodoalloláhka ii fuolat guhkesáiggeperspektiivva boazologu geahpedeami oktavuođas. Boazodoallit orohagain, siiddain ja siidaoassedásis geat leat ožžon geahpedangohččosa, dovddahit balu das mii dalle geavvá go boazolohku stuorru oktiibuot ja guđe njuolggadusat dalle gustojit. Sámedikki mielas livččii ulbmillaš jus eiseválddit mieđihit guhkás dasa ahte álggahit proseassa sihkkarastin dihtii einnostanvejolašvuođa ja stáđisvuođa boazodolliide.</p>
<p>Vai sáhtášii mearridit bajimus boazologu dohkálaš ekologalaččat guoddilis vugiin, de leat orohagat/siiddat áibbaš sorjavaččat das ahte sin jahkodatguohtumiin leat čielggaduvvon ráját. Oktasašguohtunguovlluid ásaheapmi ferte adnojuvvot deaŧalaš fáktoriin dálá dilis go boazolohku galgá mearriduvvot. Go dát ráját eai leat čielggaduvvon gártaduvvon vuoigatvuođaid vuođul, de lea váttis mearridit boazologuid.</p>
<p>Boazoeaiggádat ja orohagat, ja politihkkárat, namuhedje dáid čuolbmačilgehusaid jagi 2007 láhkarievdadeami oktavuođas go ásahuvvui dat mii lágas gohčoduvvo gorálaš geahpedeapmi. Dat unohis váikkuhus mii čujuhuvvui, lei aiddo dat ahte boazolohku boahtá lassánit, go láhkarievdadus  mielddisbuvttii ahte sii geat dan háliidedje, besse friija lasihit boazologu. Dat mii gohčoduvvo iešstivrejupmin, ii boađe doaibmat gorálaš geahpedeami ektui.</p>
<p>Gorálaš geahpedeami mearrádusat ja daid almmolaš hálddašeapmi ii čuovo daid iešmearridanprinsihpaid mat leat cieggan olmmošvuoigatvuođalágaide, álbmotriektái ja riikkaidgaskasaš álgoálbmotriektái. Iešmearrideapmi galgá sihkkarastit ahte sihke oktagasat ja joavkkut guldaluvvojit, ja ahte sin oaidnu lea mielde mearridanvuođus go galgá mearriduvvot juoga mii sidjiide guoská. Dát ii čuovvoluvvo dálá boazodoallohálddašeamis. Mii oaivvildit ahte dan sajis ferte buorebut láhčit dasa ahte orohagat/siiddat sáhttet oažžut reaidduid maiguin sihkkarastit buriid proseassaid iešmearrideami čađaheapmái.</p>
<p>Iešstivrejupmi ii leat seamma go iešmearrideapmi. Oktasaš ja oktagaslaš iešmearrideapmi álgoálbmogiid várás lea demokráhtalaš ja dásseárvosaš vuoigatvuohta, mii álgoálbmogiin miehtá máilmmi lea. Dát lea álgoálbmogiin oktasaččat buot eará álbmogiin máilmmis. Iešmearrideapmi lea juoga mii buot álbmogiin, joavkkuin ja oktagasain lea, olmmošvuoigatvuođaid vuođul.</p>
<p>Sámediggi ii sáhte oaidnit ahte eanet gáržžideapmi siidda boazoeaiggádiid iešmearrideamis galggašii leat ávkin dasa ahte hehttet siidda boazologu lassáneames. Dat mearrádusat mat leat juo ásahuvvon dain rámmain mat leat geavahannjuolggadusaide, leat doarvái min mielas, dainna eavttuin ahte Eanandoallodirektoráhta, Fylkkamánni ja boazodoallohálddahus muđui čađahit iežaset bargamušaid dan oktavuođas. Njuolggadusaid mat juo gávdnojit, ferte doallat, ii ge sáhte ásahit njuolggadusaid mat dagahit ahte eiseválddit sáhttet seaguhit iežaset njuolgga priváhtarievttálaš áššiide nu go boazologu mearridit siidadásis.</p>
<p>Go láhkarievdadus bođii, de lei biddjojuvvon eaktun ahte geavahannjuolggadusat dálveguohtumis galge lean nannejuvvon. Álge mearridit boazologu, ovdalgo dilit dálveguohtundásis oktasašguohtumiiguin ledje čielggaduvvon rievttálaččat. Dat lei eaktun dasa ahte galggai sáhttit čoavdit váttisvuođaid boazologu ektui geavahannjuolggadusaid bokte ja boazodoallolága váikkuhangaskaomiid geavaheami bokte. Dál dát lea hui čuolbmái, ja ollu siiddat/orohagat leat ferten mannat riektái oažžut čielggaduvvot sin guohtunvuoigatvuođaid. Go vel dain diliin main dat lea čielggaduvvon loahpalaš duomu bokte riekteapparáhtas, eai leat boazodoalloeiseválddit nagodan heivehit boazologu ja guohtuma lága vuođul. Sámediggi oaivvilda ahte eiseválddit fertejit ođasmahttit ja heivehit iežaset hálddašeami.</p>
<p>2007 ja 2012 mannosaš Boazodoalu ođasmahttima ferte sáhttit gohčodit lága bihtáid mielde rievdadeapmin. Lea sakka šállošahtti go boazodoalloláhka ii leat dievaslaččat guorahallojuvvon. 2007 mannosaš lága mihttomearrin lei čielggadit iešmearrideami, muhto maŋit rievdademiin lea leamaš sáhka dain ráŋggáštusain mat leat boahtán hálddašandásiide. Jus boazodoalu stivrenorgánat ja organisašuvnnat eai leat mielde dakkár rievdadusaid hábmemin, de mii oaidnit ahte láhkarievdadusat eai leat vuhtiiváldán iešguđet čuolbmačilgehusaid ja váikkuhusaid.</p>
<p>Orohagaid máŋgga jagá bargu iežaset doaibmaplánain ja boazologu heivehemiin lea dahkkon eaktolávdegotti prinsihpaid mielde, muhto eai dát ge biddjon vuođđun go boazologu unnidanproseassa álggahuvvui.</p>
<p>Boazosápmelaččain lea seamma vuoigatvuohta oažžut iežaset gártaduvvon guohtunvuoigatvuođaid dohkkehuvvot, gáhttejuvvot ja suodjaluvvot go guohtunealáhusat muđui riikkas, ja ferte sihkkarastojuvvot ahte boazologu mearrideapmi vuođđuduvvo dáidda riekteprinsihpaide.</p>
<list><p type="listitem">Evalueret dássážii čađahuvvon proseassa boazologu heiveheamis.</p>
<p type="listitem">Gahčadit geavahannjuolggadusbarggu ja boazologu mearrideami eavttuid.</p>
<p type="listitem">Geahčadit boazodoallolága njuolggadusaid boazologu ektui, dainna ulbmiliin ahte evttohit láhkarievdadeami mii lea buoret go dálá. Dán berre dahkat ollislaš geahčadeami oktavuođas boazodoallolágas.</p>
<p type="listitem">Heaitindoarjja siidaossosiidda geat háliidit heaitit boazodoaluin.</p>
<p type="listitem">Boazologu mearrideapmi juohke siidii ferte dahkkot buot jahkodateatnamiid mielde.</p>
</list><p>Stáhtalaš eiseválddit fertejit váldit ovddasvástádusa čielggadit vuoigatvuođadiliid dálveorohagain.  Gažaldagain boazologu birra Finnmárkkus leat boazoeaiggádat leamaš ovttabeallásaččat čalmmustahttojuvvon. Vuogádatbealit leat uhccán čalmmustahttojuvvon, ja mii dat lea mii dahká ahte muhtun ovttaskas boazoeaiggádat sáhttet garvit čalmmustahttima, lasihit iežaset boazologu ja billistit daid earáid ovddas geat duođaid čuvvot lágaid. Boazologu ferte dahkat čuolbmačilgehussan, dasa lea stuorra ovttaoaivilvuohta olles ealáhusas. Ákkat fertejit leat boazodoallofágalaččat ja hálddašanfágalaččat, ja dain ferte duohtavuohta leat vuođđun. Deaddu ferte eanet biddjojuvvot váikkuhangaskaomiide ja dasa maid ferte bargat vai dat galget doaibmat.</p>
<p>Sii geain lea ovddasvástádus politihkalaš fámu hámis, fertejit fuolahit ahte almmolaš boazodoallohálddahusas leat doarvái resurssat, ja buot eará almmolaš orgánain mat bálvalit boazodoalu. Dat meattáhusat ja váillit mat gávdnojit dan geažil go lága váikkuhangaskaoamit, ja vuogádat mii galgá hálddašit váikkuhangaskaomiid. Vuogádat ii leat heivehuvvon geavatlaš boazodollui, ja hálddahusas ferte leat dat gelbbolašvuohta mii dasa gáibiduvvo. Dan ferte njuolget.</p>
<p>Sámediggi háliida maid čujuhit dasa ahte Riikarevišuvdna lea ráhkadat máhttoduođaštusa dáid čuolbmačilgehusaide. Dát duođaštus ferte biddjojuvvot vuođđun go galgá čielggadit boahttevaš proseassaid ja láhkarievdadusaid.</p>
<p>Min loahppajurdda lea ahte galget gávdnot doarvái váikkuhangaskaoamit lágas dasa ahte oažžut geahpeduvvot boazologu mearriduvvon dássái sin várás geat leat vuosttaš geahpedanvuorus, ja ain eanet vuoruid mas leat boazologu geahpedangohččosat, ferte bissehit dassážiigo dat bargojoavku mii bargá siskkáldasbearráigeahču, iešmearrideami ja doaibmabijuid viidásat ovddidemiin riidočoavdima várás boazodoalus, lea geigen iežas loahppajurdagiid.</p>
<p>Sámediggi bivdá Eanadoallo- ja biebmodepartemeantta jođánepmosit bidjat johtui proseassaid sihkkarastindihte dán boazologu heiveheami oktavuođas. Dán proseassas berrejit čuovvovaš momeanttat leat mielde:</p>
<list><p type="listitem">Lávdegoddi mii galgá evalueret iešstivrema ja siskkáldas organiserema, ferte beassat gárvvistit iežaset barggu</p>
<p type="listitem">Bissehit ođđa boazolohkogeahpedemiid, 2007 boazologu vuođul</p>
<p type="listitem">Fylkkamánnis ii galgga leat vuoigatvuohta mearridit siidaoasi boazologu. Jus dat dahkkojuvvo, de goit ferte gullat Boazodoallostivrii, mii lea áidna orgána mas lea boazodoallosámi mearridanmielváikkuheapmi.</p>
<p type="listitem">Evalueret dássážii čađahuvvon proseassa boazologu heiveheamis.</p>
<p type="listitem">Gahčadit geavahannjuolggadusbarggu ja boazologu mearrideami eavttuid.</p>
<p type="listitem">Geahčadit boazodoallolága njuolggadusaid boazologu ektui, dainna ulbmiliin ahte evttohit láhkarievdadeami mii lea buoret go dálá. Dán berre dahkat ollislaš geahčadeami oktavuođas boazodoallolágas.</p>
<p type="listitem">Heaitindoarjja siidaossosiidda geat háliidit heaitit boazodoaluin.</p>
<p type="listitem">Boazologu mearrideapmi juohke siidii ferte dahkkot buot jahkodateatnamiid mielde.</p>
<p type="listitem">Stáhtalaš eiseválddit fertejit váldit ovddasvástádusa čielggadit vuoigatvuođadiliid dálveorohagain.</p>
</list><p>Evttohus Nordkalottfolket lahtus:</p>
<p>2.evttohus</p>
<p>Vuosttaš cealkka nuppi teakstaoasis</p>
<p>Vai boahtteáiggi čovdosat galget leat vuođđuduvvon ja jus dain galgá leat legitimitehta boazodoalus ja sámi servodagas, de lea vealtameahttun ahte mearrádusaid ja njuolggadusaid ipmirda rehálažžan, ja ahte boazodoallit meannuduvvojit ovttadássásaččat gaskaneaset, ja ovttadássásaččat eará dehálaš aktevrraid ektui guovlluin gos sii atnet resurssaid.</p>
<p>Ođđa njealját kuvlačuokkis</p>
<list><p type="listitem">Go ollislaččat geahčada ođđasit boazodoallolága, de galgá dehálaš oassin leat ovttadássásašvuohta ealáhusa siskkobealde, ja iešguđet ealáhusaid ja geavaheddjiid gaskka mat geavahit meahci.</p>
</list><p>Evttohus Ovddádusbellodagas:</p>
<p>3.evttohus</p>
<p>Boahtteáigásaš proseassat boazologu heiveheami oktavuođas  (Boahtá sámediggeráđi árvalusa sadjái)</p>
<p>Proseassa mii lea biddjon johtui ferte čađahuvvot. Lea dehálaš ahte boazolohku bisuhuvvo dássidit, sihke dan dihte ahte sihkkarastit guohtuneatnamiid ja maid sihkkarastit buvttadeami ja gánnáhahttivuođa ovttaskas olbmuide.</p>
<p>Ceavzilvuohta lea earret eará birget unnit doarjagiid haga. Jus galgá sáhttit unnidit doarjagiid, de ferte boazodoalloláhka rievdaduvvot oktasaš guohtuneatnamiid ektui, nu ahte oktasaš orohagat (čakča- ja dálveguohtuneatnamat) heaittihuvvojit. Buot jahkodatguohtuneatnamat váldojit mielde juohke ovtta geasseorohahkii. Dát mielddisbuktá ealáhussii gánnáhahttivuođa mii ohcaluvvo.</p>
<p>Seammás ferte maid boazodoallu heivehit iežas ođđaáigásaš duohtavuhtii. Ovdáneapmi suohkaniin mielddisbuktá eará areálageavaheami, ja lea dehálaš ahte boazodoallu ii šatta goazanin Davvi-Norgga ovdáneapmái. Boraspiret ja goaskinat buktet stuora vahágiid boazodollui, ja ferte rahppot vejolašvuohta goddit ráfáiduvvon boraspiriid vai sáhttá sihkkarastit elliidbirgejumi.</p>
<p>Boahtteáiggi proseassat ja doaibmabijut fertejit ovddiduvvot ovttasráđiid boazodoaluin ja guoskevaš eanaeaiggádiiguin.</p>
<p>Lávdegotti ávžžuhus:</p>
<p>Lávdegottis eai leat eanat mearkkašumit dahje evttohusat ja ávžžuha Sánedikki mearridit čuovvovaččat:</p>
<p>Sámediggi doarju muđui sámediggeráđi mearrádusárvalusa.</p>
<p>Sámedikki dievasčoahkkin  -  007/16</p>
<p>Ášši meannudeapmi álggahuvvui  03.03.16  dii. 1  6.50  Jienasteapmi   39 áirasis ledje  3  9   čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Evttohus  3  hil  g  ojuvvui 3  7  jienain  2  jiena vuostá.</p>
<p type="listitem">Evttohus 2 hil  g  ojuvvui 3  5  jienain  4  jiena vuostá.</p>
<p type="listitem">Evttohus 1 mearriduvvui 3  4  jienain  5  jiena vuostá.</p>
<p type="listitem">Eal  áhus- ja kulturlávdegotti ráva hil  g  ojuvvui 3  5  jienain  4  jiena vuostá.</p>
</list><p>Beavdegirjelasáhusat  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Mathis Nilsen Eira, áššejođiheaddji</p>
<p>Per Mathis Oskal</p>
<p>Per Andersen Bæhr</p>
<p>Marit Kirsten Anti Gaup</p>
<p>Per Andersen Bæhr</p>
<p>Mariann Wollmann Magga</p>
<p>Silje Karine Muotka</p>
<p>Christina Henriksen</p>
<p>Nora Marie Bransfjell</p>
<p>Arthur Johan Tørfoss</p>
<p>Ellinor Marita Jåma</p>
<p>Nora Marie Bransfjell</p>
<p>Arthur Johan Tørfoss</p>
<p>Ellinor Marita Jåma</p>
<p>10</p>
<p>Láilá Susanne Vars</p>
<p>Per Andersen Bæhr</p>
<p>Marit Kirsten Anti Gaup</p>
<p>Láilá Susanne Vars</p>
<p>11</p>
<p>Ellinor Guttorm Utsi</p>
<p>12</p>
<p>Kjetil Romsdal</p>
<p>13</p>
<p>Silje Karine Muotka</p>
<p>Mariann Wollmann Magga</p>
<p>Silje Karine Muotka</p>
<p>14</p>
<p>Ellen Kristina Saba</p>
<p>15</p>
<p>Mathis Nilsen Eira, áššejođiheaddji</p>
<p>Mariann Wollmann Magga, čoahkkinortnegii</p>
<p>Toril Bakken Kåven, čoahkkinortnegii</p>
<p>Mathis Nilsen Eira, čoahkkinortnegii</p>
<p>DC  - Mearr  ádus  :</p>
<p>Sámedikki mielas lea hui dehálaš ahte ekologalaš nana ceavzilvuođa vuođđu boazodoalus bisuhuvvo. Lea dehálaš ahte boazolohku doalahuvvo dássidis ceavzilis dásis sihkkarastindihte guohtuneatnamiid ja sihkkarastindihte buvttadeami ja gánnáhahttivuođa ovttaskas olbmuide. Seammás ferte ekologalaš gánnáhahttivuohta maid oidnot areála- ja boraspirepolitihkas. Ii leat govttolaš ahte boazodoallit čađat galget unnidit boazologu seammás go areáladárbu ja boraspirelogu gáibádus lassána. Jus boahtteáiggi čovdosat galget nannosat ja jus dain galgá dohkkeheapmi boazodoalus ja sámi servodagas, de lea vealtameahttun ahte mearrádusat ja njuolggadusat atnet sámi virolašvuođa ja riekteipmárdusa vuođđun. Danin lea dehálaš ahte boahtteáiggi proseassat ja doaibmabijut hábmejuvvojit ovttasráđiid boazosápmelaččaiguin ja Sámedikkiin.   Sámediggi oaivvilda ahte Boazodoalloláhka ii fuolat guhkesáiggeperspektiivva boazologu geahpedeami oktavuođas. Boazodoallit orohagain, siiddain ja siidaoassedásis geat leat ožžon geahpedangohččosa, dovddahit balu das mii dalle geavvá go boazolohku stuorru oktiibuot ja guđe njuolggadusat dalle gustojit. Sámedikki mielas livččii ulbmillaš jus eiseválddit mieđihit guhkás dasa ahte álggahit proseassa sihkkarastin dihtii einnostanvejolašvuođa ja stáđisvuođa boazodolliide.   Vai sáhtášii mearridit bajimus boazologu dohkálaš ekologalaččat guoddilis vugiin, de leat orohagat/siiddat áibbaš sorjavaččat das ahte sin jahkodatguohtumiin leat čielggaduvvon ráját. Oktasašguohtunguovlluid ásaheapmi ferte adnojuvvot deaŧalaš fáktoriin dálá dilis go boazolohku galgá mearriduvvot. Go dát ráját eai leat čielggaduvvon gártaduvvon vuoigatvuođaid vuođul, de lea váttis  mearridit boazologuid.   Boazoeaiggádat ja orohagat, ja politihkkárat, namuhedje dáid čuolbmačilgehusaid jagi 2007 láhkarievdadeami oktavuođas go ásahuvvui dat mii lágas gohčoduvvo gorálaš geahpedeapmi. Dat unohis váikkuhus mii čujuhuvvui, lei aiddo dat ahte boazolohku boahtá lassánit, go láhkarievdadus mielddisbuvttii ahte sii geat dan háliidedje, besse friija lasihit boazologu. Dat mii gohčoduvvo iešstivrejupmin, ii boađe doaibmat gorálaš geahpedeami ektui.   Gorálaš geahpedeami mearrádusat ja daid almmolaš hálddašeapmi ii čuovo daid iešmearridanprinsihpaid mat leat cieggan olmmošvuoigatvuođalágaide, álbmotriektái ja riikkaidgaskasaš álgoálbmotriektái. Iešmearrideapmi galgá sihkkarastit ahte sihke oktagasat ja joavkkut guldaluvvojit, ja ahte sin oaidnu lea mielde mearridanvuođus go galgá mearriduvvot juoga mii sidjiide guoská. Dát ii čuovvoluvvo dálá boazodoallohálddašeamis. Mii oaivvildit ahte dan sajis ferte buorebut láhčit dasa ahte orohagat/siiddat sáhttet oažžut reaidduid maiguin sihkkarastit buriid proseassaid iešmearrideami čađaheapmái.   Iešstivrejupmi ii leat seamma go iešmearrideapmi. Oktasaš ja oktagaslaš iešmearrideapmi álgoálbmogiid várás lea demokráhtalaš ja dásseárvosaš vuoigatvuohta, mii álgoálbmogiin miehtá máilmmi lea. Dát lea álgoálbmogiin oktasaččat buot eará álbmogiin máilmmis. Iešmearrideapmi lea juoga mii buot álbmogiin, joavkkuin ja oktagasain lea, olmmošvuoigatvuođaid vuođul.   Sámediggi ii sáhte oaidnit ahte eanet gáržžideapmi siidda boazoeaiggádiid iešmearrideamis galggašii leat ávkin dasa ahte hehttet siidda boazologu lassáneames. Dat mearrádusat mat leat juo ásahuvvon dain rámmain mat leat geavahannjuolggadusaide, leat doarvái min mielas, dainna eavttuin ahte Eanandoallodirektoráhta, Fylkkamánni ja boazodoallohálddahus muđui čađahit iežaset bargamušaid dan oktavuođas. Njuolggadusaid mat juo gávdnojit, ferte doallat, ii ge sáhte ásahit njuolggadusaid mat dagahit ahte eiseválddit sáhttet seaguhit iežaset njuolgga priváhtarievttálaš áššiide nu go boazologu mearridit siidadásis.   Go láhkarievdadus bođii, de lei biddjojuvvon eaktun ahte geavahannjuolggadusat dálveguohtumis galge lean nannejuvvon. Álge mearridit boazologu, ovdalgo dilit dálveguohtundásis oktasašguohtumiiguin ledje čielggaduvvon rievttálaččat. Dat lei eaktun dasa ahte galggai sáhttit čoavdit váttisvuođaid boazologu ektui geavahannjuolggadusaid bokte ja boazodoallolága váikkuhangaskaomiid geavaheami bokte. Dál dát lea hui čuolbmái, ja ollu siiddat/orohagat leat ferten mannat riektái oažžut čielggaduvvot sin guohtunvuoigatvuođaid. Go vel dain diliin main dat lea čielggaduvvon loahpalaš duomu bokte riekteapparáhtas, eai leat boazodoalloeiseválddit nagodan heivehit boazologu ja guohtuma lága vuođul. Sámediggi oaivvilda ahte eiseválddit fertejit ođasmahttit ja heivehit iežaset hálddašeami.   2007 ja 2012 mannosaš Boazodoalu ođasmahttima ferte sáhttit gohčodit lága bihtáid mielde rievdadeapmin. Lea sakka šállošahtti go boazodoalloláhka ii leat dievaslaččat guorahallojuvvon. 2007 mannosaš lága mihttomearrin lei čielggadit iešmearrideami, muhto maŋit rievdademiin lea leamaš sáhka dain ráŋggáštusain mat leat boahtán hálddašandásiide. Jus boazodoalu stivrenorgánat ja organisašuvnnat eai leat mielde dakkár rievdadusaid hábmemin, de mii oaidnit ahte láhkarievdadusat eai leat vuhtiiváldán iešguđet čuolbmačilgehusaid ja váikkuhusaid.   Orohagaid máŋgga jagá bargu iežaset doaibmaplánain ja boazologu heivehemiin lea dahkkon eaktolávdegotti prinsihpaid mielde, muhto eai dát ge biddjon vuođđun go boazologu unnidanproseassa álggahuvvui.   Boazosápmelaččain lea seamma vuoigatvuohta oažžut iežaset gártaduvvon guohtunvuoigatvuođaid dohkkehuvvot, gáhttejuvvot ja suodjaluvvot go guohtunealáhusat muđui riikkas, ja ferte sihkkarastojuvvot ahte boazologu mearrideapmi vuođđuduvvo dáidda riekteprinsihpaide.   Gažaldagain boazologu birra Finnmárkkus leat boazoeaiggádat leamaš ovttabeallásaččat čalmmustahttojuvvon. Vuogádatbealit leat uhccán čalmmustahttojuvvon, ja mii dat lea mii dahká ahte muhtun ovttaskas boazoeaiggádat sáhttet garvit čalmmustahttima, lasihit iežaset boazologu ja billistit daid earáid ovddas geat duođaid čuvvot lágaid. Boazologu ferte dahkat čuolbmačilgehussan, dasa lea stuorra ovttaoaivilvuohta olles ealáhusas. Ákkat fertejit leat boazodoallofágalaččat ja hálddašanfágalaččat, ja dain ferte duohtavuohta leat vuođđun. Deaddu ferte eanet biddjojuvvot  váikkuhangaskaomiide ja dasa maid ferte bargat vai dat galget doaibmat.   Sii geain lea ovddasvástádus politihkalaš fámu hámis, fertejit fuolahit ahte almmolaš boazodoallohálddahusas leat doarvái resurssat, ja buot eará almmolaš orgánain mat bálvalit boazodoalu. Dat meattáhusat ja váillit mat gávdnojit dan geažil go lága váikkuhangaskaoamit, ja vuogádat mii galgá hálddašit váikkuhangaskaomiid. Vuogádat ii leat heivehuvvon geavatlaš boazodollui, ja hálddahusas ferte leat dat gelbbolašvuohta mii dasa gáibiduvvo. Dan ferte njuolget.   Sámediggi háliida maid čujuhit dasa ahte Riikarevišuvdna lea ráhkadat máhttoduođaštusa dáid čuolbmačilgehusaide. Dát duođaštus ferte biddjojuvvot vuođđun go galgá čielggadit boahttevaš proseassaid ja láhkarievdadusaid.   Min loahppajurdda lea ahte galget gávdnot doarvái váikkuhangaskaoamit lágas dasa ahte oažžut geahpeduvvot boazologu mearriduvvon dássái sin várás geat leat vuosttaš geahpedanvuorus, ja ain eanet vuoruid mas leat boazologu geahpedangohččosat, ferte bissehit dassážiigo dat bargojoavku mii bargá siskkáldasbearráigeahču, iešmearrideami ja doaibmabijuid viidásat ovddidemiin riidočoavdima várás boazodoalus, lea geigen iežas loahppajurdagiid.   Sámediggi bivdá Eanadoallo- ja biebmodepartemeantta jođánepmosit bidjat johtui proseassaid sihkkarastindihte dán boazologu heiveheami oktavuođas. Dán proseassas berrejit čuovvovaš momeanttat leat mielde:</p>
<list><p type="listitem">Lávdegoddi mii galgá evalueret iešstivrema ja siskkáldas organiserema, ferte beassat gárvvistit iežaset barggu</p>
<p type="listitem">Bissehit ođđa boazolohkogeahpedemiid, 2007 boazologu vuođul</p>
<p type="listitem">Fylkkamánnis ii galgga leat vuoigatvuohta mearridit siidaoasi boazologu. Jus dat dahkkojuvvo, de goit ferte gullat Boazodoallostivrii, mii lea áidna orgána mas lea boazodoallosámi mearridanmielváikkuheapmi.</p>
<p type="listitem">Evalueret dássážii čađahuvvon proseassa boazologu heiveheamis.</p>
<p type="listitem">Gahčadit geavahannjuolggadusbarggu ja boazologu mearrideami eavttuid.</p>
<p type="listitem">Geahčadit boazodoallolága njuolggadusaid boazologu ektui, dainna ulbmiliin ahte evttohit láhkarievdadeami mii lea buoret go dálá. Dán berre dahkat ollislaš geahčadeami oktavuođas boazodoallolágas.</p>
<p type="listitem">Heaitindoarjja siidaossosiidda geat háliidit heaitit boazodoaluin.</p>
<p type="listitem">Boazologu mearrideapmi juohke siidii ferte dahkkot buot jahkodateatnamiid mielde.</p>
<p type="listitem">Stáhtalaš eiseválddit fertejit váldit ovddasvástádusa čielggadit vuoigatvuođadiliid dálveorohagain.</p>
</list><p>Ášši meannudeapmi loahpahuvvui 03.03.16 dii.  18.15</p>
<p>Ášši  008/16</p>
<p>Sámedikki dievasčoahkkin</p>
<p>Ášši  001/16</p>
<p>Bajásšaddan- fuolahus- ja oahppolávdegoddi</p>
<p>Sámediggedieđáhus alit oahpu ja dutkama birra</p>
<p>Ášše  nr.</p>
<p>14/896</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p>27.01.16</p>
<p>SR 017/16</p>
<p>Bajásšáddan-, fuolahus- ja oahppolávdegoddi</p>
<p>29.02. – 01.03.16</p>
<p>BFOL</p>
<p>Sámedikki dievasčoahkkin</p>
<p>02. – 04.03.16</p>
<p>DC 08/16</p>
<p>Mildosat</p>
<p>Evttohusat ja mearkkašumit   Sámediggeráđi mearrádusárvalus:   1. Álggahus</p>
<list><p type="listitem">Duogáš</p>
</list><p>Alit oahppu ja dutkan váikkuha sámi giela, identitehta, kultuvrra ja servodateallima nannema. Dát leat vuođđooasit juohke olbmo eallimis. Danne bidjá Sámediggi dán sámediggedieđáhusa bokte alit oahpu ja dutkama birra fokusa máhttoovddideapmái mas lea mearkkašupmi ovttaskas sápmelažžii ja sámi servodahkii. Sámiid stáhtus ja iešmearridanvuoigatvuohta álbmogin ja álgoálbmogin lea vuolggasadjin Sámedikki bajimuš politihkkii ja višuvnnaide sámi servodaga várás. Dása gullá maiddái riekti ja ovddasvástádus meroštallat makkár árvovuođđu ja makkár máhttobuvttadeapmi Sámedikki mielas lea dárbbašlaš sámi servodaga ovddideapmái. Dát mearkkaša dan ahte Sámediggi galgá sihkkarastit ahte sámi servodaga bajimuš máhttodárbu meroštallojuvvo ja čovdojuvvo. Sámedikki 2015 bušeahtas kap. 3.1. Sámedikki árvovuođđu, válddahuvvo vuođđoprinsihppa mii guoská buot servodatsurggiide:</p>
<p>«Norgga stáhta lea vuođđuduvvon guovtti álbmoga eatnamiidda, sápmelaččaid ja dážaid. Dat mearkkaša dan ahte sámi gielas, sámi kultuvrras ja servodateallaimis prinsihpalaččat galget leat ovttaárvosaš ovdánanvejolašvuođat, ja seamma suodjaleapmi go dárogielas ja dáža kultuvrras. Mii galgat ieža meroštallat min vássán áiggi, dálá áiggi ja boahtteáiggi. Jus mis leat dát vuoigatvuođat ja vejolašvuođat seamma ládje go dáža servodagain, de lea dat geavahusas iešmearrideapmi. Iešmearrideapmi galgá hálddašuvvot gulahallama ja ovttasbarggu bokte servodagain min birra.»</p>
<p>Das válddahuvvo maiddái máhttu boahtteáiggi sámi servodaga guoddin:</p>
<p>«Sámediggi hálddaša min oktasaš árvvuid. Sámi oktasaš árvun oaivviduvvojit miellaguottut ja áddejumit mat áddejuvvojit oktasažžan sámi servodagaide ja sámi kultuvrii, dál ja boahtteáiggis. Min boahtteáigi lea sorjavaš min mánáin ja nuorain. Sis ferte leat máhttu, gelbbolašvuohta ja gálggat mat gáibiduvvojit sámi servodaga goziheapmái ja ovddideapmái. Máhttu, gelbbolašvuohta ja gálggat leat eaktun birgejupmái ja váikkuhit servodatovddideami min iežamet eavttuid vuođul. Sámediggái lea deaŧalaš ahte dát máhttu vuođđuduvvá sámi gillii ja kultuvrii.»</p>
<p>Sámi servodat lea ođđaáigásaš máhttoservodaga oassi. Máhttobuvttadeapmi Norggas váldá dattetge menddo unnán vuolggasaji sámi servodagas, ja das lea menddo hárve mihttomearrin váikkuhit dán servodagas ja dán servodaga várás. Spiehkastahkan lea Sámi allaskuvla mii lea ásahuvvon juste dán ulbmila várás. Politihkka sámi alit oahpu ja dutkama várás dárbbašuvvo vai sámi servodat ovddiduvvošii iežas mihttomeriid ja vuoruhemiid vuođul.</p>
<p>Sámediggi vuođđuda iežas oahppo- ja dutkanpolitihka dan vuođul go Norgga stáhta lea vuođđuduvvon guovtti álbmoga eatnamiid ala, sápmelaččaid ja dážaid. Oahppoeriekti lea vuođđoolmmošvuoigatvuohta máŋgga riikkaidgaskasaš šiehtadusa ja konvenšuvnna mielde. Dán rievtti ferte geahčalit fárrolaga eará olmmošvuoigatvuođaiguin mat sámiin leat oktasaččat, nugo iešmearridanriekti ON-konvenšuvnnaid siviila ja politihkalaš vuoigatvuođaid birra, ja ekonomalaš, sosiála ja kultuvrralaš vuoigatvuođaid birra, 1966 oktasaš artihkkala 1 mielde.</p>
<p>1.2 Sámedikki oahppo- ja dutkanpolitihka mihttomearri</p>
<p>Servodat mii láhčá máhtu goziheami, ovddideami ja geavaheami lea bures ráhkkanan iešguđege hástalusaid ođasmahttimii ja gieđahallamii. Máhttobuvttadeapmi lea deaŧalaš oassi servodagas ja servodatovddideamis.</p>
<p>Alit ohppui ja dutkamii gullet buot servodatsuorggit ja leat juohke olbmo eallima oassin. Suorgi váikkuha servodatlaš integrašuvnna, ovddideami, dábálaš čuvgehusa ja almmolaš oaiviliid hábmema.</p>
<p>Dán julggaštusa vuođul lea Sámedikki bajimuš politihkalaš mihttomearrin sámi alit ohppui ja dutkamii dat, ahte suorgi váikkuha dan dárbbašlaš kapasitehta ja gelbbolašvuođa ovddideami maid Sámediggi háliida sámi servodaga várás.</p>
<p>Bajimuš mihttomearri Sámedikki politihkki alit oahpu ja dutkama várás:</p>
<p>Alit oahppu ja dutkan váikkuha máhtuin ja olmmošlaš resrussaiguin sámi servodaga ekonomalaš, kultuvrralaš ja sosiála ovddideami.</p>
<p>1.3 Meroštallamat</p>
<p>Sámi alit oahppu</p>
<p>Stuorradiggedieđáhusa nr. 30 (2008-2009), Dálkkádatdutkan, čuovvoleapmin nammadii Máhttodepartemeanta ovttasráđiid Sámedikkiin, lávdegotti mii galggai čuvget sámi dutkama ja alit oahpu – dás duohko gohčoduvvo Butenschøn-lávdegoddin. Lávdegoddi geigii raportta «Langs lange  spor – sámi dutkama ja alit oahpu birra », Máhttodepartementii geassemánu 20. b. 2012.</p>
<p>Butenschøn-lávdegoddi lea guorahallamisttis meroštallan sámi alit oahpu, geahččan meroštallama mii lea dahkkojuvvon ”Nationála rekrutterenstrategiija sámi alit oahpu várás 2011- 2014” Máhttodepartemeanta 2010. Nationála rekrutterenstrategiija lea ráhkadan bargojoavku maid Máhttodepartemeanta nammadii 2009:s. Mihttomearrin lei ráhkadit strategiija sámi alit ohppui rekrutterema várás, mas erenoamážit deattuhuvvui sámi oahpaheaddjioahppu ja sámegielat. Butenschøn-lávdegoddi válljii meroštallat sámi alit oahpu viidát ja dainna lágiin ahte dat dávistii nationála rekrutterenstrategiija meroštallamii.</p>
<p>Sámediggi vállje dás geavahit Butenschøn-lávdegotti meroštallama dan viiddis lagadeami geažil maid lávdegoddi lea válljen.</p>
<p>Sámi alit oahpu meroštallan:</p>
<list><p type="listitem">Buot kurssat ja oahppoprográmmat main lea oktavuohta sámi gillii, kultuvrii, ealáhusaide, servodatdiliide ja sullasaččaide, ja mat addet oahppočuoggáid alit oahpu siskkabealde.</p>
<p type="listitem">Buot oahput mat addet oahppočuoggáid sámegielain ja/dahje kurssat main sámegiella lea oahpahusgiellan.</p>
</list><p>Sámi dutkan</p>
<p>Sámediggi bijai 1995:s lávdegotti guorahallat iešguđege áššečuolmmaid sámi dutkama oktavuođas. Lávdegoddi geigii raportta ”Sámi dutkama guorahallan”, Sámediggái juovlamánu 5. b. 1996. Raporttas lea lávdegoddi meroštallan sámi dutkama, ja kategoriseren iešguđege meroštallamiid viđa váldojovkui:</p>
<list><p type="listitem">Subjeaktavuđot meroštallamat – dutkan maid sámit jođihit</p>
<p type="listitem">Objeaktavuđot meroštallamat – sámi diliid birra dutkan</p>
<p type="listitem">Subjeaktavuđot ja objeaktavuđot meroštallamat – čuoggát 1 ja 2 ovttas</p>
<p type="listitem">Boađusvuđot meroštallamat – dutkan mii lea ávkin sámiide ja sámi servodahkii</p>
<p type="listitem">Máhtto- dahje julggaštusvuđot meroštallan – dutkan mii viiddida máhtu sámiid ja sámi servodaga birra</p>
</list><p>Lávdegoddi konkluderii ahte eai oaidnán ulbmila sámi dutkama meroštallamis eaige relevánssa das mii sámi dutkan lea. Stáhtalaš meroštallama sadjái bijai lávdegoddi mihttomeari sámi dutkamii:</p>
<p>Sámi dutkama ulbmilin ferte leat máhtu háhkan mii sáhttá váikkuhit sámi servodaga nannema, suodjaleami ja ovddideami.</p>
<p>Butenschøn-lávdegoddi čujuha raporttastis earret eará dán mihttomearrái, go guorahallet meroštallama sámi dutkamis. Sii válljejedje hábmet meroštallama nugo sii ieža dadjet lea pragmáhtalaš ja vuođustuvvon ja maiddái ulbmila vástideaddji dasa ahte sáhttit kártet ja háhkat geahčastaga sámi dutkamis mii lea dahkkojuvvomin.</p>
<p>Sámediggi vállje geavahit Butenschøn-lávdegotti meroštallama sámi dutkamis danne go dat lea viiddis ja das leat oasit mat gokčet lávdegotti 1996 mihttomeari sámi dutkama hábmemis.</p>
<p>Sámi dutkama meroštallan:</p>
<p>Sámi dutkamin lohkkojuvvo buot dutkan ja FoU-doaibma mii boahtá unnimusat ovtta dáid čuoggáid vuollái:</p>
<list><p type="listitem">Sámi diliid dutkan ja/dahje dutkan sámi ulbmiliid várás.</p>
<p type="listitem">Buot dutkan mii lea čađahuvvon sámi ásahusain.</p>
</list><p>1.4 Ráddjejumit ja sisdoallu</p>
<p>Sámediggedieđáhus alit oahpu ja dutkama birra siskkilda sámi dutkama ja alit oahpu nugo dat leat ráddjejuvvon kapihttalis 1.3. Dieđáhusas ii válddahuvvo kursadárbu dahje kursafálaldat olggobealde universitehta- ja allaskuvlavuogádaga, eaige das váldojuvvo ovdan bealit maŋŋáoahppofálaldagaid ektui sámegielain ja sámi fáttáin maid dát ásahusat fállet. Dát lea ráddjejuvvon danne go kursa- dahje maŋŋáoahppofálaldagat ii lokte formálalaš gelbbolašvuođa. Eahpitkeahttá dárbbašuvvojit iesguđege kursafálaldagat sámi gielain ja fáttáin mat vealtameahttumit eai atte oahppočuoggáid. Universtitehta ja allaskuvlalága mielde galget ásahusat fállat maŋŋá- ja joatkkaoahpu ásahusaid doaibmaguovllu siskkabealde. Maŋŋáoahppu ii atte oahppočuoggáid, go fas fálaldat joatkkaoahpus addá oahppočuoggáid.</p>
<p>Sámediggi lea ožžon máŋga árvalusa, gč. kapihtal 1.5 dutkandárbbu birra sámi servodagas. Dát árvalusat leat viidát. Dát dieđáhus galgá leat bajimuš politihkalaš stivrengaskaoapmi, ja ii leat vejolaš namuhit buot árvalusaid. Sámediggi deattuha ahte jos muhtun dutkansuorgi ja dárbu ii leat namuhuvvon, de dat ii mearkkaš dan ahte dat ii livčče deaŧalaš dahje lea mearkkašmeahttun. Dieđáhusas leat muhtun servodatsuorggit namuhuvvon, ja ovttaskas dutkandárbbut namuhuvvojit erenoamážit. Dát dávista Sámedikki árvvoštallamiidda muhtun guovddáš surggiid máhttodárbbu ektui, servodatperspektiivva vuođul, eaige dat leat buhtes dutkanfágalaš perspektiivvat.</p>
<p>Lassin sámi alit ohppui ja dutkamii válddahuvvo dieđáhusas maiddái sámi perspektiivva heiveheapmi eará alit oahpus ja dutkamis nationála dásis.</p>
<p>Dieđáhusas válddahuvvojit oanehaččat kapihttalis 2 alit oahpu ja dutkama gustovaš rámmat gehččojuvvon sámi perspektiivvas.</p>
<p>Goalmmát kapihttalis válddahuvvojit ja guorahallojuvvojit hástalusat mat leat válljejuvvon politihkkasurggiid siskkabealde mihttomeriiguin ja strategiijaiguin.</p>
<p>Dieđáhusas eai leat doaibmabijut, muhto dat čuovvoluvvojit Sámedikki jahkásaš bušeahtaid bokte ja vejolaš doaibmaplánaid bokte maid sámediggeráđđi ráhkada.</p>
<p>1.5 Proseassa</p>
<p>Barggu oktavuođas dainna sámediggedieđáhusain lágidii sámediggeráđđi čakčamánus 2014 álggahankonferánssa Diehtosiiddas Guovdageainnus. Konferánsii ráhkkanemiide serve Norgga dutkanráđđi, Sámi allaskuvla, Norgga árktalaš universitehta, Norlándda universitehta ja Davvi-  Trøndelága allaskuvla. Álggaheaddji sáhkavuoruin joavkobargguiguin guorahallojuvvojedje hástalusat ja čovdosat fáttáid siskkabealde mat leat sámi giella, kulturárbi, árbevierut ja árvvut, biras, areálat ja resurssat, ealáhusovddideapmi ja innovašuvdha, demografiija ja eallineavttut ja oktiiordnen, báldalastin ja ovttasbargu.</p>
<p>Sámediggeráđi čilgehus alit oahpu ja dutkama birra, ovddiduvvui Sámedikki dievasčoahkkimii njukčamánu 6. b. 2015. Ulbmilin lei ovdan buktit sierralágan hástalusaid ságastallama várás dievasčoahkkimis ja dieinna lágiin oažžut árvalusaid viidáseappot bargui dieđáhusain. Čilgehus sáddejuvvui njukčamánu 23. b., oktan bovdejumiin buktit árvalusaid dieđáhusbargui, e-poasttain 238 áigeguovdilis organisašuvdnii, ásahussii ja ovttaskas olbmuide. Seammás biddjojuvvui Sámedikki ruovttusiidduide artihkal seamma sisdoaluin ja ávžžuheimmet buktit árvalusaid. Oaččuimet oktiibuot 23 árvalusa. Árvalusat mat bohte ovttaskas olbmuin, organisašuvnnain ja ásahusain leat leamaš hui deaŧalaččat ja ávkkálaččat dieđáhusbargui. Dasa lassin lea Harald Gaski, go Sámediggi bivddii, čállán notáhta hástalusaid birra sámi dutkamis ja dutkanhálddahusas.</p>
<p>Árvalusat leat viidát, ja ollugat dain válddahit seamma fáttáid. Sámegiela ektui čujuhuvvui ahte dárbbašuvvo oahppofálaldat olles oahppomannolagas álgooahpu rájes gitta doavttergráda rádjai. Dasto lea dárbu nannet sámegiela dutkangiellan mii lei čađamanni fáddá. Oahppofálaldagaid oktiiordnema ja giellaguovddážiid nannema leat maiddái máŋggas váldán ovdan. Eará fáttát maid vástideaddjit atne hui deaŧalažžan leat rekrutteren, dutkanetihkka, sámi perspektiivva váilun oahppofálaldagain ja dutkamis oppalaččat, demográfalaš rievdadusat ja daid váikkuhusat ovdamearkka dihte sámi giellaovdáneapmái. Árvalusaid sáhttá lohkat ollislaččat Sámedikki neahttasiidduin dákko:</p>
<p>http://www.sametinget.no/Opplaering/Forskning-og-hoeyere-utdanning/Invitasjon-til-innspill-sametingsmelding-om-hoeyere-utdanning-og-forskning</p>
<p>Árvalusaid viežžama oktavuođas dán dieđáhussii dollojuvvojedje maiddái čoahkkimat Sámedikki vuorrasiidráđiin ja Sámedikki nuoraidpolitihkalaš lávdegottiin.</p>
<p>2. Rámmat ja rámmaeavttut</p>
<p>2.1 Sámi alit oahppu ja dutkan</p>
<p>Dáláš sámi alit oahppu ja dutkan lea ovddiduvvon historjjálaš oktavuođas mas lea mearkkašupmi daid rámmaide maiguin dál ovdánahttit suorggi. Okta ovdamearka lea movt rekrutteret sámegielagiid sámi alit ohppui ja dutkamii, dát dilli livččii sakka buoret jos dáruiduhttinpolitihka geažil eat livčče massán measta oalát giela ja sámi identitehta.</p>
<p>Per Fokstad lei vuosttaš olmmoš gii evttohii sierra sámi oahppoásahusa 1923:s go ovddidii jurdaga sierra sámi álbmotallaskuvlla birra, čuvgehusskuvla gos buot oahpahus galggai leat sámegillii, ja sámi sisdoallu buot fágain. Dát lei gasku dáruiduhttináiggi, ja vaikko ollu návccat barge ge oažžut sámi fálaldaga, de easkka 60-logu loahpas ásahuvvui vuosttaš sámi joatkkaskuvla Kárášjohkii. Sámi allaskuvla ásahuvvui 1989:s sámi servodaga máhttodárbbuid várás, ja dárbu dalle lei erenoamážit vuođđoskuvlaoahpaheddjiide ja mánáidgárdeoahpaheddjiide geain lea gelbbolašvuohta sámegielas. Sámi oahppu ja dutkan lea allaskuvlla fágalaš profiila, ja sámegiella lea váldogiella oahpahusas, hálddahusas ja bargiid ja studeanttaid gaskkas.</p>
<p>Sámekomitea buvttii vuosttaš stáhta čielggadusa sámi áššiid birra 1956:s, mii lei áidna dakkáráš gitta 1980-lohkui. Komitea evttohii ollu doaibmabijuid oahpu siskkabealde, maid searvvis ledje maiddái stipeandaortnegat sámi nuoraide akademalaš oahpu várás.</p>
<p>Oahpporevolušuvdna Norggas 60- ja 70-loguin buvttihii buoret vejolašvuođaid olbmuide váldit joatkkaoahpu ja dasto alit oahpu. Dát dagahii maiddái dan ahte eanet sámi nuorat go ovdal váldigohte alit oahpu.</p>
<p>Dál lea áŋgiruššan sámi dutkamis ja alit oahpus mealgat stuorát go ovdal. Dál gávdnojit eanet sámi akademihkkarat sihke sámi dutkama ja eará dutkama siskkabealde, ja máŋggalágan alit oahppofálaldagat gos oahpahusgiellan lea sámegiella. Dát lea deaŧalaš sámi servodaga ovddideapmái. Dan dárbbu ektui mii sámi servodagas lea, oaivvilda Sámediggi ahte dattetge lea ollu barggakeahttá suorggis, ja ahte lea buoridan- ja ovddidanmunni sihke go guoská oahppofálaldagaide ja dutkamii. Dasa lassin lea sámi sisdoalu integreren bázahallan ollu alit oahpu ja dutkama siskkabealde oppalaččat Norggas.</p>
<p>Dál sámi dutkama ruhtadit váldoáššis ásahusat ja Norgga dutkanráđđi sámi dutkanprográmma II bokte, mii nohká 2017:s. Prográmma rámmat jahkásaččat leat birrasii 10 miljon ru. Sámi logut muitalit 8, kommenterejuvvon statistihkas 2015, boahtá ovdan ahte dutkanráđi vuogádaga bokte jagi 1976 rájes lea oktiibuot juolluduvvon sullii 167 miljon ru prográmmaide ja áŋgiruššamiidda sámi humanistalaš ja servodatdieđalaš dutkama siskkabealde. Dat mearkkaša sullii 4,3 miljon ru jahkái 39 jagi áigodagas. Go buohtastahttá ráđđehusa ollislaš juolludusain dutkamii jahkái 2016, de lei dat 35,5 miljárdda ru.</p>
<p>Butenschøn-lávdegotti dieđuid mielde addojuvvojedje 2010:s iešguđege lágan fálaldagat sami alit oahpus čuovvovaš ásahusain: Davvi-Trøndelága allaskuvla, Sámi allaskuvla, Norlándda universitehta, Oslo universitehta ja Romssa universitehta. Oktiibuot fállojuvvojedje 142 kurssa, main 64 % adde 2 – 10 oahppočuoggá – 30 oahppočuoggá lea norpma mielde ollesáigeoahppu lohkanbaji nammii. Oahppočuoggáid unna lohkui sáhttá leat sivvan dat go ásahusat muhtun oktavuođain meroštalle modulaid stuorát fáttás oahppofálaldahkan. 70 % fálaldagain attii Sámi allaskuvla, ja Romssa universitehta fas 26 %. Dát mearkkaša dan ahte vuollel 5 % fálaldagain lei duoin eará ásahusain. Sámegiella oahpahusgiellan lea muhtun oktavuođain, dalle eanaš oktavuođain bacheloroahput, ja mealgat unnit master- ja doavttergrádaoahput.</p>
<p>Dutkanvuogádat Norggas lea juhkkojuvvon golmma suorggi mielde ja dutkan čađahuvvo – universitehta- ja allaskuvlasuorggis, instituhttasuorggis ja ealáhuseallimis.</p>
<p>Ovcci universitehta ja allaskuvlla čađahedje sámi dutkama, Butenschøn-lávdegotti dieđuid mielde: Finnmárkku allaskuvla, Nesna ja Davvi-Trøndelága allaskuvla, ja Sámi allaskuvla, ja Bergena, Norlándda ja Romssa universitehtat ja dasto Norgga teknihkalaš luonddudieđa universitehta.</p>
<p>Instituhttasuorgi lea oktasaš namahus ásahusaide mat čađahit dutkama olggobealde ealáhuseallima ja universitehta- ja allaskuvlasuorggi. Norgga dutkanráđi ruovttusiidduid dieđuid mielde galget dutkaninstituhtat fállat geavahuvvon dutkama mas lea alla kvalitehta ja relevánsa ealáhuseallimii, hálddašeapmái ja servodahkii muđui barggahanmárkanis. Dasto lea instituhttasuorggis ovddasvástádus máhtu ovddideamis nationála dásis vuoruhuvvon surggiin, ja das galgá dasto leat rolla innovašuvnna ektui, erenoamážit go jurddašit vuođđodutkama ja geavahuvvon dutkama oktiičatnama.</p>
<p>Sámi alit oahppu ja dutkan 2015:s lei váldoáššis guovtti ásahusas; Sámi allaskuvllas ja Norgga árktalaš universitehtas. Butenschøn-lávdegotti dieđuid mielde lea dán guovtti ásahusas váldooassi oahppofálaldagain sámi sisdoallu, ja stuorra oassi sámi studeanttain ohcet dán guovtti ásahussii. Sámi allaskuvllas ledje 70 % buot kurssain sámi fáttát 2010:s, ja Romssa universitehtas ledje 26 % sámi kurssat.</p>
<p>Butenschøn-lávdegotti dieđuid mielde ledje sámi dutkamis 2010:s 103 jahkedoaimma Norggas, ja Romssa universitehta lei stuorámus aktevra 60 dutkijahkedoaimmain. Instituhttasuorggis lea Norgga kulturmuitodutkama instituhtta stuorámus aktevra, mas leat 7,5 dutkijahkedoaimma. 11 ásahusas ledje unnit go vihtta jahkedoaimma. Daid gaskkas ledje Norlándda universitehta, mas lea erenoamáš ovddasvástádus julevsámegielfálaldagas, ja Davvi-Trøndelága allaskuvla mas lea váldoovddasvástádus máttasámegielas.</p>
<p>Sámi allaskuvlla lea erenoamáš danne go dat lea áidna ásahus mas sámegiella lea oahpahusgiellan ja vuođđogiellan hálddahusas, oahpus ja dutkamis. Allaskuvllas lea áigumuš šaddat sámi ja álgoálbmotuniversitehtan, maid Sámediggi maiddái doarju. Sámi allaskuvllas lea hástalussan dat go leat unnán oahppit eará allaskuvllaid ja universitehtaid ektui.</p>
<p>Sámi Instituhtta  (SI) ásahuvvui 1973:s sierra sámi dutkanásahussan Norgga ministtarráđi beales. Instituhtta lei áiggistis vuosttaš sámiid beales stivrejuvvon ásahus Norggas, ja dat lei vuosttaš oktasaš davviriikkalaš sámi ásahus. Jagi 2005 rájes lea Sámi Instituhtta leamaš Sámi allaskuvlla doaimma oassin. Ovttastahttin lei Davviriikkalaš ministtarráđi ruhtadanmálle rievdadeami boađus. Čakčat 2004 vuolláičálle sámedikkiid presideanttat ja Sámi Instituhta váldočálli, ulbmiljulggaštusa SI šiehtadusovddasvástádusa sirdimis Sámi Instituhtas Oahppo- ja dutkandepartementii Norggas. Ulbmiljulggastusas daddjojuvvo earret eará ahte SI maiddái boahtteáiggis ferte bisuhuvvot davviriikkalaš ásahussan. Vuođđoruhtadeapmi lea leamaš birrasii 7 miljon ru jagi 2004 rájes, mii juohkása ná: Norga 50 %, SI 25 %, Ruoŧŧa 15 % ja Suopma 10 %. Doarjjaortnet lea doaibman, spiehkastahkan lea Ruoŧŧa mii muhtun jagiin ii leat doallan šiehtadusa. Norgga ráđđehusas mas lea šiehtadusovddasvástádus lea ovddasvástádus čuovvolit šiehtadusbeliid. Sámedikkiid presideanttat mihte ovttastahttimii dainna eavttuin ahte Davviriikkat bisuhit iežaset juolludusaid dutkandoibmii.</p>
<p>Davviriikkaid ministtarráđđi lea 2015:s evalueren juolludusaidis viđa davviriikkalaš dutkanoktiiordnenorgánii, dás mielde sámi dutkan Sámi allaskuvllas. 2017 rájes lea evttohuvvon rievdadus mii dagaha ahte ministtarráđi orgána NordFosk, váldá badjelasas juolludusaid hálddašeami. Dat mearkkaša dan ahte juolludus mii juohke jagi addojuvvo sámi dutkamii Davviriikkaid Ministtarráđis heaittihuvvo, ja dáid ruđaid alde ferte gilvalit ohcamiid bokte. Dieinna lágiin rivdet dutkandoaimma rámmat, ja rievdadus dagaha earret eará dan ahte osiid kapasitehtas ferte geavahit ohcamiidda. Sámi allaskuvlla dutkanbiras lea unni ja hearki, ja njuolga juolludeamis sirdin ohcanvuđot juolludussii lea hástalussan dán birrasii.</p>
<p>Dutkanbirrasiid ovttastahttimis sáhttá leat positiivvalaš beaktu muhtun surggiin. Dat go áidna sámi dutkanásahus olggobealde Sámi allaskuvlla ii leat šat, lea fuonidan gilvvu dutkamis nationála gaskasaš sámi fáttáin ja erenoamášfáttáin sámi dutkama siskkabealde.</p>
<p>Romssa universitehta ásahuvvui 1968:s. Universitehta lea riikaoasi stuorámus ja deaŧaleamos oahppo- ja dutkanásahus. Universitehtas lea leamaš ovddasvástádus sámi dutkamis ja oahpus dan ásaheami rájes, ja das lea dál viiddis fálaldat sámi fágaid ja fáttáid siskkabealde. Universitehtas lea earret eará oahpahus ja dutkan sámi gielas ja girjjálašvuođas, master álgoálbmotoahppu, ja dasto sámi fáttát máŋgga fágasuorggi siskkabealde. Universitehtas lea maiddái sierra sámi dutkamiid guovddáš, humaniora, servodatfága ja oahpaheaddjioahppu fakultehta vuolde. Maŋŋá go dat ovttastahttojuvvui Finnmárkku allaskuvllain 2013:s, šattai oktasaš ásahusa namman Norgga árktalaš universitehta. Ođđajagimánu 1. b. 2016 rájes ovttastahttojuvvo Norgga árktalaš universitehta Harštá ja Narviikka allaskuvllaiguin.</p>
<p>Norlándda universitehta ásahuvvui 2011:s, mii álggos lei Bådåddjo allaskuvla, ja oaččui 1980-logus erenoamáš ovddasvástádusa julevsámegielas oahpaheaddjioahpuin. Das lea dál 2015:s earret eará fálaldat julevsámegielas, ođđaáigásaš sámi girjjálašvuođas ja sámi kulturmáhtus, mas fokus lea julevsámi guovllus. Norlándda universitehta dieđuid mielde oktiiordnejuvvo sámi áŋgiruššan Bájkke  oktiiordnenorgána bokte. Davvi-Trøndelága allaskuvllas lea nationála ovddasvástádus sihke julevsámegielas ja máttasámegielas ja kultuvrras oahpaheaddjioahpuin. Norlándda ja Davvi-Trøndelága universitehtat mearridedje čakčamánus 2015 ovttastahttojuvvot, ja dain šaddá oktasaš ásahus 01.01.2016 rájes. Dat ođđa universitehta Davvi universitehta oažžu ovddasvástádusa sihke julevsámegielas ja máttasámegielas ja kultuvrras oahpaheaddjioahpuin. Davvi universitehta pláne čakčat 2016 álggahit vuosttaš masterprográmma julevsámegielas.</p>
<p>2.2 Sámi alit oahppu ja dutkan riikkaidgaskasaččat</p>
<p>Sámi dutkanbirrasat leat áiggiid badjel ovddidan oktavuođa ja ovttasbarggu riikkaidgaskasaš birrasiiguin mat barget álgoálbmotdutkamiin. Dutkit geat barget sámi áššiiguin Norggas ja Davviriikkain leat guorrasan riikkaidgaskasaš dutkanfierpmádahkii iežaset fágasuorggi siskkabealde. Dávjá leat dát dutkanfierpmádagat sihke nationála gaskasaččat ja máŋggafágalaččat.</p>
<p>Sámegiella oahpahuvvo fágan alit oahppodásis sihke Ruoŧas ja Suomas. Dasa lassin lea beroštupmi sámegielaide akademiijain davviriikkain, Ruoššas ja Duiskaeatnamis, erenoamážit suoma-ugralaš gielladutkanbirrasiis siskkabealde.</p>
<p>Ruoŧas lea Vaartoe, Sámi dutkama guovddáš (Centrum för samisk forskning (CeSam)) Upmi universitehtas mii lea stuorámus ásahus gos lea sámi dutkan nationála ja fágaidgaskasaš dásis. Dát guovddáš ásahuvvui 2000:s ja das lea maiddái oktiiordnen- ja diehtojuohkinovddasvástádus.</p>
<p>Suomas leat moatti universitehtas sámi dutkanbirrasat main lea guhkes árbevierru sámi dutkama siskkabealde. Oulu universitehta Giellagas instituhtas lea leamaš nationála ovddasvástádus alit oahpus ja dutkamis sámegielas ja kultuvrras jagi 2005 rájes. Lappi universitehtas Roavvenjárggas lea oahpahus sámi kultuvrras ja sámerievttis, ja universitehta árktalaš guovddážis lea okta ossodat álgoálbmotdutkama várás, gos lea árbevirolaš ja ekologalaš máhtu dutkan.</p>
<p>Ruoššas lea dutkan sámi diliin (historjjás, sosiologiijas ja antropologiijas) máŋgga ásahusas Ruošša Dieđaakademiija vuolde (Russian Academy of Sciences), earret eará Barents guovddážis Centre of the Humanities Kola Science Center i Apatity vuolde ja Institute of Ethnology and Anthropology Moskvas vuolde.</p>
<p>Sámi Allaskuvla lea riikkaidgaskasaš alit oahpu ja dutkama álgoálbmotfierpmádaga lahttun WINHEC (World Indigenous Nations Higher Education Consortium) mii ásahuvvui 2002:s. Sámi allaskuvla lea leamaš WINHEC lahttun dan rájes go allaskuvla akkrediterejuvvui álgoálbmotásahussan 2008:s ja lea mielde árjjalaččat álgoálbmotakademiija huksemis. WINHEC:s leat jahkásaš čoahkkimat, maŋimuš borgemánus 2015. WINHEC lea bargamin máilmmiviidosaš álgoálbmotuniversitehtafierpmádaga ásahemiin WINU, World Indigenous Nations University, man ulbmilin lea earret eará oahpuid lohuhallan ja oktasaš oahput.</p>
<p>University of the Arctic, UArctic, ásahuvvui Árktalaš ráđi álgaga mielde. UArctic lea fierpmádatuniversitehta mas leat mielde 121 dutkan- ja oahppoásahusa Kanadas, Dánmárkkus/Ruonáeatnamis, Islánddas, Ruoŧas, Norggas, Ruoššas ja USA:s. Dasa lassin sáhttet ásahusat olggobealde Árktisa ohcat lahttun. UArctic lea ásahuvvon ovttasbargguin álgaálbmotorganisašuvnnaiguin mat leat fásta lahtut, Permanent Participant, Árktalaš ráđis. Lahtuid gaskkas Norggas leat Sámi allaskuvla, Norgga árktalaš universitehta, Norlándda universitehta ja Davvi-Trøndelága allaskuvla. Earret eará jussa, álgoálbmotrievtti ja servodatfága siskkabealde leat komparatiiva oahput sámiid ja  eará álbmotjoavkkuid gaskka máilmmis. Antropologalaš beroštumis sámiide lea guhkes dutkanárbevierru maiddái riikkaidgaskasaččat, gitta nu gohčoduvvon lapponiaáiggi rájes, fysalaš antropologiija bokte gitta dáláš historjá- ja kulturdutkiid rádjai. Álgoálbmotdutkan geavvá ollu sajiin máilmmis. Sierralágan dutkanbirrasat leat deaŧalaš deaivvadanbáikkit ovttasbargui álgoálbmogiid gaskka, maiddái danne go dađi bahábut lea ain nu ahte álgoálbmotdutkan lea unnitlogus nationála stáhtaid dutkanáŋgiruššamis. Álgoálbmogiidda máilmmis čuhcet lossa proseassat mat čatnasit areáladuohtademiide ja resursaávkkástallamii, dálkkádatrievdamiidda ja birasnuoskkidemiide. Danne ferte dutkanberoštumiid gozihit ja heivehit oahpuid ja dutkamiid vuoruhettiin earret eará davviguovloáŋgiruššamis.</p>
<p>Sámediggi lea váldán badjelasas stuorra riikkaidgaskasaš oahppokonferánssa lágideami álgoálbmogiid várás Árktisas 2016:s, aiec2016. Konferánsa galgá čohkket fágaolbmuid oahpposuorggi siskkabealde váldofáttá “Ealáskahttin” vuollái ja doaibmat deaivvadanbáikin vásihusaid lonuhallamii ja inspirašuvnna dihte. Árktalaš álgoálbmotguovlluid oahppokonferánssat leat dollojuvvon 70-logu rájes formála rámmaid haga. Sámediggi háliida sihkkarastit ovttasbarggu oktilašvuođa intenšuvdnašiehtadusa bokte. Intenšuvdnašiehtadus iešstivrenguovlluid/provinssaid/parlameanttaid gaskka sáhttá mearkkašit ahte konferánsa dollojuvvo juohke goalmmát jagi, ja ahte ollu bealit váikkuhit juohke konferánssa ruhtadeami.</p>
<p>2.3 Guovddáš aktevrrat sámi alit oahpu ja dutkama siskkabealde</p>
<p>Sámedikkis  lea Universitehtaid ja allaskuvllaid lága § 9-4 mielde Stivrra válljen ja nammadeapmi, nammadanváldi ja nammada guokte stivralahtu ja persovnnalaš várrelahtuid Sámi allaskuvlla stivrii. Dása lassin ii leat Sámedikkis makkárge váldi suorggi siskkabealde lágaid ja láhkaásahusaid bokte. Dattetge lea Sámediggi politihkalaš aktevra iežas autonomiija ja konsultašuvdnašiehtadusa bokte.</p>
<p>Sámediggi lea iešheanalis álbmotválljen orgána, man bajimuš mihttomearrin lea sihkkarastin Sámediggái stuorámus vejolaš iešheanalisvuođa. Dát mearkkaša dan ahte beroštupmi Sámedikki ja sámi beroštumiid ovddastussii ja mielde váikkuheapmái deattuhuvvo garrasit. Vuođđun lea ahte Sámedikkis lea viehka stuorra institušuvnnalaš doaibmanfriijavuohta.</p>
<p>Sámedikkis leat dál ollu sierralágan rollat, ja das lea oktavuohta buot hálddašandásiide alit oahpu ja dutkama siskkabealde. Sámediggi doaibmá sihke politihka ovddidanorgánan, gulaskuddaninstánsan ja konsultašuvdnabeallin, ja lassin dasa hálddaša sierra stipeandda alit oahpu várás. Maŋŋá go šiehtadus konsultašuvdnaprosedyrain Sámedikki ja stáhta eiseválddiid gaskka nannejuvvui Gonagaslaš resolušuvnna bokte 2005:s, galgá Sámedikkiin konsulterejuvvot buot áššiin mat gusket sámi beroštumiide – maiddái alit oahpu ja dutkama siskkabealde. Dán oktavuođas lea deaŧalaš aiddostahttit ahte Sámedikki bargosuorgái sámelága mielde gullet buot áššit mat Sámedikki iežas áddejumi mielde erenoamážit gusket sámi álbmogii. Konsultašuvdnašiehtadus ii guoskka stáhtabušehttii, nu ahte Sámedikkis dál ii leat konsultašuvdnavuoigatvuohta stáhta bušeahta sisdoalu birra sámi álbmoga ektui. Ná lea dilli maiddái alit oahpou ja dutkama oktavuođas.</p>
<p>Stuorradiggi  mearrida go lea juolludeaddji ja láhkaaddi eiseváldi, ráđđehusa evttohusa go guoská alit oahpu ja dutkama mihttomeriide ja rámmaide  .</p>
<p>Máhttodepartemeanta  lea riikka bajimuš alit oahpu ja dutkama hálddašanorgána, ja das lea ovddasvástádus nationála politihka čađaheamis dán suorggis. Departemeanta mearrida láhkaásahusaid ja lágaid. Departemeanttas lea oktiiordnenovddasvástádus dutkanpolitihkas, ja dat juolluda birrasii beali almmolaš dutkanjuolludusain Norggas. Eará departemeanttat ruhtadit dutkama iešguđege dásis.</p>
<p>Eará aktevrrat</p>
<p>Sámi museat  main Sámedidikkis lea hálddašanovddasvástádus, oktiibuot 12 musea, leat organiserejuvvon 6 museasiidan. Dat leat lokaliserejuvvon Girkonjárgga rájes oarjedavvin Snoasa rádjai máddin. Sámedikki museapolitihkalaš 2013 čilgehusas nannejuvvo ahte sámi museat sáhttet bargat dutkamiin. Dutkan galgá dahkkojuvvot ovttasbargguin eará museaiguin ja allaskuvla- ja universitehtabirrasiiguin. Sámi museain leat oktiibuot vuollel 40 jahkedoaimma ja dain danne lea gáržžes kapasitehta ollašuhttit bargguset dutkama ja ovddidanbarggu siskkabealde. Stuorámus museain lea dutkangelbbolašvuohta ja dat servet, muhto dain lea unnán vejolašvuohta ieža álggahit dutkama. Sámi museain lea unna bušeahtta eará museaid ektui maiguin sáhttá buohtastahttit. Ekonomalaš lokten nationála museaođastusas ii leat čuovvoluvvon dárbbašlaš ruđaiguin Sámediggái. Sámedikki bušeahtta ii leat nannejuvvon nu ahte sáhtášii čuovvolit ođastusa sámi museaid ektui.</p>
<p>Sámi giellaguovddážiin  lea deaŧalaš rolla sámegielaid nannen- ja ovddidanbarggus. Giellaguovddážat lágidit sierralágan kurssaid sámegielas, ja čađahit sierralágan giellaprošeavttaid. Sámedikki prošeavttas ”Kvalifiseren- ja rekrutterenprográmma sámegielas alit oahpu várás”, leat giellaguovddážat leamaš guovddáš ovttasbargobealit ja aktevrrat ovttas Sámi allaskuvllain. Olggobealde dán prográmma leat giellaguovddážat maiddái ovttasbargan alit oahppofálaldagaid ektui sámegielas Norgga árktalaš uviversitehtain ja Norlándda universitehtain. Sámedikki bušeahtas 2015 ledje 13 giellaguovddáža Unjárgga rájes oarjedavvin Rørosa rádjai máddin.</p>
<p>Sámi arkiiva  lea oassi stáhta Arkiivavuogádagas Máhttodepartemeantta vuolde. Arkiivavuogádagas leat Riikaarkivára, gávcci stáhta arkiivva, Sámi arkiiva ja Norgga dearvvašvuođa arkiiva. Sámi arkiiva lea priváhta olbmuid, organisašuvnnaid, ásahusaid ja fitnodagaid mielde, ja das lea nationála ovddasvástádus váldit vuostá, suodjalit ja olámuddui buktit sámi servodaga arkiivaávdnasiid. Ulbmilin lea sihkkarastit gáldoávdnasiid mat sáhttet čuvgehit sámi historjjá. Sámi arkiiva lea dovddahan Sámediggái ahte sin ulbmilin lea buoridit iežaset dutkan- ja ovddidankapasitehta davviriikkalaš sámi arkiivas. (www.arkivverket.no)</p>
<p>Universitehtain ja allaskuvllain  lea universitehta- ja allaskuvlalága mielde, hui ollu fágalaš friijavuohta ja ovddasvástádus. Dat galget ovdánahttit ja suodjalit sin akademalaš friijavuođa, ja dain lea ovddasvástádus doallat alla fágalaš dási oahpuinneaset ja dutkmamiinniset. Universitehtain ja allaskuvllaiin lea vuoigatvuohta hábmet sin iežaset fágalaš ja árvvolaš vuođu, ja mearridit ieža oahpahusa ja dutkama sisdoalu. Norggas leat 2015:s 8 universitehta, 20 allaskuvlla ja 5 dieđalaš allaskuvlla maid stáhta eaiggáda. Universitehta- ja allaskuvlasuorggi struktuvra lea rievdaduvvomin, gč. Stuorggadiggedieđáhusa 18 (2014-2015) Konsentrasjon for kvalitet – Universitehta- ja allaskuvlasuorggi strukturođastus. Áigeguovdilis dieđuid strukturođastusa birra gávnnat dákko  https://www.regjeringen.no/no/tema/utdanning/hoyere-utdanning/innsikt/struktur-i-hoyere-utdanning/veien-mot-ny-struktur/id2415316/</p>
<p>Universitehta- ja allaskuvlaráđi vuolde mii lea Norgga universitehtaid ja allaskuvllaid ovttasbargoorgána, lea ásahuvvon Nationála fágastrategalaš ovttadat sámi alit oahpu ja dutkama várás, NFE-sámi. Dat ásahuvvui Butenschøn-lávdegotti raportta evttohusa čuovvoleapmin. Máhttodepartemeanta juolluda jahkásaččat ruđaid UHR čállingoddái gozidan dihte maiddái dán NFE-sámi. NFE-sámi lahttun leat Norgga árktalaš universitehta, Sámi allaskuvla, Oslo universitehta, Norlándda universitehta ja Davvi-Trøndelága allaskuvla. Dasa lassin leat studeantaovddasteaddjit Sámi allaskuvllas ja Norgga árktalaš universitehtas. Sámediggi lea áicin NFE-sámis. (www.uhr.no)</p>
<p>Norgga dutkanráđđi, NFR,  lea hálddašanorgána mas leat sierra fápmudusat Máhttodepartemeantta vuolde. Dutkanráđđi lea dutkanstrategalaš orgána ja hálddaša buot departemeanttaid dutkanruđaid. Ráđđi juohká ruđaid dutkamii buot fágasurggiin vuođđodutkama, geavahuvvon dutkama ja innovašuvnna siskkabealde. Birrasii 30 % almmolaš FoU-ruđain mannet dutkanráđi bokte. Ráđđi lea stáhta eiseválddiid dutkanpolitihkalaš ráđđeaddi, ja lea dasto ráđđehusa deaŧaleamos orgána dutkanpolitihka ollašuhttimis. Norgga dutkanráđđi čađaha sámi dutkanprográmma man bajimuš mihttomearrin lea nannet sámi dutkama, sihke go guoská kvantitehtii ja dieđalaš kvalitehtii. Prográmmas lea sierra prográmmastivra. Sámediggi lea áicin dán stivrras. (  www.regjeringen.no  og  www.nfr.no  )</p>
<p>Regionála dutkanfoanda, RFF  , galgá doarjut regiovnna vuoruhuvvon áŋgiruššansurggiid. Dáid surggiid siskkabealde galget dat maiddái váikkuhit guhkes áiggi, vuođđogelbbolašvuođa huksema relevánta dutkanbirrasiin. Mihttomearrin lea ovddidit buriid ja gilvalanvejolaš dutkanbirrasiid buot fylkkain. Foandaregiovnnaid Davvi-Norga, Gaska-Norga ja Innlandet foandastivrrat galget gozihit maiddái sámi dutkanberoštumiid ja -dárbbuid. Sámediggi nammada stivralahtuid regiovnnaid Davvi-Norga ja Gaska-Norga Regionála dutkanfoanddaide.</p>
<p>Nationála dutkanetihkalaš lávdegottit  leat Máhttodepartemeantta vuollásaš hálddašanorgánat. Lávdegottit leat fágalaččat sorjjasmeahttun dutkanetihkalaš áššiid orgánat ja bearráigehččet rievttalašvuođa dutkamis. (  www.regjeringen.no  og  www.etikkom.no  )</p>
<p>Oahppokvalitehta nationála orgána  – NOKUT – lea Máhttodepartemeantta vuollásaš fágalaččat sorjjasmeahttun orgána. NOKUT galgá bearráigeahččat alit oahpu kvalitehta Norggas, ja bearráigeahččat ja juohkit dieđuid oahppokvalitehta birra olgoriikkas. (  www.regjeringen.no  og  www.nokut.no  )</p>
<p>2.4 Relevánta lágat, konvenšuvnnat, julggaštusat ja šiehtadusat</p>
<p>Norgga vuođđoláhka   Stuorradiggi mearridii 1988:s vuođđolágaparagráfa – nu gohčoduvvon sámeparagráfa – mas nannejuvvo ahte Norgga stáhtas lea rievttalaš, politihkalaš ja morálalaš geatnegasvuohta sámiid guovdu. Paragráfa lea rievttálaččat čadni njuolggadus dasa movt eiseválddit hábmejit ja čađahit sámepolitihka. Vuođđolága paragráfa 108 čuodjá ná: Stáhta eiseválddit galget láhčit diliid nu ahte sámi álbmotjoavku sáhttá sihkkarastit ja ovddidit iežas giela, kultuvrra ja servodateallima”.</p>
<p>Sámeláhka   Sámelága, mii mearriduvvui 1987:s, ulbmilin lea láhčit diliid nu ahte sámi álbmotjoavku Norggas sáhttá sihkkarastit ja ovddidit iežas giela, kultuvrra ja servodateallima. Dán oktavuođas lea § 2-1 mas válddahuvvo Sámedikki bargosuorgi ja váldi, erenoamáš deaŧalaš. Sámedikki bargosuorgái gullet buot áššit mat Sámedikki iežas áddejumi mielde erenoamážit gusket sámiide. Sámediggi sáhttá ovddidit ja addit cealkámuša buot áššiin mat gullet dan bargosuorgái, ja maiddái ovddidit áššiid earret eará almmolaš eiseválddiide. § 2-2 cealkámuša viežžan Sámedikkis, mielde berrejit eará almmolaš orgánat addit Sámediggái vejolašvuođa addit cealkámuša ovdal go dahket mearrádusaid áššiin Sámedikki bargosuorggi siskkabealde.</p>
<p>Universitehta- ja allaskuvlaláhka   Lága mielde galget universitehtat ja allaskuvllat fállat alit oahpu, dutkama ja dáiddálaš ovddidanbarggu alla riikkaidgaskasaš dásis. Dasa lassin galget dat juohkit dieđuid iežaset doaimma birra ja váikkuhit fágalaš friijavuođa ja geavahuvvon dieđalaš ja dáiddalaš vugiid ja bohtosiid birra prinsihpa áddejumi, sihke siskkáldasat ja olggos guvlui.</p>
<p>Láhka etihka ja rievttalašvuođa meannudeami birra dutkamis   Dutkanetihkalaš láhka mearriduvvui 2007:s, ja das válddahuvvojit Nationála dutkanetihkalaš lávdegottit medisiinna ja dearvvašvuođafága birra, servodatfága ja humaniora ja luonddudiehtaga ja teknologiija birra, lassin nationála lávdegoddái mii bearráigeahččá rievttalašvuođa dutkamis. Lágas lea maiddái mandáhta ja doaimmat mat gullet Regionála lávdegottiide medisiinnalaš ja dearvvašvuođafágalaš dutkanetihka birra.</p>
<p>Láhka medisiinnalaš ja dearvvašvuođafágalaš dutkama birra   Dearvvašvuođadutkanláhka mearriduvvui 2008:s, ja dat guoská olbmuid medisiinnalaš ja dearvvašvuođafágalaš dutkamii, humána biologalaš ávdnasiidda dahje dearvvašvuođadieđuide.</p>
<p>ILO-konvenšuvdna nr. 169 álgoálbmogiid ja čearddalaš álbmogiid birra iešmearrideaddji riikkain   Norggas konvenšuvdna ratifiserejuvvui 1990:s. Konvenšuvnna oasis VI válddahuvvo oahppu ja gulahallan. Artihkkalat 26, 27 ja 28 leat erenoamáš áigeguovdilat go guoská alit ohppui ja dain daddjojuvvo earret eará ahte oahppoprográmmat ja oahppofálaldagat guoskevaš olbmuide galget ovddiduvvot ja čađahuvvot ovttasbargguin singuin erenoamáš dárbbuid deaivideami dihte. Prográmmat ja fálaldagat galget siskkildit sin historjjáid, máhtuid, teknologiijaid ja árvovuogádagaid, ja dasto sin sosiála, ekonomalaš ja kultuvrralaš sávaldagaid. Artihkkalat addet dasto rievtti searvat oahppoprográmmaid hábmemii ja čađaheapmái, iežaset oahppoásahusaid ásaheapmái ja ahte ráđđehusat galget bidjat ulbmillaš resurssaid dán ulbmilii.</p>
<p>ON julggaštus álgoálbmogiid vuoigatvuođaid birra   Dát julggaštus mearriduvvui ON váldočoahkkimis 2007:s. Álgoálbmogiid julggaštusa artihkkalis 14 daddjojuvvo ahte álgoálbmogiin lea vuoigatvuohta ásahit ja stivret sin iežaset oahppovuogádaga ja ásahusaid mat addet oahpahusa sin iežaset gillii, dakkár vuogi mielde mii vástida sin kultuvrra oahpahus- ja oahppovugiide. Dasto daddjojuvvo artihkkalis 14 ahte indiviidain mat gullet álgoálbmogiidda, erenoamážit mánát, maiddái sis geat ellet olggobealde sin iežaset servodaga, lea vuoigatvuohta oažžut oahpu sin kultuvrra birra ja iežaset gillii. Álgoálbmotjulggaštus dávista ollásit rievttálaččat čadni konvenšuvdnanjuolggaduaide ja riikkaidgaskasaš riektegeavahussii, ja vuođđuduvvo daidda. Dát guoská maiddái álgoálbmotjulggaštusa artihkkalii 14. mii ollásit dávista ON ekonomalaš, sosiála ja kultuvrrallaš vuoigatvuođaid konvevnšuvnna 13. arithkkalii. Julggaštus dávista muhtun oktavuođain maiddái riikkaidgaskasaš boaresvirot riektái ja dábálaččat dohkkehuvvon rievttálaš prihsihpaide. Álgoálbmogiid máilmmikonferánssa loahppadokumeantta mearrádusa bokte (2014) leat stáhtat geatnegahttojuvvon vuolggahit riikkaidgaskasaš doaibmabijuid álgoálbmotjulggaštusa čađaheami várás.</p>
<p>Šiehtadus konsultašuvdnaprosedyraid birra stáhta eiseválddiid ja Sámedikki gaskka   Álgoálbmogiin lea vuoigatvuohta konsulterejuvvot ILO-konvenšuvnna nr 169 mielde. Miessemánus 2005 dahkkojuvvui ráđđehusa ja Sámedikki gaskka konsultašuvdnašiehtadus gonagaslaš resolušuvnna bokte suoidnemánu 1. b. 2005, ja dat guoská olles stáhtahálddahussii.</p>
<p>2.5 Dutkanetihkalaš njuolggadusat</p>
<p>Norggas regulere láhka, etihka ja rievttalašvuođa meannudeami birra dutkamis, dutkama etihka. Láhka galgá váikkuhit dan ahte buot almmolaš ja priváhta dutkan čađahuvvo dohkkehuvvon etihkalaš norpmaid mielde. Lága vuođul leat ásahuvvon nationála dutkanetihkalaš lávdegottit, regionála lávdegottit medisiinnalaš ja  dearvvašvuođafágalaš dutkanetihka várás ja nationála lávdegoddi mii bearráigeahččá dutkama rievttalašvuođa. Nationála dutkanetihkalaš lávdegottit leat ráhkadan oppalaš dutkanetihkalaš njuolggadusaid, ja dasa lassin dihto fágaid várás njuolggadusaid.</p>
<p>Erenoamážit leat sámi dutkanbirrasat ohcalan etihkalaš njuolggadusaid sámi dutkama várás. Sámediggi lea dán vuođul álggahan proseassa dainna áigumušain ahte ráhkadit etihkalaš njuolggadusaid sámi dearvvašvuođadutkamii, masa gullá maiddái humána biologalaš ávdnasiid meannudeapmi ja vurken.</p>
<p>Riikkaidgaskasaččat fokuserejuvvo dutkanetihkka maiddái álgoálbmotdutkamis, muhto dán rádjai eai leat gávdnon oktasaš eavttut ja árvovuođđu mat sáhtášedje guoskat buot álgoálbmogiidda. Kanadas lea Social Sciences and Humanities Research Council ráhkadan njuolggadusaid álgoálbmotdutkama várás -   http://www.pre.ethics.gc.ca/eng/policy-politique/initiatives/tcps2-eptc2/chapter9-chapitre9/  . Dás sáhttá leat veahkki Sámedikki viidáset bargui etihkalaš njuolggadusaiguin.</p>
<p>3. Politihkkasuorggit - hástalusat, mihttomearit ja strategiijat</p>
<p>Dán kapihttalis válddahuvvojit válljejuvvon politihkkasuorggit, ja dat hástalusat maid Sámediggi oaidná iešguđege surggiid siskkabealde. Dasto bohtet ovdan mihttomearit ja vuoruhuvvon strategiijat maid Sámediggi lea bidjan daiguin hástalusaiguin deaivvadeapmái.</p>
<p>3.1 Váldi, ovddasvástádus ja rollat</p>
<p>3.1.1 Sámediggi</p>
<p>Sámedikki válddis, alit oahpu ja dutkama siskkabealde lea mearkkašupmi dasa movt dát suorgi goziha sámi servodaga máhttoovddidandárbbu.</p>
<p>Sámedikkis lea ovddasvástádus sámi álbmoga beroštumiid goziheamis, maiddái alit oahpu ja dutkama siskkabealde. Spiehkastan lea váldi nammadit guokte stivralahtu Sámi allaskuvlla stivrii. Sámedikkis ii leat makkárge formála váldi ollašuhttit dán ovddasvástádusa dohkálaš vugiin. Danne ferte addojuvvot Sámediggái viiddiduvvon váldi universitehta- ja allaskuvlalága bokte nammadit stivralahtuid daid oahppoásahusaide main lea sámi alit oahppu ja dutkan.</p>
<p>Sámi iešmearrideapmi Sámedikki váldedoaimmaheami bokte lea hui gárži dál. Konsultašuvdnašiehtadusa vuođul, Sámedikki ja stáhta eiseválddiid gaskka lea dattetge váikkuhanfápmu nu guhká go eiseválddit ollašuhttet šiehtadusa áigumušaid das, ahte Sámediggi árrat searvvahuvvo, oažžu ollislaš dieđuid ja konsultašuvnnat čađahuvvot buriin jáhkuin dainna ulbmilin ahte soahpat evttohuvvon doaibmabijuid.</p>
<p>Dat dilli ahte ovddasvástádus suorggis lea iešguđege departemeanttain, dutkanráđis, ja universitehtain ja allaskuvllain, bidjá hástalusaid Sámedikki kapasitehtii. Danne lea ulbmilin ahte juolludusreivviin, barggahan- ja eará stivrendokumeanttain galget čađahuvvot konsultašuvnnat. Sámedikki bušeahtta lea deaŧaleamos politihkalaš gaskaoapmi mii Sámedikkis lea. Sámediggi lea dál áidna álbmotválljen orgána riikkas mas ii leat nannejuvvon dienasvuogádat. Sámedikki oaivila mielde  gullet mearrádusat ekonomalaš rámmain sámi alit ohppui ja dutkamii stáhta konsultašuvdnageatnegasvuođaide (gč. Committe on the Elimination of Racial Discrimination, CERD rávvagat Norgii 28.08.2015). Danne lea deaŧalaš ráhkadit áššemeannudanvugiid mat addet Sámediggái njuolga ja duohta váikkuhanfámu sámi alit oahpu ja dutkama rámmaide.</p>
<p>Vuođđooahpahusa siskkabealde lea Sámedikkis vuođđoskuvlalága ja joatkkaskuvlalága bokte, paragráfa 6.4 mielde, váldi mearridit láhkaásahusaid sámi sisdollui nationála oahppoplánain, ja láhkaásahusaid oahppoplánaid sámegiela oahpahussii vuođđoskuvllas ja joatkkaskuvla oahpahusas, ja sierra sámi fágaid oahppoplánaid joatkkaskuvla oahpahusas. Hástalussan lea dat go Sámedikkis ii leat nie mo vuođđooahpahusas formála váldi alit oahpus lága bokte. Dát guoská sihke sisdoalu ja vuoruhemiid mearrideapmái oahppofálaldagain.</p>
<p>Mihttomearri:</p>
<list><p type="listitem">Sámedikkis lea duohta váldi sámi alit oahpus ja dutkamis lágaid ja láhkaásahusaid bokte, ja konsultašuvnnaid bokte</p>
</list><p>Strategiijat:</p>
<list><p type="listitem">Bargat dan ala ahte Sámediggi oažžu válddi sámi profešuvdnaoahpuid rámmaplánaid mearrideapmái</p>
<p type="listitem">Bargat dan ala ahte ovddiduvvojit áššemeannudanvuogit mat addet Sámediggái duohta váikkuhanfámu sámi alit oahpu ja dutkama ekonomalaš rámmaide</p>
<p type="listitem">Bargat dan ala ahte čađahuvvojit konsultašuvnnat ráđđehusain oahppo- ja dutkanásahusaid ja eará áigeguovdilis vuollásaš ossodagaid barggahan- ja eará stivrendokumeanttaid ektui</p>
<p type="listitem">Bargat dan ala ahte Sámediggi oažžu válddi nammadit stivralahtuid buot daid universitehtaid ja allaskuvllaid stivrraide maidda sámi alit oahppu ja dutkan gullá</p>
<p type="listitem">Bargat dan ala ahte Sámediggái addojuvvo váldi nammadit lahtuid Norgga dutkanráđi stivrraide iešguđege dásis</p>
</list><p>3.1.2 Oahppo- ja dutkanásahusat</p>
<p>Sámi alit oahppu ja dutkan nationála dásis lea ain ovddidanmuttus. Maŋimuš logijagiin lea dáhpáhuvvan positiivvalaš ovdáneapmi go Sámi allaskuvla, ođđa oahppoprográmmat eará ásahusain, ja sámi dutkanprográmma leat ásahuvvon. Sámi dutkit leat váldán oahpu máŋga suorggis, ja dasa lassin leat šaddan buorit fálaldagat alit oahpu ja dutkama siskkabealde sámegielas. Das beroškeahttá, de leat sámi servodagas stuorra máhttohástalusat. Sámi oahppo- ja dutkanbirrasat leat unni ja rašit, ja lea dárbu oktiiordnet ja ovttas bargat sihke nationála ja davviriikkalaš dásis. Okta gaskaoapmi dán ulbmilii lea Nationála fágastrategalaš ovttadat sámi alit oahpu ja dutkama várás, mii lea ásahuvvon Universitehta- ja allaskuvlaráđi vuollásažžan. Sámediggi lea áicin dán fágastrategalaš ovttadagas.</p>
<p>Sámi allaskuvla lea áidna alit oahpu ja dutkama ásahus gos sámegiella lea váldogiellan oahpus, hálddahusas, ja muhtun muddui dutkamis. Sámediggi lea cealkán politihkalaš mihttomearrinis ahte Sámi allaskuvla galgá ovddiduvvot universitehtan. Čakčat 2015 lea evttohus dieđalaš allaskuvllaid ja universitehtaid akkrediteren gáibadusaid čavgema birra Máhttodepartemeanttas gulaskuddamis. Jos evttohus mearriduvvo, de šaddá ain váddáset Sámi allaskuvllas ollašuhttit akkrediteren gáibádusaid boahtteáiggis. Sámediggi háliida ahte Sámi allaskuvla galgá ovddiduvvot ain eanet nationála, davviriikkalaš ja riikkaidgaskasaš alit oahpu ja dutkama sámi čuovgatoardnan. Lassin dáláš doavttergrádadássái sámi gielas ja girjjálašvuođas, oaidná Sámediggi ahte dárbbašuvvo maiddái earret eará akademiija doavttergráda dássái earret eará boazodoalu, duoji, sámi árbedieđuid, sámi historjjá ja sámi musihka ja juoigama siskkabealde. Sámi allaskuvllas leat ja galget leat iežas mihttomearit ja áigumušat doaimma várás, Sámediggi diehtá ahte Sámi allaskuvla earret eará háliidivččii nannet fokusa innovašuvnnas.</p>
<p>Norgga árktalaš universitehtas lea nationála ovddasvástádus sámi ja álgoálbmotguoski dutkamis, oahpus ja gaskkusteamis. Universitehtas leat ollut fágat mat leat váldán ovddasvástádusa ja searvvahan sámi osiid iežaset oahpahusfálaldahkii. Riektedieđa lea okta ovdamearka profešuvdnafágas mii lea váldán dán ovddasvástádusa. Sámedikkis leat vuordámušat ahte dát geavahuvvo ovdamearkan sámi perspektiivva heiveheamis eará fágain.</p>
<p>Davvin universitehtas lea ođđajagimánu 1. b. 2016 rájes ovddasvástádus sihke julev- ja máttasámegielain. Norlándda universitehta ásahii 2012:s bachelor julevsámegielas ja Davvi universitehta pláne masterfága čakčii 2016. Sámediggi vuordá ahte Davvi universitehta álggahivččii sullasaš fálaldaga máttasámegielas. Vuordit maiddái ahte universitehta heiveha sámi perspektiivva profešuvdnaoahpuide ja dutkamii.</p>
<p>Álbmogis oppalaččat lea ain váilevaš oppalaš máhttu sámi diliid birra, ja danne lea dárbu viidát loktet máhtu buot relevánta oahpuid siskkabealde, maiddái profešuvdnaoahpuin, ja muđui olles riikkas.</p>
<p>Alit oahppoásahusaid ruhtadeapmi lea dál hui ollu vuođđuduvvon studeanta- ja oahppočuoggáid buvttadeapmái. Dát lea hástalussan sámi ásahusaide ja sámi fágafálaldagaide fuones rekrutterema geažil. Sámi fáttát ja fágat vuoittahallet dávjá ruđaid ja resurssaid alde gilvvohallamis siskkáldasat universitehta- ja allaskuvlasuorggis, ja dát goazaha sámi oahpuid ja dutkama ovdáneami. Go guoská dutkama ruhtadeapmái, de manná ráđđehus.no dieđuid mielde, birrasii 60 % almmolaš juolludusain universitehtaide ja allaskuvllaide, ja birrasii 30 % Norgga Dutkanráđđái. Ságastallamiid vuođul universitehtaiguin ja allaskuvllaiguin lea Sámediggi boahtán diehtit ahte ásahusat siskkáldasat gilvalit ruđaid alde. Danne oaidná Sámediggi hástalussan go iešguđege stivrendokumeanttat ásahusaide hárve bidjet gáibádusaid sámi oahppo- ja dutkandárbbu vuoruheapmái.</p>
<p>Norgga dutkanráđđi hálddaša ruđaid sámi dutkamii. Dáláš ”Sámi dutkama prográmma II”, nohká 2017:s. Sámi prográmmat leat váikkuhan eanet sámi dutkandoaimma ja sámi dutkiid oahpu, erenoamážit servodatdiehtaga ja humaniora siskkabealde. Dutkanráđđi galgá ráhkadit vuogádatlaš geahčastaga dan sámi dutkamis maid Norgga dutkanráđđi lea dahkan. Dutkanráđđi áigu geahččat buot prošeavttaid maid ráđđi lea dorjon ja mat leat relevánta sámi diliid birra. Dutkanráđđi lea signaliseren ahte maŋŋá jagi 2017 galget várrejuvvot ruđat jahkásaččat sámi dutkamii oktilaš prográmmas. Norgga dutkanráđđi lea Butenschøn-lávdegotti dieđuid mielde dovddahan ahte das lea dáhttu nannet sámi beroštumiid ja gelbbolašvuođa ovddastusa dutkanráđi orgánain. Dutkanráđđi áigu bargat maiddái dan ala ahte searvvahit sámi dutkama ráđi eará prográmmaide. Sámediggi vuordá ahte dát dál čuovvoluvvo, ja ahte Sámediggái dieđihuvvo ja dat searvvahuvvo árramuttus dutkanráđi ođđa dutkanprográmmaid plánemii. Sámi servodaga máhttodárbbu geažil oaidná Sámediggi ahte lea dárbu lasihit ekonomalaš rámmaid sámi dutkama várás Norgga dutkanráđis.</p>
<p>Čielggadusas 1996:s sámi dutkama birra lea vuosttaš gearddi evttohuvvon ahte ásahuvvošii sámi dutkanráđđi. Dát šattai ođđasis áigeguovdilin Harald Gaski notáhta bokte, dán dieđáhusbarggu oktavuođas. Lávdegotti 1996 evttohus ii čuovvoluvvon. Sámediggi oaidná ahte lea relevánta fas váldit ovdan dán gažaldaga ođđasis.</p>
<p>Sámediggi bargá dan ala ahte sámit ieža go lea álbmot, galget meroštallat máhttodárbbuid iežaset servodagas. Sámediggi sáhttá ásahit sámi dutkanráđi mas lea autonoma stivra mii ieš virgáda bargiid ja nammada vejolaš eará dárbbašlaš stivrenorgánaid. Sámediggi sáhttá maiddái vuoruhit ruđaid dutkamii iežas bušeahta bokte, maid de hálddaša sámi dutkanráđđi. Dutkanfoanda maid sámi dutkanráđđi hálddaša ferte unnimusat leat seamma stuoris go vásttolaš sámi dutkanprográmma lea Norgga dutkanráđis. Dutkanfoandda lassin ferte hukset hálddašanapparáhta. Daiguin bušeahttarámmaiguin mat dál leat Sámedikki hálddus ii leat dan vejolaš čađahit. Evttohusa sámi dutkanráđi birra lea lunddolaš váldit ovdan ođđa guorahallamii dalle jos Sámedikki bušeahttadilli rievdá.</p>
<p>Mihttomearri:</p>
<list><p type="listitem">Sámi alit oahpu ja dutkama fálaldat ja -doaibma duhtada sámi servodaga gelbbolašvuođa- ja máhttodárbbu</p>
</list><p>Strategiijat:</p>
<list><p type="listitem">Gulahallan oahppo- ja dutkanásahusaiguin</p>
<p type="listitem">Bargat dan ala ahte čađahuvvojit konsultašuvnnat Norgga dutkanráđiin</p>
</list><p>3.2 Oahppo- ja dutkandárbbut</p>
<p>3.2.1 Sámegiella</p>
<p>Sámegielat oppalaččat leat áitojuvvon. Mátta- ja julevsámegielat leat UNESCO duođalaččat áitojuvvon gielaid listtas.</p>
<p>Sámi giellaiskkadeapmi 2012, Norlánddadutkama–raporta nr 7/2012, mii ráhkaduvvui earret eará Sámedikki dáhtu mielde, čájeha ahte leat stuorra erohusat sámegielaid geavaheamis sihke ovttaskas olbmo dásis ja geográfalaččat. Buot sámit eai hála sámegiela, dahje sis ii leat nu buorre sámegiella. Almmolaš áŋgiruššamis sámegielaid ektui leat stuorra erohusat gielddain, ja raporta čájeha ahte gielladilli ollu guovlluin lea hui heittot.</p>
<p>Doaibmi ja buori sámegiela sihkkarastin alit oahpu ja dutkama siskkabealde sorjá das, ahte sámegiela oahpahus láhččojuvvo árra mánnávuođa rájes. Das lea ovddasvástádus ruovttuin, mánáidgárddiin ja skuvllas.</p>
<p>Akademalaš biras sámegiela ektui lea unni ja rašši, ja lea erenoamáš deaŧalaš rekrutteret studeanttaid sámi giellaoahpuide gitta doavttergráda dássái.</p>
<p>Norggas lea gielda ovttaskas olbmo eallima rámma dahje oktavuohta gietkamis hávdái. Dán oktavuođas hápmašuvvet ovttaskas olbmuid eavttut sámi giela ja sámi identitehta ektui.</p>
<p>Vánhemat dahket válljejumiid mánáidasaset main leat eallinguhkkosaš váikkuhusat mánnái. Sámegiela eret válljen máná dihte, buktá maiddái váikkuhusaid sámegiela ceavzimii.</p>
<p>Vejolašvuohta oažžut sámegiela oahpahusa ja kvalitehta sámegiela oahpahusas mánáidgárddiin ja vuođđoskuvllas, bidjá vuođu boahtteáiggi akademiijai sámegielas. Ollu manná billui sámegiela giellaráhčamis ja sámi servodagas oppalaččat, jos sámi mánáidgárde- ja vuođđoskuvlafálaldagas ii leat dohkálaš kvalitehta. Hástalussan lea sámegielat oahpaheddjiid váilivuohta, erenoamážit julev- ja máttasámi guovlluin.</p>
<p>Kvalitehta mánáidgárde- ja oahpahussuorggis sorjá máhttoovddideamis fealtta siskkabealde. 2012 evaluerenraporttas Máhttoloktema 2006 sámi birra, boahtá ovdan ahte sullii 80 % ohppiide hálddašanguovllu siskkabealde geain lea davvisámegiella, lea álkimus lohkat dárogiela ja ahte 18 % almmuhit ahte čállet sámegiela buorebut go dárogiela. Dát čájeha ahte lea dárbu dutkat giellaoahpahusa ja metodihka kvalitehta ja didaktihka alit oahpu siskkabealde. Dárbbašuvvo maiddái mánáidgárde- ja skuvladutkan mii sáhttá addit máhtu makkár doaibmabijuid berrešii álggahit buoridan dihte gelbbolašvuođa sámegielas, maiddái gáiddusoahpahusas ja rávisolbmuidoahpahusas.</p>
<p>Dárbbašuvvojit ollu bargit geain lea sámi giella- ja kulturgelbbolašvuohta sihke almmolaš ja priváhta surggiin. Dearvvašvuođa- ja eallindilleiskkadeamit maid Sámi dearvvašvuođadutkama guovddáš lea čađahan, čájehit ahte sámiin dávjjit leat gulahallanváttisvuođat dearvvašvuođa- ja sosiálabálvalusaid geavahettiin. Gielddalaš dearvvašvuođabálvalusas ferte leat máhttu sámi gielas ja kultuvrras buot dásiin ja gelbbolašvuohta. Váilevaš máhttu sámi gielas ja kultuvrras fuonida sámi pasieanttaid bálvalusfálaldagaid. Gielddain sámegiela hálddašanguovllus lea erenoamáš ovddasvástádus sámegielat bálvalusaid fállamis.</p>
<p>Dalle go ii leat vejolaš bálvalit sámi álbmoga sámegillii almmolaš bálvalusaid oktavuođas, ferte dulka geavahuvvot. Hástalussan lea go ii leat buresdoaibmi dulkonvuogádat. Sámi dulkaoahppu ii gávdno, ja lea dárbu ahte dat ásahuvvo – maiddái oahppofálaldat sámegiela-eaŋgalasgiela dulkkaide.</p>
<p>Sámegiela nannema dihte fertejit šaddat eanet giellageavaheaddjit. Sámediggi lea ruhtadan viđajagaš prográmma “Kvalifiseren- ja rekrutterenprográmma sámegielas alit oahpus”, Sámi allaskuvllas. Prográmma ulbmilin lei kvalifiseret studeanttaid geain ii leat sámegiella sámi alit ohppui. Raporta 2014 muitala ahte 491 studeantta serve prográmmii jagiin 2009 – 2014. Sin gaskkas leat 360 čađahan dan ja ceavzán eksámena. Sámi allaskuvla lea prográmmaáigodagas ovttas bargan 10 sámi giella- ja kulturguovddážiin. Sámediggi oaivvilda ahte vásihusat prográmmas čájehit ahte álohii galggašii  gávdnot fálaldat mii sáhttá kvalifiseret studeanttaid geain ii leat sámegiella sámi alit ohppui. Dát studeanttat leat resursan maiddái eará alit oahpu siskkabealde, danne go dat leat mielde deavdimin sámi giellamáhtu dárbbuid fágaolbmuid ektui almmolaš ja priváhta bálvalusain. Prográmma vásihusaid ferte viidáseappot joatkit stáhta ruhtademiin dábalaš oahppofálaldagas iešguđege sámi guovlluin, áinnas ovttasbargguin sámi giellaguovddážiiguin.</p>
<p>Váillahuvvo dutkan vuođđun Sámedikki ja ráđđehusa giellasuodjalanpolitihkkii. Servodatdutkan mas giella lea guovddážis ja giellasosiologalaš dutkan sáhttet leat deaŧalaččat jos galgá diehtit makkár doaibmabijut leat ulbmillaččat giellasuodjaleamis. Unnán lea maiddái dutkojuvvon dat movt giella lea rievdan. Statihtihkalaš ávdnasat vuođđun sámi giellaálgagiidda leat boarásmuvvagoahtán, dál lea eahpesihkar man ollugat hállet sámegiela go geahččá álbmoga ollislaččat iige dušše skuvlageatnegas agis. Váillahit sihke kvantitatiivvalaš ja kvalitatiivvalaš dutkama sámi giellamáhtus. Kvalitatiivvalaš dutkan lea hástaleaddji, muhto dárbbašlaš jos galgá identifiseret makkár dássi sámi giellageavaheddjiin lea. Dán dutkama submi sáhttá eanet beavttálmahttit doaibmabijuid sámigiela várás. Dárbu lea maiddái dutkat sámi girjjálašvuođa ja verbála sámegiela.</p>
<p>Eaktun sámi giellageavaheami bisuheapmái ja viidásetovddideapmái lea, ahte gávdnojit ođđaáigásaš teknologalaš veahkkeneavvut mat doibmet beaivválaš giellageavaheamis. Divvun ja Giellatekno, Sámi giellateknologiijaguovddáš, Norgga árktalaš universitehtas dahket deaŧalaš barggu teknologalaš čovdosiid ovdánahttimiin sámegiela oahppamii ja geavaheapmái. Prošeavttain Divvun ja Giellatekno lea innoavatiivvalaš giellateknologalaš ovddideapmi guovddážis, ja dat ovddidit cealkemeahttun deaŧalaš reaidduid dálá áiggi ja boahtteáiggi sámi giellageavaheapmái.</p>
<p>Butenschøn-lávdegoddi evttohii raporttastis ahte ásahuvvošii sierra prográmma sámi gielladikšumii Norgga dutkanráđi vuolde. Sámediggi lea ovttaoaivilis lávdegottiin das ahte lea dárbu liigeáŋgiruššamiidda sámegielas, ja ahte ásahuvvo sierra prográmma dan várás. Daid ekonomalaš rámmaid siskkabealde mat dutkanráđi sámi prográmmas leat, ii leat vejolaš vuoruhit sámegiela erenoamážit. Danne livččii sierra sámi giellaprográmma Norgga dutkanráđis deaŧalaš gaskaoapmi sámegiela nannemis. Prográmma bokte sáhtášii earret eará bidjat fokusa lingvistihkalaš ja sosiolingvistihkalaš dutkamii. Sámediggi eaktuda ahte dákkár prográmma sisdoallu mearriduvvo konsultašuvnnaid bokte Norgga dutkanráđi ja Sámedikki gaskka.</p>
<p>Mihttomearit:</p>
<list><p type="listitem">Gávdno fálaldat alit oahpu siskkabealde mátta-, julev- ja davvisámegielain álgooahpu rájes gitta doavttirgráda dássái</p>
<p type="listitem">Gávdno sosiolingvistihkalaš dutkan</p>
</list><p>Strategiijat:</p>
<list><p type="listitem">Bargat dan ala ahte áiggis áigái gávdno oahppofálaldat álgodási rájes doavttergrádadássái mátta-, julev- ja davvisámegielain</p>
<p type="listitem">Váikkuhit dan ahte ásahuvvo sámi dulkaoahppu</p>
<p type="listitem">Váikkuhit dan ahte dat suorggit dutkojuvvojit mat leat deaŧalaččat politihkalaš mearrádusaide barggus sámigielaid – sosiolingvistihkalaš dutkama nannemiin</p>
<p type="listitem">Bargat dan ala ahte ásahuvvo prográmma sámegiela várás</p>
</list><p>3.2.2 Sámi kulturárbi, dáidda ja musihkka mas mielde luohti</p>
<p>Kultur- ja luondduárbi lea deaŧalaš ávnnaslaš vuođđu sámi kultuvrii kulturmuittuid, eatnadagaid, árbedieđuid ja resurssaid bokte. Sámi historjjá čálalaš gáldut leat unnán, ja eatnaša dain leat čállán  earát go ieža sápmelaččat. Kulturárbi, nugo dat lea cieggan fásta ja luovos kulturmuittuin ja dasto báikkálaš muitalusain ja báikenamain, lea danne erenoamáš deaŧalaš máhttoresursa sámi ovdahistorjái ja historjái, religiovdnii, gillii, resursageavaheapmái, eanadatáddejumiide ja árbevieruide. Sámi ássanguovlu lea stuoris ja girjái, ja kulturárbi lea máŋggadáfot seammás go oaidnit muhtun guovddáš ovttaláganvuođaid. Dát okto dahká máhttobuvttadeami sámi kulturárbbi birra hástaleaddji bargun.</p>
<p>Dasa lassin lea nu ahte máhttobuvttadeapmi sámi kulturárbbi birra eanaš dahkkojuvvo nationála stáhta rámmadahkosa siste, man oktavuođas sámi kulturárbi áddejuvvo báikkálaš dahje erenoamáš vuollejoavkun. Sámi historjjálaš oktilašvuođa oainnusmahttin ja deattuheapmi, ja sámiid historjá guovddáš oassin guovllu ja riikka historjjás, hástala nationála historjjálaš máhttobuvttadeami. 1980 jagiid rájes buorránii dutkan ja oahppu sámi kultuvrra, historjjá ja ovdahistorjjá birra mealgat, vuosttažettiin Romssa universitehta bokte. Dás lea leamaš stuorra mearkkašupmi, erenoamážit gelbbolašvuođa buorideapmái sámi museain ja sámi kulturmuitosuodjaleamis. Muhto dát ii vealtameahttumit leat institušuvdnan dahkkojuvvon nu ahte dat sihkkarastášii barggu viidáseappot fievrrideami ja bisuheami universitehta- ja allaskuvlavuogádagas, ja hástalussan lea oažžut oahppo- ja dutkanfágalaš oktilašvuođa kulturárbefágaid siskkabealde.</p>
<p>Sámi oaidnu iežas kultuvrii ja kulturárbái lea deaŧalaš kultuvrralaš identitehtii sámiide go lea okta álbmot. Ovttabealat oaidnu olggobealde bidjá čanastagaid maiddái dasa movt sámit oidnet iežaset kultuvrra váikkuha dan. Dat go muitala historjjáid Sámi birra majoritehta servodaga vuolggasajiin ja árvovuođus, sáhttá goaridit ja eaŋkalastit sámi kultuvrra, ja addit áddejumi ahte das lea dušše refleksiivvalaš árvu.</p>
<p>Dat go sámi historjjás ja kulturárbbis almmolašvuođas váilu dohkkejupmi ja máhttu, dagaha dan ahte sámi musea- ja kulturásahusain lea váttis olahit gosage stáhta bušeahttavuoruhemiin. Dávjá lea nu ahte ásahusat adnojuvvojit ovttabealádit báikkálaš doaibman. Sámedikki dievasčoahkkin meannudii čakčamánus 2015 prošeavtta ”Bååstede”, mii lea vuosttaš stuorámus máhcahanprošeakta Norgga bealde Sámis. Suomas leat čađahan prošeavtta “Recalling Ancestral Voices – Sámi kulturárbbi máhcaheapmi”. Bååstede oktavuođas oaidnit konkrehta movt váilevaš áŋgiruššan museasuorggis ja unnán fokus sámi kulturárbái dagaha dan, ahte sámi dávviriid eat beasa máhcahit nugo mii duođas háliidivččiimet. Stuorra dárbu lea oažžut dávvirmagasiinnaid, čájáhuslokálaid ja dohkálaš museavisttiid, ja dasto resurssaid sámi kulturárbbi hálddašeapmái ja gaskkusteapmái.</p>
<p>Museafágalaš ja dutkanfágalaš birrasiin lea ollu máhttu sámi kulturárbbi birra, dattetge hui ollu bihtážiid mielde. Dál ii gávdno stuorát sámi historjádagus mii livččii oktilaš, geasášii guhkes linjáid ja bijašii sámiid riikkaid ja Davvi Fennoskandia historjái. Sámi historjámáhttu gáibida dihtomielalašvuođa dáruiduhttimis ja dáruiduhttinpolitihkas ja dan váikkuhusain maŋŋá. Dárbu lea oažžut eanet máhtu dáruiduhttináigodagas. Dat bisttii badjel čuohte jagi, ja muhtun dutkit oaivvildit ahte dat bisttii 150 jagi. Máhtu sámi historjjá birra ferte buktojuvvot olámuddui sámi ja muđui álbmogii stuorát historjádahkosa bokte. Viiddis historjádagus sáhtášii čatnat oktii dan máhtu mii dál lea dušše bihtážiid mielde.</p>
<p>Oppalaččat lea dárbu nannet máhttovuođu sámi arkeologiijas ja historjjás. Dát guoská erenoamážit guovlluide mat leat máttabealde Finnmárkku. Plánat mat gusket viiddis historjádahkosii sáhtášedje dievasmahttit guovddáš máhttováilivuođaid.</p>
<p>Prošeavttas ”Automáhtalaččat ráfáidahttojuvvon sámi visttiid identifiseren ja registreren” lea čohkkejuvvon ja ain čohkkejuvvojit ollu dieđut sámi visttiid birra. Dát leat áidnalunddot dieđut mat duođaštit sámi historjjá ja huksenárbevieruid miehtá sámi guovllu. Dáid dieđuid dutkan sáhtášii buktit ođđa máhtu sámi huksenárbevieruid, ássandábiid ja visttiid ja eallinvuogi birra. Dát fealta lea unnán dutkojuvvon sámi guovlluin.</p>
<p>Sámi musihkka, dáidda ja duodji ovddastit dávjá Sámi sis- ja olgoriikkas, ja leat sámi kultuvrra dovdomearkan. Alit oahppu ja dutkan sámi duoji, musihka, dáidaga ja kultuvrra siskkabealde lea guovddáš gaskaoapmi sámi ávnnaskeahtes kulturárbbi suodjaleamis ja viidáseappot ovddideamis. Dál gávdnojit oahppofálaldagat ja dutkan dáin fágain, muhto lea dárbu daid viidáseappot ovddidit ja nannet – erenoamážit sámi árvvuid ja sámi kulturmearkkaid ektui, ja siskkabeale perspektiivvain.</p>
<p>Sámi kulturárbi lea deaŧalaš sámi álbmoga kultuvrralaš identitehtii. Dáláš servodagas, gos ollugat ásaiduvvet čoahkkebáikkiide ja gávpogiidda ja bearašstruktuvra rievdá, leat mánáidgárddit ja vuođđooahpahus kulturárbbi gaskkustanarenan deaŧaleappot go goassige ovdal. Dat go váilot bargit geain lea gelbbolašvuohta sámi kulturárbbis dagaha ahte sámi kultuvrralaš identitehta geahnohuvvá oktiibuot go geahččá. Dát guoská maiddái sámi vuoiŋŋalašvuhtii mii lea oassi jaskadis kulturárbbis man birra ii leat čállojuvvon. Dán vuoiggalašvuođas dahje jurddašanvuogis lea čiekŋalis oktavuohta sámi gillii ja kultuvrii, ja oasit ovdal risttalašvuođa vuoiggalašvuođas ellet ain.</p>
<p>Sámi girkoeallin lea deaŧalaš oassi ollu sámiid eallimis. Dan geažil lea dárbu ahte Norgga girkus ja eará girkoservodagain leat olbmot geain lea giella- ja kulturgelbbolašvuohta. Norgga girku strategiijaplánas sámi girkoeallima várás daddjojuvvo kapihttalis 5.2 Dárbu sámi giella- ja kulturgelbbolašvuhtii, ahte hui deaŧalaš mihttomearri lea rekrutteret eanet olbmuid geain lea sámi- ja/dahje kulturgelbbolašvuohta girkolaš oahpuide ja bálvalusaide.</p>
<p>Sámi kulturárbbis ja sámi dáidagis ja musihkas lea lunddolaš oassi alit oahpus ja dutkamis. Áiggi mielde lea Sámi allaskuvla ovddidan fálaldaga duojis gitta masterdási rádjai. Váilu dán lágan fálaldat sámi dáiddafágas ja sámi musihkas, maiddái juoigamis. Davvi universitehtas (mii ovdal lei HINT) lea dál juoiganfálaldat guovddážis. Sámediggi oaivvilda ahte Sámi allaskuvllas berrešii leat oahppofálaldat sámi dáiddafágas ja sámi musihkas ja juoigamis bachelor dási rájes gitta doavttergráda dássái.</p>
<p>Jos galggaš juksat mihttomeari sámi kulturárbbi, dáidaga ja musihka máhttoovddideamis ja gaskkusteamis, de eaktuda dat viiddis ovttasbarggu oahppo- ja dutkanásahusaid gaskka nu ahte lea vejolašvuohta ávkkástallat gelbbolašvuođain ja kapasitehtain buoremusat ávkin sámi servodahkii.</p>
<p>Mihttomearri:</p>
<list><p type="listitem">Sámi kulturárbbis, dáidagis ja musihkas lea nana ja diehttelas sadji alit oahpus ja dutkamis.</p>
</list><p>Strategiijat:</p>
<list><p type="listitem">Váikkuhit sámi kulturárbbi ja kulturhistorjjá dutkama nannema.</p>
<p type="listitem">Váikkuhit sámi kulturmuittuid dutkama nannema, maiddái sámi huksenárbbi.</p>
<p type="listitem">Bargat dan ala ahte ásahuvvo sámi dáiddafágalaš akademiija.</p>
<p type="listitem">Bargat dan ala ahte ásahuvvo sámi musihkkafágalaš akademiija mas mielde maiddái luohti.</p>
<p type="listitem">Bargat dan ala ahte sámi kulturmáhttooahput ovddiduvvojit ja fállojuvvojit máŋgga iešguđege oahppoásahusain.</p>
<p type="listitem">Bargat dan ala ahte ásahuvvo dutkan- ja gaskkustanprográmma čoahkis sámi historjjádahkosa várás mas maiddái dáruiduhttinhistorjá lea okta fáttáid gaskkas.</p>
</list><p>3.2.3 Biras, resurssat ja ealáhusat</p>
<p>Sámi árbediehtu lea ovddiduvvon sápmelaččaid ja sámi báikegotti oktasaš vásihusaid mielde čuđiid  jagiid.</p>
<p>Nationála láhkaaddima bokte ja riikkaidgaskasaš šiehtadusaid bokte lea areála ja birashálddašeami árbediehtodoaba bures cieggan. Riikkaidgaskasaččat lea árbediehtu dohkkehuvvon vuođđomáhtun politihkalaš mearrádusaide. Sámi allaskuvlla raporttas “  Raporta/2-2015 Árbediehto-guovddáš. Evttohus hukset sámi árbediehtoguovddáža  ”, cuiggoduvvo juo dohkkehuvvon máhttoprinsihpaid váilevaš implementeren hálddašanvuogádagas.</p>
<p>Sámiráđđi ja eará álgoálbmotorganisašuvnnat leat aktiivvalaččat bargan oažžut árbedieđu luonddudiehtaga deavddan almmolaš hálddašeamis. Sámi árbedieđus lea hástalussan dat go ii álo oaččo seamma ipmárdusa iige dat adnojuvvo seamma deaŧalažžan go dieđalaš máhttu. Dát dagaha dan ahte árbediehtu hárve geavahuvvo máhtovuođđun mearrádusaide mat leat deaŧalaččat álgoálbmogiid ovdáneapmái ja boahtteáiggi eallimii. Dattetge gávdnojit ovdamearkkat dasa ahte árbediehtu geavahuvvo luondduresurssaid hálddašeamis, earret eará guollebivdoreguleremis.</p>
<p>Ovdamearkka dihte lea luonddudieđa dego oppalaččat gustojeaddji go lea luonddudiehtaga máhtu birra, vaikko dat lea maid báikkálaš ja dávja huksejuvvon garžžes vásihusvuođu ala. Árbediehtu lea dasto deaŧalaš lassi dáláš máhttui mii lea ávkkalaš sámi guovlluid viidasit ovdáneapmái ja hálddašeapmái, erenoamažit gusto dát Finnmárkkulága čuovvoleami oktavuođas ja nugo riddoavádatplána areálaproseassain. Dát dimenšuvdna ferte dasto deattuhuvvot alit oahpahusas ja dutkamis.</p>
<p>Sámediggi lea juolludan ruđa Sámi allaskuvlii duođaštit ja gaskkustit árbedieđu. Árbediehto-prošeavttat mat leat loahpahuvvon, leat buoridan Sámi allaskuvlla gelbbolašvuođa nu ahte dat dál sáhttet fállat oahpu árbedieđuin. Dáid prošeavttaid vuođul sáhttet dál fállat oahpahusa árbedieđus. Bistevaš sámi árbediehtoguovddáža ásaheami ferte vuđolaččat čielggadit. Sámediggi áigu ovttasráđiin Gielda- ja ođasmahttindepartemeanttain váikkuhit ahte sámi árbediehtoguovddáš ásahuvvo. Sámediggi áigu ságastallama bokte Sámi allaskuvllain, Sámi arkiivvain ja sámi museaiguin ja kulturinstitušuvnnaiguin árvvoštallat guovddáža servodatdoaimma, ja movt kártema, vuogádahttima, ja gaskkusteami bokte sáhttá sámi árbedieđuid gozihit.</p>
<p>Arktis lea okta geopolitihkalaš guovlu gos jearaldat resurssaid ávkkástallamis lea lassanan, ja dát regiovdna orru leamen olles máilbmái deaŧalaš. Seammás vásiha regiovdna mearkkašahtti dálkkádatrievdama. Sihke areálasisabahkkemat ja dálkkádatrievdamat čuhcet álgoálbmogiid árbevirolaš ealáhusbargguide. Ollu álgoálbmotservodagain ii leat kapasitehta dahje ekonomalaš doaibmafriddjavuohta dustet dáid rievdamiid iežaset eavttuiguin ja fidnolaš vuogi ektui. Eiseválddiin ja eará aktevrrain dat lea searvvahan ja váikkuhan ovddasvástádus.</p>
<p>Boazodoalus leat vásihusat ja gelbbolašvuohta areálageavaheami ja hálddašeami ektui, mii lea hui deaŧalaš almmolaš plánema oktavuođas. Deaŧalaš lea ahte dát máhttu buktojuvvo olámuddui dutkama ja čielggadeami bokte.</p>
<p>Ovdamearka boazodoalus čájeha ahte lea deaŧalaš ahte eiseválddiin ja eará aktevrrain lea máhttu ja gelbbolašvuohta álgoálbmogiid birra dain guovlluin gos sii doibmet, ja ahte ásahuvvojit prosedyrat mielde váikkuheami birra plánemis, mearrádusain, hálddašeamis, bearráigeahččamis ja nu ain, riikkaidgaskasaš álgoálbmotrievtti ektui.</p>
<p>Boazodoallu, ovttas guolástemiin ja eanandoaluin lea árbevirolaččat leamaš deaŧalaš vuođđun sámi kultuvra bisuheamis. Ealáhusat leat leamaš ekologalaččat gánnáhahtti ja dávjá leamaš  lotnolasealáhussan, lassi sisaboahtun. Dát ealáhusheiveheamit mat dárbbašit ain ollu areálaid adnojuvvojit álbmot- ja čálgoovdáneami heađušteapmin, das mielde mobilitehta ja astoáiggedoaimma lassáneapmi, vuođđostrukturhuksen, bieggamilloálggaheamit, guollebiebmanálggaheamit ja ruvkeplánat.</p>
<p>Demográfalaš ovdáneapmi, ja stuorra nuppástusat ealáhusstruktuvrras sámi guovlluin, hástalit Sámedikki árvvoštallat iešguđet bargomálliid boahtteáigásaš ealáhusovddideapmái. Dál mii berret geahčadit dárkileappot sierra sámi innovašuvdnamálle mii lea vuođđuduvvon ođđajurddašeapmái regionála innovašunvuogádagaid ektui, ja mii váldá vuhtii kultuvrra, geografiija ja ealáhusstruktuvrra. Dán barggus ferte digaštallat sihke teoriija ja geavada, ja eará álgoálbmogiid vásáhusaid. Dáinná lágiin sáhttá Sámediggi leat ovdalis ovdáneamis, ja sáhttá leat eaktudeaddjin go guoská makkár gelbbolašvuođa ja dutkandárbbu sámi guovllu boahtteáiggi ealáhusat dárbbašit. Okta dain dutkandárbbuin mii boahtá čielgasit ovdan dán áigge, lea dárbu ealáhusdutkamii mii guoská smávvilbuvttadeaddji ealáhusaide ja lotnolas- ja oasseáiggeealáhusaide sámi guovlluin.</p>
<p>Boazodoallofága várás ii leat dál ollesárvosaš akademiija. Sámi allaskuvla fállá bachelora boazodoallofágas. Boazodoallofága rasttilda dakkár fágaid go ekonomiija, servodatplánema, kulturfága, giela, árbedieđu ja biologiija. Dárbbašuvvo dutkanvuđot boazodoallofágalaš oahppofálaldat master- ja doavttirgrádadásis.</p>
<p>Maŋimus jagiid lea leamaš našuvnnalaš fuomášupmi dan rollii mii dáidagis ja kultuvrras sáhttá leat árvoháhkama ja ealáhusovddideami ektui. Sámi guovlluin lea kultuvra ja mátkeealáhus ealáhussuorgin ahtanuššan maŋimus jagiin. Sámi kulturealáhusat ja mátkeealáhusat čuožžilit go kultuvra, identitehta ja ealáhus deaivvadit. Dat leat vuođđuduvvon kultuvrralaš buktagiidda mat máŋgga dáfus leat oassin oktasaš sámi kulturárbbis. Dat bidjá stuora gáibádusaid dasa ahte aktevrrat fuolahit sámi kultuvrra albma ja luohtehahtti vuogi mielde.</p>
<p>Sámi kulturealáhusain ja mátkeealáhusas lea vejolašvuohta ovdánit ođđa ealáhussan sámi servodagas. Deaŧalaš eaktun lea dat ahte sápmelaččat ieža ovddidit dáid ealáhusaid. Jus galggaš lihkostuvvat ealáhusaid ovddidemiin, de gáibiduvvojit nana sámi fitnodagat mat váldet atnui daid vejolašvuođaid mat leat sámi kultuvrras go galget ovddidit iežaset doaimmaid. Kulturealáhus- ja mátkeealáhussuorggis dárbbašuvvo eanet gelbbolašvuohta fitnodatjođiheamis ja fitnolaš buvttaovddideamis.</p>
<p>Dálá ođđaággi máilmmis lea máhttu ealáhushutkamis ja innovašuvnnas áibbas dárbbašlaččat ealáhusovddideapmái. Ealáhushutkan alit oahpahusas sáhttá dagahit ahte šaddá eanet beroštupmi ealáhushutkamii ja ohppiidfitnodagaide vuođđooahpahusas. Šaddá stuorát vejolašvuohta ahte nuorat álggahit iežaset fitnodaga go leat oassálastán dakkár oahpahussii.</p>
<p>Norgga árktalaš universitehtas lea sihke Finnmárkkufakultehta ja humaniorafakultehtas, servodatdutkan ja oahpaheaddjioahpahus, oahpahusfálaldat sihke mátkeealáhusas ja ealáhushutkamis álgoálbmotguovlluin. Davvi universitehtas lea dutkanbiras ealáhushutkama fágasuorggis mii beaggá maiddái riikkaidgaskasaččat. Sámi dimenšuvdna dutkanfágalaš bargguin dáin fágasurggiin lea dattetge ain uhcci ja dárbbaša eanet fuomášumi. Eanet máhtu sámi kulturealáhusa ja mátkeealáhusa birra dárbbašuvvo go galgá dáid ovddidit ođđa ealáhussan sámi servodagas. Earenoamážit go lea sáhka kommersialiseremis sámi kultuvrra ja historjjá vuođul. Alit oahpahusas dárbbašuvvojit sierra fálaldagat earenoamážit sámi mátkeealáhusa várás.</p>
<p>Mihttomearit:</p>
<list><p type="listitem">Gávdno dutkan vuođđun dasa ahte seailluhit ja ovddidit sámi árbevirolaš ealáhusaid</p>
<p type="listitem">Gávdno dutkan vuođđun ealáhusovddideapmái sámi guovlluin</p>
<p type="listitem">Sámi árbediehtu lea oassi luonddudieđalaš dutkamis sámi guovlluin</p>
</list><p>Strategiijat:</p>
<list><p type="listitem">Váikkuhit nannet dutkama areálageavaheamis ja areálahálddašeamis sámi guovlluin</p>
<p type="listitem">Váikkuhit inkorporeret árbedieđu alit oahpahussii ja dutkamii</p>
<p type="listitem">Ovttas guoskevaš aktevrraiguin váikkuhit eanet dutkama sámi ealáhusain ja ealáhushutkamis</p>
<p type="listitem">Váikkuhit dan ahte ráhkaduvvo dutkanvuđot innovašudnamálle sámi ealáhusheiveheapmái</p>
</list><p>3.2.4 Riektedilit</p>
<p>Gažaldat sámi eana- ja čáhcevuoigatvuođaid birra lea leamaš deaŧalaš eaktun ođđaáiggi sámepolitihka ovdáneapmái.</p>
<p>Konsultašuvnnaide lassin dan ektui ahte olahit friija miehtama dieđuid vuođul, leat eana- ja resursavuoigatvuođat geađejuolgin álgoálbmogiid riikkaidgaskasaš riektevuđđui, ja nu maiddái sámi vuoigatvuođaid ovdáneapmái ja hábmemii. Gažaldagat das ahte guđe vuoigatvuođat leat sápmelaččaidn eatnamiidda ja resurssaide ja das ahte maid mielddisbuktá dakkár vuoigatvuođaid gevatlaš dohkkeapmi, leat dávjá riidovuložat.</p>
<p>Áššečuolmmat mat čatnasit eana- ja resursavuoigatvuođaide guoskkahit deaŧalaš beroštumiid identitehtii, birgenláhkái ja ekonomalaš ovdáneapmái, ja leat dakkár beroštumit mat leat ruossalágaid organisašuvdnaeallimiin, báikegottiiguin ja ealáhusaiguin. Viidáseappot mearridit dát beroštusat unnit eanet sámi almmolašvuođa ja Norgga politihkalaš vuogádaga gaskavuođaid.</p>
<p>Máhttu sámi riekteipmárdusa, boares vieruid, eaiggátdiliid ja eanan- ja resursageavaheami birra leat deaŧalaččat go galgá čielggadit riektedilálašvuođa ja dulkot ja hábmet lágaid. Viidáseappot addá dát vuođu ja láidestusaid dasa mo almmolaš eiseválddit hálddašit plána-, suodjalan- ja huksenlága mii váikkuha sámegiela, kultuvrra ja servodateallima gáhttema ja ovddideami.</p>
<p>Dutkama ja alit oahpu sámi riektedilálašvuođaid birra lea ain dárbu ovddidit, maiddái dan dihte vai riikkaidgaskasaš riekteovdáneapmi konkretiserejuvvo nationála lágaid čuovvoleami várás ja duopmostuoluid riektegeavaheami várás ja almmolaš hálddašeami várás.</p>
<p>Mihttomearri:</p>
<list><p type="listitem">Gávdno dutkan sámi riektedilálašvuođaid birra mii addá máhtu sámi riekteipmárdusaid, boares vieruid, eaiggátdiliid birra ja eana- ja resursageavaheami birra</p>
</list><p>Strategiijat:</p>
<list><p type="listitem">Bargat dan ala ahte nannet sámi riektediliid dutkama</p>
<p type="listitem">Bargat dan ala ahte álggahuvvo masteroahppu oamastanfágas mii fátmmasta sámi riektediliid</p>
<p type="listitem">Bargat dan ala ahte máhttu sámi kultuvrra, oamastanhistorjjá, riekteháhkama ja boaresvirot vuoigatvuođaid birra lea oassin vuođđogelbbolašvuođas buot eananjuohkinduopmáriid oahpus</p>
</list><p>3.2.5 Sámi almmolašvuohta</p>
<p>Gasku 1980 jagiin lea hábmejuvvon ođđa sámepoltihkka ja sámi almmolašvuohta masa gullet ásahusat, organisašuvnnat, bellodagat ja media mat ovdánahttet ja hábmejit oainnuid politihkalaš áššiin.</p>
<p>Sámediggi lea guovddášásahus dán ođđa sámi almmolašvuođas. Ođđaáigásaš sámepolitihkas lea ollu sáhka etnálašvuođa dimenšuvnna ásaheamis lágalaš institušuvnnalaš rámmaid siste válddi čađaheami várás. Ođđaáigásaš sámepolitihka hábmen ja ovddideapmi dáhpáhuvvá politihkalaš, geografalaš ja historjjálaš mearkkaid ja struktuvrraid vuođul. Norggas dat dáhpáhuvvá ovttadatstáhta rámma siskkabealde, mii lea stuoris, nanus ja olámuttus. Historjjálaš sosiála lihkadusaid, maiddái sámelihkadusa, lea ollu báidnán politihkka ja dat leat bivdán stáhta váldit stuorát ovddasvástádusa. Dát stáhtavuohki lea addán eaktodáhtolaš organisašuvnnaide guovddáš saji almmolaš politihka ja čálgostáhta hábmemis. Danne adnojuvvo Norga riikkaidgaskasaš oktavuođas hui ”stáhtaguovdásaš” servodahkan gos beroštupmiorganisašuvnnain lea iešheanalašvuohta ja integrašuvdna erenoamáš seaguhussan politihkalaš vuogádagas. Dát lea dakkár servodatvuohki mii bidjá ollu eavttuid movt sámit ja stáhta deaivvadit, ja makkár vejolašvuođat ja ráddjejumit leat sámi almmolašvuođa ovddideamis.</p>
<p>Seammás go Norgga politihkalaš stivrenvuogádat bidjá deaŧalaš rámmaid sámi almmolašvuođa ovddideapmái, lea sámepolitihkka ollu ovdánan riikkaidgaskasaš riekteovdáneami bokte. ON-vuogádaga fuomášupmi ja bargu rievttálaš standárddaid ovddidemiin stáhtaid geatnegasvuođaide álgoálbmogiid ja minoritehtaid ektui stivre danne ollu movt sámepolitihkka sáhttá ovddiduvvot. Máhttu movt riikkaidgaskasaš riektenjuolggadusat ja stáhtalaš stivrenvuogádagat váikkuhit ja ovttas doibmet sámi almmolašvuođa ovddideami ektui, lea deaŧalaš bealli sámi servodatdigaštallamis.</p>
<p>Sámediggevuogádat lea oppa áiggi ovddiduvvon dan rájes go dat ásahuvvui 1989:s. Organiserejuvvon oaiviliid ja beroštumiid buktin sámi siviilaservodagas Sámediggái lea guovddážis luohttámuša ja legitimitehta ovddideamis ásahussii. Dasto sáhttá dadjat ahte bálvalusaid addimis ja buriin bohtosiin Sámedikkis sámi servodahkii lea maiddái stuorra mearkkašupmi vuogádaga legitimitehtii. Ovdáneapmi mii nuppe beales sáhttá čájehit Sámedikki institušuvnnalaš profešonaliserema, man oktavuođas sámi siviilaservodaga aktevrrat gáržžet leat ovdánahttán iežaset, ja nuppe beales fas čájeha ahte Sámediggi unnán ovdána árjjalaš bálvalusaddimis Sámedikkis sámi servodahkii, mii sáhttá buktit Sámediggái ja dieinna lágiin olles sámi almmolašvuhtii oppa áiggi stuorát legitimitehtavuordámušaid.</p>
<p>Deaŧalaš aktevrrat sámi almmolašvuođas leat sámi ja dáža mediat. Sámi journalistaoahppu lea leamaš deaŧalaš journalisttaid rekrutteremii mediafitnodagaide ja almmolaš ja priváhta suorgái. Dasa lassin lea oahppu váikkuhan journalistalaš fágabirrasa ahtanuššama, maiddái álgoálbmotjournalistihkas. Mediat váikkuhit sihke sámi ja dáža servodaga. Danne lea dárbu dutkat dan mii earret eará attášii máhtu sierra mediaid mearkkašumis sámi servodatovddideapmái, ja maid mediat mearkkašit sámi giela ja kultuvrra stáhtusii majoritehtagiela ja -kultuvrra ektui. Maiddái media geavaheami riikkaidgaskasašvuohta ja mediadábiid rievdan sámi servodagas leat miellagiddevaš mediadutkanfáttát.</p>
<p>Máhttu dan birra makkár eavttut sámi almmolašvuođas leat, ja makkár válljemiid ja vuoruhemiid dat dahká, leat deaŧalaččat sámepolitihka hábmemii jagiin mat bohtet. Dán oktavuođas lea deaŧalaš buohtastahttit movt ásahusat ja servodat lea ovdánan dan njealji riikkas gosa sii gullet. Dattetge lea maiddái dárbu čađahit buohtastahtti dutkama eará álbmogiiguin mat doibmet eará politihkalaš vuogádagain. Máhttu sámiid politihkalaš searvamis ja guorraseamis sámediggeválggain lea dán  oktavuođas vealtameahttun deaŧalaš. Danne lea stuorra dárbu čađahit sámediggeválggaid vuogádatlaš válgadutkama. Dákkár dutkan dahkkojuvvui vuosttaš gearddi 2005 válggaid oktavuođas. Dat ruhtaduvvui dalle Norgga dutkanráđi sámi dutkanprográmma bokte. Jagi 2009 válggaid ektui lei Sámediggi juolludan ruđaid, maid departemeanta erenoamážit juolluda dán lágan dutkamii fálaldatgilvvu vuođul. Sámediggeválggaid iskkademiid ruhtadeapmi jagi 2017 válgga rájes ferte biddjojuvvot Sámedikki rámmabušehttii sihkkarastin dihte dárbbašlaš einnostahttivuođa ja ahte sámediggeválggat vuogádatlaččat dutkojuvvojit.</p>
<p>Mihttomearri:</p>
<list><p type="listitem">Sámi almmolašvuođa ja sámediggeválggaid dutkan lea gávdnomis</p>
</list><p>Strategiijat:</p>
<list><p type="listitem">Bargat sámi almmolašvuođa dutkama nannemiin, maiddái buohtastahttit dutkama diliin ja ovddidemiin Suomas, Ruoŧas ja Ruoššas</p>
<p type="listitem">Bargat sámediggeválggaid vuogádatlaš dutkamiin</p>
</list><p>3.2.6 Dearvvašvuohta</p>
<p>Dárbbašuvvo máhttu sámi servodatdiliid, sámi giela ja kultuvrra birra váikkuhit sámi álbmoga dearvvašvuođa positiivvalaš guvlui. Dán lágan máhttu lea maiddái eaktun bálvalusaid buori kvalitehtii, ja dárbbašuvvo pasieantasihkarvuođa goziheapmái. Go váilu máhttu sámi giela ja kultuvrra birra dearvvašvuođa- ja fuolahusbálvalusain, de dat dagaha maiddái dan ahte bálvalusat sámi pasieanttaide fuotnánit.</p>
<p>Sámi dearvvašvuođadutkama guovddáš, SDDG, ásahuvvui 1990:s, man ulbmilin lea dutkat ja gálgat dearvvašvuođa ja eallindillelágan čuolmmaid sámi álbmoga gaskkas. Guovddáš lea maŋŋá ásaheami čađahan dearvvašvuođa- ja eallindilleiskkademiid sámi guovlluin Norgga bealde, ja lea maiddái árjjalaččat váikkuhan sámi dearvvašvuođadutkiid rekrutterema ja oahpu. Dán bokte leat ovdánahttojuvvon oahput dávdailbmama ja riskafaktuvrraid birra sámi álbmoga gaskkas.</p>
<p>Dearvvašvuođadoaimmahat Dearvvašvuohta Davvin, mearridii 2011:s čielggadit ”Sámi dearvvašvuođapárkka” dainna ulbmilin ahte čohkket ja ovttastahttit viiddis dearvvašvuođafágalaš birrasa, mas vuolggasadjin lea SANAG – Sámi nationála gealboguovddáš – psyhkalaš dearvvašvuohta ja gárrendikšu ja Sámi spesialistaguovddáš. Áigumuššan lea čohkket sierra bálvalusaid sámi álbmoga várás, earret eará psykiátriija, gárrendivššu, somatihka ja dutkama. Jurdda lea maiddái ahte Sámi dearvvašvuođapárka nannešii ja huksešii fágabirrasiid, ja váikkuhivčče dan ahte fágaolbmot ožžot oahpu.</p>
<p>Dearvvašvuođa- ja eallindilleiskkadeamit maid Sámi dearvvašvuođadutkama guovddáš lea dahkan, čájehit ahte eai gávdno vuogádatlaš erohusat dearvvašvuođas sámi álbmoga ja muđui eará álbmoga gaskkas seamma geográfalaš guovlluin. Sámi álbmogis lea dattetge nugo Davvinorgga álbmogis ge, muhtun sajiin heajut dearvvašvuohta go gaskamearálaččat álbmoga gaskkas Norggas. Vaikko ollu dearvvašvuođa hástalusat leat ge seammaláganat, de gávdnojit dattetge suorggit ja fáttát maid lea dárbu eanet dutkat vai oččošeimmet buoret máhtu sámiid dearvvašvuođa ja eallindiliid birra. Dát guoská psyhkalaš dearvvašvuhtii oppalaččat, iešsorbmemii ja fáhkka jápmimiidda, veahkaváldái lagaš oktavuođain, eallindilledávddaide nugo sohkardávda 2, bálvalusfálaldagaide sámi pasieanttaid várás ja fuolahusdutkamii mas mielde mánáidsuodjalus. Go guoská veahkaváldái lagaš oktavuođain, de lea dat dakkár fáddá mii guoská ollu servodatsurggiide. Gieskat almmuhuvvon Sámi dearvvašvuođa dutkama dutkan čájeha ahte sámi nissonolbmot dieđihit ahte lea eanet juohkelágan veahkaváldi, sihke emošonealla, fysalaš ja seksuála veahkaváldi, go buohtasttá muđui álbmogiin. Dát gávdnosat čájehit ahte suorggi lea eanet dárbu dutkat.</p>
<p>Sámi servodagas leat ovddabealde stuorra hástalusat árbevirolaš sámi ealáhusaid siskkabealde. Árbevirolaš ealáhusaide čuhcet sakka bahkkemat muđui servodaga beales. Areáladuohtadeamit, olggobealde ja siskkabealde lea gilvu resurssaid ja areálaid alde, boraspireváttisvuohta, dađistaga rievdan rámmaeavttut ja miellaguottut ealáhusaide leat hástalusaid searvvis. Dát bealit váikkuhit fysálaš ja psyhkalaš dearvvašvuhtii. Doallit vásihit ahte leat oppa áiggi huššadilis ja balus iežaset ja ealáhusa boahtteáiggi dihte. Lea lossat go ohpihii ferte bealuštit ealáhusa vuoigatvuođaid, ja das leat viehka stuorra váikkuhusat dolliid dearvvašvuhtii. Mánát ja nuorat geain lea bearašoktavuohta boazodollui gártet eanemusat gillát. Orru maiddái nu ahte ealáhusa fuones beaggin medias ja muđui servodagas, lea sivvan givssideapmái ja vealaheapmái. Dát áššečuolmmat eai ohcaluvvo oppalaš álbmotdearvvašvuođa barggus, ja fáttá lea stuorra dárbu duođaštit máhtuin.</p>
<p>Sámi álbmogis leat stuorát gulahallanváttisvuođat dearvvašvuođa- ja sosiálabálvalusain go majoritehta álbmogis. Jos sámit galget oažžut ovttaárvosaš dearvvašvuođa- ja sosiálabálvalusa, de ferte bálvalusas leat máhttu ja gelbbolašvuohta sámi gielas ja kultuvrras buot dásiin. Fálaldaga kvalitehta ii galggašii leat sorjavaš ovttaskas olbmo erenoamáš gelbbolašvuođas dahje beroštumis sámi gillii ja kultuvrii – ja ovttaskas sámi bálvalusdárbbašeaddji maid ii galgga ieš dárbbašit muitalit makkár láhččojuvvon dearvvašvuođa- ja sosiálabálvalusaid dárbbaša.</p>
<p>Sámedikki vuorrasiidráđi čoahkkimis deattuhii ráđđi garrasit ahte sámi perspektiiva ferte heivehuvvot buot dearvvašvuođafágalaš oahpuin. Vuorrasiidráđđi lei maiddái fuolas das go dearvvašvuođasuorggis váilu gelbbolašvuohta sámi árbevirolaš álbmotmedisiinnas. Sii váillahedje dutkama sámi álbmoga mentála veajuiduhttimis maŋŋá go čuohtejagiid leat gillá rasismma ja mentála vearredaguid, man oktavuođas dáruiduhttinpolitihkka lea váikkuhan sámi álbmoga dearvvašvuođa dillái Norggas.</p>
<p>Máŋga árvalusa čujuhit erenoamážit ahte dárbbašuvvojit buohccidivššárat geain lea giella- ja kulturgelbbolašvuohta. Vuorrasiidráđi mielas lei dát erenoamáš deaŧalaš danne go sii oaivvildit ahte sámi vuorasolbmot ja erenoamážit sámi demeansaolbmot, dál eai oaččo ovttaárvosaš ja heivvolaš fálaldaga. Vejolašvuohta beassat geavahit iežas giela lea áibbas vealtameahttun deaŧalaš go galgá oažžut buori divššu surggiin nugo geriatriija, demeansa, veajuiduhttin, bistevaš dávddaid eastadeapmi, oahppan ja birgehallan, ja gárrendilli ja psyhkalaš dearvvašvuohta. Vuorrasiidráđđi oaivvilda danne ahte lea dárbu dutkamii mii čájeha makkár fálaldagaid sámi pasieanttat duohtavuođas ožžot. Dát ferte doalvut dasa ahte fálaldat sámi geavaheddjiide ja pasieanttaide šaddá ovttaárvosaš, ja erenoamážit heivvolaš sámi vuorasolbmuide. Nugo okta lahtuin dajai čoahkkimis:</p>
<p>«Det må forskes på den åndelige biten, for vi er mer enn et kjemisk laboratorie på to bein» (Ferte dutkat vuoiŋŋalaš beali, danne go mii leat eanet go okta kjemilaboratoriija guovtti juolggi alde)</p>
<p>Mihttomearri:</p>
<list><p type="listitem">Dearvvašvuođa- ja sosiálgafágalaš bargiin lea dárbbašlaš máhttu sámi servodatdiliid birra, sámi gielas ja kultuvrras</p>
</list><p>Strategiijat:</p>
<list><p type="listitem">Váikkuhit dan ahte dearvvašvuođa- ja sosiálafágalaš bargiin buot dásiin lea sámi giella- ja kulturgelbbolašvuohta</p>
<p type="listitem">Váikkuhit dan ahte šaddet eanet dutkandoaimmat dearvvašvuođa- ja sosiálasuorggi siskkabealde, maiddái sámi álbmoga bálvalusfálaldaga dutkamis</p>
<p type="listitem">Váikkuhit dan ahte ásahuvvo sámi buohccidivššároahppu</p>
</list><p>3.2.7 Mánáidgárddit ja vuođđooahpahus</p>
<p>Sámi čálgoservodahkii lea buresdoaibmi bajásšaddan- ja oahpposuorgi deaŧalaš oassi ja dat lea deaŧalaš servodat- ja bargoeallima ovddideamis.</p>
<p>Ollu ja buorit sámi mánáidgárdefálaldagat leat deaŧalaččat sámi giela ja identitehta nannemii. Maiddái kvalitehta dáfus buorre sámi fálaldat vuođđooahpahusas lea mielde hábmemin ovttaskas olbmo positiivvalaččat ja bidjamin láidestusaid dasa makkár alit oahpu ja ámmáha mánát ja nuorat válljejit. Dán oktavuođas lea dutkanvuđot máhttu ollu surggiin mielde nannemin sámi bajásšaddan- ja oahpposuorggi kvalitehta boahtteáiggis.</p>
<p>Sámedikki oaivila mielde ferte dutkanvuđot máhttu gávdnot maiddái sámi bajásšaddan- ja oahpposuorggi ovddideapmái. Máhttodepartemeanta lea dutkanráđi bokte vuoruhan oahppodutkama stuorra suorgin. Sámi oahppodutkan ii leat leamaš vuoruhuvvon erenoamážit. Dán oktavuođas lea lunddolaš ahte maiddái sámi skuvladutkan heivehuvvošii oassin dutkanráđi prográmmain.</p>
<p>Sámediggái lea deaŧalaš ahte sámi mánáin lea oadjebas psykososiála skuvlabiras. Dál ii gávdno measta oppage dutkan loavkideami, givssideami ja olggušteami birra sámi skuvllas. Sámediggi lea ovttaoaivilis dainna mii daddjojuvvo Djupedal-lávdegotti NOU 2015:2  Å høre til -Virkemidler for et trygt psykososialt skolemiljø  evttohusas, ahte várrejuvvojit merkejuvvon ruđat dutkamii givssideami birra sámi skuvllas. Dasto doarju Sámediggi lávdegotti evttohusa ahte ceggejuvvo juridihkalaš fágabiras mas lea erenoamáš gelbbolašvuohta dákkár oktavuođas.</p>
<p>Sámediggi registrere ahte sámi mánáidgárdesuorgi ii leat measta oppage dutkojuvvon nu ahte sáhtášii vuođustit makkár mállet doaimmašedje buoremusat giellaoahpahusas. Dát buktá vánhemiidda eahpesihkarvuođa das maid sii galget válljet mánáidasaset viidáseappot oahppomannolagas. Olles oahppomannolagas guđđet ollugat giellaoahpahusa. Danne lea dárbu eanet dutkat sihke heaitinsivaid ja metodihka ja oahpahusa organiserema. Dát guoská sihke luohkálanjas oahpahussii ja gáiddusoahpahussii.</p>
<p>Go váilot oahppan mánáidgárdeoahpaheaddjit ja oahpaheaddjit geain livččii gelbbolašvuohta sámegielas, ja sámi kultuvrra ja servodateallima birra, dagaha dan ahte mánáidgárdemánát ja vuođđoskuvlla oahppit eai álohii oaččo dan fálaldaga masa sis lea vuoigatvuohta. Dát váilivuohta čuohcá maiddái mánáidgárde- ja oahpahusfálaldaga kvalitehtii.</p>
<p>Sámi allaskuvla lea áidna ásahus odne mii fállá oahpu mánáidgárdeoahpaheddjiide ja vuođđoskuvlaoahpaheddjiide sámi mánáidgárde- ja oahpaheaddjioahpu rámmaplánaid mielde. Norgga arktálaš universitehta fállá oahpaheaddjioahpu 5 – 10 davvisámegielain amasgiellan, masterfága. Dáid oahpuide rekrutteren lea dán rádjai leamaš stuorra hástalus. Mátta- ja julevsámegiella fállojuvvo oassin dábálaš vuođđoskuvlaoahpaheaddjioahpus.</p>
<p>Vejolašvuođat sámegiela oahpahussii ja dan kvalitehtii lea vuođđun boahtteáiggi akademiijai sámegielas. Mánáidgárde- ja oahpahussuorggi kvalitehta sorjá das ahte gávdno máhttu mii lea deaŧalaš suorggi ovddideapmái. Dákkár máhtu oktavuođas lea ovdamearkka dihte sáhka giellaoahpahusmetodihka ja heiveheami birra iešguđege rávisolbmuidoahpahusdásiide, guovttegielatoahpahusas, sámi gáiddusoahpahusa didaktihkas, manne oahppit heitet sámegielaoahpahusas vuođđoskuvladásis ja manne sámegielat oahppit heitet joatkkaskuvllain.</p>
<p>Mihttomearri:</p>
<list><p type="listitem">Mánáidgárde- ja vuođđoskuvllaid oahpaheddjiin lea dárbbašlaš máhttu sámegielas ja sámi servodatdiliid, sámi giela ja kultuvrra birra</p>
</list><p>Strategiijat:</p>
<list><p type="listitem">Váikkuhit dan ahte mánáidgárde- ja vuođđoskuvllaid oahpaheddjiin lea gelbbolašvuohta sámegielas ja sámi kultuvrras</p>
<p type="listitem">Váikkuhit eanet dutkandoaimmaid sámi bajásšaddan- ja oahpposuorggis</p>
<p type="listitem">Bargat dan ala ahte čađahuvvojit konsultašuvnnat Norgga dutkanráđiin skuvladutkanprográmmaid birra</p>
</list><p>3.3 Rekrutteren sámi alit ohppui ja dutkamii</p>
<p>Olmmošlohku sámi guovlluin lea gulul njiedjamin, báhcimin leat vel boares olbmot go buohtastahttá riikka gaskameriin – mii lea dovdomearkan oppalaččat ovdáneapmái guovlu-Norggas. Dát treanda váikkuha maiddái studeantalohkui sámi alit ohppui. Stáhta ovddeš dáruiduhttinpolitihkka lea dagahan dan ahte dát rekrutterenvuođđu lea fuotni.</p>
<p>Danne rekrutterenvuođđu sámi alit ohppui ja dutkamii lea viehka unni. Dát lea erenoamáš unni go guoská olbmuide geain lea sámegiella vuosttašgiellan.</p>
<p>Sámi logut muitalit 8:s – lea sámi statistihkka 2015 kommenterejuvvon, ja das boahtá ovdan tabeallas 2.12 man ollu leat oahppit geain sámegiella lea fágasuorggis joatkkaskuvllas. Skuvlajagis 2014/15 ledje oktiibuot 449 oahppi geain lei sámegiella fágasuorggis. Sin gaskkas ledje 205 oahppi geain sámegiella lei vuosttašgiellan, ja 244 geain sámegiella lei nubbingiellan. Dát lea lohku ollásit beroškeahttá das makkár ceahkis oahppit vázze. Vuosttašgielat ohppiid lohku lea njiedjan 243 rájes skuvlajagis 2013/14, go fas nubbigielat oahppit leat lassánan 209 rájes. Dáin loguin ii oainne man ollu oahppit leat vázzimin maŋimuš jagi, iige datge ahte man ollugiin sis lea oahppogelbbolašvuohta.</p>
<p>Deaŧalaš lea ahte vuosttaš ja nuppi giela oahpahus sámegielas joatkkaskuvllain doaibmá bures. Dat go nu ollugat gaskkalduhttet oahpahusa sámegielas joatkkaskuvllain addá vuođu leat fuolas sámegiela geavaheamis ja sámegielat olbmuid rekrutteremis alit ohppui ja dutkamii. Lassin dasa go heitet oahpahusa vuosttaš gielas, de heitet ollugat joatkkaskuvllas oppalaččat, erenoamážit gánddat. Dát lea liige hástalus rekrutteremii viidáseappot alit ohppui ja dutkamii.</p>
<p>Rekrutterenvuođđun sámi alit ohppui ja dutkamii eai leat dušše namuhuvvon joatkkaskuvlaoahppit. Maiddái oahppit geain ii leat sámegiella fágasuorggis sáhttet váldit sámi alit oahpu. Sámi allaskuvllas leat ollu jagiid rahčan oažžut kvalifiserejuvvon ohppiid sámi alit ohppui. Sámediggi lea ruhtadan viđajagáš kvalifiseren- ja rekrutterenprográmma sámegielas alit ohppui, ja dat loahpahuvvui 2014:s. Sáhttá dadjat ahte prográmmain leat lihkostuvvan, go 360 studeantta čađahedje ja cevze eksámena. Prográmmamálle geavahit dál julev- ja máttasámi guovllus.</p>
<p>Eará áigeguovdilis rekrutterenjoavku lea rávisolbmot. Čavčča 2015 rájes lea ráđđehus bidjan ruđaid dasa ahte bargosaji bokte sáhttá váldit mánáidgárdeoahpaheaddji oahpu ja nie johtilit beassat eret mánáidgárdeoahpaheddjiid váilivuođas. Dát fálaldat lea maiddái Sámi allaskuvllas. Dán málle lea miellagiddevaš geahčadit lagabuidda maiddái eará profešuvdnafágaid várás sámi oktavuođas.</p>
<p>Sámi allaskuvla oaččui 2009:s Máhttodepartemeanttas bargun ásahit ja jođihit nationála bargojoavkku man ulbmilin lea ráhkadit strategiija sámi alit ohppui rekrutteremii. Erenoamážit deattuhuvvojedje sámi oahpaheaddjioahppu ja sámegielat. Máhttodepartemeanta mearridii 2011:s nationála rekrutterenstrategiija sámi alit oahpu várás jagiide 2011-2014. Rekrutterenstrategiija leat čuovvolan Sámi oahpaheaddjioahpuregiovdna, ovttasbargoorgána mas leat mielde Sámi allaskuvla, Davvi-Trøndelága allaskuvla, Norlándda universitehta ja Norgga árktalaš universitehta. Cuoŋománus 2014 dollojuvvui evaluerenkonferánsa, gos konkluderejuvvui earret eará ahte rekrutterema sámi alit ohppui ferte fakkastit oahppoásahusaid jođiheapmái ja guktui guvlui geatnegahtti ovttasbargui ásahusaid gaskka. Dán ovttasbarggu ferte sihkkarastit ekonomalaččat, ovdamearkka dihte Máhttodepartemeanta jahkásaš juolludusaid bokte.</p>
<p>Rekrutteren sámi dutkamii lea unni. Jos livčče eanet dutkit de dat sáhtásii addit stuorát máhttovuođu ovddideapmái sámi vuolggasajis.</p>
<p>Sámegiela akademiija siskkabealde dárbbašuvvojit eanet geain lea gelbbolašvuohta doavttergrádadásis. Dat mearkkaša dan ahte ferte rekrutteret eanet studeanttaid váldit mastergráda sámegielas, geat dan maŋŋá sáhtášedje joatkit doavttergrádaoahpuide. Ferte árvvoštallat váldit atnui master- ja doavttergráda stipeanddaid mat leat merkejuvvon akademiija nannema várás sámegielas. Dasa lassin lea hui deaŧalaš ahte universitehtat, allaskuvllat ja dutkanásahusat mat barget fealtta siskkabealde, vuoruhit rekrutterema sami alit ohppui ja sámi dutkamii. Rekrutterenbarggu mearkkašupmi ja dan čuovvoleami geatnegahttin, ferte leat oassin dan barggus maid ráđđehus bidjá guoskevaš universitehtaide, allaskuvllaide ja dutkanásahusaide.</p>
<p>Dasa go váilot sámegielat dutkit lea sivvan hui ollu stáhta ovddeš áiggiid dáruiduhttinpolitihka, ja lea lunddolaš ahte ráđđehus bidjá ruđaid stuorábuš áŋgiruššamii oččodan dihte eanet dárogielagiid kvalifiserejuvvot váldit sámi alit oahpu. Dán áigu Sámediggi fas váldit ovdan ođđasis stáhta eiseválddiiguin.</p>
<p>Sámi servodahkii lea vealtameahttun deaŧalaš álggahit stuorábuš nationála áŋgiruššama vai oččošeimmet doarvái oahppan sámegielat olbmuid. Erenoamážit guoská dát gielddaide sámegiela hálddašanguovllus, muhto maiddái eará gielddain lea stuorra dárbu oažžut fágaolbmuid geain lea sámi giella ja/dahje kulturgelbbolašvuohta. Dát gelbbolašvuohta váilu eanaš profešuvnnaid siskkabealde. Dasa lassin lea hástalussan dat go fágaolbmuin geat juo leat barggus sámi guovlluin váilu máhttu sámi gielas ja kultuvrras. Sámi álbmoga vuoigatvuohta oažžut dakkár bálvalusaid mat vuhtii váldet ovttaskas olbmo giela ja kulturduogáža, lea danne dál váilevaš.</p>
<p>Rekrutterenbargu ferte álggahuvvot árrat. Diehtojuohkin ja bagadeapmi árrat giellaválljema birra leat faktuvrrat mat bidjet vuođu dasa movt vánhemat válljejit giela mánnáseaset. Dát ferte čuovvoluvvot viidáseappot mánáidgárddis buriin sámegielalaš fálaldagain. Vealtameahttun deaŧalaš lea maiddái ahte ovttasbargu mánáidgárddis sirdimis skuvlii lea buorre, ja erenoamážit ahte vuođđooahpahusas lea buorre kvalitehta. Dás lea oktasaš ovddasvástádus báikkálaš mánáidgárde- ja skuvlaeiseválddiin.</p>
<p>Kvalitehtaáŋgiruššan alit oahpu siskkabealde sámi nuoraid várás lea okta dain deaŧaleamos eavttuin dasa ahte nuorat vállješedje sámi alit oahpu ja oahpu sámegielas. Ásahusat mat fállet sámi alit oahpu fertejit bargat fálaldagaid láhčimiin ja organiseremiin, dainna ulbmilin ahte olahit eanaš vejolaš studeanttaid. Dát eaktuda dan ahte ásahusain mat fállet sámi alit oahpu ja fálaldaga sámi fáttáin, lea lávga ja lagaš ovttasbargu.</p>
<p>Eará doaibmabijut sámi studeanttaid dahje studeanttaid sámi alit ohppui ja dutkamii rekrutterema  várás, leat earrá eará sámi studeantaearit profešuvdnaoahpuide, sierralágan stipeanddat ja oahppoloana sihkuheapmi.</p>
<p>Sámedikki stipeandaortnet alit ohppui lea Sámedikki deaŧaleamos váikkuhangaskaoapmi dakkár oahpuide movttidahttimis ja rekrutteremis maid sámi servodat dárbbaša. Sámediggi vuoruha jahkásaš bušeahtain makkár oahput bohtet dán ortnegii. Ortnet galgá evaluerejuvvot 2016:s oaidnin dihte leago ortnegis dat beaktu maid háliidit alit ohppui rekrutteremii vuoruhuvvon fágaid siskkabealde.</p>
<p>Mihttomearri:</p>
<list><p type="listitem">Eanet fágaolbmot geain lea sámi giella- ja kulturgelbbolašvuohta</p>
</list><p>Strategiijat:</p>
<p>Váikkuhit iešguđege dásiid studeanttaid rekrutterema sámi alit ohppui ja dutkamii</p>
<p>Váikkuhit stipeandaaddima studeanttaide geat váldet alit oahpu sámegielas ja vuoruhuvvon profešuvdnasurggiid siskkabealde</p>
<list><p type="listitem">Bargat dan ala ahte ásahuvvojit master- ja doavttergrádastipeanddat sámegielas</p>
</list><p>3.4 Dutkanárbevierru ja etihkka</p>
<p>Ollu rávvagat dán dieđáhussii bohtet dutkama etihkalaš hástalusaide sámi diliid ja sámiid birra. Ollugiin sámi álbmoga gaskkas lea ambivaleanta oktavuohta dutkamii. Dasa sáhttet leat ollu sivat. Váldosivvan soitet leat historjjálaš vásihusat maid sámit vásihedje nálledutkamis, ja dáruiduhttináigi. Fága fysalaš antropologiija, mas Norga lei máilmmi buoremusaid searvvis, bargu dan jáhku vuođul ahte sámit ledje fuonit go dážat evolušoneara hierarkia mielde. Dan sáhttá duođaštit dan bokte go sámi dákteriggeávdnasat čohkkejuvvojedje ollu ja dasto go ealli sámiin mihtiduvvojedje oaivvit ja eará.</p>
<p>Arkeologiija- ja historjádutkamis váillui hui guhkká sámiid ovdaáigi. Deaŧalaš lei čájehit ahte Norga lea vuođus norgalaš ja ahte sámit ledje muhtun lágan bahkkejeaddjit Norgga eatnamis. Ollu fágain válddahuvvojedje sámit duolbmi vugiin, jos oppanassiige ožžo fuomášumi. Dát dilit leat guođđán háviid sámi servodahkii, ja leat buktán maiddái fuones miellaguottuid mat ain muhtun muddui leat eallimin.</p>
<p>Nubbi eará sivva manne sámit eahpidit dutkama, sáhttá boahtit ”dutkanváibasis”, nugo válddahuvvo rávvagiin dán dieđáhussii. Dutkama luonddus lea sáhkiivuohta dasa mii ii leat dutkojuvvon ja ođđa máhttui, ja álgoálbmogat sáhttet ovddastit juoga mii lea ođas ja earálágan maid dutkat. Sáhttet vásihit ahte dutkama bohtosiin lea unnán ávki ja dat eai man ge láhkai leat deaŧalaččat dahje ávkkálaččat álgoálbmogiidda alcceseaset, jos goassige ožžot diehtit manne sii ledje dutkanobjeavttat ja makkár boađus dutkamis lei.</p>
<p>Dat go sámit hui unnán beroštit leat dutkanobjeaktan ja searvat dutkanprošektii, lea hástalus maid dutkanservodat ferte váldit duođas. Vuosttaš lávkin lea julggaštit ahte gávdno dutkanhistorjá maid ii sáhte badjelgeahččat, ja dát duogáš ferte vuhttot lagademiin ja bargovugiin.</p>
<p>Dát dutkanhistorjjálaš duogáš, sámi perspektiivvat ja árvvut, ja dasto áššečuolmmat mat čatnasit  álgoálbmogiid ja eará unnitlohkojoavkkuid dutkamii oppalaččat, berrejit leat mielde dutkanoahpus, nugo etihkka ja etihkalaš áššečuolmmat.</p>
<p>Sámi dávviriid máhcaheapmi museain ja čoakkáldagain lea deaŧalaš doaibmabidju luohttámuša huksemii sámiid ja máhttoservodaga gaskka. Prošeakta Bååstede lea okta buorre ovdamearka ođđaset áiggi Sámis, prošeakta mas buot bealit háliidit máhcahit dávviriid sámi museaide, mii maiddái mearkkaša geografalaččat ođđasis lokaliserema.</p>
<p>Deaŧalaš lea maiddái ahte sámi álbmot oažžu geavahit ávdnasiid. Dávvirat, duojit, meavrresgárrit, luođit ja eará jietnabáddeváldimat mat duođaštit giellageavaheami leat máhttoresursan oahpahusas, oahpus ja dutkamis, ja sámi servodagas.</p>
<p>Raporta sámi etnihkalašvuođa geavaheamis dutkandiehtovuođuin ja dearvvašvuođaregistariin sámi dearvvašvuođadutkama guovddážis 2015, čájeha ahte eai gávdno makkárge njuolggadusat álgoálbmogiid dutkamii Norggas dahje Skandinávias muđui.</p>
<p>Norggas leat Nationála dutkanetihkalaš komiteat ráhkadan oppalaš etihkalaš njuolggadusaid ja njuolggadusaid dihto fágasurggiide. Dát bidjet viiddis njuolggadusaid ovttaskas olbmuid vuoigatvuođaide dutkanprošektii searvama oktavuođas, muhto bidjet unnit láidestusaid joavkku oktasaš vuoigatvuođaid sihkkarastimii.</p>
<p>Go guoská etihkalaš njuolggadusaide servodatdiehtaga, humaniora, jussa ja teologiija várás, de válddahuvvo čuoggás 25 eará go dutki iežas kultuvrra dutkan. Čuoggás nannejuvvo earret eará dat ahte dutki nu ollu go vejolaš berre ovttas bargat báikegottiid olbmuiguin, guoskevaš kultuvrra lahtuiguin ja sin ovddasteddjiiguin ja dasto báikkálaš eiseválddiiguin. Seamma berrešii maiddái guoskat sámiide geat dutket sámiid. Čuoggás 47, dutkanbohtosiid máhcahangáibádusas, lea dutkis erenoamáš geatnegasvuohta máhcahit dutkanbohtosiid oasseváldiide, áddehahtti ja dohkálaš vuogi mielde. Olbmobázahusaid dutkama njuolggadusain, čuoggás 4, áiddostahttojuvvo ahte go dutká bázahusaid dahje joavkkuid mat leat vealahuvvon, fuonášuvvon dahje eará láhkai funet gieđahallon stuorra servodaga dahje stáhtaválddi beales, gáibidit áddejumi, nana várrugasvuođa ja dáhtu gulahallat ja ságastallat, ja dasto ahte muhtun oktavuođain sáhttá dáid joavkkuid vuhtii váldin dagahit ahte prošeakta ii berre čađahuvvot.</p>
<p>Dán oktavuođas fertet dadjat, ahte Sámedikkis 1998 rájes leamaš vuoigatvuohta mearridit sámi oasi badjel dákteriggečoahkádusa hálddašeamis ja dutkamis Oslo universitehtas. Sámediggi oažžu cealkámuša Dákteriggelávdegottis ovdagihtii, Nationála lávdegoddi mii árvvoštallá olbmobázahusaid dutkama. Áššiin máhcaheami ja ođđasis hávdádeami birra álggaha Sámediggi searvvaheaddji proseassa guoskevaš beliiguin ovdal go mearrádusat dahkkojuvvojit.</p>
<p>Dákteriggelávdegoddi ásahuvvui 2008:s mii lei njuolga boađus sámi gáibádusain olbmobázahusaid máhcaheamis. Lávdegotti ásaheapmi lea okta ovdamearka dasa ahte sámi servodaga oainnut guldaluvvojit ja čájeha ahte dain lea relevánsa maiddái olggobealde sámi oktavuođa.</p>
<p>Sámediggi lea ásahan bargojoavkku mii galgá ráhkadit etihkalaš njuolggadusaid sámi humána biologalaš ávdnasiid geavaheapmái ja hálddašeapmái. Dát lea deaŧalaš bargu mii sáhttá bidjat vuođu árvvoštallamii ahte leago dárbu ráhkadit eanet oppalaš etihkalaš njuolggadusaid sámiid ja álgoálbmogiid várás.</p>
<p>Dutkiide leat dat demografalaš dieđut mat gávdnojit sámiid birra deaŧalaččat vuođđoávnnasin go  háliidit dutkat sámiid diliid. Sámedikki válgajienastuslohku lea áidna sihkkaris lohkoávnnas gos sámit Norggas leat registrerejuvvon indiviidadásis. Sámediggi geavaha gáržžet jienastuslogu eará ulbmiliidda go válgii, danne go dat rihkošii jienastuslohkui čálihaneavttuid. Sámediggi oaidná ahte sámi beliid lea váttis dutkat almmá luohtehahtti demografalaš ávdnasiid, muhto dát lea hástalussan man oktavuođas máhttoservodat ferte geavahit eará vugiid. Sámediggi lea soahpan ráđđehusain Ođđa álbmotregistrerenlága ektui, mii mearkkaša dan ahte almmolaš registariidda merkejuvvo giella. Dán registreremis livččii ávki dutkamii, ja maiddái sáhtášii addit álbmogii buoret dearvvašvuođa- ja sosiálabálvalusaid.</p>
<p>Mihttomearri:</p>
<list><p type="listitem">Ásahuvvon ja vejolaš ođđa dutkanetihkalaš njuolggadusat doahttaluvvojit sámi dutkamis</p>
</list><p>Strategiijat:</p>
<list><p type="listitem">Sámi dutkama ja humána biologalaš ávdnasiid lávdegotti barggu loahpaheapmi</p>
<p type="listitem">Čielggadit leago dárbu meroštallat sierra dutkanetihkalaš njuolggadusaid sámiid dutkamii dan geažil go sámit lea álgoálbmot</p>
<p type="listitem">Bargat dan ala ahte dutkanoahpus etihkasuorggis lea mielde máhttu dáruiduhttináiggi dutkanhistorjá ja daid váikkuhusaid birra</p>
</list><p>3.5 Sámi perspektiivva heiveheapmi alit oahpus ja dutkamis</p>
<p>Dárbbašuvvojit valljis fágaolbmot geain lea sámi giella-, kultur- ja servodatgelbbolašvuohta eanaš surggiin, sihke priváhta ja almmolaš surggiin. Erenoamáš dárbu lea gielddain mat gullet sámi giellahálddašanguvlui. Sámi álbmogis olggobealde dáid gielddaid lea maiddái vuoigatvuohta ovttaárvosaš bálvalusaide. Dat mearkkaša dan ahte sámi perspektiiva ferte heivehuvvot buot profešuvdnaoahpuide.</p>
<p>Ođđaset dutkan čájeha ahte sámit vásihit eanet vealaheami go majoritehtaálbmot. Okta sivva dasa sáhttá lea dat go váilu oppalaš máhttu sámiid ja sámi diliid birra oppalaččat álbmoga gaskkas.</p>
<p>Sámedikki mielas lea dárbu čađahit dutkanvuđot prošeavtta, man oktavuođas geahčadit buot relevánta alit oahpuid rámma- ja fágaplánaid, ja maiddái evttohit movt sámi perspektiiva buoremusas sáhtášii heivehuvvot.</p>
<p>Norgga dutkanráđis ja dutkanásahusain lea ovddasvástádus sámi perspektiivva heiveheamis dutkamii.</p>
<p>Mihttomearri:</p>
<list><p type="listitem">Sámi perspektiiva lea heivehuvvon buot relevánta oahpuide ja dutkamii</p>
</list><p>Strategiijat:</p>
<list><p type="listitem">Váikkuhit dan ahte čađahuvvo dutkanvuđot prošeakta sámi perspektiivva heiveheamis alit oahpuin</p>
<p type="listitem">Bargat dan ala ahte šaddet konsultašuvnnat Norgga dutkanráđi ja Sámedikki gaskka dalle go  ođđa dutkanprográmmat plánejuvvojit</p>
</list><p>4. Ekonomalaš ja hálddahuslaš váikkuhusa</p>
<p>Sámediggedieđáhusa, alit oahpu ja dutkama birra čuovvoleapmi dáhpáhuvvá Sámedikki jahkásaš bušeahtaid bokte. Bušeahtas vuoruhuvvojit áŋgiruššansuorggit mihttomeriiguin, strategiijaiguin ja daidda gullevaš doaibmabijuiguin. Sámediggeráđđi áigu árvvoštallat ráhkadit doaibmaplána dieđáhusa čuovvoleapmái, dahje doaibmaplánaid dieđáhusa osiid várás. Dieđáhusas lea guhkes áiggi perspektiiva, ja lea lunddolaš geahčadit dieđáhusa maŋŋá golbma njeallje jagi ja árvvoštallat leago Sámediggi juksan mihttomeriid mat leat biddjojuvvon dieđáhusas.</p>
<p>Dieđáhusa čuovvoleamis leat ekonomalaš ja hálddahuslaš váikkuhusat. Dieđáhusa mihttomeriid ja strategiijaid geažil lea dárbu ásahit ja bisuhit buori gulahallama iešguđege aktevrraiguin iešguđege dásis alit oahpu ja dutkama siskkabealde. Dasa lassin lea dárbu árjjalaččat geavahit konsultašuvdnašiehtadusa. Dát buktá hástalusaid hálddahuslaš kapasitehtii alit oahpu ja dutkama barggus.</p>
<p>Alit oahpu stipeandaortnet galgá evaluerejuvvot 2016:s. Dat sáhttá maiddái buktit ekonomalaš váikkuhusaid mat sorjet bohtosis ja rávvagiin.</p>
<p>Girjjálašvuođalista</p>
<list><p type="listitem">Komiteaárvalus sámeáššiid čielggadeamis. Nammaduvvon borgemánu 3. b. 1956</p>
<p type="listitem">Sámi etnihkalašvuođa geavaheapmi dutkandiehtovuođuin ja dearvvašvuođaregistariin. Sámi dearvvašvuođadutkama guovddáža raporta cuoŋománnu 2015.</p>
<p type="listitem">Nordlánddadutkan, NF-raporta nr. 7/2012, Sámi giellaiskkadeapmi 2012</p>
<p type="listitem">Sámi allaskuvla, raporta 1/2012 Sámi logut muitalit 5, Kommenterejuvvon sámi statistihkka 2012</p>
<p type="listitem">Sámi allaskuvla, raporta 1/2013 Sámi logut muitalit 6, Kommenterejuvvon sámi statistihkka 2013</p>
<p type="listitem">Sámi allaskuvla, raporta 1/2014 Sámi logut muitalit 7, Kommenterejuvvon sámi statistihkka 2014</p>
<p type="listitem">Sámi allaskuvla, raporta 1/2015 Sámi logut muitalit 8, Kommenterejuvvon sámi statistihkka 2015</p>
<p type="listitem">Fárren gávpogiidda sámi ássan distrivttain – Ovttasbargoraporta NIBR/UiT - Sámi dearvvašvuođadutkama guovddáš, Kjetil Sørlie ja Anna Ragnhild Broderstad 2011</p>
<p type="listitem">Čielggadus sámi dutkama birra, Sámediggi 1996</p>
<p type="listitem">Sámi dutkan. Dutkanráđi čielggadus, skábmamánnu 1998.</p>
<p type="listitem">Guhkes bálgáid mielde – sámi dutkama ja alit oahpu birra. Sámi dutkama ja alit oahpu lávdegoddi. Čielggadus addojuvvon Máhttodepartementii 20.6.2012 (Butenschøn-lávdegoddi)</p>
<p type="listitem">Stuorradiggedieđáhus 18 (2014-2015) – Konsentrasjon for kvalitet Strukturreform i universitets- og høgskolesektoren</p>
<p type="listitem">Stuorradiggedieđáhus 7 (2014-2015) – Langtidsplan for forskning og høyere utdanning 2015-2014</p>
<p type="listitem">Stuorradiggedieđáhus 18 (2012-2013) – Lange linjer – kunnskap gir muligheter</p>
<p type="listitem">Stuorradiggedieđáhus 16 (2010-2011) Nasjonal helse- og omsorgsplan 2011-2015</p>
<p type="listitem">Stuorradiggedieđáhus nr. 30 (2008-2009) - Klima for forskning</p>
<p type="listitem">Stuorradiggedieđáhus nr. 14 (2008) - Internasjonalisering av utdanning</p>
<p type="listitem">Stuorradiggedieđáhus 20 (2004-2005) - Vilje til forskning</p>
<p type="listitem">Stuorradiggedieđáhus nr. 34 (2001-2002) Kvalitetsreformen Om høyere samisk utdanning og forskning</p>
<p type="listitem">NAČ 2015:2 Å høre til – Virkemidler for et trygt psykososialt skolemiljø</p>
<p type="listitem">Sámedikki 2015 bušeahtta</p>
<p type="listitem">Sámediggedieđáhus mánáidgárddiid birra</p>
<p type="listitem">Sámediggedieđáhus sámegiela birra</p>
<p type="listitem">Máhttodepartemeanta, Strategiija 2011-2014, Nasjonal rekrutteringsstrategi for samisk høyere utdanning</p>
<p type="listitem">Bååstede, sámi kulturárbbi máhcaheapmi, Prošeaktaraporta, njukčamánnu 2012</p>
<p type="listitem">Raporta/2-2015 Árbediehto-guovddáš. Evttohus sámi árbediehtoguovddáža ásaheami birra. Raporta, Sámi allaskuvla</p>
</list><p>Liŋkkat</p>
<list><p type="listitem">Aktesne – together:  http://www.sprak.umu.se/forskning/konferenser/aktasne/</p>
<p type="listitem">Committe on the Elimination of Racial Discrimination, CERD rávvagat Norgii, 28.08.2015:  http://tbinternet.ohchr.org/Treaties/CERD/Shared%20Documents/NOR/CERD_C_NOR_CO_21-22_21522_E.pdf</p>
<p type="listitem">Strukturođastus:  https://www.regjeringen.no/no/tema/utdanning/hoyere-utdanning/innsikt/struktur-i-hoyere-utdanning/veien-mot-ny-struktur/id2415316/</p>
<p type="listitem">www.regjeringen.no</p>
<p type="listitem">Norgga dutkanráđđi:  www.nfr.no</p>
<p type="listitem">Norgga dutkanetihkalaš komitea:  www.etikkom.no</p>
<p type="listitem">NOKUT (Nationála orgána oahpuid kvalitehta várás):   www.nokut.no</p>
<p type="listitem">World Indigenous Nations Higher Education Consortium :  www.winhec.org</p>
<p type="listitem">Árktalaš universitehta:  www.uarctic.org</p>
<p type="listitem">Sámi sisaváldinearit:  www.samordnaopptak.no/info/opptak/opptakskvoter/samiske-kvoter.html</p>
<p type="listitem">Giellagas instituhtta:  http://www.oulu.fi/giellagas/</p>
<p type="listitem">Sámi dearvvašvuođadutkama guovddáš:  https://uit.no/om/enhet/forsiden?p_dimension_id=88115</p>
<p type="listitem">SAMINOR: https://uit.no/forskning/forskningsgrupper/gruppe?p_document_id=425187</p>
<p type="listitem">Ruošša dieđaakademiija:  http://bch.kolasc.net.ru/english.htm</p>
<p type="listitem">Repatriasjonsprosjektet Recalling Ancestral Voices, Suopma:  http://www.samimuseum.fi/heritage/english/repatriaatio.html</p>
<p type="listitem">Regionála dutkanfoanddat;  www.regionaleforskningsfond.no</p>
<p type="listitem">Helse Nord: http://www.helse-nord.no/?lang=no_NO</p>
<p type="listitem">SANKS – Samisk nasjonalt kompetansesenter – psykisk helsevern og rus: http://www.finnmarkssykehuset.no/sanks/category10180.html?redirect=urlalias</p>
<p type="listitem">Norgga girku strategiijaplána sámi girkoaeallima várás: http://www.gammel.kirken.no/?event=doLink&amp;famID=110675</p>
</list><p>Bajásšaddan- fuolahus- ja oahppolávdegoddi  -  001/16</p>
<p>BFOL  - Mearr  ádus  :</p>
<p>Ba  jásšaddan-, fuolahus- ja oahppolávdegotti árvalus:   Álggahus  Sámedikki Bajásšaddan-, fuolahus ja oahp  po  lávdegoddi lea meannudan Sámediggedieđáhusa alit oahpu ja dutkama birra. Sámi servodaga ovdáneapmi lea sorjavaš kapasitehta- ja gealbolasáhusas, ja alit oahppu ja dutkan leat dan dihte  dehálaččat  .  Mearkka  šumit   Mearkkašupmi  Norgga Sámiid Riikkasearv  v  i (NSR) Sandra Márjá West,  Olof Anders Kuhmunen  ja  Beaska Niillas  , Bargiidbelloda  ga   Stine Marie Høgden  ,  Thomas  Kappfjell,  Vibeke Larsen  ja Jørn Are Gaski, Árj  j  a  Lars Oddmund Sandvik  ja  Per Erik Mudenia, Åarjel-Saemiej G  i  elh Ellinor Marita Jåma, Nordkalottfolket Kjellrun  Wilhelmsen   ja Olgešbellod  ga  Lars Filip Paulsen bokte:  Sámediggi galgá evalueret stipeandaortnega alit ohppui 2016 jagi mielde, seammás go K06-s evalueren bidjá fokusa sámi oahpaheddjii  d  ja ovdaskuvlaoahpaheddjii  d  rekruteremii   boahtteáiggis.  Lávedegodd  i  ávžžuha  sámediggeráđi, stipeandaortneg  a  evaluerenproseassa bokte, árvvoštallat bidjat  geatnegahttonjagi sámegielat oahpaheddjiide ja ovdaskuvlaoahpaheddjiide geat ožžot stipeandda sámi oahpaheaddji- ja ovdaskuvlaoahpaheaddjiohppui.  Mearkkašupmi  Norgga Sámiid Riikkasearv  v  i (NSR), Bargiidbellod  aga,  Árja  , Åarjel-Saemiej G  i  elh, Nordkalottfolket  ja Olgešbellod  aga  bokte:   Lávdegodd  i háliida ahte sámediggeráđđi hábme doaibmaplána Sámediggedieđáhusa vuođul alit oahpu ja dutkama birra ja bivdá ahte dievasčoahkkin oažžu dán meannudeapmái  .   Mearkkašupmi Nordkalottfolket Kjellrun  Wilhelmsen bokte:  Lea dehálaš ahte máhttoáŋgiruššan sámi servodagas mielddisbuktá lassáneami ja eanet buvttadeami sihke priváhta ja almmolaš ealáhusaide. Earenoamáš dehálaš lea ahte boahtteáiggi áŋgiruššan alit oahpus  čađahuvvo  surggii  n  main sámi fokusis lea duohta mearkkašupmi positiivvalaš ovdáneapmái sámi gillii, kultuvrii ja ealáhusaide.  Dát miellahttu  oaidná váivašuvvamiin vuollegis ohcanloguid sámi oahpuide maŋimus jagiid. Dát sáhttá  mearkkašit  ahte dán spesialiseremii ii leat márkan, ahte gilvu eará oahpuin lea garas, ja ahte mii obbalaččat  gilvalit  moatti studeantta gaskka mat vuoruhit eará ládje. Eanaš sámi akademihkkarat barget dál almmolaš ásahusain, ja bargoeallin  einnosteamit  muitalit ahte eai boahtteáiggis leat resurssat lasihit almmolaš doaimmaid. Ii ábut áŋgiruššat alit oahpui  guin  mat sáhttet mielddisbuktit ovttaskas olbmuide bargguhisvuođa ja unnit vejolašvuođaid bargomárkanis.  Evttohusat   Evttohus Norgga Sámiid Riikkasear  v  vi (NSR) Sandra Márjá West,  Olof Anders Kuhmunen  , ja  Beaska Niillas  , Bargiidbelloda  ga   Stine Marie Høgden  ,  Thomas  Kappfjell,  Vibeke Larsen  ja Jørn Are Gaski, Árj  j  a  Lars Oddmund Sandvik  ja  Per Erik Mudenia, Åarjel-Saemiej G  i  elh Ellinor Marita Jåma, Nordkalottfolket Kjellrun  Wilhelmsen   ja Olgešbelloda  ga  Lars Filip Paulsen bokte:   Evttohus 1:  Lassičuokkis strategiijaide 3.  1  .  2:   - Sámediggi galgá váikkuhit dasa ahte Davvi universitehta čalmmusindahká iežas ovddasvástádusa lulli- ja julevsámegielas, earret eará galbema bokte.   - Sámediggi galgá váikkuhit dasa ahte sámi ovddasteapmi sihkkarastojuvvo universitehtavuogádagain main lea ovddasvástádus sámi gielain.  Lassičuokkis strategiijaide 3.2.1  :   -  Bargat dan nammii ahte ásahuvvojit stipendiáhtavirggit masterdásis julev- ja lullisámi gielas. Dán dan dihte vai sámi gielat gaskaneaset olahit ovttadássásašvuođa. 3.2.2 Sámi kulturárbi, dáidda ja musihkka oktan juoigamiin  ,  11.   teakstaoasis  : "b  ær  "  rievdaduvvo  "bør" (dárogieloasis).   Lávdegotti ráva  Lávdegottis eai leat  eanet  mearkkašumit dahje evttohusat ja rávve Sámedikki mearridit čuovvovaččat:  Muđui doarju  Sámediggi Sámediggeráđi árvalusa.</p>
<p>Sámedikki dievasčoahkkin  -  008/16</p>
<p>Evttohus 2 - Áirras Arthur Tørfoss, Ovddádusbellodat</p>
<p>Dieđáhus alit oahpu ja dutkama birra</p>
<p>Dieđáhusas leat eavttut maid ii sáhte duođaštit. Čuoččuhuvvo ahte alit oahppu ja dutkan lea mielde nannemin sámi giela, identitehta, kultuvrra ja servodateallima. Dat ii leat duođaštuvvon dieđáhusas. Sáme giella, kultuvra, árbevierut ja historjá ii nannejuvvo akademihkalaš ásahusaid gavjafeaskáriin, muhto go geavahuvvo ealli servodagain ja árgabeaivvis, gos olbmot ásset.</p>
<p>Sámi servodat lea oassin ođđaáiggi máhttoservodagas.  Butenschøn  -lávdegoddi deattasta ieš ahte máŋgga universitehtas ja allaskuvllas čađahuvvo sámi dutkan, ja ahte dat čađahuvvo erenoamážit ollu Sámi allaskuvllas ja UiT Norgga árktalaš universitehtas.</p>
<p>Sámediggi nanne ahte sámi alit oahppu ja dutkan lea bures fuolahuvvon Norggas, ja ahte ii dárbbašuvvon eanet mihttomeriid ja váikkuhangaskaomiid dan ovddideapmái.</p>
<p>Evttohus 3 - Áirras Sandra Márjá West, NSR sámediggejoavkku</p>
<p>SáNul mearkkašupmi Sámedikki dieđáhussii alit oahpu ja dutkama birra</p>
<p>Rievdadusárvalus ráđi evttohussii, kapihtal 3.2.6 Dearvvašvuohta, 7. teakstaoasi vuosttaš cealkka rievdaduvvo dánin:</p>
<p>Sámedikki vuorrasiidráđđi ja Sámedikki nuoraidpolitihkalaš lávdegoddi (SáNul) leat čoahkkimis ráđiin nannosit deattuhan dárbbu dasa ahte sámi perspektiiva galgá sajáiduvvot buot dearvvašvuođafágalaš oahpuide.</p>
<p>Lassievttohus ráđi evttohussii kapihtal 3.2.7 Mánáidgárddit ja vuođđooahpahus, lasáhus 6. teakstaoasi lohppii:</p>
<p>Sámedikki nuoraidpolitihkalaš lávdegoddi (SáNul) lea maid deattuhan dárbbu čoahkkimis ráđiin sámi perspektiivii oahpaheaddji- ja mánáidgárdeoahpaheaddjioahpus  .</p>
<p>Mearkkašupmi - Åarjel-Saemiej Gïelh, áirras Ellinor Marita Jåma bokte, Olgešbellodat, áirras Lars Filip Paulsen bokte, Bargiidbellodat, Árja, áirras Láilá Susanne Vars bokte, NSR-NSR/SÁB, áirras Kirsti Guvsam bokte ja Nordkalottfolket, áirras Kjellrun Wilhelmsen bokte</p>
<p>Ođđajagimánu 1. b. 2016 ovttastuhttojuvvui Davvi-Trøndelága allaskuvla Nordlándda universitehtain ja šattai Davvi universitehta. Nu lea ge Davvi universitehtas nationála ovddasvástádus lulli- ja julevsámi gielas ja kultuvrras. Vai dát ovddasvástádus fuolahuvvošii, áigu Sámediggi bargat dan ala ahte sihkkarastojuvvo sihke lulli- ja julevsámi stivraovddastus universitehtavuogádagas  .</p>
<p>Ášši meannudeapmi álggahuvvui  0  3  .0  3  .1  6 dii. 1  8.15  Jienasteapmi   39 áirasis ledje  3  7   čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Evttohus 2 hil  g  ojuvvui 3  5  jienain 2   jiena vuostá.</p>
<p type="listitem">Evttohus  3  mearriduvvui 35 jienain 2   jiena vuostá.</p>
<p type="listitem">Evttohus 1 mearriduvvui 35 jienain 2   jiena vuostá.</p>
<p type="listitem">Bajásšaddan-, fuolahus- ja oahppolávdegotti ráva mearriduvvui 35 jienain 2   jiena vuostá.</p>
</list><p>Beavdegirjelasáhusat  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Vibeke Larsen, áššejođiheaddji</p>
<p>Ellinor Marita Jåma</p>
<p>Kirsti Guvsám</p>
<p>Vibeke Larsen</p>
<p>Sandra Márjá West</p>
<p>Vibeke Larsen</p>
<p>Sandra Márjá West</p>
<p>Kjellrun Wilhelmsen</p>
<p>Vibeke Larsen</p>
<p>Sandra Márjá West</p>
<p>Kjellrun Wilhelmsen</p>
<p>Lars Filip Paulsen</p>
<p>Sandra Márjá West</p>
<p>Lars Filip Paulsen</p>
<p>Arthur Johan Tørfoss</p>
<p>Ronny Wilhelmsen</p>
<p>Sandra Márjá West</p>
<p>Arthur Johan Tørfoss</p>
<p>Láilá Susanne Vars</p>
<p>Nora Marie Bransfjell</p>
<p>Kirsti Guvsám</p>
<p>10</p>
<p>Stine Marie Høgden</p>
<p>Sandra Márjá West</p>
<p>Christina Henriksen</p>
<p>Stine Marie Høgden</p>
<p>11</p>
<p>Vibeke Larsen</p>
<p>12</p>
<p>Jørn Are Gaski</p>
<p>Christina Henriksen</p>
<p>13</p>
<p>Thomas Åhrén</p>
<p>14</p>
<p>Vibeke Larsen, áššejođiheaddji</p>
<p>DC  - Mearr  ádus  :</p>
<p>1. Álggahus</p>
<list><p type="listitem">Duogáš</p>
</list><p>Alit oahppu ja dutkan váikkuha sámi giela, identitehta, kultuvrra ja servodateallima nannema. Dát leat vuođđooasit juohke olbmo eallimis. Danne bidjá Sámediggi dán sámediggedieđáhusa bokte alit oahpu ja dutkama birra fokusa máhttoovddideapmái mas lea mearkkašupmi ovttaskas sápmelažžii ja sámi servodahkii. Sámiid stáhtus ja iešmearridanvuoigatvuohta álbmogin ja álgoálbmogin lea vuolggasadjin Sámedikki bajimuš politihkkii ja višuvnnaide sámi servodaga várás. Dása gullá maiddái riekti ja ovddasvástádus meroštallat makkár árvovuođđu ja makkár máhttobuvttadeapmi Sámedikki mielas lea dárbbašlaš sámi servodaga ovddideapmái. Dát mearkkaša dan ahte Sámediggi galgá sihkkarastit ahte sámi servodaga bajimuš máhttodárbu meroštallojuvvo ja čovdojuvvo. Sámedikki 2015 bušeahtas kap. 3.1. Sámedikki árvovuođđu, válddahuvvo vuođđoprinsihppa mii guoská buot servodatsurggiide:</p>
<p>«Norgga stáhta lea vuođđuduvvon guovtti álbmoga eatnamiidda, sápmelaččaid ja dážaid. Dat mearkkaša dan ahte sámi gielas, sámi kultuvrras ja servodateallaimis prinsihpalaččat galget leat ovttaárvosaš ovdánanvejolašvuođat, ja seamma suodjaleapmi go dárogielas ja dáža kultuvrras. Mii galgat ieža meroštallat min vássán áiggi, dálá áiggi ja boahtteáiggi. Jus mis leat dát vuoigatvuođat ja vejolašvuođat seamma ládje go dáža servodagain, de lea dat geavahusas iešmearrideapmi. Iešmearrideapmi galgá hálddašuvvot gulahallama ja ovttasbarggu bokte servodagain min birra.»</p>
<p>Das válddahuvvo maiddái máhttu boahtteáiggi sámi servodaga guoddin:</p>
<p>«Sámediggi hálddaša min oktasaš árvvuid. Sámi oktasaš árvun oaivviduvvojit miellaguottut ja áddejumit mat  áddejuvvojit oktasažžan sámi servodagaide ja sámi kultuvrii, dál ja boahtteáiggis. Min boahtteáigi lea sorjavaš min mánáin ja nuorain. Sis ferte leat máhttu, gelbbolašvuohta ja gálggat mat gáibiduvvojit sámi servodaga goziheapmái ja ovddideapmái. Máhttu, gelbbolašvuohta ja gálggat leat eaktun birgejupmái ja váikkuhit servodatovddideami min iežamet eavttuid vuođul. Sámediggái lea deaŧalaš ahte dát máhttu vuođđuduvvá sámi gillii ja kultuvrii.»</p>
<p>Sámi servodat lea ođđaáigásaš máhttoservodaga oassi. Máhttobuvttadeapmi Norggas váldá dattetge menddo unnán vuolggasaji sámi servodagas, ja das lea menddo hárve mihttomearrin váikkuhit dán servodagas ja dán servodaga várás. Spiehkastahkan lea Sámi allaskuvla mii lea ásahuvvon juste dán ulbmila várás. Politihkka sámi alit oahpu ja dutkama várás dárbbašuvvo vai sámi servodat ovddiduvvošii iežas mihttomeriid ja vuoruhemiid vuođul.</p>
<p>Sámediggi vuođđuda iežas oahppo- ja dutkanpolitihka dan vuođul go Norgga stáhta lea vuođđuduvvon guovtti álbmoga eatnamiid ala, sápmelaččaid ja dážaid. Oahppoeriekti lea vuođđoolmmošvuoigatvuohta máŋgga riikkaidgaskasaš šiehtadusa ja konvenšuvnna mielde. Dán rievtti ferte geahčalit fárrolaga eará olmmošvuoigatvuođaiguin mat sámiin leat oktasaččat, nugo iešmearridanriekti ON-konvenšuvnnaid siviila ja politihkalaš vuoigatvuođaid birra, ja ekonomalaš, sosiála ja kultuvrralaš vuoigatvuođaid birra, 1966 oktasaš artihkkala 1 mielde.</p>
<p>1.2 Sámedikki oahppo- ja dutkanpolitihka mihttomearri</p>
<p>Servodat mii láhčá máhtu goziheami, ovddideami ja geavaheami lea bures ráhkkanan iešguđege hástalusaid ođasmahttimii ja gieđahallamii. Máhttobuvttadeapmi lea deaŧalaš oassi servodagas ja servodatovddideamis.</p>
<p>Alit ohppui ja dutkamii gullet buot servodatsuorggit ja leat juohke olbmo eallima oassin. Suorgi váikkuha servodatlaš integrašuvnna, ovddideami, dábálaš čuvgehusa ja almmolaš oaiviliid hábmema.</p>
<p>Dán julggaštusa vuođul lea Sámedikki bajimuš politihkalaš mihttomearrin sámi alit ohppui ja dutkamii dat, ahte suorgi váikkuha dan dárbbašlaš kapasitehta ja gelbbolašvuođa ovddideami maid Sámediggi háliida sámi servodaga várás.</p>
<p>Bajimuš mihttomearri Sámedikki politihkki alit oahpu ja dutkama várás:</p>
<p>Alit oahppu ja dutkan váikkuha máhtuin ja olmmošlaš resrussaiguin sámi servodaga ekonomalaš, kultuvrralaš ja sosiála ovddideami.</p>
<p>1.3 Meroštallamat</p>
<p>Sámi alit oahppu</p>
<p>Stuorradiggedieđáhusa nr. 30 (2008-2009), Dálkkádatdutkan, čuovvoleapmin nammadii Máhttodepartemeanta ovttasráđiid Sámedikkiin, lávdegotti mii galggai čuvget sámi dutkama ja alit oahpu – dás duohko gohčoduvvo Butenschøn-lávdegoddin. Lávdegoddi geigii raportta «Langs lange spor – sámi dutkama ja alit oahpu birra », Máhttodepartementii geassemánu 20. b. 2012.</p>
<p>Butenschøn-lávdegoddi lea guorahallamisttis meroštallan sámi alit oahpu, geahččan meroštallama mii lea dahkkojuvvon ”Nationála rekrutterenstrategiija sámi alit oahpu várás 2011- 2014” Máhttodepartemeanta 2010. Nationála rekrutterenstrategiija lea ráhkadan bargojoavku maid Máhttodepartemeanta nammadii 2009:s. Mihttomearrin lei ráhkadit strategiija sámi alit ohppui rekrutterema várás, mas erenoamážit deattuhuvvui sámi oahpaheaddjioahppu ja sámegielat. Butenschøn-lávdegoddi válljii meroštallat sámi alit oahpu viidát ja dainna lágiin ahte dat dávistii nationála rekrutterenstrategiija meroštallamii.</p>
<p>Sámediggi vállje dás geavahit Butenschøn-lávdegotti meroštallama dan viiddis lagadeami geažil maid lávdegoddi lea válljen.</p>
<p>Sámi alit oahpu meroštallan:</p>
<list><p type="listitem">Buot kurssat ja oahppoprográmmat main lea oktavuohta sámi gillii, kultuvrii, ealáhusaide, servodatdiliide ja sullasaččaide, ja mat addet oahppočuoggáid alit oahpu siskkabealde.</p>
<p type="listitem">Buot oahput mat addet oahppočuoggáid sámegielain ja/dahje kurssat main sámegiella lea oahpahusgiellan.</p>
</list><p>Sámi dutkan</p>
<p>Sámediggi bijai 1995:s lávdegotti guorahallat iešguđege áššečuolmmaid sámi dutkama oktavuođas. Lávdegoddi geigii raportta ”Sámi dutkama guorahallan”, Sámediggái juovlamánu 5. b. 1996. Raporttas lea lávdegoddi meroštallan sámi dutkama, ja kategoriseren iešguđege meroštallamiid viđa váldojovkui:</p>
<list><p type="listitem">Subjeaktavuđot meroštallamat – dutkan maid sámit jođihit</p>
<p type="listitem">Objeaktavuđot meroštallamat – sámi diliid birra dutkan</p>
<p type="listitem">Subjeaktavuđot ja objeaktavuđot meroštallamat – čuoggát 1 ja 2 ovttas</p>
<p type="listitem">Boađusvuđot meroštallamat – dutkan mii lea ávkin sámiide ja sámi servodahkii</p>
<p type="listitem">Máhtto- dahje julggaštusvuđot meroštallan – dutkan mii viiddida máhtu sámiid ja sámi servodaga birra</p>
</list><p>Lávdegoddi konkluderii ahte eai oaidnán ulbmila sámi dutkama meroštallamis eaige relevánssa das mii sámi dutkan lea. Stáhtalaš meroštallama sadjái bijai lávdegoddi mihttomeari sámi dutkamii:</p>
<p>Sámi dutkama ulbmilin ferte leat máhtu háhkan mii sáhttá váikkuhit sámi servodaga nannema, suodjaleami ja ovddideami.</p>
<p>Butenschøn-lávdegoddi čujuha raporttastis earret eará dán mihttomearrái, go guorahallet meroštallama sámi dutkamis. Sii válljejedje hábmet meroštallama nugo sii ieža dadjet lea pragmáhtalaš ja vuođustuvvon ja maiddái ulbmila vástideaddji dasa ahte sáhttit kártet ja háhkat geahčastaga sámi dutkamis mii lea dahkkojuvvomin.</p>
<p>Sámediggi vállje geavahit Butenschøn-lávdegotti meroštallama sámi dutkamis danne go dat lea viiddis ja das leat oasit mat gokčet lávdegotti 1996 mihttomeari sámi dutkama hábmemis.</p>
<p>Sámi dutkama meroštallan:</p>
<p>Sámi dutkamin lohkkojuvvo buot dutkan ja FoU-doaibma mii boahtá unnimusat ovtta dáid čuoggáid vuollái:</p>
<list><p type="listitem">Sámi diliid dutkan ja/dahje dutkan sámi ulbmiliid várás.</p>
<p type="listitem">Buot dutkan mii lea čađahuvvon sámi ásahusain.</p>
</list><p>1.4 Ráddjejumit ja sisdoallu</p>
<p>Sámediggedieđáhus alit oahpu ja dutkama birra siskkilda sámi dutkama ja alit oahpu nugo dat leat ráddjejuvvon kapihttalis 1.3. Dieđáhusas ii válddahuvvo kursadárbu dahje kursafálaldat olggobealde universitehta- ja allaskuvlavuogádaga, eaige das váldojuvvo ovdan bealit maŋŋáoahppofálaldagaid ektui sámegielain ja sámi fáttáin maid dát ásahusat fállet. Dát lea ráddjejuvvon danne go kursa- dahje maŋŋáoahppofálaldagat ii lokte formálalaš gelbbolašvuođa. Eahpitkeahttá dárbbašuvvojit iesguđege kursafálaldagat sámi gielain ja fáttáin mat vealtameahttumit eai atte oahppočuoggáid. Universtitehta ja allaskuvlalága mielde galget ásahusat fállat maŋŋá- ja joatkkaoahpu ásahusaid doaibmaguovllu siskkabealde. Maŋŋáoahppu ii atte oahppočuoggáid, go fas fálaldat joatkkaoahpus addá oahppočuoggáid.</p>
<p>Sámediggi lea ožžon máŋga árvalusa, gč. kapihtal 1.5 dutkandárbbu birra sámi servodagas. Dát árvalusat leat viidát. Dát dieđáhus galgá leat bajimuš politihkalaš stivrengaskaoapmi, ja ii leat vejolaš namuhit buot árvalusaid. Sámediggi deattuha ahte jos muhtun dutkansuorgi ja dárbu ii leat namuhuvvon, de dat ii mearkkaš dan ahte dat ii livčče deaŧalaš dahje lea mearkkašmeahttun. Dieđáhusas leat muhtun servodatsuorggit namuhuvvon, ja ovttaskas dutkandárbbut namuhuvvojit erenoamážit. Dát dávista Sámedikki árvvoštallamiidda muhtun guovddáš surggiid máhttodárbbu ektui, servodatperspektiivva vuođul, eaige dat leat buhtes dutkanfágalaš perspektiivvat.</p>
<p>Lassin sámi alit ohppui ja dutkamii válddahuvvo dieđáhusas maiddái sámi perspektiivva heiveheapmi eará alit oahpus ja dutkamis nationála dásis.</p>
<p>Dieđáhusas válddahuvvojit oanehaččat kapihttalis 2 alit oahpu ja dutkama gustovaš rámmat gehččojuvvon sámi perspektiivvas.</p>
<p>Goalmmát kapihttalis válddahuvvojit ja guorahallojuvvojit hástalusat mat leat válljejuvvon politihkkasurggiid siskkabealde mihttomeriiguin ja strategiijaiguin.</p>
<p>Dieđáhusas eai leat doaibmabijut, muhto dat čuovvoluvvojit Sámedikki jahkásaš bušeahtaid bokte ja vejolaš doaibmaplánaid bokte maid sámediggeráđđi ráhkada.</p>
<p>1.5 Proseassa</p>
<p>Barggu oktavuođas dainna sámediggedieđáhusain lágidii sámediggeráđđi čakčamánus 2014 álggahankonferánssa Diehtosiiddas Guovdageainnus. Konferánsii ráhkkanemiide serve Norgga dutkanráđđi, Sámi allaskuvla, Norgga árktalaš universitehta, Norlándda universitehta ja Davvi-Trøndelága allaskuvla. Álggaheaddji sáhkavuoruin joavkobargguiguin guorahallojuvvojedje hástalusat ja čovdosat fáttáid siskkabealde mat leat sámi giella, kulturárbi, árbevierut ja árvvut, biras, areálat ja resurssat, ealáhusovddideapmi ja innovašuvdha, demografiija ja eallineavttut ja oktiiordnen,  báldalastin ja ovttasbargu.</p>
<p>Sámediggeráđi čilgehus alit oahpu ja dutkama birra, ovddiduvvui Sámedikki dievasčoahkkimii njukčamánu 6. b. 2015. Ulbmilin lei ovdan buktit sierralágan hástalusaid ságastallama várás dievasčoahkkimis ja dieinna lágiin oažžut árvalusaid viidáseappot bargui dieđáhusain. Čilgehus sáddejuvvui njukčamánu 23. b., oktan bovdejumiin buktit árvalusaid dieđáhusbargui, e-poasttain 238 áigeguovdilis organisašuvdnii, ásahussii ja ovttaskas olbmuide. Seammás biddjojuvvui Sámedikki ruovttusiidduide artihkal seamma sisdoaluin ja ávžžuheimmet buktit árvalusaid. Oaččuimet oktiibuot 23 árvalusa. Árvalusat mat bohte ovttaskas olbmuin, organisašuvnnain ja ásahusain leat leamaš hui deaŧalaččat ja ávkkálaččat dieđáhusbargui. Dasa lassin lea Harald Gaski, go Sámediggi bivddii, čállán notáhta hástalusaid birra sámi dutkamis ja dutkanhálddahusas.</p>
<p>Árvalusat leat viidát, ja ollugat dain válddahit seamma fáttáid. Sámegiela ektui čujuhuvvui ahte dárbbašuvvo oahppofálaldat olles oahppomannolagas álgooahpu rájes gitta doavttergráda rádjai. Dasto lea dárbu nannet sámegiela dutkangiellan mii lei čađamanni fáddá. Oahppofálaldagaid oktiiordnema ja giellaguovddážiid nannema leat maiddái máŋggas váldán ovdan. Eará fáttát maid vástideaddjit atne hui deaŧalažžan leat rekrutteren, dutkanetihkka, sámi perspektiivva váilun oahppofálaldagain ja dutkamis oppalaččat, demográfalaš rievdadusat ja daid váikkuhusat ovdamearkka dihte sámi giellaovdáneapmái. Árvalusaid sáhttá lohkat ollislaččat Sámedikki neahttasiidduin dákko:</p>
<p>http://www.sametinget.no/Opplaering/Forskning-og-hoeyere-utdanning/Invitasjon-til-innspill-sametingsmelding-om-hoeyere-utdanning-og-forskning</p>
<p>Árvalusaid viežžama oktavuođas dán dieđáhussii dollojuvvojedje maiddái čoahkkimat Sámedikki vuorrasiidráđiin ja Sámedikki nuoraidpolitihkalaš lávdegottiin.</p>
<p>2. Rámmat ja rámmaeavttut</p>
<p>2.1 Sámi alit oahppu ja dutkan</p>
<p>Dáláš sámi alit oahppu ja dutkan lea ovddiduvvon historjjálaš oktavuođas mas lea mearkkašupmi daid rámmaide maiguin dál ovdánahttit suorggi. Okta ovdamearka lea movt rekrutteret sámegielagiid sámi alit ohppui ja dutkamii, dát dilli livččii sakka buoret jos dáruiduhttinpolitihka geažil eat livčče massán measta oalát giela ja sámi identitehta.</p>
<p>Per Fokstad lei vuosttaš olmmoš gii evttohii sierra sámi oahppoásahusa 1923:s go ovddidii jurdaga sierra sámi álbmotallaskuvlla birra, čuvgehusskuvla gos buot oahpahus galggai leat sámegillii, ja sámi sisdoallu buot fágain. Dát lei gasku dáruiduhttináiggi, ja vaikko ollu návccat barge ge oažžut sámi fálaldaga, de easkka 60-logu loahpas ásahuvvui vuosttaš sámi joatkkaskuvla Kárášjohkii. Sámi allaskuvla ásahuvvui 1989:s sámi servodaga máhttodárbbuid várás, ja dárbu dalle lei erenoamážit vuođđoskuvlaoahpaheddjiide ja mánáidgárdeoahpaheddjiide geain lea gelbbolašvuohta sámegielas. Sámi oahppu ja dutkan lea allaskuvlla fágalaš profiila, ja sámegiella lea váldogiella oahpahusas, hálddahusas ja bargiid ja studeanttaid gaskkas.</p>
<p>Sámekomitea buvttii vuosttaš stáhta čielggadusa sámi áššiid birra 1956:s, mii lei áidna dakkáráš gitta 1980-lohkui. Komitea evttohii ollu doaibmabijuid oahpu siskkabealde, maid searvvis ledje maiddái stipeandaortnegat sámi nuoraide akademalaš oahpu várás.</p>
<p>Oahpporevolušuvdna Norggas 60- ja 70-loguin buvttihii buoret vejolašvuođaid olbmuide váldit joatkkaoahpu ja dasto alit oahpu. Dát dagahii maiddái dan ahte eanet sámi nuorat go ovdal váldigohte alit oahpu.</p>
<p>Dál lea áŋgiruššan sámi dutkamis ja alit oahpus mealgat stuorát go ovdal. Dál gávdnojit eanet sámi akademihkkarat sihke sámi dutkama ja eará dutkama siskkabealde, ja máŋggalágan alit oahppofálaldagat gos oahpahusgiellan lea sámegiella. Dát lea deaŧalaš sámi servodaga ovddideapmái. Dan dárbbu ektui mii sámi servodagas lea, oaivvilda Sámediggi ahte dattetge lea ollu barggakeahttá suorggis, ja ahte lea buoridan- ja ovddidanmunni sihke go guoská oahppofálaldagaide ja dutkamii. Dasa lassin lea sámi sisdoalu integreren bázahallan ollu alit oahpu ja dutkama siskkabealde oppalaččat Norggas.</p>
<p>Dál sámi dutkama ruhtadit váldoáššis ásahusat ja Norgga dutkanráđđi sámi dutkanprográmma II bokte, mii nohká 2017:s. Prográmma rámmat jahkásaččat leat birrasii 10 miljon ru. Sámi logut muitalit 8, kommenterejuvvon statistihkas 2015, boahtá ovdan ahte dutkanráđi vuogádaga bokte jagi 1976 rájes lea oktiibuot juolluduvvon sullii 167 miljon ru prográmmaide ja áŋgiruššamiidda sámi humanistalaš ja servodatdieđalaš dutkama siskkabealde. Dat mearkkaša sullii 4,3 miljon ru jahkái 39 jagi áigodagas. Go buohtastahttá ráđđehusa ollislaš juolludusain dutkamii jahkái 2016, de lei dat 35,5 miljárdda ru.</p>
<p>Butenschøn-lávdegotti dieđuid mielde addojuvvojedje 2010:s iešguđege lágan fálaldagat sami alit oahpus čuovvovaš ásahusain: Davvi-Trøndelága allaskuvla, Sámi allaskuvla, Norlándda universitehta, Oslo universitehta ja Romssa universitehta. Oktiibuot fállojuvvojedje 142 kurssa, main 64 % adde 2 – 10 oahppočuoggá – 30 oahppočuoggá lea norpma mielde ollesáigeoahppu lohkanbaji nammii. Oahppočuoggáid unna lohkui sáhttá leat sivvan dat go ásahusat muhtun oktavuođain meroštalle modulaid stuorát fáttás oahppofálaldahkan. 70 % fálaldagain attii Sámi allaskuvla, ja Romssa universitehta fas 26 %. Dát mearkkaša dan ahte vuollel 5 % fálaldagain lei duoin eará ásahusain. Sámegiella oahpahusgiellan lea muhtun oktavuođain, dalle eanaš oktavuođain bacheloroahput, ja mealgat unnit master- ja doavttergrádaoahput.</p>
<p>Dutkanvuogádat Norggas lea juhkkojuvvon golmma suorggi mielde ja dutkan čađahuvvo – universitehta- ja allaskuvlasuorggis, instituhttasuorggis ja ealáhuseallimis.</p>
<p>Ovcci universitehta ja allaskuvlla čađahedje sámi dutkama, Butenschøn-lávdegotti dieđuid mielde: Finnmárkku allaskuvla, Nesna ja Davvi-Trøndelága allaskuvla, ja Sámi allaskuvla, ja Bergena, Norlándda ja Romssa universitehtat ja dasto Norgga teknihkalaš luonddudieđa universitehta.</p>
<p>Instituhttasuorgi lea oktasaš namahus ásahusaide mat čađahit dutkama olggobealde ealáhuseallima ja universitehta- ja allaskuvlasuorggi. Norgga dutkanráđi ruovttusiidduid dieđuid mielde galget dutkaninstituhtat fállat geavahuvvon dutkama mas lea alla kvalitehta ja relevánsa ealáhuseallimii, hálddašeapmái ja servodahkii muđui barggahanmárkanis. Dasto lea instituhttasuorggis ovddasvástádus máhtu ovddideamis nationála dásis vuoruhuvvon surggiin, ja das galgá dasto leat rolla innovašuvnna ektui, erenoamážit go jurddašit vuođđodutkama ja geavahuvvon dutkama oktiičatnama.</p>
<p>Sámi alit oahppu ja dutkan 2015:s lei váldoáššis guovtti ásahusas; Sámi allaskuvllas ja Norgga  árktalaš universitehtas. Butenschøn-lávdegotti dieđuid mielde lea dán guovtti ásahusas váldooassi oahppofálaldagain sámi sisdoallu, ja stuorra oassi sámi studeanttain ohcet dán guovtti ásahussii. Sámi allaskuvllas ledje 70 % buot kurssain sámi fáttát 2010:s, ja Romssa universitehtas ledje 26 % sámi kurssat.</p>
<p>Butenschøn-lávdegotti dieđuid mielde ledje sámi dutkamis 2010:s 103 jahkedoaimma Norggas, ja Romssa universitehta lei stuorámus aktevra 60 dutkijahkedoaimmain. Instituhttasuorggis lea Norgga kulturmuitodutkama instituhtta stuorámus aktevra, mas leat 7,5 dutkijahkedoaimma. 11 ásahusas ledje unnit go vihtta jahkedoaimma. Daid gaskkas ledje Norlándda universitehta, mas lea erenoamáš ovddasvástádus julevsámegielfálaldagas, ja Davvi-Trøndelága allaskuvla mas lea váldoovddasvástádus máttasámegielas.</p>
<p>Sámi allaskuvlla lea erenoamáš danne go dat lea áidna ásahus mas sámegiella lea oahpahusgiellan ja vuođđogiellan hálddahusas, oahpus ja dutkamis. Allaskuvllas lea áigumuš šaddat sámi ja álgoálbmotuniversitehtan, maid Sámediggi maiddái doarju. Sámi allaskuvllas lea hástalussan dat go leat unnán oahppit eará allaskuvllaid ja universitehtaid ektui.</p>
<p>Sámi Instituhtta  (SI) ásahuvvui 1973:s sierra sámi dutkanásahussan Norgga ministtarráđi beales. Instituhtta lei áiggistis vuosttaš sámiid beales stivrejuvvon ásahus Norggas, ja dat lei vuosttaš oktasaš davviriikkalaš sámi ásahus. Jagi 2005 rájes lea Sámi Instituhtta leamaš Sámi allaskuvlla doaimma oassin. Ovttastahttin lei Davviriikkalaš ministtarráđi ruhtadanmálle rievdadeami boađus. Čakčat 2004 vuolláičálle sámedikkiid presideanttat ja Sámi Instituhta váldočálli, ulbmiljulggaštusa SI šiehtadusovddasvástádusa sirdimis Sámi Instituhtas Oahppo- ja dutkandepartementii Norggas. Ulbmiljulggastusas daddjojuvvo earret eará ahte SI maiddái boahtteáiggis ferte bisuhuvvot davviriikkalaš ásahussan. Vuođđoruhtadeapmi lea leamaš birrasii 7 miljon ru jagi 2004 rájes, mii juohkása ná: Norga 50 %, SI 25 %, Ruoŧŧa 15 % ja Suopma 10 %. Doarjjaortnet lea doaibman, spiehkastahkan lea Ruoŧŧa mii muhtun jagiin ii leat doallan šiehtadusa. Norgga ráđđehusas mas lea šiehtadusovddasvástádus lea ovddasvástádus čuovvolit šiehtadusbeliid. Sámedikkiid presideanttat mihte ovttastahttimii dainna eavttuin ahte Davviriikkat bisuhit iežaset juolludusaid dutkandoibmii.</p>
<p>Davviriikkaid ministtarráđđi lea 2015:s evalueren juolludusaidis viđa davviriikkalaš dutkanoktiiordnenorgánii, dás mielde sámi dutkan Sámi allaskuvllas. 2017 rájes lea evttohuvvon rievdadus mii dagaha ahte ministtarráđi orgána NordFosk, váldá badjelasas juolludusaid hálddašeami. Dat mearkkaša dan ahte juolludus mii juohke jagi addojuvvo sámi dutkamii Davviriikkaid Ministtarráđis heaittihuvvo, ja dáid ruđaid alde ferte gilvalit ohcamiid bokte. Dieinna lágiin rivdet dutkandoaimma rámmat, ja rievdadus dagaha earret eará dan ahte osiid kapasitehtas ferte geavahit ohcamiidda. Sámi allaskuvlla dutkanbiras lea unni ja hearki, ja njuolga juolludeamis sirdin ohcanvuđot juolludussii lea hástalussan dán birrasii.</p>
<p>Dutkanbirrasiid ovttastahttimis sáhttá leat positiivvalaš beaktu muhtun surggiin. Dat go áidna sámi dutkanásahus olggobealde Sámi allaskuvlla ii leat šat, lea fuonidan gilvvu dutkamis nationála gaskasaš sámi fáttáin ja erenoamášfáttáin sámi dutkama siskkabealde.</p>
<p>Romssa universitehta ásahuvvui 1968:s. Universitehta lea riikaoasi stuorámus ja deaŧaleamos oahppo- ja dutkanásahus. Universitehtas lea leamaš ovddasvástádus sámi dutkamis ja oahpus dan ásaheami rájes, ja das lea dál viiddis fálaldat sámi fágaid ja fáttáid siskkabealde. Universitehtas lea earret eará oahpahus ja dutkan sámi gielas ja girjjálašvuođas, master álgoálbmotoahppu, ja dasto sámi fáttát máŋgga fágasuorggi siskkabealde. Universitehtas lea maiddái sierra sámi dutkamiid guovddáš, humaniora, servodatfága ja oahpaheaddjioahppu fakultehta vuolde. Maŋŋá go dat ovttastahttojuvvui Finnmárkku allaskuvllain 2013:s, šattai oktasaš ásahusa namman Norgga árktalaš universitehta. Ođđajagimánu 1. b. 2016 rájes ovttastahttojuvvo Norgga árktalaš universitehta Harštá ja Narviikka allaskuvllaiguin.</p>
<p>Norlándda universitehta ásahuvvui 2011:s, mii álggos lei Bådåddjo allaskuvla, ja oaččui 1980-logus erenoamáš ovddasvástádusa julevsámegielas oahpaheaddjioahpuin. Das lea dál 2015:s earret eará fálaldat julevsámegielas, ođđaáigásaš sámi girjjálašvuođas ja sámi kulturmáhtus, mas fokus lea julevsámi guovllus. Norlándda universitehta dieđuid mielde oktiiordnejuvvo sámi áŋgiruššan Bájkke oktiiordnenorgána bokte. Davvi-Trøndelága allaskuvllas lea nationála ovddasvástádus sihke  julevsámegielas ja máttasámegielas ja kultuvrras oahpaheaddjioahpuin. Norlándda ja Davvi-Trøndelága universitehtat mearridedje čakčamánus 2015 ovttastahttojuvvot, ja dain šaddá oktasaš ásahus 01.01.2016 rájes. Dat ođđa universitehta Davvi universitehta oažžu ovddasvástádusa sihke julevsámegielas ja máttasámegielas ja kultuvrras oahpaheaddjioahpuin. Davvi universitehta pláne čakčat 2016 álggahit vuosttaš masterprográmma julevsámegielas.</p>
<p>2.2 Sámi alit oahppu ja dutkan riikkaidgaskasaččat</p>
<p>Sámi dutkanbirrasat leat áiggiid badjel ovddidan oktavuođa ja ovttasbarggu riikkaidgaskasaš birrasiiguin mat barget álgoálbmotdutkamiin. Dutkit geat barget sámi áššiiguin Norggas ja Davviriikkain leat guorrasan riikkaidgaskasaš dutkanfierpmádahkii iežaset fágasuorggi siskkabealde. Dávjá leat dát dutkanfierpmádagat sihke nationála gaskasaččat ja máŋggafágalaččat.</p>
<p>Sámegiella oahpahuvvo fágan alit oahppodásis sihke Ruoŧas ja Suomas. Dasa lassin lea beroštupmi sámegielaide akademiijain davviriikkain, Ruoššas ja Duiskaeatnamis, erenoamážit suoma-ugralaš gielladutkanbirrasiis siskkabealde.</p>
<p>Ruoŧas lea Vaartoe, Sámi dutkama guovddáš (Centrum för samisk forskning (CeSam)) Upmi universitehtas mii lea stuorámus ásahus gos lea sámi dutkan nationála ja fágaidgaskasaš dásis. Dát guovddáš ásahuvvui 2000:s ja das lea maiddái oktiiordnen- ja diehtojuohkinovddasvástádus.</p>
<p>Suomas leat moatti universitehtas sámi dutkanbirrasat main lea guhkes árbevierru sámi dutkama siskkabealde. Oulu universitehta Giellagas instituhtas lea leamaš nationála ovddasvástádus alit oahpus ja dutkamis sámegielas ja kultuvrras jagi 2005 rájes. Lappi universitehtas Roavvenjárggas lea oahpahus sámi kultuvrras ja sámerievttis, ja universitehta árktalaš guovddážis lea okta ossodat álgoálbmotdutkama várás, gos lea árbevirolaš ja ekologalaš máhtu dutkan.</p>
<p>Ruoššas lea dutkan sámi diliin (historjjás, sosiologiijas ja antropologiijas) máŋgga ásahusas Ruošša Dieđaakademiija vuolde (Russian Academy of Sciences), earret eará Barents guovddážis Centre of the Humanities Kola Science Center i Apatity vuolde ja Institute of Ethnology and Anthropology Moskvas vuolde.</p>
<p>Sámi Allaskuvla lea riikkaidgaskasaš alit oahpu ja dutkama álgoálbmotfierpmádaga lahttun WINHEC (World Indigenous Nations Higher Education Consortium) mii ásahuvvui 2002:s. Sámi allaskuvla lea leamaš WINHEC lahttun dan rájes go allaskuvla akkrediterejuvvui álgoálbmotásahussan 2008:s ja lea mielde árjjalaččat álgoálbmotakademiija huksemis. WINHEC:s leat jahkásaš čoahkkimat, maŋimuš borgemánus 2015. WINHEC lea bargamin máilmmiviidosaš álgoálbmotuniversitehtafierpmádaga ásahemiin WINU, World Indigenous Nations University, man ulbmilin lea earret eará oahpuid lohuhallan ja oktasaš oahput.</p>
<p>University of the Arctic, UArctic, ásahuvvui Árktalaš ráđi álgaga mielde. UArctic lea fierpmádatuniversitehta mas leat mielde 121 dutkan- ja oahppoásahusa Kanadas, Dánmárkkus/Ruonáeatnamis, Islánddas, Ruoŧas, Norggas, Ruoššas ja USA:s. Dasa lassin sáhttet ásahusat olggobealde Árktisa ohcat lahttun. UArctic lea ásahuvvon ovttasbargguin álgaálbmotorganisašuvnnaiguin mat leat fásta lahtut, Permanent Participant, Árktalaš ráđis. Lahtuid gaskkas Norggas leat Sámi allaskuvla, Norgga árktalaš universitehta, Norlándda universitehta ja Davvi-Trøndelága allaskuvla. Earret eará jussa, álgoálbmotrievtti ja servodatfága siskkabealde leat komparatiiva oahput sámiid ja eará álbmotjoavkkuid gaskka máilmmis. Antropologalaš beroštumis sámiide lea guhkes  dutkanárbevierru maiddái riikkaidgaskasaččat, gitta nu gohčoduvvon lapponiaáiggi rájes, fysalaš antropologiija bokte gitta dáláš historjá- ja kulturdutkiid rádjai. Álgoálbmotdutkan geavvá ollu sajiin máilmmis. Sierralágan dutkanbirrasat leat deaŧalaš deaivvadanbáikkit ovttasbargui álgoálbmogiid gaskka, maiddái danne go dađi bahábut lea ain nu ahte álgoálbmotdutkan lea unnitlogus nationála stáhtaid dutkanáŋgiruššamis. Álgoálbmogiidda máilmmis čuhcet lossa proseassat mat čatnasit areáladuohtademiide ja resursaávkkástallamii, dálkkádatrievdamiidda ja birasnuoskkidemiide. Danne ferte dutkanberoštumiid gozihit ja heivehit oahpuid ja dutkamiid vuoruhettiin earret eará davviguovloáŋgiruššamis.</p>
<p>Sámediggi lea váldán badjelasas stuorra riikkaidgaskasaš oahppokonferánssa lágideami álgoálbmogiid várás Árktisas 2016:s, aiec2016. Konferánsa galgá čohkket fágaolbmuid oahpposuorggi siskkabealde váldofáttá “Ealáskahttin” vuollái ja doaibmat deaivvadanbáikin vásihusaid lonuhallamii ja inspirašuvnna dihte. Árktalaš álgoálbmotguovlluid oahppokonferánssat leat dollojuvvon 70-logu rájes formála rámmaid haga. Sámediggi háliida sihkkarastit ovttasbarggu oktilašvuođa intenšuvdnašiehtadusa bokte. Intenšuvdnašiehtadus iešstivrenguovlluid/provinssaid/parlameanttaid gaskka sáhttá mearkkašit ahte konferánsa dollojuvvo juohke goalmmát jagi, ja ahte ollu bealit váikkuhit juohke konferánssa ruhtadeami.</p>
<p>2.3 Guovddáš aktevrrat sámi alit oahpu ja dutkama siskkabealde</p>
<p>Sámedikkis  lea Universitehtaid ja allaskuvllaid lága § 9-4 mielde Stivrra válljen ja nammadeapmi, nammadanváldi ja nammada guokte stivralahtu ja persovnnalaš várrelahtuid Sámi allaskuvlla stivrii. Dása lassin ii leat Sámedikkis makkárge váldi suorggi siskkabealde lágaid ja láhkaásahusaid bokte. Dattetge lea Sámediggi politihkalaš aktevra iežas autonomiija ja konsultašuvdnašiehtadusa bokte.</p>
<p>Sámediggi lea iešheanalis álbmotválljen orgána, man bajimuš mihttomearrin lea sihkkarastin Sámediggái stuorámus vejolaš iešheanalisvuođa. Dát mearkkaša dan ahte beroštupmi Sámedikki ja sámi beroštumiid ovddastussii ja mielde váikkuheapmái deattuhuvvo garrasit. Vuođđun lea ahte Sámedikkis lea viehka stuorra institušuvnnalaš doaibmanfriijavuohta.</p>
<p>Sámedikkis leat dál ollu sierralágan rollat, ja das lea oktavuohta buot hálddašandásiide alit oahpu ja dutkama siskkabealde. Sámediggi doaibmá sihke politihka ovddidanorgánan, gulaskuddaninstánsan ja konsultašuvdnabeallin, ja lassin dasa hálddaša sierra stipeandda alit oahpu várás. Maŋŋá go šiehtadus konsultašuvdnaprosedyrain Sámedikki ja stáhta eiseválddiid gaskka nannejuvvui Gonagaslaš resolušuvnna bokte 2005:s, galgá Sámedikkiin konsulterejuvvot buot áššiin mat gusket sámi beroštumiide – maiddái alit oahpu ja dutkama siskkabealde. Dán oktavuođas lea deaŧalaš aiddostahttit ahte Sámedikki bargosuorgái sámelága mielde gullet buot áššit mat Sámedikki iežas áddejumi mielde erenoamážit gusket sámi álbmogii. Konsultašuvdnašiehtadus ii guoskka stáhtabušehttii, nu ahte Sámedikkis dál ii leat konsultašuvdnavuoigatvuohta stáhta bušeahta sisdoalu birra sámi álbmoga ektui. Ná lea dilli maiddái alit oahpou ja dutkama oktavuođas.</p>
<p>Stuorradiggi  mearrida go lea juolludeaddji ja láhkaaddi eiseváldi, ráđđehusa evttohusa go guoská alit oahpu ja dutkama mihttomeriide ja rámmaide  .</p>
<p>Máhttodepartemeanta  lea riikka bajimuš alit oahpu ja dutkama hálddašanorgána, ja das lea ovddasvástádus nationála politihka čađaheamis dán suorggis. Departemeanta mearrida láhkaásahusaid ja lágaid. Departemeanttas lea oktiiordnenovddasvástádus dutkanpolitihkas, ja dat juolluda birrasii beali almmolaš dutkanjuolludusain Norggas. Eará departemeanttat ruhtadit dutkama iešguđege dásis.</p>
<p>Eará aktevrrat</p>
<p>Sámi museat  main Sámedidikkis lea hálddašanovddasvástádus, oktiibuot 12 musea, leat organiserejuvvon 6 museasiidan. Dat leat lokaliserejuvvon Girkonjárgga rájes oarjedavvin Snoasa rádjai máddin. Sámedikki museapolitihkalaš 2013 čilgehusas nannejuvvo ahte sámi museat sáhttet bargat dutkamiin. Dutkan galgá dahkkojuvvot ovttasbargguin eará museaiguin ja allaskuvla- ja universitehtabirrasiiguin. Sámi museain leat oktiibuot vuollel 40 jahkedoaimma ja dain danne lea gáržžes kapasitehta ollašuhttit bargguset dutkama ja ovddidanbarggu siskkabealde. Stuorámus museain lea dutkangelbbolašvuohta ja dat servet, muhto dain lea unnán vejolašvuohta ieža álggahit dutkama. Sámi museain lea unna bušeahtta eará museaid ektui maiguin sáhttá buohtastahttit. Ekonomalaš lokten nationála museaođastusas ii leat čuovvoluvvon dárbbašlaš ruđaiguin Sámediggái. Sámedikki bušeahtta ii leat nannejuvvon nu ahte sáhtášii čuovvolit ođastusa sámi museaid ektui.</p>
<p>Sámi giellaguovddážiin  lea deaŧalaš rolla sámegielaid nannen- ja ovddidanbarggus. Giellaguovddážat lágidit sierralágan kurssaid sámegielas, ja čađahit sierralágan giellaprošeavttaid. Sámedikki prošeavttas ”Kvalifiseren- ja rekrutterenprográmma sámegielas alit oahpu várás”, leat giellaguovddážat leamaš guovddáš ovttasbargobealit ja aktevrrat ovttas Sámi allaskuvllain. Olggobealde dán prográmma leat giellaguovddážat maiddái ovttasbargan alit oahppofálaldagaid ektui sámegielas Norgga árktalaš uviversitehtain ja Norlándda universitehtain. Sámedikki bušeahtas 2015 ledje 13 giellaguovddáža Unjárgga rájes oarjedavvin Rørosa rádjai máddin.</p>
<p>Sámi arkiiva  lea oassi stáhta Arkiivavuogádagas Máhttodepartemeantta vuolde. Arkiivavuogádagas leat Riikaarkivára, gávcci stáhta arkiivva, Sámi arkiiva ja Norgga dearvvašvuođa arkiiva. Sámi arkiiva lea priváhta olbmuid, organisašuvnnaid, ásahusaid ja fitnodagaid mielde, ja das lea nationála ovddasvástádus váldit vuostá, suodjalit ja olámuddui buktit sámi servodaga arkiivaávdnasiid. Ulbmilin lea sihkkarastit gáldoávdnasiid mat sáhttet čuvgehit sámi historjjá. Sámi arkiiva lea dovddahan Sámediggái ahte sin ulbmilin lea buoridit iežaset dutkan- ja ovddidankapasitehta davviriikkalaš sámi arkiivas. (www.arkivverket.no)</p>
<p>Universitehtain ja allaskuvllain  lea universitehta- ja allaskuvlalága mielde, hui ollu fágalaš friijavuohta ja ovddasvástádus. Dat galget ovdánahttit ja suodjalit sin akademalaš friijavuođa, ja dain lea ovddasvástádus doallat alla fágalaš dási oahpuinneaset ja dutkmamiinniset. Universitehtain ja allaskuvllaiin lea vuoigatvuohta hábmet sin iežaset fágalaš ja árvvolaš vuođu, ja mearridit ieža oahpahusa ja dutkama sisdoalu. Norggas leat 2015:s 8 universitehta, 20 allaskuvlla ja 5 dieđalaš allaskuvlla maid stáhta eaiggáda. Universitehta- ja allaskuvlasuorggi struktuvra lea rievdaduvvomin, gč. Stuorggadiggedieđáhusa 18 (2014-2015) Konsentrasjon for kvalitet – Universitehta- ja allaskuvlasuorggi strukturođastus. Áigeguovdilis dieđuid strukturođastusa birra gávnnat dákko  https://www.regjeringen.no/no/tema/utdanning/hoyere-utdanning/innsikt/struktur-i-hoyere-utdanning/veien-mot-ny-struktur/id2415316/</p>
<p>Universitehta- ja allaskuvlaráđi vuolde mii lea Norgga universitehtaid ja allaskuvllaid ovttasbargoorgána, lea ásahuvvon Nationála fágastrategalaš ovttadat sámi alit oahpu ja dutkama várás, NFE-sámi. Dat ásahuvvui Butenschøn-lávdegotti raportta evttohusa čuovvoleapmin. Máhttodepartemeanta juolluda jahkásaččat ruđaid UHR čállingoddái gozidan dihte maiddái dán NFE-sámi. NFE-sámi lahttun leat Norgga árktalaš universitehta, Sámi allaskuvla, Oslo universitehta, Norlándda universitehta ja Davvi-Trøndelága allaskuvla. Dasa lassin leat studeantaovddasteaddjit Sámi allaskuvllas ja Norgga árktalaš universitehtas. Sámediggi lea áicin NFE-sámis. (www.uhr.no)</p>
<p>Norgga dutkanráđđi, NFR,  lea hálddašanorgána mas leat sierra fápmudusat Máhttodepartemeantta vuolde. Dutkanráđđi lea dutkanstrategalaš orgána ja hálddaša buot departemeanttaid dutkanruđaid. Ráđđi juohká ruđaid dutkamii buot fágasurggiin  vuođđodutkama, geavahuvvon dutkama ja innovašuvnna siskkabealde. Birrasii 30 % almmolaš FoU-ruđain mannet dutkanráđi bokte. Ráđđi lea stáhta eiseválddiid dutkanpolitihkalaš ráđđeaddi, ja lea dasto ráđđehusa deaŧaleamos orgána dutkanpolitihka ollašuhttimis. Norgga dutkanráđđi čađaha sámi dutkanprográmma man bajimuš mihttomearrin lea nannet sámi dutkama, sihke go guoská kvantitehtii ja dieđalaš kvalitehtii. Prográmmas lea sierra prográmmastivra. Sámediggi lea áicin dán stivrras. (  www.regjeringen.no  og  www.nfr.no  )</p>
<p>Regionála dutkanfoanda, RFF  , galgá doarjut regiovnna vuoruhuvvon áŋgiruššansurggiid. Dáid surggiid siskkabealde galget dat maiddái váikkuhit guhkes áiggi, vuođđogelbbolašvuođa huksema relevánta dutkanbirrasiin. Mihttomearrin lea ovddidit buriid ja gilvalanvejolaš dutkanbirrasiid buot fylkkain. Foandaregiovnnaid Davvi-Norga, Gaska-Norga ja Innlandet foandastivrrat galget gozihit maiddái sámi dutkanberoštumiid ja -dárbbuid. Sámediggi nammada stivralahtuid regiovnnaid Davvi-Norga ja Gaska-Norga Regionála dutkanfoanddaide.</p>
<p>Nationála dutkanetihkalaš lávdegottit  leat Máhttodepartemeantta vuollásaš hálddašanorgánat. Lávdegottit leat fágalaččat sorjjasmeahttun dutkanetihkalaš áššiid orgánat ja bearráigehččet rievttalašvuođa dutkamis. (  www.regjeringen.no  og  www.etikkom.no  )</p>
<p>Oahppokvalitehta nationála orgána  – NOKUT – lea Máhttodepartemeantta vuollásaš fágalaččat sorjjasmeahttun orgána. NOKUT galgá bearráigeahččat alit oahpu kvalitehta Norggas, ja bearráigeahččat ja juohkit dieđuid oahppokvalitehta birra olgoriikkas. (  www.regjeringen.no  og  www.nokut.no  )</p>
<p>2.4 Relevánta lágat, konvenšuvnnat, julggaštusat ja šiehtadusat</p>
<p>Norgga vuođđoláhka   Stuorradiggi mearridii 1988:s vuođđolágaparagráfa – nu gohčoduvvon sámeparagráfa – mas nannejuvvo ahte Norgga stáhtas lea rievttalaš, politihkalaš ja morálalaš geatnegasvuohta sámiid guovdu. Paragráfa lea rievttálaččat čadni njuolggadus dasa movt eiseválddit hábmejit ja čađahit sámepolitihka. Vuođđolága paragráfa 108 čuodjá ná: Stáhta eiseválddit galget láhčit diliid nu ahte sámi álbmotjoavku sáhttá sihkkarastit ja ovddidit iežas giela, kultuvrra ja servodateallima”.</p>
<p>Sámeláhka   Sámelága, mii mearriduvvui 1987:s, ulbmilin lea láhčit diliid nu ahte sámi álbmotjoavku Norggas sáhttá sihkkarastit ja ovddidit iežas giela, kultuvrra ja servodateallima. Dán oktavuođas lea § 2-1 mas válddahuvvo Sámedikki bargosuorgi ja váldi, erenoamáš deaŧalaš. Sámedikki bargosuorgái gullet buot áššit mat Sámedikki iežas áddejumi mielde erenoamážit gusket sámiide. Sámediggi sáhttá ovddidit ja addit cealkámuša buot áššiin mat gullet dan bargosuorgái, ja maiddái ovddidit áššiid earret eará almmolaš eiseválddiide. § 2-2 cealkámuša viežžan Sámedikkis, mielde berrejit eará almmolaš orgánat addit Sámediggái vejolašvuođa addit cealkámuša ovdal go dahket mearrádusaid áššiin Sámedikki bargosuorggi siskkabealde.</p>
<p>Universitehta- ja allaskuvlaláhka   Lága mielde galget universitehtat ja allaskuvllat fállat alit oahpu, dutkama ja dáiddálaš ovddidanbarggu alla riikkaidgaskasaš dásis. Dasa lassin galget dat juohkit dieđuid iežaset doaimma birra ja váikkuhit fágalaš friijavuođa ja geavahuvvon dieđalaš ja dáiddalaš vugiid ja bohtosiid birra prinsihpa áddejumi, sihke siskkáldasat ja olggos guvlui.</p>
<p>Láhka etihka ja rievttalašvuođa meannudeami birra dutkamis   Dutkanetihkalaš láhka mearriduvvui 2007:s, ja das válddahuvvojit Nationála dutkanetihkalaš lávdegottit medisiinna ja dearvvašvuođafága birra, servodatfága ja  humaniora ja luonddudiehtaga ja teknologiija birra, lassin nationála lávdegoddái mii bearráigeahččá rievttalašvuođa dutkamis. Lágas lea maiddái mandáhta ja doaimmat mat gullet Regionála lávdegottiide medisiinnalaš ja dearvvašvuođafágalaš dutkanetihka birra.</p>
<p>Láhka medisiinnalaš ja dearvvašvuođafágalaš dutkama birra   Dearvvašvuođadutkanláhka mearriduvvui 2008:s, ja dat guoská olbmuid medisiinnalaš ja dearvvašvuođafágalaš dutkamii, humána biologalaš ávdnasiidda dahje dearvvašvuođadieđuide.</p>
<p>ILO-konvenšuvdna nr. 169 álgoálbmogiid ja čearddalaš álbmogiid birra iešmearrideaddji riikkain   Norggas konvenšuvdna ratifiserejuvvui 1990:s. Konvenšuvnna oasis VI válddahuvvo oahppu ja gulahallan. Artihkkalat 26, 27 ja 28 leat erenoamáš áigeguovdilat go guoská alit ohppui ja dain daddjojuvvo earret eará ahte oahppoprográmmat ja oahppofálaldagat guoskevaš olbmuide galget ovddiduvvot ja čađahuvvot ovttasbargguin singuin erenoamáš dárbbuid deaivideami dihte. Prográmmat ja fálaldagat galget siskkildit sin historjjáid, máhtuid, teknologiijaid ja árvovuogádagaid, ja dasto sin sosiála, ekonomalaš ja kultuvrralaš sávaldagaid. Artihkkalat addet dasto rievtti searvat oahppoprográmmaid hábmemii ja čađaheapmái, iežaset oahppoásahusaid ásaheapmái ja ahte ráđđehusat galget bidjat ulbmillaš resurssaid dán ulbmilii.</p>
<p>ON julggaštus álgoálbmogiid vuoigatvuođaid birra   Dát julggaštus mearriduvvui ON váldočoahkkimis 2007:s. Álgoálbmogiid julggaštusa artihkkalis 14 daddjojuvvo ahte álgoálbmogiin lea vuoigatvuohta ásahit ja stivret sin iežaset oahppovuogádaga ja ásahusaid mat addet oahpahusa sin iežaset gillii, dakkár vuogi mielde mii vástida sin kultuvrra oahpahus- ja oahppovugiide. Dasto daddjojuvvo artihkkalis 14 ahte indiviidain mat gullet álgoálbmogiidda, erenoamážit mánát, maiddái sis geat ellet olggobealde sin iežaset servodaga, lea vuoigatvuohta oažžut oahpu sin kultuvrra birra ja iežaset gillii. Álgoálbmotjulggaštus dávista ollásit rievttálaččat čadni konvenšuvdnanjuolggaduaide ja riikkaidgaskasaš riektegeavahussii, ja vuođđuduvvo daidda. Dát guoská maiddái álgoálbmotjulggaštusa artihkkalii 14. mii ollásit dávista ON ekonomalaš, sosiála ja kultuvrrallaš vuoigatvuođaid konvevnšuvnna 13. arithkkalii. Julggaštus dávista muhtun oktavuođain maiddái riikkaidgaskasaš boaresvirot riektái ja dábálaččat dohkkehuvvon rievttálaš prihsihpaide. Álgoálbmogiid máilmmikonferánssa loahppadokumeantta mearrádusa bokte (2014) leat stáhtat geatnegahttojuvvon vuolggahit riikkaidgaskasaš doaibmabijuid álgoálbmotjulggaštusa čađaheami várás.</p>
<p>Šiehtadus konsultašuvdnaprosedyraid birra stáhta eiseválddiid ja Sámedikki gaskka   Álgoálbmogiin lea vuoigatvuohta konsulterejuvvot ILO-konvenšuvnna nr 169 mielde. Miessemánus 2005 dahkkojuvvui ráđđehusa ja Sámedikki gaskka konsultašuvdnašiehtadus gonagaslaš resolušuvnna bokte suoidnemánu 1. b. 2005, ja dat guoská olles stáhtahálddahussii.</p>
<p>2.5 Dutkanetihkalaš njuolggadusat</p>
<p>Norggas regulere láhka, etihka ja rievttalašvuođa meannudeami birra dutkamis, dutkama etihka. Láhka galgá váikkuhit dan ahte buot almmolaš ja priváhta dutkan čađahuvvo dohkkehuvvon etihkalaš norpmaid mielde. Lága vuođul leat ásahuvvon nationála dutkanetihkalaš lávdegottit, regionála lávdegottit medisiinnalaš ja dearvvašvuođafágalaš dutkanetihka várás ja nationála lávdegoddi mii bearráigeahččá dutkama rievttalašvuođa. Nationála dutkanetihkalaš lávdegottit leat ráhkadan oppalaš dutkanetihkalaš njuolggadusaid, ja dasa lassin dihto fágaid várás njuolggadusaid.</p>
<p>Erenoamážit leat sámi dutkanbirrasat ohcalan etihkalaš njuolggadusaid sámi dutkama várás. Sámediggi lea dán vuođul álggahan proseassa dainna áigumušain ahte ráhkadit etihkalaš njuolggadusaid sámi dearvvašvuođadutkamii, masa gullá maiddái humána biologalaš ávdnasiid meannudeapmi ja vurken.</p>
<p>Riikkaidgaskasaččat fokuserejuvvo dutkanetihkka maiddái álgoálbmotdutkamis, muhto dán rádjai eai leat gávdnon oktasaš eavttut ja árvovuođđu mat sáhtášedje guoskat buot álgoálbmogiidda. Kanadas lea Social Sciences and Humanities Research Council ráhkadan njuolggadusaid álgoálbmotdutkama várás -   http://www.pre.ethics.gc.ca/eng/policy-politique/initiatives/tcps2-eptc2/chapter9-chapitre9/  . Dás sáhttá leat veahkki Sámedikki viidáset bargui etihkalaš njuolggadusaiguin.</p>
<p>3. Politihkkasuorggit - hástalusat, mihttomearit ja strategiijat</p>
<p>Dán kapihttalis válddahuvvojit válljejuvvon politihkkasuorggit, ja dat hástalusat maid Sámediggi oaidná iešguđege surggiid siskkabealde. Dasto bohtet ovdan mihttomearit ja vuoruhuvvon strategiijat maid Sámediggi lea bidjan daiguin hástalusaiguin deaivvadeapmái.</p>
<p>3.1 Váldi, ovddasvástádus ja rollat</p>
<p>3.1.1 Sámediggi</p>
<p>Sámedikki válddis, alit oahpu ja dutkama siskkabealde lea mearkkašupmi dasa movt dát suorgi goziha sámi servodaga máhttoovddidandárbbu.</p>
<p>Sámedikkis lea ovddasvástádus sámi álbmoga beroštumiid goziheamis, maiddái alit oahpu ja dutkama siskkabealde. Spiehkastan lea váldi nammadit guokte stivralahtu Sámi allaskuvlla stivrii. Sámedikkis ii leat makkárge formála váldi ollašuhttit dán ovddasvástádusa dohkálaš vugiin. Danne ferte addojuvvot Sámediggái viiddiduvvon váldi universitehta- ja allaskuvlalága bokte nammadit stivralahtuid daid oahppoásahusaide main lea sámi alit oahppu ja dutkan.</p>
<p>Sámi iešmearrideapmi Sámedikki váldedoaimmaheami bokte lea hui gárži dál. Konsultašuvdnašiehtadusa vuođul, Sámedikki ja stáhta eiseválddiid gaskka lea dattetge váikkuhanfápmu nu guhká go eiseválddit ollašuhttet šiehtadusa áigumušaid das, ahte Sámediggi árrat searvvahuvvo, oažžu ollislaš dieđuid ja konsultašuvnnat čađahuvvot buriin jáhkuin dainna ulbmilin ahte soahpat evttohuvvon doaibmabijuid.</p>
<p>Dat dilli ahte ovddasvástádus suorggis lea iešguđege departemeanttain, dutkanráđis, ja universitehtain ja allaskuvllain, bidjá hástalusaid Sámedikki kapasitehtii. Danne lea ulbmilin ahte juolludusreivviin, barggahan- ja eará stivrendokumeanttain galget čađahuvvot konsultašuvnnat. Sámedikki bušeahtta lea deaŧaleamos politihkalaš gaskaoapmi mii Sámedikkis lea. Sámediggi lea dál áidna álbmotválljen orgána riikkas mas ii leat nannejuvvon dienasvuogádat. Sámedikki oaivila mielde gullet mearrádusat ekonomalaš rámmain sámi alit ohppui ja dutkamii stáhta konsultašuvdnageatnegasvuođaide (gč. Committe on the Elimination of Racial Discrimination, CERD rávvagat Norgii 28.08.2015). Danne lea deaŧalaš ráhkadit áššemeannudanvugiid mat addet  Sámediggái njuolga ja duohta váikkuhanfámu sámi alit oahpu ja dutkama rámmaide.</p>
<p>Vuođđooahpahusa siskkabealde lea Sámedikkis vuođđoskuvlalága ja joatkkaskuvlalága bokte, paragráfa 6.4 mielde, váldi mearridit láhkaásahusaid sámi sisdollui nationála oahppoplánain, ja láhkaásahusaid oahppoplánaid sámegiela oahpahussii vuođđoskuvllas ja joatkkaskuvla oahpahusas, ja sierra sámi fágaid oahppoplánaid joatkkaskuvla oahpahusas. Hástalussan lea dat go Sámedikkis ii leat nie mo vuođđooahpahusas formála váldi alit oahpus lága bokte. Dát guoská sihke sisdoalu ja vuoruhemiid mearrideapmái oahppofálaldagain.</p>
<p>Mihttomearri:</p>
<list><p type="listitem">Sámedikkis lea duohta váldi sámi alit oahpus ja dutkamis lágaid ja láhkaásahusaid bokte, ja konsultašuvnnaid bokte</p>
</list><p>Strategiijat:</p>
<list><p type="listitem">Bargat dan ala ahte Sámediggi oažžu válddi sámi profešuvdnaoahpuid rámmaplánaid mearrideapmái</p>
<p type="listitem">Bargat dan ala ahte ovddiduvvojit áššemeannudanvuogit mat addet Sámediggái duohta váikkuhanfámu sámi alit oahpu ja dutkama ekonomalaš rámmaide</p>
<p type="listitem">Bargat dan ala ahte čađahuvvojit konsultašuvnnat ráđđehusain oahppo- ja dutkanásahusaid ja eará áigeguovdilis vuollásaš ossodagaid barggahan- ja eará stivrendokumeanttaid ektui</p>
<p type="listitem">Bargat dan ala ahte Sámediggi oažžu válddi nammadit stivralahtuid buot daid universitehtaid ja allaskuvllaid stivrraide maidda sámi alit oahppu ja dutkan gullá</p>
<p type="listitem">Bargat dan ala ahte Sámediggái addojuvvo váldi nammadit lahtuid Norgga dutkanráđi stivrraide iešguđege dásis</p>
</list><p>3.1.2 Oahppo- ja dutkanásahusat</p>
<p>Sámi alit oahppu ja dutkan nationála dásis lea ain ovddidanmuttus. Maŋimuš logijagiin lea dáhpáhuvvan positiivvalaš ovdáneapmi go Sámi allaskuvla, ođđa oahppoprográmmat eará ásahusain, ja sámi dutkanprográmma leat ásahuvvon. Sámi dutkit leat váldán oahpu máŋga suorggis, ja dasa lassin leat šaddan buorit fálaldagat alit oahpu ja dutkama siskkabealde sámegielas. Das beroškeahttá, de leat sámi servodagas stuorra máhttohástalusat. Sámi oahppo- ja dutkanbirrasat leat unni ja rašit, ja lea dárbu oktiiordnet ja ovttas bargat sihke nationála ja davviriikkalaš dásis. Okta gaskaoapmi dán ulbmilii lea Nationála fágastrategalaš ovttadat sámi alit oahpu ja dutkama várás, mii lea ásahuvvon Universitehta- ja allaskuvlaráđi vuollásažžan. Sámediggi lea áicin dán fágastrategalaš ovttadagas.</p>
<p>Sámi allaskuvla lea áidna alit oahpu ja dutkama ásahus gos sámegiella lea váldogiellan oahpus, hálddahusas, ja muhtun muddui dutkamis. Sámediggi lea cealkán politihkalaš mihttomearrinis ahte Sámi allaskuvla galgá ovddiduvvot universitehtan. Čakčat 2015 lea evttohus dieđalaš allaskuvllaid ja universitehtaid akkrediteren gáibadusaid čavgema birra Máhttodepartemeanttas gulaskuddamis. Jos evttohus mearriduvvo, de šaddá ain váddáset Sámi allaskuvllas ollašuhttit akkrediteren gáibádusaid boahtteáiggis. Sámediggi háliida ahte Sámi allaskuvla galgá ovddiduvvot ain eanet nationála, davviriikkalaš ja riikkaidgaskasaš alit oahpu ja dutkama sámi čuovgatoardnan. Lassin dáláš doavttergrádadássái sámi gielas ja girjjálašvuođas, oaidná Sámediggi ahte dárbbašuvvo maiddái earret eará akademiija doavttergráda dássái earret eará boazodoalu, duoji, sámi árbedieđuid, sámi historjjá ja sámi musihka ja juoigama siskkabealde. Sámi allaskuvllas leat ja galget leat iežas mihttomearit ja áigumušat doaimma várás, Sámediggi diehtá ahte Sámi allaskuvla earret eará háliidivččii nannet fokusa innovašuvnnas.</p>
<p>Norgga árktalaš universitehtas lea nationála ovddasvástádus sámi ja álgoálbmotguoski dutkamis, oahpus ja gaskkusteamis. Universitehtas leat ollut fágat mat leat váldán ovddasvástádusa ja searvvahan sámi osiid iežaset oahpahusfálaldahkii. Riektedieđa lea okta ovdamearka profešuvdnafágas mii lea váldán dán ovddasvástádusa. Sámedikkis leat vuordámušat ahte dát geavahuvvo ovdamearkan sámi perspektiivva heiveheamis eará fágain.</p>
<p>Davvin universitehtas lea ođđajagimánu 1. b. 2016 rájes ovddasvástádus sihke julev- ja máttasámegielain. Norlándda universitehta ásahii 2012:s bachelor julevsámegielas ja Davvi universitehta pláne masterfága čakčii 2016. Sámediggi vuordá ahte Davvi universitehta álggahivččii sullasaš fálaldaga máttasámegielas. Vuordit maiddái ahte universitehta heiveha sámi perspektiivva profešuvdnaoahpuide ja dutkamii.</p>
<p>Álbmogis oppalaččat lea ain váilevaš oppalaš máhttu sámi diliid birra, ja danne lea dárbu viidát loktet máhtu buot relevánta oahpuid siskkabealde, maiddái profešuvdnaoahpuin, ja muđui olles riikkas.</p>
<p>Alit oahppoásahusaid ruhtadeapmi lea dál hui ollu vuođđuduvvon studeanta- ja oahppočuoggáid buvttadeapmái. Dát lea hástalussan sámi ásahusaide ja sámi fágafálaldagaide fuones rekrutterema geažil. Sámi fáttát ja fágat vuoittahallet dávjá ruđaid ja resurssaid alde gilvvohallamis siskkáldasat universitehta- ja allaskuvlasuorggis, ja dát goazaha sámi oahpuid ja dutkama ovdáneami. Go guoská dutkama ruhtadeapmái, de manná ráđđehus.no dieđuid mielde, birrasii 60 % almmolaš juolludusain universitehtaide ja allaskuvllaide, ja birrasii 30 % Norgga Dutkanráđđái. Ságastallamiid vuođul universitehtaiguin ja allaskuvllaiguin lea Sámediggi boahtán diehtit ahte ásahusat siskkáldasat gilvalit ruđaid alde. Danne oaidná Sámediggi hástalussan go iešguđege stivrendokumeanttat ásahusaide hárve bidjet gáibádusaid sámi oahppo- ja dutkandárbbu vuoruheapmái.</p>
<p>Norgga dutkanráđđi hálddaša ruđaid sámi dutkamii. Dáláš ”Sámi dutkama prográmma II”, nohká 2017:s. Sámi prográmmat leat váikkuhan eanet sámi dutkandoaimma ja sámi dutkiid oahpu, erenoamážit servodatdiehtaga ja humaniora siskkabealde. Dutkanráđđi galgá ráhkadit vuogádatlaš geahčastaga dan sámi dutkamis maid Norgga dutkanráđđi lea dahkan. Dutkanráđđi áigu geahččat buot prošeavttaid maid ráđđi lea dorjon ja mat leat relevánta sámi diliid birra. Dutkanráđđi lea signaliseren ahte maŋŋá jagi 2017 galget várrejuvvot ruđat jahkásaččat sámi dutkamii oktilaš prográmmas. Norgga dutkanráđđi lea Butenschøn-lávdegotti dieđuid mielde dovddahan ahte das lea dáhttu nannet sámi beroštumiid ja gelbbolašvuođa ovddastusa dutkanráđi orgánain. Dutkanráđđi áigu bargat maiddái dan ala ahte searvvahit sámi dutkama ráđi eará prográmmaide. Sámediggi vuordá ahte dát dál čuovvoluvvo, ja ahte Sámediggái dieđihuvvo ja dat searvvahuvvo árramuttus dutkanráđi ođđa dutkanprográmmaid plánemii. Sámi servodaga máhttodárbbu geažil oaidná Sámediggi ahte lea dárbu lasihit ekonomalaš rámmaid sámi dutkama várás Norgga dutkanráđis.</p>
<p>Čielggadusas 1996:s sámi dutkama birra lea vuosttaš gearddi evttohuvvon ahte ásahuvvošii sámi dutkanráđđi. Dát šattai ođđasis áigeguovdilin Harald Gaski notáhta bokte, dán dieđáhusbarggu oktavuođas. Lávdegotti 1996 evttohus ii čuovvoluvvon. Sámediggi oaidná ahte lea relevánta fas váldit ovdan dán gažaldaga ođđasis.</p>
<p>Sámediggi bargá dan ala ahte sámit ieža go lea álbmot, galget meroštallat máhttodárbbuid iežaset servodagas. Sámediggi sáhttá ásahit sámi dutkanráđi mas lea autonoma stivra mii ieš virgáda bargiid ja nammada vejolaš eará dárbbašlaš stivrenorgánaid. Sámediggi sáhttá maiddái vuoruhit ruđaid dutkamii iežas bušeahta bokte, maid de hálddaša sámi dutkanráđđi. Dutkanfoanda maid sámi dutkanráđđi hálddaša ferte unnimusat leat seamma stuoris go vásttolaš sámi dutkanprográmma lea Norgga dutkanráđis. Dutkanfoandda lassin ferte hukset hálddašanapparáhta. Daiguin bušeahttarámmaiguin mat dál leat Sámedikki hálddus ii leat dan vejolaš čađahit. Evttohusa sámi dutkanráđi birra lea lunddolaš váldit ovdan ođđa guorahallamii dalle jos Sámedikki bušeahttadilli rievdá.</p>
<p>Mihttomearri:</p>
<list><p type="listitem">Sámi alit oahpu ja dutkama fálaldat ja -doaibma duhtada sámi servodaga gelbbolašvuođa- ja máhttodárbbu</p>
</list><p>Strategiijat:</p>
<list><p type="listitem">Gulahallan oahppo- ja dutkanásahusaiguin</p>
<p type="listitem">Bargat dan ala ahte čađahuvvojit konsultašuvnnat Norgga dutkanráđiin</p>
<p type="listitem">Sámediggi galgá váikkuhit dasa ahte Davvi universitehta čalmmusindahká iežas ovddasvástádusa lulli- ja julevsámegielas, earret earágalbema bokte.</p>
<p type="listitem">Sámediggi galgá váikkuhit dasa ahte sámi ovddasteapmi sihkkarastojuvvo universitehtavuogádagain main lea ovddasvástádus sámi gielain.</p>
</list><p>3.2 Oahppo- ja dutkandárbbut</p>
<p>3.2.1 Sámegiella</p>
<p>Sámegielat oppalaččat leat áitojuvvon. Mátta- ja julevsámegielat leat UNESCO duođalaččat áitojuvvon gielaid listtas.</p>
<p>Sámi giellaiskkadeapmi 2012, Norlánddadutkama–raporta nr 7/2012, mii ráhkaduvvui earret eará Sámedikki dáhtu mielde, čájeha ahte leat stuorra erohusat sámegielaid geavaheamis sihke ovttaskas olbmo dásis ja geográfalaččat. Buot sámit eai hála sámegiela, dahje sis ii leat nu buorre sámegiella. Almmolaš áŋgiruššamis sámegielaid ektui leat stuorra erohusat gielddain, ja raporta čájeha ahte gielladilli ollu guovlluin lea hui heittot.</p>
<p>Doaibmi ja buori sámegiela sihkkarastin alit oahpu ja dutkama siskkabealde sorjá das, ahte sámegiela oahpahus láhččojuvvo árra mánnávuođa rájes. Das lea ovddasvástádus ruovttuin, mánáidgárddiin ja skuvllas.</p>
<p>Akademalaš biras sámegiela ektui lea unni ja rašši, ja lea erenoamáš deaŧalaš rekrutteret studeanttaid sámi giellaoahpuide gitta doavttergráda dássái.</p>
<p>Norggas lea gielda ovttaskas olbmo eallima rámma dahje oktavuohta gietkamis hávdái. Dán oktavuođas hápmašuvvet ovttaskas olbmuid eavttut sámi giela ja sámi identitehta ektui.</p>
<p>Vánhemat dahket válljejumiid mánáidasaset main leat eallinguhkkosaš váikkuhusat mánnái. Sámegiela eret válljen máná dihte, buktá maiddái váikkuhusaid sámegiela ceavzimii.</p>
<p>Vejolašvuohta oažžut sámegiela oahpahusa ja kvalitehta sámegiela oahpahusas mánáidgárddiin ja vuođđoskuvllas, bidjá vuođu boahtteáiggi akademiijai sámegielas. Ollu manná billui sámegiela giellaráhčamis ja sámi servodagas oppalaččat, jos sámi mánáidgárde- ja vuođđoskuvlafálaldagas ii leat dohkálaš kvalitehta. Hástalussan lea sámegielat oahpaheddjiid váilivuohta, erenoamážit julev- ja máttasámi guovlluin.</p>
<p>Kvalitehta mánáidgárde- ja oahpahussuorggis sorjá máhttoovddideamis fealtta siskkabealde. 2012 evaluerenraporttas Máhttoloktema 2006 sámi birra, boahtá ovdan ahte sullii 80 % ohppiide hálddašanguovllu siskkabealde geain lea davvisámegiella, lea álkimus lohkat dárogiela ja ahte 18 % almmuhit ahte čállet sámegiela buorebut go dárogiela. Dát čájeha ahte lea dárbu dutkat giellaoahpahusa ja metodihka kvalitehta ja didaktihka alit oahpu siskkabealde. Dárbbašuvvo maiddái  mánáidgárde- ja skuvladutkan mii sáhttá addit máhtu makkár doaibmabijuid berrešii álggahit buoridan dihte gelbbolašvuođa sámegielas, maiddái gáiddusoahpahusas ja rávisolbmuidoahpahusas.</p>
<p>Dárbbašuvvojit ollu bargit geain lea sámi giella- ja kulturgelbbolašvuohta sihke almmolaš ja priváhta surggiin. Dearvvašvuođa- ja eallindilleiskkadeamit maid Sámi dearvvašvuođadutkama guovddáš lea čađahan, čájehit ahte sámiin dávjjit leat gulahallanváttisvuođat dearvvašvuođa- ja sosiálabálvalusaid geavahettiin. Gielddalaš dearvvašvuođabálvalusas ferte leat máhttu sámi gielas ja kultuvrras buot dásiin ja gelbbolašvuohta. Váilevaš máhttu sámi gielas ja kultuvrras fuonida sámi pasieanttaid bálvalusfálaldagaid. Gielddain sámegiela hálddašanguovllus lea erenoamáš ovddasvástádus sámegielat bálvalusaid fállamis.</p>
<p>Dalle go ii leat vejolaš bálvalit sámi álbmoga sámegillii almmolaš bálvalusaid oktavuođas, ferte dulka geavahuvvot. Hástalussan lea go ii leat buresdoaibmi dulkonvuogádat. Sámi dulkaoahppu ii gávdno, ja lea dárbu ahte dat ásahuvvo – maiddái oahppofálaldat sámegiela-eaŋgalasgiela dulkkaide.</p>
<p>Sámegiela nannema dihte fertejit šaddat eanet giellageavaheaddjit. Sámediggi lea ruhtadan viđajagaš prográmma “Kvalifiseren- ja rekrutterenprográmma sámegielas alit oahpus”, Sámi allaskuvllas. Prográmma ulbmilin lei kvalifiseret studeanttaid geain ii leat sámegiella sámi alit ohppui. Raporta 2014 muitala ahte 491 studeantta serve prográmmii jagiin 2009 – 2014. Sin gaskkas leat 360 čađahan dan ja ceavzán eksámena. Sámi allaskuvla lea prográmmaáigodagas ovttas bargan 10 sámi giella- ja kulturguovddážiin. Sámediggi oaivvilda ahte vásihusat prográmmas čájehit ahte álohii galggašii gávdnot fálaldat mii sáhttá kvalifiseret studeanttaid geain ii leat sámegiella sámi alit ohppui. Dát studeanttat leat resursan maiddái eará alit oahpu siskkabealde, danne go dat leat mielde deavdimin sámi giellamáhtu dárbbuid fágaolbmuid ektui almmolaš ja priváhta bálvalusain. Prográmma vásihusaid ferte viidáseappot joatkit stáhta ruhtademiin dábalaš oahppofálaldagas iešguđege sámi guovlluin, áinnas ovttasbargguin sámi giellaguovddážiiguin.</p>
<p>Váillahuvvo dutkan vuođđun Sámedikki ja ráđđehusa giellasuodjalanpolitihkkii. Servodatdutkan mas giella lea guovddážis ja giellasosiologalaš dutkan sáhttet leat deaŧalaččat jos galgá diehtit makkár doaibmabijut leat ulbmillaččat giellasuodjaleamis. Unnán lea maiddái dutkojuvvon dat movt giella lea rievdan. Statihtihkalaš ávdnasat vuođđun sámi giellaálgagiidda leat boarásmuvvagoahtán, dál lea eahpesihkar man ollugat hállet sámegiela go geahččá álbmoga ollislaččat iige dušše skuvlageatnegas agis. Váillahit sihke kvantitatiivvalaš ja kvalitatiivvalaš dutkama sámi giellamáhtus. Kvalitatiivvalaš dutkan lea hástaleaddji, muhto dárbbašlaš jos galgá identifiseret makkár dássi sámi giellageavaheddjiin lea. Dán dutkama submi sáhttá eanet beavttálmahttit doaibmabijuid sámigiela várás. Dárbu lea maiddái dutkat sámi girjjálašvuođa ja verbála sámegiela.</p>
<p>Eaktun sámi giellageavaheami bisuheapmái ja viidásetovddideapmái lea, ahte gávdnojit ođđaáigásaš teknologalaš veahkkeneavvut mat doibmet beaivválaš giellageavaheamis. Divvun ja Giellatekno, Sámi giellateknologiijaguovddáš, Norgga árktalaš universitehtas dahket deaŧalaš barggu teknologalaš čovdosiid ovdánahttimiin sámegiela oahppamii ja geavaheapmái. Prošeavttain Divvun ja Giellatekno lea innoavatiivvalaš giellateknologalaš ovddideapmi guovddážis, ja dat ovddidit cealkemeahttun deaŧalaš reaidduid dálá áiggi ja boahtteáiggi sámi giellageavaheapmái.</p>
<p>Butenschøn-lávdegoddi evttohii raporttastis ahte ásahuvvošii sierra prográmma sámi gielladikšumii Norgga dutkanráđi vuolde. Sámediggi lea ovttaoaivilis lávdegottiin das ahte lea dárbu liigeáŋgiruššamiidda sámegielas, ja ahte ásahuvvo sierra prográmma dan várás. Daid ekonomalaš rámmaid siskkabealde mat dutkanráđi sámi prográmmas leat, ii leat vejolaš vuoruhit sámegiela erenoamážit. Danne livččii sierra sámi giellaprográmma Norgga dutkanráđis deaŧalaš gaskaoapmi sámegiela nannemis. Prográmma bokte sáhtášii earret eará bidjat fokusa lingvistihkalaš ja sosiolingvistihkalaš dutkamii. Sámediggi eaktuda ahte dákkár prográmma sisdoallu mearriduvvo konsultašuvnnaid bokte Norgga dutkanráđi ja Sámedikki gaskka.</p>
<p>Mihttomearit:</p>
<list><p type="listitem">Gávdno fálaldat alit oahpu siskkabealde mátta-, julev- ja davvisámegielain álgooahpu rájes gitta  doavttirgráda dássái</p>
<p type="listitem">Gávdno sosiolingvistihkalaš dutkan</p>
</list><p>Strategiijat:</p>
<list><p type="listitem">Bargat dan ala ahte áiggis áigái gávdno oahppofálaldat álgodási rájes doavttergrádadássái mátta-, julev- ja davvisámegielain</p>
<p type="listitem">Váikkuhit dan ahte ásahuvvo sámi dulkaoahppu</p>
<p type="listitem">Váikkuhit dan ahte dat suorggit dutkojuvvojit mat leat deaŧalaččat politihkalaš mearrádusaide barggus sámigielaid – sosiolingvistihkalaš dutkama nannemiin</p>
<p type="listitem">Bargat dan ala ahte ásahuvvo prográmma sámegiela várás</p>
<p type="listitem">Bargat dan nammii ahte ásahuvvojit stipendiáhtavirggit masterdásis julev- ja lullisámi gielas. Dán dan dihte vai sámi gielat gaskaneaset olahit ovttadássásašvuođa.</p>
</list><p>3.2.2 Sámi kulturárbi, dáidda ja musihkka mas mielde luohti</p>
<p>Kultur- ja luondduárbi lea deaŧalaš ávnnaslaš vuođđu sámi kultuvrii kulturmuittuid, eatnadagaid, árbedieđuid ja resurssaid bokte. Sámi historjjá čálalaš gáldut leat unnán, ja eatnaša dain leat čállán earát go ieža sápmelaččat. Kulturárbi, nugo dat lea cieggan fásta ja luovos kulturmuittuin ja dasto báikkálaš muitalusain ja báikenamain, lea danne erenoamáš deaŧalaš máhttoresursa sámi ovdahistorjái ja historjái, religiovdnii, gillii, resursageavaheapmái, eanadatáddejumiide ja árbevieruide. Sámi ássanguovlu lea stuoris ja girjái, ja kulturárbi lea máŋggadáfot seammás go oaidnit muhtun guovddáš ovttaláganvuođaid. Dát okto dahká máhttobuvttadeami sámi kulturárbbi birra hástaleaddji bargun.</p>
<p>Dasa lassin lea nu ahte máhttobuvttadeapmi sámi kulturárbbi birra eanaš dahkkojuvvo nationála stáhta rámmadahkosa siste, man oktavuođas sámi kulturárbi áddejuvvo báikkálaš dahje erenoamáš vuollejoavkun. Sámi historjjálaš oktilašvuođa oainnusmahttin ja deattuheapmi, ja sámiid historjá guovddáš oassin guovllu ja riikka historjjás, hástala nationála historjjálaš máhttobuvttadeami. 1980 jagiid rájes buorránii dutkan ja oahppu sámi kultuvrra, historjjá ja ovdahistorjjá birra mealgat, vuosttažettiin Romssa universitehta bokte. Dás lea leamaš stuorra mearkkašupmi, erenoamážit gelbbolašvuođa buorideapmái sámi museain ja sámi kulturmuitosuodjaleamis. Muhto dát ii vealtameahttumit leat institušuvdnan dahkkojuvvon nu ahte dat sihkkarastášii barggu viidáseappot fievrrideami ja bisuheami universitehta- ja allaskuvlavuogádagas, ja hástalussan lea oažžut oahppo- ja dutkanfágalaš oktilašvuođa kulturárbefágaid siskkabealde.</p>
<p>Sámi oaidnu iežas kultuvrii ja kulturárbái lea deaŧalaš kultuvrralaš identitehtii sámiide go lea okta álbmot. Ovttabealat oaidnu olggobealde bidjá čanastagaid maiddái dasa movt sámit oidnet iežaset kultuvrra váikkuha dan. Dat go muitala historjjáid Sámi birra majoritehta servodaga vuolggasajiin ja árvovuođus, sáhttá goaridit ja eaŋkalastit sámi kultuvrra, ja addit áddejumi ahte das lea dušše refleksiivvalaš árvu.</p>
<p>Dat go sámi historjjás ja kulturárbbis almmolašvuođas váilu dohkkejupmi ja máhttu, dagaha dan ahte sámi musea- ja kulturásahusain lea váttis olahit gosage stáhta bušeahttavuoruhemiin. Dávjá lea nu ahte ásahusat adnojuvvojit ovttabealádit báikkálaš doaibman. Sámedikki dievasčoahkkin meannudii čakčamánus 2015 prošeavtta ”Bååstede”, mii lea vuosttaš stuorámus máhcahanprošeakta Norgga bealde Sámis. Suomas leat čađahan prošeavtta “Recalling Ancestral Voices – Sámi kulturárbbi máhcaheapmi”. Bååstede oktavuođas oaidnit konkrehta movt váilevaš áŋgiruššan museasuorggis ja unnán fokus sámi kulturárbái dagaha dan, ahte sámi dávviriid eat beasa máhcahit nugo mii duođas háliidivččiimet. Stuorra dárbu lea oažžut dávvirmagasiinnaid, čájáhuslokálaid ja dohkálaš  museavisttiid, ja dasto resurssaid sámi kulturárbbi hálddašeapmái ja gaskkusteapmái.</p>
<p>Museafágalaš ja dutkanfágalaš birrasiin lea ollu máhttu sámi kulturárbbi birra, dattetge hui ollu bihtážiid mielde. Dál ii gávdno stuorát sámi historjádagus mii livččii oktilaš, geasášii guhkes linjáid ja bijašii sámiid riikkaid ja Davvi Fennoskandia historjái. Sámi historjámáhttu gáibida dihtomielalašvuođa dáruiduhttimis ja dáruiduhttinpolitihkas ja dan váikkuhusain maŋŋá. Dárbu lea oažžut eanet máhtu dáruiduhttináigodagas. Dat bisttii badjel čuohte jagi, ja muhtun dutkit oaivvildit ahte dat bisttii 150 jagi. Máhtu sámi historjjá birra ferte buktojuvvot olámuddui sámi ja muđui álbmogii stuorát historjádahkosa bokte. Viiddis historjádagus sáhtášii čatnat oktii dan máhtu mii dál lea dušše bihtážiid mielde.</p>
<p>Oppalaččat lea dárbu nannet máhttovuođu sámi arkeologiijas ja historjjás. Dát guoská erenoamážit guovlluide mat leat máttabealde Finnmárkku. Plánat mat gusket viiddis historjádahkosii sáhtášedje dievasmahttit guovddáš máhttováilivuođaid.</p>
<p>Prošeavttas ”Automáhtalaččat ráfáidahttojuvvon sámi visttiid identifiseren ja registreren” lea čohkkejuvvon ja ain čohkkejuvvojit ollu dieđut sámi visttiid birra. Dát leat áidnalunddot dieđut mat duođaštit sámi historjjá ja huksenárbevieruid miehtá sámi guovllu. Dáid dieđuid dutkan sáhtášii buktit ođđa máhtu sámi huksenárbevieruid, ássandábiid ja visttiid ja eallinvuogi birra. Dát fealta lea unnán dutkojuvvon sámi guovlluin.</p>
<p>Sámi musihkka, dáidda ja duodji ovddastit dávjá Sámi sis- ja olgoriikkas, ja leat sámi kultuvrra dovdomearkan. Alit oahppu ja dutkan sámi duoji, musihka, dáidaga ja kultuvrra siskkabealde lea guovddáš gaskaoapmi sámi ávnnaskeahtes kulturárbbi suodjaleamis ja viidáseappot ovddideamis. Dál gávdnojit oahppofálaldagat ja dutkan dáin fágain, muhto lea dárbu daid viidáseappot ovddidit ja nannet – erenoamážit sámi árvvuid ja sámi kulturmearkkaid ektui, ja siskkabeale perspektiivvain.</p>
<p>Sámi kulturárbi lea deaŧalaš sámi álbmoga kultuvrralaš identitehtii. Dáláš servodagas, gos ollugat ásaiduvvet čoahkkebáikkiide ja gávpogiidda ja bearašstruktuvra rievdá, leat mánáidgárddit ja vuođđooahpahus kulturárbbi gaskkustanarenan deaŧaleappot go goassige ovdal. Dat go váilot bargit geain lea gelbbolašvuohta sámi kulturárbbis dagaha ahte sámi kultuvrralaš identitehta geahnohuvvá oktiibuot go geahččá. Dát guoská maiddái sámi vuoiŋŋalašvuhtii mii lea oassi jaskadis kulturárbbis man birra ii leat čállojuvvon. Dán vuoiggalašvuođas dahje jurddašanvuogis lea čiekŋalis oktavuohta sámi gillii ja kultuvrii, ja oasit ovdal risttalašvuođa vuoiggalašvuođas ellet ain.</p>
<p>Sámi girkoeallin lea deaŧalaš oassi ollu sámiid eallimis. Dan geažil lea dárbu ahte Norgga girkus ja eará girkoservodagain leat olbmot geain lea giella- ja kulturgelbbolašvuohta. Norgga girku strategiijaplánas sámi girkoeallima várás daddjojuvvo kapihttalis 5.2 Dárbu sámi giella- ja kulturgelbbolašvuhtii, ahte hui deaŧalaš mihttomearri lea rekrutteret eanet olbmuid geain lea sámi- ja/dahje kulturgelbbolašvuohta girkolaš oahpuide ja bálvalusaide.</p>
<p>Sámi kulturárbbis ja sámi dáidagis ja musihkas lea lunddolaš oassi alit oahpus ja dutkamis. Áiggi mielde lea Sámi allaskuvla ovddidan fálaldaga duojis gitta masterdási rádjai. Váilu dán lágan fálaldat sámi dáiddafágas ja sámi musihkas, maiddái juoigamis. Davvi universitehtas (mii ovdal lei HINT) lea dál juoiganfálaldat guovddážis. Sámediggi oaivvilda ahte Sámi allaskuvllas berrešii leat oahppofálaldat sámi dáiddafágas ja sámi musihkas ja juoigamis bachelor dási rájes gitta doavttergráda dássái.</p>
<p>Jos galggaš juksat mihttomeari sámi kulturárbbi, dáidaga ja musihka máhttoovddideamis ja gaskkusteamis, de eaktuda dat viiddis ovttasbarggu oahppo- ja dutkanásahusaid gaskka nu ahte lea  vejolašvuohta ávkkástallat gelbbolašvuođain ja kapasitehtain buoremusat ávkin sámi servodahkii.</p>
<p>Mihttomearri:</p>
<list><p type="listitem">Sámi kulturárbbis, dáidagis ja musihkas lea nana ja diehttelas sadji alit oahpus ja dutkamis.</p>
</list><p>Strategiijat:</p>
<list><p type="listitem">Váikkuhit sámi kulturárbbi ja kulturhistorjjá dutkama nannema.</p>
<p type="listitem">Váikkuhit sámi kulturmuittuid dutkama nannema, maiddái sámi huksenárbbi.</p>
<p type="listitem">Bargat dan ala ahte ásahuvvo sámi dáiddafágalaš akademiija.</p>
<p type="listitem">Bargat dan ala ahte ásahuvvo sámi musihkkafágalaš akademiija mas mielde maiddái luohti.</p>
<p type="listitem">Bargat dan ala ahte sámi kulturmáhttooahput ovddiduvvojit ja fállojuvvojit máŋgga iešguđege oahppoásahusain.</p>
<p type="listitem">Bargat dan ala ahte ásahuvvo dutkan- ja gaskkustanprográmma čoahkis sámi historjjádahkosa várás mas maiddái dáruiduhttinhistorjá lea okta fáttáid gaskkas.</p>
</list><p>3.2.3 Biras, resurssat ja ealáhusat</p>
<p>Sámi árbediehtu lea ovddiduvvon sápmelaččaid ja sámi báikegotti oktasaš vásihusaid mielde čuđiid jagiid.</p>
<p>Nationála láhkaaddima bokte ja riikkaidgaskasaš šiehtadusaid bokte lea areála ja birashálddašeami árbediehtodoaba bures cieggan. Riikkaidgaskasaččat lea árbediehtu dohkkehuvvon vuođđomáhtun politihkalaš mearrádusaide. Sámi allaskuvlla raporttas “  Raporta/2-2015 Árbediehto-guovddáš. Evttohus hukset sámi árbediehtoguovddáža  ”, cuiggoduvvo juo dohkkehuvvon máhttoprinsihpaid váilevaš implementeren hálddašanvuogádagas.</p>
<p>Sámiráđđi ja eará álgoálbmotorganisašuvnnat leat aktiivvalaččat bargan oažžut árbedieđu luonddudiehtaga deavddan almmolaš hálddašeamis. Sámi árbedieđus lea hástalussan dat go ii álo oaččo seamma ipmárdusa iige dat adnojuvvo seamma deaŧalažžan go dieđalaš máhttu. Dát dagaha dan ahte árbediehtu hárve geavahuvvo máhtovuođđun mearrádusaide mat leat deaŧalaččat álgoálbmogiid ovdáneapmái ja boahtteáiggi eallimii. Dattetge gávdnojit ovdamearkkat dasa ahte árbediehtu geavahuvvo luondduresurssaid hálddašeamis, earret eará guollebivdoreguleremis.</p>
<p>Ovdamearkka dihte lea luonddudieđa dego oppalaččat gustojeaddji go lea luonddudiehtaga máhtu birra, vaikko dat lea maid báikkálaš ja dávja huksejuvvon garžžes vásihusvuođu ala. Árbediehtu lea dasto deaŧalaš lassi dáláš máhttui mii lea ávkkalaš sámi guovlluid viidasit ovdáneapmái ja hálddašeapmái, erenoamažit gusto dát Finnmárkkulága čuovvoleami oktavuođas ja nugo riddoavádatplána areálaproseassain. Dát dimenšuvdna ferte dasto deattuhuvvot alit oahpahusas ja dutkamis.</p>
<p>Sámediggi lea juolludan ruđa Sámi allaskuvlii duođaštit ja gaskkustit árbedieđu. Árbediehto-prošeavttat mat leat loahpahuvvon, leat buoridan Sámi allaskuvlla gelbbolašvuođa nu ahte dat dál sáhttet fállat oahpu árbedieđuin. Dáid prošeavttaid vuođul sáhttet dál fállat oahpahusa árbedieđus. Bistevaš sámi árbediehtoguovddáža ásaheami ferte vuđolaččat čielggadit. Sámediggi áigu ovttasráđiin Gielda- ja ođasmahttindepartemeanttain váikkuhit ahte sámi árbediehtoguovddáš ásahuvvo. Sámediggi áigu ságastallama bokte Sámi allaskuvllain, Sámi arkiivvain ja sámi museaiguin ja kulturinstitušuvnnaiguin árvvoštallat guovddáža servodatdoaimma, ja movt kártema, vuogádahttima, ja gaskkusteami bokte sáhttá sámi árbedieđuid gozihit.</p>
<p>Arktis lea okta geopolitihkalaš guovlu gos jearaldat resurssaid ávkkástallamis lea lassanan, ja dát regiovdna orru leamen olles máilbmái deaŧalaš. Seammás vásiha regiovdna mearkkašahtti dálkkádatrievdama. Sihke areálasisabahkkemat ja dálkkádatrievdamat čuhcet álgoálbmogiid árbevirolaš ealáhusbargguide. Ollu álgoálbmotservodagain ii leat kapasitehta dahje ekonomalaš doaibmafriddjavuohta dustet dáid rievdamiid iežaset eavttuiguin ja fidnolaš vuogi ektui. Eiseválddiin ja eará aktevrrain dat lea searvvahan ja váikkuhan ovddasvástádus.</p>
<p>Boazodoalus leat vásihusat ja gelbbolašvuohta areálageavaheami ja hálddašeami ektui, mii lea hui deaŧalaš almmolaš plánema oktavuođas. Deaŧalaš lea ahte dát máhttu buktojuvvo olámuddui dutkama ja čielggadeami bokte.</p>
<p>Ovdamearka boazodoalus čájeha ahte lea deaŧalaš ahte eiseválddiin ja eará aktevrrain lea máhttu ja gelbbolašvuohta álgoálbmogiid birra dain guovlluin gos sii doibmet, ja ahte ásahuvvojit prosedyrat mielde váikkuheami birra plánemis, mearrádusain, hálddašeamis, bearráigeahččamis ja nu ain, riikkaidgaskasaš álgoálbmotrievtti ektui.</p>
<p>Boazodoallu, ovttas guolástemiin ja eanandoaluin lea árbevirolaččat leamaš deaŧalaš vuođđun sámi kultuvra bisuheamis. Ealáhusat leat leamaš ekologalaččat gánnáhahtti ja dávjá leamaš lotnolasealáhussan, lassi sisaboahtun. Dát ealáhusheiveheamit mat dárbbašit ain ollu areálaid adnojuvvojit álbmot- ja čálgoovdáneami heađušteapmin, das mielde mobilitehta ja astoáiggedoaimma lassáneapmi, vuođđostrukturhuksen, bieggamilloálggaheamit, guollebiebmanálggaheamit ja ruvkeplánat.</p>
<p>Demográfalaš ovdáneapmi, ja stuorra nuppástusat ealáhusstruktuvrras sámi guovlluin, hástalit Sámedikki árvvoštallat iešguđet bargomálliid boahtteáigásaš ealáhusovddideapmái. Dál mii berret geahčadit dárkileappot sierra sámi innovašuvdnamálle mii lea vuođđuduvvon ođđajurddašeapmái regionála innovašunvuogádagaid ektui, ja mii váldá vuhtii kultuvrra, geografiija ja ealáhusstruktuvrra. Dán barggus ferte digaštallat sihke teoriija ja geavada, ja eará álgoálbmogiid vásáhusaid. Dáinná lágiin sáhttá Sámediggi leat ovdalis ovdáneamis, ja sáhttá leat eaktudeaddjin go guoská makkár gelbbolašvuođa ja dutkandárbbu sámi guovllu boahtteáiggi ealáhusat dárbbašit. Okta dain dutkandárbbuin mii boahtá čielgasit ovdan dán áigge, lea dárbu ealáhusdutkamii mii guoská smávvilbuvttadeaddji ealáhusaide ja lotnolas- ja oasseáiggeealáhusaide sámi guovlluin.</p>
<p>Boazodoallofága várás ii leat dál ollesárvosaš akademiija. Sámi allaskuvla fállá bachelora boazodoallofágas. Boazodoallofága rasttilda dakkár fágaid go ekonomiija, servodatplánema, kulturfága, giela, árbedieđu ja biologiija. Dárbbašuvvo dutkanvuđot boazodoallofágalaš oahppofálaldat master- ja doavttirgrádadásis.</p>
<p>Maŋimus jagiid lea leamaš našuvnnalaš fuomášupmi dan rollii mii dáidagis ja kultuvrras sáhttá leat árvoháhkama ja ealáhusovddideami ektui. Sámi guovlluin lea kultuvra ja mátkeealáhus ealáhussuorgin ahtanuššan maŋimus jagiin. Sámi kulturealáhusat ja mátkeealáhusat čuožžilit go kultuvra, identitehta ja ealáhus deaivvadit. Dat leat vuođđuduvvon kultuvrralaš buktagiidda mat máŋgga dáfus leat oassin oktasaš sámi kulturárbbis. Dat bidjá stuora gáibádusaid dasa ahte aktevrrat fuolahit sámi kultuvrra albma ja luohtehahtti vuogi mielde.</p>
<p>Sámi kulturealáhusain ja mátkeealáhusas lea vejolašvuohta ovdánit ođđa ealáhussan sámi servodagas. Deaŧalaš eaktun lea dat ahte sápmelaččat ieža ovddidit dáid ealáhusaid. Jus galggaš lihkostuvvat ealáhusaid ovddidemiin, de gáibiduvvojit nana sámi fitnodagat mat váldet atnui daid  vejolašvuođaid mat leat sámi kultuvrras go galget ovddidit iežaset doaimmaid. Kulturealáhus- ja mátkeealáhussuorggis dárbbašuvvo eanet gelbbolašvuohta fitnodatjođiheamis ja fitnolaš buvttaovddideamis.</p>
<p>Dálá ođđaággi máilmmis lea máhttu ealáhushutkamis ja innovašuvnnas áibbas dárbbašlaččat ealáhusovddideapmái. Ealáhushutkan alit oahpahusas sáhttá dagahit ahte šaddá eanet beroštupmi ealáhushutkamii ja ohppiidfitnodagaide vuođđooahpahusas. Šaddá stuorát vejolašvuohta ahte nuorat álggahit iežaset fitnodaga go leat oassálastán dakkár oahpahussii.</p>
<p>Norgga árktalaš universitehtas lea sihke Finnmárkkufakultehta ja humaniorafakultehtas, servodatdutkan ja oahpaheaddjioahpahus, oahpahusfálaldat sihke mátkeealáhusas ja ealáhushutkamis álgoálbmotguovlluin. Davvi universitehtas lea dutkanbiras ealáhushutkama fágasuorggis mii beaggá maiddái riikkaidgaskasaččat. Sámi dimenšuvdna dutkanfágalaš bargguin dáin fágasurggiin lea dattetge ain uhcci ja dárbbaša eanet fuomášumi. Eanet máhtu sámi kulturealáhusa ja mátkeealáhusa birra dárbbašuvvo go galgá dáid ovddidit ođđa ealáhussan sámi servodagas. Earenoamážit go lea sáhka kommersialiseremis sámi kultuvrra ja historjjá vuođul. Alit oahpahusas dárbbašuvvojit sierra fálaldagat earenoamážit sámi mátkeealáhusa várás.</p>
<p>Mihttomearit:</p>
<list><p type="listitem">Gávdno dutkan vuođđun dasa ahte seailluhit ja ovddidit sámi árbevirolaš ealáhusaid</p>
<p type="listitem">Gávdno dutkan vuođđun ealáhusovddideapmái sámi guovlluin</p>
<p type="listitem">Sámi árbediehtu lea oassi luonddudieđalaš dutkamis sámi guovlluin</p>
</list><p>Strategiijat:</p>
<list><p type="listitem">Váikkuhit nannet dutkama areálageavaheamis ja areálahálddašeamis sámi guovlluin</p>
<p type="listitem">Váikkuhit inkorporeret árbedieđu alit oahpahussii ja dutkamii</p>
<p type="listitem">Ovttas guoskevaš aktevrraiguin váikkuhit eanet dutkama sámi ealáhusain ja ealáhushutkamis</p>
<p type="listitem">Váikkuhit dan ahte ráhkaduvvo dutkanvuđot innovašudnamálle sámi ealáhusheiveheapmái</p>
</list><p>3.2.4 Riektedilit</p>
<p>Gažaldat sámi eana- ja čáhcevuoigatvuođaid birra lea leamaš deaŧalaš eaktun ođđaáiggi sámepolitihka ovdáneapmái.</p>
<p>Konsultašuvnnaide lassin dan ektui ahte olahit friija miehtama dieđuid vuođul, leat eana- ja resursavuoigatvuođat geađejuolgin álgoálbmogiid riikkaidgaskasaš riektevuđđui, ja nu maiddái sámi vuoigatvuođaid ovdáneapmái ja hábmemii. Gažaldagat das ahte guđe vuoigatvuođat leat sápmelaččaidn eatnamiidda ja resurssaide ja das ahte maid mielddisbuktá dakkár vuoigatvuođaid gevatlaš dohkkeapmi, leat dávjá riidovuložat.</p>
<p>Áššečuolmmat mat čatnasit eana- ja resursavuoigatvuođaide guoskkahit deaŧalaš beroštumiid identitehtii, birgenláhkái ja ekonomalaš ovdáneapmái, ja leat dakkár beroštumit mat leat ruossalágaid organisašuvdnaeallimiin, báikegottiiguin ja ealáhusaiguin. Viidáseappot mearridit dát beroštusat unnit  eanet sámi almmolašvuođa ja Norgga politihkalaš vuogádaga gaskavuođaid.</p>
<p>Máhttu sámi riekteipmárdusa, boares vieruid, eaiggátdiliid ja eanan- ja resursageavaheami birra leat deaŧalaččat go galgá čielggadit riektedilálašvuođa ja dulkot ja hábmet lágaid. Viidáseappot addá dát vuođu ja láidestusaid dasa mo almmolaš eiseválddit hálddašit plána-, suodjalan- ja huksenlága mii váikkuha sámegiela, kultuvrra ja servodateallima gáhttema ja ovddideami.</p>
<p>Dutkama ja alit oahpu sámi riektedilálašvuođaid birra lea ain dárbu ovddidit, maiddái dan dihte vai riikkaidgaskasaš riekteovdáneapmi konkretiserejuvvo nationála lágaid čuovvoleami várás ja duopmostuoluid riektegeavaheami várás ja almmolaš hálddašeami várás.</p>
<p>Mihttomearri:</p>
<list><p type="listitem">Gávdno dutkan sámi riektedilálašvuođaid birra mii addá máhtu sámi riekteipmárdusaid, boares vieruid, eaiggátdiliid birra ja eana- ja resursageavaheami birra</p>
</list><p>Strategiijat:</p>
<list><p type="listitem">Bargat dan ala ahte nannet sámi riektediliid dutkama</p>
<p type="listitem">Bargat dan ala ahte álggahuvvo masteroahppu oamastanfágas mii fátmmasta sámi riektediliid</p>
<p type="listitem">Bargat dan ala ahte máhttu sámi kultuvrra, oamastanhistorjjá, riekteháhkama ja boaresvirot vuoigatvuođaid birra lea oassin vuođđogelbbolašvuođas buot eananjuohkinduopmáriid oahpus</p>
</list><p>3.2.5 Sámi almmolašvuohta</p>
<p>Gasku 1980 jagiin lea hábmejuvvon ođđa sámepoltihkka ja sámi almmolašvuohta masa gullet ásahusat, organisašuvnnat, bellodagat ja media mat ovdánahttet ja hábmejit oainnuid politihkalaš áššiin.</p>
<p>Sámediggi lea guovddášásahus dán ođđa sámi almmolašvuođas. Ođđaáigásaš sámepolitihkas lea ollu sáhka etnálašvuođa dimenšuvnna ásaheamis lágalaš institušuvnnalaš rámmaid siste válddi čađaheami várás. Ođđaáigásaš sámepolitihka hábmen ja ovddideapmi dáhpáhuvvá politihkalaš, geografalaš ja historjjálaš mearkkaid ja struktuvrraid vuođul. Norggas dat dáhpáhuvvá ovttadatstáhta rámma siskkabealde, mii lea stuoris, nanus ja olámuttus. Historjjálaš sosiála lihkadusaid, maiddái sámelihkadusa, lea ollu báidnán politihkka ja dat leat bivdán stáhta váldit stuorát ovddasvástádusa. Dát stáhtavuohki lea addán eaktodáhtolaš organisašuvnnaide guovddáš saji almmolaš politihka ja čálgostáhta hábmemis. Danne adnojuvvo Norga riikkaidgaskasaš oktavuođas hui ”stáhtaguovdásaš” servodahkan gos beroštupmiorganisašuvnnain lea iešheanalašvuohta ja integrašuvdna erenoamáš seaguhussan politihkalaš vuogádagas. Dát lea dakkár servodatvuohki mii bidjá ollu eavttuid movt sámit ja stáhta deaivvadit, ja makkár vejolašvuođat ja ráddjejumit leat sámi almmolašvuođa ovddideamis.</p>
<p>Seammás go Norgga politihkalaš stivrenvuogádat bidjá deaŧalaš rámmaid sámi almmolašvuođa ovddideapmái, lea sámepolitihkka ollu ovdánan riikkaidgaskasaš riekteovdáneami bokte. ON-vuogádaga fuomášupmi ja bargu rievttálaš standárddaid ovddidemiin stáhtaid geatnegasvuođaide álgoálbmogiid ja minoritehtaid ektui stivre danne ollu movt sámepolitihkka sáhttá ovddiduvvot. Máhttu movt riikkaidgaskasaš riektenjuolggadusat ja stáhtalaš stivrenvuogádagat váikkuhit ja ovttas doibmet sámi almmolašvuođa ovddideami ektui, lea deaŧalaš bealli sámi servodatdigaštallamis.</p>
<p>Sámediggevuogádat lea oppa áiggi ovddiduvvon dan rájes go dat ásahuvvui 1989:s.  Organiserejuvvon oaiviliid ja beroštumiid buktin sámi siviilaservodagas Sámediggái lea guovddážis luohttámuša ja legitimitehta ovddideamis ásahussii. Dasto sáhttá dadjat ahte bálvalusaid addimis ja buriin bohtosiin Sámedikkis sámi servodahkii lea maiddái stuorra mearkkašupmi vuogádaga legitimitehtii. Ovdáneapmi mii nuppe beales sáhttá čájehit Sámedikki institušuvnnalaš profešonaliserema, man oktavuođas sámi siviilaservodaga aktevrrat gáržžet leat ovdánahttán iežaset, ja nuppe beales fas čájeha ahte Sámediggi unnán ovdána árjjalaš bálvalusaddimis Sámedikkis sámi servodahkii, mii sáhttá buktit Sámediggái ja dieinna lágiin olles sámi almmolašvuhtii oppa áiggi stuorát legitimitehtavuordámušaid.</p>
<p>Deaŧalaš aktevrrat sámi almmolašvuođas leat sámi ja dáža mediat. Sámi journalistaoahppu lea leamaš deaŧalaš journalisttaid rekrutteremii mediafitnodagaide ja almmolaš ja priváhta suorgái. Dasa lassin lea oahppu váikkuhan journalistalaš fágabirrasa ahtanuššama, maiddái álgoálbmotjournalistihkas. Mediat váikkuhit sihke sámi ja dáža servodaga. Danne lea dárbu dutkat dan mii earret eará attášii máhtu sierra mediaid mearkkašumis sámi servodatovddideapmái, ja maid mediat mearkkašit sámi giela ja kultuvrra stáhtusii majoritehtagiela ja -kultuvrra ektui. Maiddái media geavaheami riikkaidgaskasašvuohta ja mediadábiid rievdan sámi servodagas leat miellagiddevaš mediadutkanfáttát.</p>
<p>Máhttu dan birra makkár eavttut sámi almmolašvuođas leat, ja makkár válljemiid ja vuoruhemiid dat dahká, leat deaŧalaččat sámepolitihka hábmemii jagiin mat bohtet. Dán oktavuođas lea deaŧalaš buohtastahttit movt ásahusat ja servodat lea ovdánan dan njealji riikkas gosa sii gullet. Dattetge lea maiddái dárbu čađahit buohtastahtti dutkama eará álbmogiiguin mat doibmet eará politihkalaš vuogádagain. Máhttu sámiid politihkalaš searvamis ja guorraseamis sámediggeválggain lea dán oktavuođas vealtameahttun deaŧalaš. Danne lea stuorra dárbu čađahit sámediggeválggaid vuogádatlaš válgadutkama. Dákkár dutkan dahkkojuvvui vuosttaš gearddi 2005 válggaid oktavuođas. Dat ruhtaduvvui dalle Norgga dutkanráđi sámi dutkanprográmma bokte. Jagi 2009 válggaid ektui lei Sámediggi juolludan ruđaid, maid departemeanta erenoamážit juolluda dán lágan dutkamii fálaldatgilvvu vuođul. Sámediggeválggaid iskkademiid ruhtadeapmi jagi 2017 válgga rájes ferte biddjojuvvot Sámedikki rámmabušehttii sihkkarastin dihte dárbbašlaš einnostahttivuođa ja ahte sámediggeválggat vuogádatlaččat dutkojuvvojit.</p>
<p>Mihttomearri:</p>
<list><p type="listitem">Sámi almmolašvuođa ja sámediggeválggaid dutkan lea gávdnomis</p>
</list><p>Strategiijat:</p>
<list><p type="listitem">Bargat sámi almmolašvuođa dutkama nannemiin, maiddái buohtastahttit dutkama diliin ja ovddidemiin Suomas, Ruoŧas ja Ruoššas</p>
<p type="listitem">Bargat sámediggeválggaid vuogádatlaš dutkamiin</p>
</list><p>3.2.6 Dearvvašvuohta</p>
<p>Dárbbašuvvo máhttu sámi servodatdiliid, sámi giela ja kultuvrra birra váikkuhit sámi álbmoga dearvvašvuođa positiivvalaš guvlui. Dán lágan máhttu lea maiddái eaktun bálvalusaid buori kvalitehtii, ja dárbbašuvvo pasieantasihkarvuođa goziheapmái. Go váilu máhttu sámi giela ja kultuvrra birra dearvvašvuođa- ja fuolahusbálvalusain, de dat dagaha maiddái dan ahte bálvalusat sámi pasieanttaide fuotnánit.</p>
<p>Sámi dearvvašvuođadutkama guovddáš, SDDG, ásahuvvui 1990:s, man ulbmilin lea dutkat ja gálgat dearvvašvuođa ja eallindillelágan čuolmmaid sámi álbmoga gaskkas. Guovddáš lea maŋŋá ásaheami čađahan dearvvašvuođa- ja eallindilleiskkademiid sámi guovlluin Norgga bealde, ja lea maiddái árjjalaččat váikkuhan sámi dearvvašvuođadutkiid rekrutterema ja oahpu. Dán bokte leat  ovdánahttojuvvon oahput dávdailbmama ja riskafaktuvrraid birra sámi álbmoga gaskkas.</p>
<p>Dearvvašvuođadoaimmahat Dearvvašvuohta Davvin, mearridii 2011:s čielggadit ”Sámi dearvvašvuođapárkka” dainna ulbmilin ahte čohkket ja ovttastahttit viiddis dearvvašvuođafágalaš birrasa, mas vuolggasadjin lea SANAG – Sámi nationála gealboguovddáš – psyhkalaš dearvvašvuohta ja gárrendikšu ja Sámi spesialistaguovddáš. Áigumuššan lea čohkket sierra bálvalusaid sámi álbmoga várás, earret eará psykiátriija, gárrendivššu, somatihka ja dutkama. Jurdda lea maiddái ahte Sámi dearvvašvuođapárka nannešii ja huksešii fágabirrasiid, ja váikkuhivčče dan ahte fágaolbmot ožžot oahpu.</p>
<p>Dearvvašvuođa- ja eallindilleiskkadeamit maid Sámi dearvvašvuođadutkama guovddáš lea dahkan, čájehit ahte eai gávdno vuogádatlaš erohusat dearvvašvuođas sámi álbmoga ja muđui eará álbmoga gaskkas seamma geográfalaš guovlluin. Sámi álbmogis lea dattetge nugo Davvinorgga álbmogis ge, muhtun sajiin heajut dearvvašvuohta go gaskamearálaččat álbmoga gaskkas Norggas. Vaikko ollu dearvvašvuođa hástalusat leat ge seammaláganat, de gávdnojit dattetge suorggit ja fáttát maid lea dárbu eanet dutkat vai oččošeimmet buoret máhtu sámiid dearvvašvuođa ja eallindiliid birra. Dát guoská psyhkalaš dearvvašvuhtii oppalaččat, iešsorbmemii ja fáhkka jápmimiidda, veahkaváldái lagaš oktavuođain, eallindilledávddaide nugo sohkardávda 2, bálvalusfálaldagaide sámi pasieanttaid várás ja fuolahusdutkamii mas mielde mánáidsuodjalus. Go guoská veahkaváldái lagaš oktavuođain, de lea dat dakkár fáddá mii guoská ollu servodatsurggiide. Gieskat almmuhuvvon Sámi dearvvašvuođa dutkama dutkan čájeha ahte sámi nissonolbmot dieđihit ahte lea eanet juohkelágan veahkaváldi, sihke emošonealla, fysalaš ja seksuála veahkaváldi, go buohtasttá muđui álbmogiin. Dát gávdnosat čájehit ahte suorggi lea eanet dárbu dutkat.</p>
<p>Sámi servodagas leat ovddabealde stuorra hástalusat árbevirolaš sámi ealáhusaid siskkabealde. Árbevirolaš ealáhusaide čuhcet sakka bahkkemat muđui servodaga beales. Areáladuohtadeamit, olggobealde ja siskkabealde lea gilvu resurssaid ja areálaid alde, boraspireváttisvuohta, dađistaga rievdan rámmaeavttut ja miellaguottut ealáhusaide leat hástalusaid searvvis. Dát bealit váikkuhit fysálaš ja psyhkalaš dearvvašvuhtii. Doallit vásihit ahte leat oppa áiggi huššadilis ja balus iežaset ja ealáhusa boahtteáiggi dihte. Lea lossat go ohpihii ferte bealuštit ealáhusa vuoigatvuođaid, ja das leat viehka stuorra váikkuhusat dolliid dearvvašvuhtii. Mánát ja nuorat geain lea bearašoktavuohta boazodollui gártet eanemusat gillát. Orru maiddái nu ahte ealáhusa fuones beaggin medias ja muđui servodagas, lea sivvan givssideapmái ja vealaheapmái. Dát áššečuolmmat eai ohcaluvvo oppalaš álbmotdearvvašvuođa barggus, ja fáttá lea stuorra dárbu duođaštit máhtuin.</p>
<p>Sámi álbmogis leat stuorát gulahallanváttisvuođat dearvvašvuođa- ja sosiálabálvalusain go majoritehta álbmogis. Jos sámit galget oažžut ovttaárvosaš dearvvašvuođa- ja sosiálabálvalusa, de ferte bálvalusas leat máhttu ja gelbbolašvuohta sámi gielas ja kultuvrras buot dásiin. Fálaldaga kvalitehta ii galggašii leat sorjavaš ovttaskas olbmo erenoamáš gelbbolašvuođas dahje beroštumis sámi gillii ja kultuvrii – ja ovttaskas sámi bálvalusdárbbašeaddji maid ii galgga ieš dárbbašit muitalit makkár láhččojuvvon dearvvašvuođa- ja sosiálabálvalusaid dárbbaša.  Sámedikki vuorrasiidráđđi ja Sámedikki nuoraidpolitihkalaš lávdegoddi (SáNul) leat čoahkkimis ráđiin nannosit deattuhan dárbbu dasa ahte sámi perspektiiva galgá sajáiduvvot buot dearvvašvuođafágalaš oahpuide  .  Vuorrasiidráđđi lei maiddái fuolas das go dearvvašvuođasuorggis váilu gelbbolašvuohta sámi árbevirolaš álbmotmedisiinnas. Sii váillahedje dutkama sámi álbmoga mentála veajuiduhttimis maŋŋá go čuohtejagiid leat gillá rasismma ja mentála vearredaguid, man oktavuođas dáruiduhttinpolitihkka lea váikkuhan sámi álbmoga dearvvašvuođa dillái Norggas.</p>
<p>Máŋga árvalusa čujuhit erenoamážit ahte dárbbašuvvojit buohccidivššárat geain lea giella- ja kulturgelbbolašvuohta. Vuorrasiidráđi mielas lei dát erenoamáš deaŧalaš danne go sii oaivvildit ahte sámi vuorasolbmot ja erenoamážit sámi demeansaolbmot, dál eai oaččo ovttaárvosaš ja heivvolaš fálaldaga. Vejolašvuohta beassat geavahit iežas giela lea áibbas vealtameahttun deaŧalaš go galgá oažžut buori divššu surggiin nugo geriatriija, demeansa, veajuiduhttin, bistevaš dávddaid eastadeapmi, oahppan ja birgehallan, ja gárrendilli ja psyhkalaš dearvvašvuohta. Vuorrasiidráđđi  oaivvilda danne ahte lea dárbu dutkamii mii čájeha makkár fálaldagaid sámi pasieanttat duohtavuođas ožžot. Dát ferte doalvut dasa ahte fálaldat sámi geavaheddjiide ja pasieanttaide šaddá ovttaárvosaš, ja erenoamážit heivvolaš sámi vuorasolbmuide. Nugo okta lahtuin dajai čoahkkimis:</p>
<p>«Det må forskes på den åndelige biten, for vi er mer enn et kjemisk laboratorie på to bein» (Ferte dutkat vuoiŋŋalaš beali, danne go mii leat eanet go okta kjemilaboratoriija guovtti juolggi alde)</p>
<p>Mihttomearri:</p>
<list><p type="listitem">Dearvvašvuođa- ja sosiálgafágalaš bargiin lea dárbbašlaš máhttu sámi servodatdiliid birra, sámi gielas ja kultuvrras</p>
</list><p>Strategiijat:</p>
<list><p type="listitem">Váikkuhit dan ahte dearvvašvuođa- ja sosiálafágalaš bargiin buot dásiin lea sámi giella- ja kulturgelbbolašvuohta</p>
<p type="listitem">Váikkuhit dan ahte šaddet eanet dutkandoaimmat dearvvašvuođa- ja sosiálasuorggi siskkabealde, maiddái sámi álbmoga bálvalusfálaldaga dutkamis</p>
<p type="listitem">Váikkuhit dan ahte ásahuvvo sámi buohccidivššároahppu</p>
</list><p>3.2.7 Mánáidgárddit ja vuođđooahpahus</p>
<p>Sámi čálgoservodahkii lea buresdoaibmi bajásšaddan- ja oahpposuorgi deaŧalaš oassi ja dat lea deaŧalaš servodat- ja bargoeallima ovddideamis.</p>
<p>Ollu ja buorit sámi mánáidgárdefálaldagat leat deaŧalaččat sámi giela ja identitehta nannemii. Maiddái kvalitehta dáfus buorre sámi fálaldat vuođđooahpahusas lea mielde hábmemin ovttaskas olbmo positiivvalaččat ja bidjamin láidestusaid dasa makkár alit oahpu ja ámmáha mánát ja nuorat válljejit. Dán oktavuođas lea dutkanvuđot máhttu ollu surggiin mielde nannemin sámi bajásšaddan- ja oahpposuorggi kvalitehta boahtteáiggis.</p>
<p>Sámedikki oaivila mielde ferte dutkanvuđot máhttu gávdnot maiddái sámi bajásšaddan- ja oahpposuorggi ovddideapmái. Máhttodepartemeanta lea dutkanráđi bokte vuoruhan oahppodutkama stuorra suorgin. Sámi oahppodutkan ii leat leamaš vuoruhuvvon erenoamážit. Dán oktavuođas lea lunddolaš ahte maiddái sámi skuvladutkan heivehuvvošii oassin dutkanráđi prográmmain.</p>
<p>Sámediggái lea deaŧalaš ahte sámi mánáin lea oadjebas psykososiála skuvlabiras. Dál ii gávdno measta oppage dutkan loavkideami, givssideami ja olggušteami birra sámi skuvllas. Sámediggi lea ovttaoaivilis dainna mii daddjojuvvo Djupedal-lávdegotti NOU 2015:2  Å høre til -Virkemidler for et trygt psykososialt skolemiljø  evttohusas, ahte várrejuvvojit merkejuvvon ruđat dutkamii givssideami birra sámi skuvllas. Dasto doarju Sámediggi lávdegotti evttohusa ahte ceggejuvvo juridihkalaš fágabiras mas lea erenoamáš gelbbolašvuohta dákkár oktavuođas.</p>
<p>Sámediggi registrere ahte sámi mánáidgárdesuorgi ii leat measta oppage dutkojuvvon nu ahte sáhtášii vuođustit makkár mállet doaimmašedje buoremusat giellaoahpahusas. Dát buktá vánhemiidda eahpesihkarvuođa das maid sii galget válljet mánáidasaset viidáseappot oahppomannolagas. Olles oahppomannolagas guđđet ollugat giellaoahpahusa. Danne lea dárbu eanet dutkat sihke heaitinsivaid  ja metodihka ja oahpahusa organiserema. Dát guoská sihke luohkálanjas oahpahussii ja gáiddusoahpahussii.</p>
<p>Go váilot oahppan mánáidgárdeoahpaheaddjit ja oahpaheaddjit geain livččii gelbbolašvuohta sámegielas, ja sámi kultuvrra ja servodateallima birra, dagaha dan ahte mánáidgárdemánát ja vuođđoskuvlla oahppit eai álohii oaččo dan fálaldaga masa sis lea vuoigatvuohta. Dát váilivuohta čuohcá maiddái mánáidgárde- ja oahpahusfálaldaga kvalitehtii.   Sámedikki nuoraidpolitihkalaš lávdegoddi (SáNul) lea maid deattuhan   dárbbu čoahkkimis ráđiin sámi perspektiivii oahpaheaddji- ja mánáidgárdeoahpaheaddjioahpus  .</p>
<p>Sámi allaskuvla lea áidna ásahus odne mii fállá oahpu mánáidgárdeoahpaheddjiide ja vuođđoskuvlaoahpaheddjiide sámi mánáidgárde- ja oahpaheaddjioahpu rámmaplánaid mielde. Norgga arktálaš universitehta fállá oahpaheaddjioahpu 5 – 10 davvisámegielain amasgiellan, masterfága. Dáid oahpuide rekrutteren lea dán rádjai leamaš stuorra hástalus. Mátta- ja julevsámegiella fállojuvvo oassin dábálaš vuođđoskuvlaoahpaheaddjioahpus.</p>
<p>Vejolašvuođat sámegiela oahpahussii ja dan kvalitehtii lea vuođđun boahtteáiggi akademiijai sámegielas. Mánáidgárde- ja oahpahussuorggi kvalitehta sorjá das ahte gávdno máhttu mii lea deaŧalaš suorggi ovddideapmái. Dákkár máhtu oktavuođas lea ovdamearkka dihte sáhka giellaoahpahusmetodihka ja heiveheami birra iešguđege rávisolbmuidoahpahusdásiide, guovttegielatoahpahusas, sámi gáiddusoahpahusa didaktihkas, manne oahppit heitet sámegielaoahpahusas vuođđoskuvladásis ja manne sámegielat oahppit heitet joatkkaskuvllain.</p>
<p>Mihttomearri:</p>
<list><p type="listitem">Mánáidgárde- ja vuođđoskuvllaid oahpaheddjiin lea dárbbašlaš máhttu sámegielas ja sámi servodatdiliid, sámi giela ja kultuvrra birra</p>
</list><p>Strategiijat:</p>
<list><p type="listitem">Váikkuhit dan ahte mánáidgárde- ja vuođđoskuvllaid oahpaheddjiin lea gelbbolašvuohta sámegielas ja sámi kultuvrras</p>
<p type="listitem">Váikkuhit eanet dutkandoaimmaid sámi bajásšaddan- ja oahpposuorggis</p>
<p type="listitem">Bargat dan ala ahte čađahuvvojit konsultašuvnnat Norgga dutkanráđiin skuvladutkanprográmmaid birra</p>
</list><p>3.3 Rekrutteren sámi alit ohppui ja dutkamii</p>
<p>Olmmošlohku sámi guovlluin lea gulul njiedjamin, báhcimin leat vel boares olbmot go buohtastahttá riikka gaskameriin – mii lea dovdomearkan oppalaččat ovdáneapmái guovlu-Norggas. Dát treanda váikkuha maiddái studeantalohkui sámi alit ohppui. Stáhta ovddeš dáruiduhttinpolitihkka lea dagahan dan ahte dát rekrutterenvuođđu lea fuotni.</p>
<p>Danne rekrutterenvuođđu sámi alit ohppui ja dutkamii lea viehka unni. Dát lea erenoamáš unni go guoská olbmuide geain lea sámegiella vuosttašgiellan.</p>
<p>Sámi logut muitalit 8:s – lea sámi statistihkka 2015 kommenterejuvvon, ja das boahtá ovdan tabeallas 2.12 man ollu leat oahppit geain sámegiella lea fágasuorggis joatkkaskuvllas. Skuvlajagis 2014/15 ledje oktiibuot 449 oahppi geain lei sámegiella fágasuorggis. Sin gaskkas ledje 205 oahppi geain  sámegiella lei vuosttašgiellan, ja 244 geain sámegiella lei nubbingiellan. Dát lea lohku ollásit beroškeahttá das makkár ceahkis oahppit vázze. Vuosttašgielat ohppiid lohku lea njiedjan 243 rájes skuvlajagis 2013/14, go fas nubbigielat oahppit leat lassánan 209 rájes. Dáin loguin ii oainne man ollu oahppit leat vázzimin maŋimuš jagi, iige datge ahte man ollugiin sis lea oahppogelbbolašvuohta.</p>
<p>Deaŧalaš lea ahte vuosttaš ja nuppi giela oahpahus sámegielas joatkkaskuvllain doaibmá bures. Dat go nu ollugat gaskkalduhttet oahpahusa sámegielas joatkkaskuvllain addá vuođu leat fuolas sámegiela geavaheamis ja sámegielat olbmuid rekrutteremis alit ohppui ja dutkamii. Lassin dasa go heitet oahpahusa vuosttaš gielas, de heitet ollugat joatkkaskuvllas oppalaččat, erenoamážit gánddat. Dát lea liige hástalus rekrutteremii viidáseappot alit ohppui ja dutkamii.</p>
<p>Rekrutterenvuođđun sámi alit ohppui ja dutkamii eai leat dušše namuhuvvon joatkkaskuvlaoahppit. Maiddái oahppit geain ii leat sámegiella fágasuorggis sáhttet váldit sámi alit oahpu. Sámi allaskuvllas leat ollu jagiid rahčan oažžut kvalifiserejuvvon ohppiid sámi alit ohppui. Sámediggi lea ruhtadan viđajagáš kvalifiseren- ja rekrutterenprográmma sámegielas alit ohppui, ja dat loahpahuvvui 2014:s. Sáhttá dadjat ahte prográmmain leat lihkostuvvan, go 360 studeantta čađahedje ja cevze eksámena. Prográmmamálle geavahit dál julev- ja máttasámi guovllus.</p>
<p>Eará áigeguovdilis rekrutterenjoavku lea rávisolbmot. Čavčča 2015 rájes lea ráđđehus bidjan ruđaid dasa ahte bargosaji bokte sáhttá váldit mánáidgárdeoahpaheaddji oahpu ja nie johtilit beassat eret mánáidgárdeoahpaheddjiid váilivuođas. Dát fálaldat lea maiddái Sámi allaskuvllas. Dán málle lea miellagiddevaš geahčadit lagabuidda maiddái eará profešuvdnafágaid várás sámi oktavuođas.</p>
<p>Sámi allaskuvla oaččui 2009:s Máhttodepartemeanttas bargun ásahit ja jođihit nationála bargojoavkku man ulbmilin lea ráhkadit strategiija sámi alit ohppui rekrutteremii. Erenoamážit deattuhuvvojedje sámi oahpaheaddjioahppu ja sámegielat. Máhttodepartemeanta mearridii 2011:s nationála rekrutterenstrategiija sámi alit oahpu várás jagiide 2011-2014. Rekrutterenstrategiija leat čuovvolan Sámi oahpaheaddjioahpuregiovdna, ovttasbargoorgána mas leat mielde Sámi allaskuvla, Davvi-Trøndelága allaskuvla, Norlándda universitehta ja Norgga árktalaš universitehta. Cuoŋománus 2014 dollojuvvui evaluerenkonferánsa, gos konkluderejuvvui earret eará ahte rekrutterema sámi alit ohppui ferte fakkastit oahppoásahusaid jođiheapmái ja guktui guvlui geatnegahtti ovttasbargui ásahusaid gaskka. Dán ovttasbarggu ferte sihkkarastit ekonomalaččat, ovdamearkka dihte Máhttodepartemeanta jahkásaš juolludusaid bokte.</p>
<p>Rekrutteren sámi dutkamii lea unni. Jos livčče eanet dutkit de dat sáhtásii addit stuorát máhttovuođu ovddideapmái sámi vuolggasajis.</p>
<p>Sámegiela akademiija siskkabealde dárbbašuvvojit eanet geain lea gelbbolašvuohta doavttergrádadásis. Dat mearkkaša dan ahte ferte rekrutteret eanet studeanttaid váldit mastergráda sámegielas, geat dan maŋŋá sáhtášedje joatkit doavttergrádaoahpuide. Ferte árvvoštallat váldit atnui master- ja doavttergráda stipeanddaid mat leat merkejuvvon akademiija nannema várás sámegielas. Dasa lassin lea hui deaŧalaš ahte universitehtat, allaskuvllat ja dutkanásahusat mat barget fealtta siskkabealde, vuoruhit rekrutterema sami alit ohppui ja sámi dutkamii. Rekrutterenbarggu mearkkašupmi ja dan čuovvoleami geatnegahttin, ferte leat oassin dan barggus maid ráđđehus bidjá guoskevaš universitehtaide, allaskuvllaide ja dutkanásahusaide.</p>
<p>Dasa go váilot sámegielat dutkit lea sivvan hui ollu stáhta ovddeš áiggiid dáruiduhttinpolitihka, ja lea lunddolaš ahte ráđđehus bidjá ruđaid stuorábuš áŋgiruššamii oččodan dihte eanet dárogielagiid kvalifiserejuvvot váldit sámi alit oahpu. Dán áigu Sámediggi fas váldit ovdan ođđasis stáhta eiseválddiiguin.</p>
<p>Sámi servodahkii lea vealtameahttun deaŧalaš álggahit stuorábuš nationála áŋgiruššama vai oččošeimmet doarvái oahppan sámegielat olbmuid. Erenoamážit guoská dát gielddaide sámegiela hálddašanguovllus, muhto maiddái eará gielddain lea stuorra dárbu oažžut fágaolbmuid geain lea sámi giella ja/dahje kulturgelbbolašvuohta. Dát gelbbolašvuohta váilu eanaš profešuvnnaid siskkabealde. Dasa lassin lea hástalussan dat go fágaolbmuin geat juo leat barggus sámi guovlluin váilu máhttu sámi gielas ja kultuvrras. Sámi álbmoga vuoigatvuohta oažžut dakkár bálvalusaid mat vuhtii váldet ovttaskas olbmo giela ja kulturduogáža, lea danne dál váilevaš.</p>
<p>Rekrutterenbargu ferte álggahuvvot árrat. Diehtojuohkin ja bagadeapmi árrat giellaválljema birra leat faktuvrrat mat bidjet vuođu dasa movt vánhemat válljejit giela mánnáseaset. Dát ferte čuovvoluvvot viidáseappot mánáidgárddis buriin sámegielalaš fálaldagain. Vealtameahttun deaŧalaš lea maiddái ahte ovttasbargu mánáidgárddis sirdimis skuvlii lea buorre, ja erenoamážit ahte vuođđooahpahusas lea buorre kvalitehta. Dás lea oktasaš ovddasvástádus báikkálaš mánáidgárde- ja skuvlaeiseválddiin.</p>
<p>Kvalitehtaáŋgiruššan alit oahpu siskkabealde sámi nuoraid várás lea okta dain deaŧaleamos eavttuin dasa ahte nuorat vállješedje sámi alit oahpu ja oahpu sámegielas. Ásahusat mat fállet sámi alit oahpu fertejit bargat fálaldagaid láhčimiin ja organiseremiin, dainna ulbmilin ahte olahit eanaš vejolaš studeanttaid. Dát eaktuda dan ahte ásahusain mat fállet sámi alit oahpu ja fálaldaga sámi fáttáin, lea lávga ja lagaš ovttasbargu.</p>
<p>Eará doaibmabijut sámi studeanttaid dahje studeanttaid sámi alit ohppui ja dutkamii rekrutterema várás, leat earrá eará sámi studeantaearit profešuvdnaoahpuide, sierralágan stipeanddat ja oahppoloana sihkuheapmi.</p>
<p>Sámedikki stipeandaortnet alit ohppui lea Sámedikki deaŧaleamos váikkuhangaskaoapmi dakkár oahpuide movttidahttimis ja rekrutteremis maid sámi servodat dárbbaša. Sámediggi vuoruha jahkásaš bušeahtain makkár oahput bohtet dán ortnegii. Ortnet galgá evaluerejuvvot 2016:s oaidnin dihte leago ortnegis dat beaktu maid háliidit alit ohppui rekrutteremii vuoruhuvvon fágaid siskkabealde.</p>
<p>Mihttomearri:</p>
<list><p type="listitem">Eanet fágaolbmot geain lea sámi giella- ja kulturgelbbolašvuohta</p>
</list><p>Strategiijat:</p>
<p>Váikkuhit iešguđege dásiid studeanttaid rekrutterema sámi alit ohppui ja dutkamii</p>
<p>Váikkuhit stipeandaaddima studeanttaide geat váldet alit oahpu sámegielas ja vuoruhuvvon profešuvdnasurggiid siskkabealde</p>
<list><p type="listitem">Bargat dan ala ahte ásahuvvojit master- ja doavttergrádastipeanddat sámegielas</p>
</list><p>3.4 Dutkanárbevierru ja etihkka</p>
<p>Ollu rávvagat dán dieđáhussii bohtet dutkama etihkalaš hástalusaide sámi diliid ja sámiid birra. Ollugiin sámi álbmoga gaskkas lea ambivaleanta oktavuohta dutkamii. Dasa sáhttet leat ollu sivat. Váldosivvan soitet leat historjjálaš vásihusat maid sámit vásihedje nálledutkamis, ja dáruiduhttináigi. Fága fysalaš antropologiija, mas Norga lei máilmmi buoremusaid searvvis, bargu dan jáhku vuođul ahte sámit ledje fuonit go dážat evolušoneara hierarkia mielde. Dan sáhttá duođaštit dan bokte go  sámi dákteriggeávdnasat čohkkejuvvojedje ollu ja dasto go ealli sámiin mihtiduvvojedje oaivvit ja eará.</p>
<p>Arkeologiija- ja historjádutkamis váillui hui guhkká sámiid ovdaáigi. Deaŧalaš lei čájehit ahte Norga lea vuođus norgalaš ja ahte sámit ledje muhtun lágan bahkkejeaddjit Norgga eatnamis. Ollu fágain válddahuvvojedje sámit duolbmi vugiin, jos oppanassiige ožžo fuomášumi. Dát dilit leat guođđán háviid sámi servodahkii, ja leat buktán maiddái fuones miellaguottuid mat ain muhtun muddui leat eallimin.</p>
<p>Nubbi eará sivva manne sámit eahpidit dutkama, sáhttá boahtit ”dutkanváibasis”, nugo válddahuvvo rávvagiin dán dieđáhussii. Dutkama luonddus lea sáhkiivuohta dasa mii ii leat dutkojuvvon ja ođđa máhttui, ja álgoálbmogat sáhttet ovddastit juoga mii lea ođas ja earálágan maid dutkat. Sáhttet vásihit ahte dutkama bohtosiin lea unnán ávki ja dat eai man ge láhkai leat deaŧalaččat dahje ávkkálaččat álgoálbmogiidda alcceseaset, jos goassige ožžot diehtit manne sii ledje dutkanobjeavttat ja makkár boađus dutkamis lei.</p>
<p>Dat go sámit hui unnán beroštit leat dutkanobjeaktan ja searvat dutkanprošektii, lea hástalus maid dutkanservodat ferte váldit duođas. Vuosttaš lávkin lea julggaštit ahte gávdno dutkanhistorjá maid ii sáhte badjelgeahččat, ja dát duogáš ferte vuhttot lagademiin ja bargovugiin.</p>
<p>Dát dutkanhistorjjálaš duogáš, sámi perspektiivvat ja árvvut, ja dasto áššečuolmmat mat čatnasit álgoálbmogiid ja eará unnitlohkojoavkkuid dutkamii oppalaččat, berrejit leat mielde dutkanoahpus, nugo etihkka ja etihkalaš áššečuolmmat.</p>
<p>Sámi dávviriid máhcaheapmi museain ja čoakkáldagain lea deaŧalaš doaibmabidju luohttámuša huksemii sámiid ja máhttoservodaga gaskka. Prošeakta Bååstede lea okta buorre ovdamearka ođđaset áiggi Sámis, prošeakta mas buot bealit háliidit máhcahit dávviriid sámi museaide, mii maiddái mearkkaša geografalaččat ođđasis lokaliserema.</p>
<p>Deaŧalaš lea maiddái ahte sámi álbmot oažžu geavahit ávdnasiid. Dávvirat, duojit, meavrresgárrit, luođit ja eará jietnabáddeváldimat mat duođaštit giellageavaheami leat máhttoresursan oahpahusas, oahpus ja dutkamis, ja sámi servodagas.</p>
<p>Raporta sámi etnihkalašvuođa geavaheamis dutkandiehtovuođuin ja dearvvašvuođaregistariin sámi dearvvašvuođadutkama guovddážis 2015, čájeha ahte eai gávdno makkárge njuolggadusat álgoálbmogiid dutkamii Norggas dahje Skandinávias muđui.</p>
<p>Norggas leat Nationála dutkanetihkalaš komiteat ráhkadan oppalaš etihkalaš njuolggadusaid ja njuolggadusaid dihto fágasurggiide. Dát bidjet viiddis njuolggadusaid ovttaskas olbmuid vuoigatvuođaide dutkanprošektii searvama oktavuođas, muhto bidjet unnit láidestusaid joavkku oktasaš vuoigatvuođaid sihkkarastimii.</p>
<p>Go guoská etihkalaš njuolggadusaide servodatdiehtaga, humaniora, jussa ja teologiija várás, de válddahuvvo čuoggás 25 eará go dutki iežas kultuvrra dutkan. Čuoggás nannejuvvo earret eará dat ahte dutki nu ollu go vejolaš berre ovttas bargat báikegottiid olbmuiguin, guoskevaš kultuvrra lahtuiguin ja sin ovddasteddjiiguin ja dasto báikkálaš eiseválddiiguin. Seamma berrešii maiddái guoskat sámiide geat dutket sámiid. Čuoggás 47, dutkanbohtosiid máhcahangáibádusas, lea dutkis erenoamáš geatnegasvuohta máhcahit dutkanbohtosiid oasseváldiide, áddehahtti ja dohkálaš vuogi mielde. Olbmobázahusaid dutkama njuolggadusain, čuoggás 4, áiddostahttojuvvo ahte go dutká bázahusaid dahje joavkkuid mat leat vealahuvvon, fuonášuvvon dahje eará láhkai funet gieđahallon  stuorra servodaga dahje stáhtaválddi beales, gáibidit áddejumi, nana várrugasvuođa ja dáhtu gulahallat ja ságastallat, ja dasto ahte muhtun oktavuođain sáhttá dáid joavkkuid vuhtii váldin dagahit ahte prošeakta ii berre čađahuvvot.</p>
<p>Dán oktavuođas fertet dadjat, ahte Sámedikkis 1998 rájes leamaš vuoigatvuohta mearridit sámi oasi badjel dákteriggečoahkádusa hálddašeamis ja dutkamis Oslo universitehtas. Sámediggi oažžu cealkámuša Dákteriggelávdegottis ovdagihtii, Nationála lávdegoddi mii árvvoštallá olbmobázahusaid dutkama. Áššiin máhcaheami ja ođđasis hávdádeami birra álggaha Sámediggi searvvaheaddji proseassa guoskevaš beliiguin ovdal go mearrádusat dahkkojuvvojit.</p>
<p>Dákteriggelávdegoddi ásahuvvui 2008:s mii lei njuolga boađus sámi gáibádusain olbmobázahusaid máhcaheamis. Lávdegotti ásaheapmi lea okta ovdamearka dasa ahte sámi servodaga oainnut guldaluvvojit ja čájeha ahte dain lea relevánsa maiddái olggobealde sámi oktavuođa.</p>
<p>Sámediggi lea ásahan bargojoavkku mii galgá ráhkadit etihkalaš njuolggadusaid sámi humána biologalaš ávdnasiid geavaheapmái ja hálddašeapmái. Dát lea deaŧalaš bargu mii sáhttá bidjat vuođu árvvoštallamii ahte leago dárbu ráhkadit eanet oppalaš etihkalaš njuolggadusaid sámiid ja álgoálbmogiid várás.</p>
<p>Dutkiide leat dat demografalaš dieđut mat gávdnojit sámiid birra deaŧalaččat vuođđoávnnasin go háliidit dutkat sámiid diliid. Sámedikki válgajienastuslohku lea áidna sihkkaris lohkoávnnas gos sámit Norggas leat registrerejuvvon indiviidadásis. Sámediggi geavaha gáržžet jienastuslogu eará ulbmiliidda go válgii, danne go dat rihkošii jienastuslohkui čálihaneavttuid. Sámediggi oaidná ahte sámi beliid lea váttis dutkat almmá luohtehahtti demografalaš ávdnasiid, muhto dát lea hástalussan man oktavuođas máhttoservodat ferte geavahit eará vugiid. Sámediggi lea soahpan ráđđehusain Ođđa álbmotregistrerenlága ektui, mii mearkkaša dan ahte almmolaš registariidda merkejuvvo giella. Dán registreremis livččii ávki dutkamii, ja maiddái sáhtášii addit álbmogii buoret dearvvašvuođa- ja sosiálabálvalusaid.</p>
<p>Mihttomearri:</p>
<list><p type="listitem">Ásahuvvon ja vejolaš ođđa dutkanetihkalaš njuolggadusat doahttaluvvojit sámi dutkamis</p>
</list><p>Strategiijat:</p>
<list><p type="listitem">Sámi dutkama ja humána biologalaš ávdnasiid lávdegotti barggu loahpaheapmi</p>
<p type="listitem">Čielggadit leago dárbu meroštallat sierra dutkanetihkalaš njuolggadusaid sámiid dutkamii dan geažil go sámit lea álgoálbmot</p>
<p type="listitem">Bargat dan ala ahte dutkanoahpus etihkasuorggis lea mielde máhttu dáruiduhttináiggi dutkanhistorjá ja daid váikkuhusaid birra</p>
</list><p>3.5 Sámi perspektiivva heiveheapmi alit oahpus ja dutkamis</p>
<p>Dárbbašuvvojit valljis fágaolbmot geain lea sámi giella-, kultur- ja servodatgelbbolašvuohta eanaš surggiin, sihke priváhta ja almmolaš surggiin. Erenoamáš dárbu lea gielddain mat gullet sámi giellahálddašanguvlui. Sámi álbmogis olggobealde dáid gielddaid lea maiddái vuoigatvuohta ovttaárvosaš bálvalusaide. Dat mearkkaša dan ahte sámi perspektiiva ferte heivehuvvot buot profešuvdnaoahpuide.</p>
<p>Ođđaset dutkan čájeha ahte sámit vásihit eanet vealaheami go majoritehtaálbmot. Okta sivva dasa sáhttá lea dat go váilu oppalaš máhttu sámiid ja sámi diliid birra oppalaččat álbmoga gaskkas.</p>
<p>Sámedikki mielas lea dárbu čađahit dutkanvuđot prošeavtta, man oktavuođas geahčadit buot relevánta alit oahpuid rámma- ja fágaplánaid, ja maiddái evttohit movt sámi perspektiiva buoremusas sáhtášii heivehuvvot.</p>
<p>Norgga dutkanráđis ja dutkanásahusain lea ovddasvástádus sámi perspektiivva heiveheamis dutkamii.</p>
<p>Mihttomearri:</p>
<list><p type="listitem">Sámi perspektiiva lea heivehuvvon buot relevánta oahpuide ja dutkamii</p>
</list><p>Strategiijat:</p>
<list><p type="listitem">Váikkuhit dan ahte čađahuvvo dutkanvuđot prošeakta sámi perspektiivva heiveheamis alit oahpuin</p>
<p type="listitem">Bargat dan ala ahte šaddet konsultašuvnnat Norgga dutkanráđi ja Sámedikki gaskka dalle go ođđa dutkanprográmmat plánejuvvojit</p>
</list><p>4. Ekonomalaš ja hálddahuslaš váikkuhusa</p>
<p>Sámediggedieđáhusa, alit oahpu ja dutkama birra čuovvoleapmi dáhpáhuvvá Sámedikki jahkásaš bušeahtaid bokte. Bušeahtas vuoruhuvvojit áŋgiruššansuorggit mihttomeriiguin, strategiijaiguin ja daidda gullevaš doaibmabijuiguin. Sámediggeráđđi áigu árvvoštallat ráhkadit doaibmaplána dieđáhusa čuovvoleapmái, dahje doaibmaplánaid dieđáhusa osiid várás. Dieđáhusas lea guhkes áiggi perspektiiva, ja lea lunddolaš geahčadit dieđáhusa maŋŋá golbma njeallje jagi ja árvvoštallat leago Sámediggi juksan mihttomeriid mat leat biddjojuvvon dieđáhusas.</p>
<p>Dieđáhusa čuovvoleamis leat ekonomalaš ja hálddahuslaš váikkuhusat. Dieđáhusa mihttomeriid ja strategiijaid geažil lea dárbu ásahit ja bisuhit buori gulahallama iešguđege aktevrraiguin iešguđege dásis alit oahpu ja dutkama siskkabealde. Dasa lassin lea dárbu árjjalaččat geavahit konsultašuvdnašiehtadusa. Dát buktá hástalusaid hálddahuslaš kapasitehtii alit oahpu ja dutkama barggus.</p>
<p>Alit oahpu stipeandaortnet galgá evaluerejuvvot 2016:s. Dat sáhttá maiddái buktit ekonomalaš váikkuhusaid mat sorjet bohtosis ja rávvagiin.</p>
<p>Girjjálašvuođalista</p>
<list><p type="listitem">Komiteaárvalus sámeáššiid čielggadeamis. Nammaduvvon borgemánu 3. b. 1956</p>
<p type="listitem">Sámi etnihkalašvuođa geavaheapmi dutkandiehtovuođuin ja dearvvašvuođaregistariin. Sámi dearvvašvuođadutkama guovddáža raporta cuoŋománnu 2015.</p>
<p type="listitem">Nordlánddadutkan, NF-raporta nr. 7/2012, Sámi giellaiskkadeapmi 2012</p>
<p type="listitem">Sámi allaskuvla, raporta 1/2012 Sámi logut muitalit 5, Kommenterejuvvon sámi statistihkka 2012</p>
<p type="listitem">Sámi allaskuvla, raporta 1/2013 Sámi logut muitalit 6, Kommenterejuvvon sámi statistihkka 2013</p>
<p type="listitem">Sámi allaskuvla, raporta 1/2014 Sámi logut muitalit 7, Kommenterejuvvon sámi statistihkka 2014</p>
<p type="listitem">Sámi allaskuvla, raporta 1/2015 Sámi logut muitalit 8, Kommenterejuvvon sámi statistihkka 2015</p>
<p type="listitem">Fárren gávpogiidda sámi ássan distrivttain – Ovttasbargoraporta NIBR/UiT - Sámi dearvvašvuođadutkama guovddáš, Kjetil Sørlie ja Anna Ragnhild Broderstad 2011</p>
<p type="listitem">Čielggadus sámi dutkama birra, Sámediggi 1996</p>
<p type="listitem">Sámi dutkan. Dutkanráđi čielggadus, skábmamánnu 1998.</p>
<p type="listitem">Guhkes bálgáid mielde – sámi dutkama ja alit oahpu birra. Sámi dutkama ja alit oahpu lávdegoddi. Čielggadus addojuvvon Máhttodepartementii 20.6.2012 (Butenschøn-lávdegoddi)</p>
<p type="listitem">Stuorradiggedieđáhus 18 (2014-2015) – Konsentrasjon for kvalitet Strukturreform i universitets- og høgskolesektoren</p>
<p type="listitem">Stuorradiggedieđáhus 7 (2014-2015) – Langtidsplan for forskning og høyere utdanning 2015-2014</p>
<p type="listitem">Stuorradiggedieđáhus 18 (2012-2013) – Lange linjer – kunnskap gir muligheter</p>
<p type="listitem">Stuorradiggedieđáhus 16 (2010-2011) Nasjonal helse- og omsorgsplan 2011-2015</p>
<p type="listitem">Stuorradiggedieđáhus nr. 30 (2008-2009) - Klima for forskning</p>
<p type="listitem">Stuorradiggedieđáhus nr. 14 (2008) - Internasjonalisering av utdanning</p>
<p type="listitem">Stuorradiggedieđáhus 20 (2004-2005) - Vilje til forskning</p>
<p type="listitem">Stuorradiggedieđáhus nr. 34 (2001-2002) Kvalitetsreformen Om høyere samisk utdanning og forskning</p>
<p type="listitem">NAČ 2015:2 Å høre til – Virkemidler for et trygt psykososialt skolemiljø</p>
<p type="listitem">Sámedikki 2015 bušeahtta</p>
<p type="listitem">Sámediggedieđáhus mánáidgárddiid birra</p>
<p type="listitem">Sámediggedieđáhus sámegiela birra</p>
<p type="listitem">Máhttodepartemeanta, Strategiija 2011-2014, Nasjonal rekrutteringsstrategi for samisk høyere utdanning</p>
<p type="listitem">Bååstede, sámi kulturárbbi máhcaheapmi, Prošeaktaraporta, njukčamánnu 2012</p>
<p type="listitem">Raporta/2-2015 Árbediehto-guovddáš. Evttohus sámi árbediehtoguovddáža ásaheami birra. Raporta, Sámi allaskuvla</p>
</list><p>Liŋkkat</p>
<list><p type="listitem">Aktesne – together:  http://www.sprak.umu.se/forskning/konferenser/aktasne/</p>
<p type="listitem">Committe on the Elimination of Racial Discrimination, CERD rávvagat Norgii, 28.08.2015:  http://tbinternet.ohchr.org/Treaties/CERD/Shared%20Documents/NOR/CERD_C_NOR_CO_21-22_21522_E.pdf</p>
<p type="listitem">Strukturođastus:  https://www.regjeringen.no/no/tema/utdanning/hoyere-utdanning/innsikt/struktur-i-hoyere-utdanning/veien-mot-ny-struktur/id2415316/</p>
<p type="listitem">www.regjeringen.no</p>
<p type="listitem">Norgga dutkanráđđi:  www.nfr.no</p>
<p type="listitem">Norgga dutkanetihkalaš komitea:  www.etikkom.no</p>
<p type="listitem">NOKUT (Nationála orgána oahpuid kvalitehta várás):   www.nokut.no</p>
<p type="listitem">World Indigenous Nations Higher Education Consortium :  www.winhec.org</p>
<p type="listitem">Árktalaš universitehta:  www.uarctic.org</p>
<p type="listitem">Sámi sisaváldinearit:  www.samordnaopptak.no/info/opptak/opptakskvoter/samiske-kvoter.html</p>
<p type="listitem">Giellagas instituhtta:  http://www.oulu.fi/giellagas/</p>
<p type="listitem">Sámi dearvvašvuođadutkama guovddáš:  https://uit.no/om/enhet/forsiden?p_dimension_id=88115</p>
<p type="listitem">SAMINOR: https://uit.no/forskning/forskningsgrupper/gruppe?p_document_id=425187</p>
<p type="listitem">Ruošša dieđaakademiija:  http://bch.kolasc.net.ru/english.htm</p>
<p type="listitem">Repatriasjonsprosjektet Recalling Ancestral Voices, Suopma:  http://www.samimuseum.fi/heritage/english/repatriaatio.html</p>
<p type="listitem">Regionála dutkanfoanddat;  www.regionaleforskningsfond.no</p>
<p type="listitem">Helse Nord: http://www.helse-nord.no/?lang=no_NO</p>
<p type="listitem">SANKS – Samisk nasjonalt kompetansesenter – psykisk helsevern og rus: http://www.finnmarkssykehuset.no/sanks/category10180.html?redirect=urlalias</p>
<p type="listitem">Norgga girku strategiijaplána sámi girkoaeallima várás: http://www.gammel.kirken.no/?event=doLink&amp;famID=110675</p>
</list><p>Ášši meannudeapmi loahpahuvvui 03.03.16 dii.  1  9  .15</p>
<p>Ášši  009/16</p>
<p>Sámedikki dievasčoahkkin</p>
<p>Ášši  002/16</p>
<p>Plána ja finansalávdegoddi</p>
<p>Ovttasbargojulggaštus gaskal Sámedikki ja Oslo suohkana</p>
<p>Ášše  nr.</p>
<p>14/1438</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p>SR</p>
<p>Plána- ja finánsalávdegoddi</p>
<p>29.02. – 01.03.16</p>
<p>PFL</p>
<p>Sámedikki dievasčoahkkin</p>
<p>02. – 04.03.16</p>
<p>DC 09/16</p>
<p>Mildosat</p>
<p>Evttohusat ja mearkkašumit   Sámediggeráđi mearrádusárvalus:  Sámediggi čujuha ovttasbargojulggáštussii, mii lea sohppon gaskkal Sámedikki ja Oslo suohkana dán jagi guovvamánus. Sámediggi lea positiiva sámi áššiid ovttasbargojulggáštussii gaskkal Sámedikki ja Oslo suohkana, ja dohkkeha julggáštusa nu go dás boahtá ovdan.</p>
<p>Plána ja finansalávdegoddi  -  002/16</p>
<p>PFL  - Mearr  ádus  :</p>
<p>Álggahus:</p>
<p>Sámedikki plána- ja finánsalávdegoddi lea meannudan ovttasbargojulggaštusa gaskal Sámedikki ja Oslo suohkana.</p>
<p>Mearkkašumit:</p>
<p>Lávdegotti Ovddádusbellodatlahttu Aud Marthinsen ovddidii čuovvovaš mearkkašumi:</p>
<p>Ovttasbargojulggaštus gaskal Sámedikki ja Oslo suohkana</p>
<p>Ovttasbargojulggaštus doarju lahtu čuoččuhusa ahte stuora ja nana suohkanat nagodit váldit vára sámi gielas, kultuvrras, identitehtas ja historjjás iešheanalaččat. Julggaštus muitala ahte suohkanreforbma hárvvet ja stuorit suohkaniiguin, lea dehálaš nana suohkaniid háhkamii – mat nagodit váldit vára buot ássiid beroštumiin.</p>
<p>Lávdegotti evttohus:</p>
<p>Lávdegottis eai leat eanet mearkkašumit dahje evttohusat ja rávve Sámedikki dahkat čuovvovaš mearrádusa:</p>
<p>Sámediggi doarju muđui Sámediggeráđi mearrádusárvalusa.</p>
<p>Sámedikki dievasčoahkkin  -  009/16</p>
<p>Ášši meannudeapmi álggahuvvui  03.03.16  dii. 19.15   Jienasteapmi   39 áirasis ledje  3  6   čoahkis. Jienasteapmi čađahuvvui čuovvovaš vuogi mielde:</p>
<list><p type="listitem">Plána- ja finánsalávdegotti ráva mearriduvvui ovttajienalaččat</p>
</list><p>Beavdegirjelasáhusat  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Ronny Wilhelmsen, áššejođiheaddji</p>
<p>Anita Persdatter Ravna</p>
<p>Mariann Wollmann Magga</p>
<p>Ellen Kristina Saba</p>
<p>Jørn Are Gaski</p>
<p>Anita Persdatter Ravna</p>
<p>Jørn Are Gaski</p>
<p>Kirsti Guvsám</p>
<p>Jørn Are Gaski</p>
<p>Aud Marthinsen</p>
<p>Jørn Are Gaski</p>
<p>Anita Persdatter Ravna, čoahkkinortnegii</p>
<p>Aud Marthinsen</p>
<p>Kirsti Guvsám</p>
<p>Láilá Susanne Vars</p>
<p>Ellen Kristina Saba</p>
<p>Láilá Susanne Vars</p>
<p>Ellen Kristina Saba</p>
<p>Tor Gunnar Nystad</p>
<p>Toril Bakken Kåven</p>
<p>10</p>
<p>Ellinor Marita Jåma</p>
<p>11</p>
<p>Ann-Mari Thomassen</p>
<p>12</p>
<p>Ronny Wilhelmsen, áššejođiheaddji</p>
<p>DC  - Mearr  ádus  :</p>
<p>Sámediggi čujuha ovttasbargojulggáštussii, mii lea sohppon gaskkal Sámedikki ja Oslo suohkana dán jagi guovvamánus. Sámediggi lea positiiva sámi áššiid ovttasbargojulggáštussii gaskkal Sámedikki ja Oslo suohkana, ja dohkkeha julggáštusa nu go dás boahtá ovdan.  Ášši meannudeapmi loahpahuvvui 03.03.16 dii.  1  9  .  5  5</p>
<p>Ášši  010/16</p>
<p>Sámedikki dievasčoahkkin</p>
<p>Ášši  003/16</p>
<p>Plána ja finansalávdegoddi</p>
<p>Sámedikki lávdegodde- ja dievasčoahkkimat 2017 - čoahkkinplána</p>
<p>Ášše  nr.</p>
<p>14/2223</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Dievasčoahkkinjođihangoddi</p>
<p>01.02.16</p>
<p>DCJ 01/16</p>
<p>Plána- ja finánsalávdegoddi</p>
<p>29.02. – 01.03.16</p>
<p>PFL</p>
<p>Sámedikki dievasčoahkkin</p>
<p>02. – 04.03.16</p>
<p>DC 10/16</p>
<p>Mildosat</p>
<p>Evttohusat ja mearkkašumit   Dievasčoahkkinjođihangotti mearrádusárvalus   Sámediggi mearrida čuovvovaš čoahkkinplána jagi 2017 Sámedikki čoahkkimiid várás.   Sámedikki lávdegodde- ja dievasčoahkkimat vuosttas jahkebeali 2017:  Vahku 10: njukčamánu 6. - 10. b., lávdegodde- ja dievasčoahkkimat. Vahku 19: miessemánu 8. b. – 12. b., lávdegoddečoahkkimat Vahku 22: miessemánu 29. b. – geassemánu 2. b., dievasčoahkkin  Sámedikki lávdegodde- ja dievasčoahkkimat nuppi jahkebeali 2017:  Vahku 40 dahje 41: Ođđa Sámedikki rahpan. Ferte heivehuvvot ođđa stuorradikki rahpamii Vahku 47: skábmamánu 20. - 24. b., lávdegoddečoahkkimat Vahku 49: juovlamánu 4. – 8. b., dievasčoahkkin</p>
<p>Plána ja finansalávdegoddi  -  003/16</p>
<p>PFL  - Mearr  ádus  :</p>
<p>Álggahus:</p>
<p>Sámedikki plána- ja finánsalávdegoddi lea meannudan Sámedikki čoahkkinplána 2017.</p>
<p>Evttohus:</p>
<p>Ovddádusbellodaga Aud Marthinsen ja Nordkalottfolket Toril Bakken Kåven evttohus:</p>
<p>1.evttohus:</p>
<p>Sámediggi mearrida čuovvovaš čoahkkinplána 2017 jahkái:</p>
<p>10. vahkku: njukčamánu 6- 10.b. Lávdegodde- ja dievasčoahkkimat</p>
<p>22. vahkku: miessemánu 29.b.- geassemánu 2.b. Lávdegodde- ja dievasčoahkkimat</p>
<p>40. dahje 41.vahkku: Ođđa sámedikki rahpan</p>
<p>49. vahkku: juovlamánu 4-9. b. Lávdegodde- ja dievasčoahkkimat</p>
<p>Lávdegotti ávžžuhus:</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
<p>Sámediggi doarju muđui čoahkkinjođihangotti mearrádusárvalusa.</p>
<p>Sámedikki dievasčoahkkin  -  010/16</p>
<p>Ášši meannudeapmi álggahuvvui  0  4  .03.16  dii. 09.50.   Jienasteapmi  39 áirasis ledje  37   čoahkis. Jienasteapmi dahkkojuvvui čuovvovaš vuogi mielde:</p>
<list><p type="listitem">Evttohus 1  hilgojuvvui 32 jienain 5 vuostá.</p>
<p type="listitem">Plána-ja finánsalávdegotti árvalus mearriduvvui 35 jienain 2 jiena vuostá.</p>
</list><p>Beavdegirjelasáhus  Dán áššis ii ovddiduvvon beavdegirjelasáhus.  Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>1.</p>
<p>Knut Store, áššejođiheaddji</p>
<p>AudMarthinsen</p>
<p>Marie T. N. Aslaksen</p>
<p>3.</p>
<p>Kirsti Guvsàm</p>
<p>4.</p>
<p>Knut Store</p>
<p>DC  - Mearr  ádus  :</p>
<p>Sámedikki lávdegodde- ja dievasčoahkkimat vuosttas jahkebeali 2017:  Vahku 10: njukčamánu 6. - 10. b., lávdegodde- ja dievasčoahkkimat. Vahku 19: miessemánu 8. b. – 12. b., lávdegoddečoahkkimat Vahku 22: miessemánu 29. b. – geassemánu 2. b., dievasčoahkkin  Sámedikki lávdegodde- ja dievasčoahkkimat nuppi jahkebeali 2017:  Vahku 40 dahje 41: Ođđa Sámedikki rahpan. Ferte heivehuvvot ođđa stuorradikki rahpamii Vahku 47: skábmamánu 20. - 24. b., lávdegoddečoahkkimat Vahku 49: juovlamánu 4. – 8. b., dievasčoahkkin  Ášši meannudeapmi loahpahuvvui 04.03.16 dii. 10.00.</p>
<p>Ášši  011/16</p>
<p>Sámedikki dievasčoahkkin</p>
<p>Ášši  003/16</p>
<p>Ealáhus- ja kulturlávdegoddi</p>
<p>Sámedikki cealkámuš 2016 eanadoallošiehtadallamiidda</p>
<p>Ášše  nr.</p>
<p>15/5837</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p>19.01.16</p>
<p>SR 07/16</p>
<p>Ealáhus- ja kulturlávdegoddi</p>
<p>29.02. – 01.03.16</p>
<p>EKL</p>
<p>Sámedikki dievasčoahkkin</p>
<p>02. – 04.03.16</p>
<p>DC 11/16</p>
<p>Mildosat</p>
<p>Evttohusat ja mearkkašumit   Sámediggeráđi mearrádusárvalus:  Eanadoallu lea deaŧalaš vuođđun barggolašvuhtii, árvoháhkamii, borramušgálvvuid buvttadeapmái ja vuođđun ássamii sámi guovlluin. Eanadoallu lea deaŧalaš maiddái sámi giela ja kulturárbevieruid gaskkusteamis. Sámediggái lea deaŧalaš ahte eanadoalus leat buorit rámmaeavttut doaibmasis ja ahtanuššamii. Ealli gilit dáhkidit buoremusat sámi kultuvrii ja gillii sihkkaris boahtteáiggi. Dáláš doallostruktuvra sihkkarastin ja barggolašvuođa bisuheapmi ealáhusas ja gánnáhahttivuođa buorideapmi leat vealtameahttun deaŧalaččat ealli giliid bisuheapmái. Danne lea Sámediggái deaŧalaš ahte sámi eanadoalu doaibmavuođu nanosmahttojuvvo. Sámedikki guhkes áiggi mihttomearrin lea buoridit barggolašvuođa ja buvttadeami ealáhusas. Sámi guovlluid eanadoalus lea vejolašvuohta ahtanuššat. Muhtun gielddain leat stuorra beldejuvvon eatnamat mat eai geavahuvvo, muhto maid álkidit sáhtášii bidjat fas buvttadit. Dáláš rusttegiin – meieriijain, njuovahagain jna – lea kapasitehta buoridit buvttadeami. Doallologu njiedjan sámi guovlluin addá siva fuolastuvvat. Finnmárkku fylkkas lea doallolohku njiedjan 2005 rájes 2015 rádjai ollu, 414 eanadoallofitnodagas 317 eanadoallofitnodahkii. Njiedjan lea 23 %. Finnmárkui leat vel báhcan birrasii 101 mielkebuvttadeaddji. Romssas lea njiedjan vel eanet, 2005:s ledje 1340 doalu ja 2015:s fas 921 doalu, 31 %. Doallologu njiedjan addá siva fuolastuvvat vel eanet danne go eanadoallobirrasat juo leat unnit go buohtastahttá eanadoaluin riikadásis. Njiedjamis leat fuones váikkuhusat biebmobuvttadeapmái, meieriijaide, njuovahagaide, viidáset nállašuhttin rusttegiidda ja gávpejasaide sámi ássanguovlluin. Eanadoalu eanet njiedjan addá danne hástalusaid sámi ealáhuseallimii ja áitá ealáhusa mearkkašahtti kultur- ja giellaarenan. Sámediggái lea deaŧalaš ahte dat váikkuhangaskaoamit mat dál leat eanadoallošiehtadusas bisuhuvvojit. Eanadoallopolitihkka ferte leat einnostahtti danne go investeremat mat dahkkojuvvot eanadoalus gustojit ollu logijagiid ovddasguvlui. Sámediggi háliida ahte eanadoalloeiseválddit buoridit eanadoalu rámmaeavttuid, ja dieinna lágiin váikkuhit ealli sámi birrasiid ja ealli giliid. Buorre eanadoallopolitihkka lea maiddái buorre guovlopolitihkka sámi guovlluin. Sámediggi ovddida čuovvovaš cealkámuša eanadoallošiehtadallamiidda 2016:s:  1. Eanadoalu buvttadanmihttomearri sámi guovlluin Stuorradikki mihttomearri ahte, nannet eanadoallobuvttadeami riikkas 1 %:in ferte gustot maiddái sámi guovlluid eanadollui. Buvttadeami mihttomearrin ferte leat lasihit suoidnevuđot buvttademiid sámi guovlluin. Eanadoalu árvoháhkama buorideamis leat buorit váikkuhusat searvefitnuide ja ealáhuseallimii ollislaččat. Sámi guovlluid eanadoalu ferte danne sihkkarastit ja buoridit árvoháhkama eanadoalus. 2. Gánnáhahttivuohta Ođđa eanadoallošiehtadusas jahkái 2016 ferte buvttadanlasáhusaid bisuhit nu movt dat dál leat. Vuođđoeaktun eanadoalu bissumii ja ovddideapmái lea ahte gánnáhahttivuohta eanadoalus lea buorre ja ahte dat nagoda gilvalit eará ámmátjoavkkuiguin nu bures go lea vejolaš. Nie ii leat dál dađi bahábut. Dan geažil oaidnit ahte ealáhusas heitet oppa áiggi doaluiguin ja rekrutteren váilu. Jos boandan galggašii leat árjjalaš ja miellagiddevaš álgit, de dat eaktuda ekonomalaš gánnáhahttivuođa. Danne ferte stuorra dienaserohus eanadoalu ja eará ealáhusaid gaskka unniduvvot. Dán jagi eanadoallošiehtadallamiin ferte sadjásašdoarjaga vuoruhit bajás. Dán geažil livččii boanddas álkit oažžut eanet luomu ja friijaáiggi. Dát geasuhivččii nuorra olbmuid ealáhussii ja lea vealtameahttun deaŧalaš nuoraid rekrutteremii boandadillái. Strukturrašonaliseren lea joavdan nu guhkás ahte ollu guovlluin ii leat šat vejolaš lasihit buvttadeami doalu resurssaiguin. Geografiija ja opmodatstruktuvra davvin hehtte dávjá unnimus doaluid lasiheamis buvttadeami. Danne lea riekta addit unnit doaluide eanet buvttadandoarjaga gánnáhahttivuođa sihkkarastimii. Sámedikki mielas lea hui deaŧalaš bisuhit oktasaš fitnuid lávdaeanadoalu dihte. Fitnuin lea vuostáiváldingeatnegasvuohta ja dieinna lágiin sihkkarastet buktagiid jođu ovttaskas dálolaččas. Boanddat ožžot eanet stabiila ja einnostanvejolaš rámmaeavttuid. Oktasaš organiseren dagaha dan ahte boanddat ožžot buoret hatti gálvvuide maid vuvdet. Dat sihkkarastá maiddái seamma hatti seamma kvalitehtas buot buvttadeddjiide beroškeahttá sturrodagas ja gaskkain njuovahagaide ja meieriijaide. Suoidnevuđot buvttadeapmi ferte vuoruhuvvot. Mielkebuvttadeapmi ja sávzadoallu guddet eanadoalu sámi guovlluin. Sávzadoallu ávkkástallá mehciin hui ollu, ja ferte sihkkarastojuvvot buorre ekonomalaš ahtanuššan. Buvttadandoarjja lea vealtameahttun deaŧalaš gánnáhahttivuhtii. Vaikko guovlluin Romssas ja Finnmárkkus lea alit máksomearit go muđui riikkas, de heaittihuvvojit eanet ja eanet doalut. Buorre gánnáhahttivuohta geasuha buorebut eanadollui. Guohtondoarjja ja areála- ja kultureanadatdoarjja ferte vuoruhuvvot. 3. Investeremat Jagi 2024 rájes ii leat šat lohpi doallat hiŋggalnáveha. Romssas leat 48 luovosdoalu 206 mielkedoalu gaskkas. Dat mearkkaša dan ahte 75 % fertejit sirdit hiŋggalnávehis luovosnávehii Romssas gávcci jagi siste. Finnmárkkus lea bealli luovosdoallu. Hoahppu lea rievdadit hiŋggalnávehii luovosnávehin. Dán geažil ferte erenoamážit áŋgiruššat luovosnávehiid huksemiin. Dáláš investerenrámmaiguin ii leat doarvái ruhta rievdadit doalu. Maiddái investerendoarjaga proseantamáksomearri ferte lasihuvvot. Dát guoská erenoamážit nuorra ásaheddjiide geat dávjá eai leat nagodan gártadit alcceset kapitála. Doarjaga máksomeari nuoraide ferte loktet nu ahte dat lea 10 % eanet sámi guovlluin go muđui lea dál. Eanadoallu dárbbaša ođđa gilvvaeatnamiid, ja doarjaga ođđa eatnamiid ráhkadeapmái ja roggamii ferte vuoruhit. 4. Nuoraid rekrutteren Eanadollui davvin ferte sihkkarastit nuoraid rekrutterema. Nuorat geat háliidit eanadollui fertejit oažžut buoret ekonomalaš eavttuid go mat dál leat. Ealáhussii rekrutteremii gáibiduvvojit dasto buorre gelbbolašvuohta ja buorit oahppofálaldagat. Investerenbáhkka nuoraide sáhtášii leat okta vejolašvuohta. Dákkár báhkas sáhtášedje leat nuvttá ásahanmielkeearit, visttit, buvttadanareálat ja  šibihat. 5. Mielkebuvttadeapmi Mielkebuvttadeami hástalussan lea sihkkarastit ahte dietnasat dollet dási gollolassánemiin. Ollu jagiid leamaš nu ahte dienas ii leat lassánan ja danne ferte doarjjamáksomeriid mielkái bajidit ollu. Dietnasa lassáneapmi sáhtášii hehttet eanet mielkedoaluid heaittiheamis. Mielkedolliid gaskamearálaš sturrodat lea sturron juohke jagi. Lassáneapmái lea váldoáššis sivvan dat go eanet láigoeana geavahuvvo. Romssas lea láigoeana lagabui 60 % doalu doaibmavuođus. Dat buktá eahpesihkkaris doaibmadili ja láigodiliid maid ii sáhte einnostit. Gáiccaid dávdasaneren lea čađahuvvon dál maiddái Romssas. Vealtameahttun deaŧalaš lea ahte gáicaealáhus oččošii buoret hatti mielkkis sihkkarastin dihte buori ekonomiija gáicamielkebuvttadusas. 6. Sávzaealáhus Sávzaealáhus dárbbaša ollu areálaid man oktavuođas mehciin ávkkástallan lea leamaš vealtameahttun deaŧalaš ekonomalaš bohtosii. Sámi sávzadoalus leat ollu hástalusat dál. Lassin dasa go dat ii leat nu gánnáhahtti, leat boraspirevahágat stuorra hástalussan sámi sávzadollui. Eanadoallu dárbbaša guhkes áiggi ja einnostanvejolaš doarjjaortnegiid mat sihkkarastet ahte šibihiid sáhttá guođohit meahcis. Villasávzabuvttadeapmi lea maŋimuš jagiid sakka laskan, ja muhtun guovlluin lea ollu áŋgiruššan villasávzzaid viidáseappot nállašuhttimiin. Ollugiidda mearkkaša dát dan ahte máhccat daid sávzanáliide mat “lunddolaččat” gulle sin guvlui. Dát sávzanálli orru heivemin buorebut guovlluide gos lea galbmaset dálkkádat. Villasávzzat mat leat meahcis guohtumin birgejit buorebuččat boraspiriid ektui go dábálaš sávzzat, muhto dain šaddá unnit njuovvandeaddu ealli nammii ja dieinna lágiin šaddá fuonit gánnáhahttivuohta. Guohtoneallidoarjja villasávzzaide ferte loktejuvvot. 7. Dásseárvu</p>
<p>Nissonolbmot eanadoallin leat unnán. Olles riikkas sullii 15 %, Finnmárkkus ja Romssas leat eanebuš. Dásseárvu riggudahttá eanadoalu, ja váikkuha maiddái eanet árvoháhkama doaluin. Eanadoallošiehtadusas ferte ain láhčit diliid nu ahte ealáhus sáhttá rekrutteret eanet nissonolbmuid dollui. 8. Sámedikki doarjjaortnegat ealáhusovddideapmái Ráđđehus heittii addimis 2,0 miljon ru Sámediggái jagi 2015 rájes. Dáid ruđaid ferte ođđasis váldit geavahussii sámi eanadoalu ovddideapmái ja vai sáhttá viidáseappot bargat árktalaš eanadoaluin. Árktalaš eanadoalu buktagiin lea stuorra vejolašvuohta sihke go jurddašit kvalitehta ja árktalaš guovlluid mearkagálvun. Árktalaš dálkkádat lea sihke heittot ja buorre. Buorre lea dat go árktalaš buktagat máistojit buorebut go buktagat mat leat buvttaduvvon máddelis. Dát guoská erenoamážit ruotnasiidda. Ferte láhčit diliid nu ahte árktalaš eanadoalu sáhttá profileret ja márkanfievrridit. Sámedikki ruđat ledje ollu áššiin vealtameahttumat dasa go boanddat válljejedje stuoridit. 9. Sámedikki rolla eanadoallopolitihkas Sámediggi háliida leat deaŧalaš eavttuidbiddji eanadoalu rámmaeavttuid sihkkarastimis ja nannemis sámi guovlluin. Sámedikki mielas lea lunddolaš ahte ođđa stuorradiggedieđáhusa ráhkadeami oktavuođas eanadoalu birra nannejuvvo Sámedikki rolla eanadoallopolitihkas. Dasa gullá maiddái fásta gulahallančoahkkimiid doallan departemeanttain guktii jagis. Sámediggi ferte oažžut viiddiduvvon rollaid iešguđege sámi fágasurggiin. Ráđđehus lea vuolláičállán konsultašuvdnašiehtadusa Sámedikkiin 2005:s, ja dat guoská maiddái doaibmabijuide sámi álbmoga eanadoalu siskkabealde. Sámediggi háliida oažžut vejolašvuođa váikkuhit dan ahte eanadoalu rámmaeavttut sihkkarastojuvvojit ja nannejuvvojit, ja dieinna lágiin čuovvolit min geatnegasvuođaid ealáhusa guovdu, earret eará ovddasvástádusa mii Sámedikkis lea ealli sámi giliid ektui.  Stáhta eanadoallopolitihkka sámiid guovdu ii dávis Sámedikki oidnui álbmotrievttálaš geatnegasvuođaid ektui maid Norga lea váldán badjelasas sámiid ektui go dat lea álgoálbmot. Bealit mat njuolga eai leat šiehtadallanáššit: 10. Boraspiret áitet sávzaealáhusa Stuorra boraspirelohku hehtte positiivvalaš ahtanuššama sávzaealáhusas. Norgga boraspirepolitihkas lea njuolga váikkuhus sávzadoalu ekonomalaš bohtosii. Boraspiresoabahus mearkkaša ahte galget leat sihke guohtoneallit ja boraspiret meahcis. Sámedikki oainnu mielde lea dán mihttomeari váttis čatnat ceavzilis sávzadollui. Boraspirelohku ferte unniduvvot doppe gos dan lea dárbu dahkat eanadoalloberoštumiid geažil. Boraspiriid ferte árjjaleappot jávkadit ja erenoamážit doppe gos nállemihtut leat rasttilduvvon. Dasto oaidná Sámediggi ahte lea dárbu addit báhčinlobiid johtileappot go dál dahkkojuvvo ja ahte vaháteallit jávkaduvvojit johtileappot.</p>
<p>Ealáhus- ja kulturlávdegoddi  -  003/16</p>
<p>EKL  - Mearr  ádus  :</p>
<p>Álggahus</p>
<p>Ealáhus- ja kulturlávdegoddi lea meannudan ášši Sámedikki cealkámuš 2016 eanadoallošiehtadallamiidda ja buktá čuovvovaš cealkámuša:</p>
<p>Mearkkašumit</p>
<p>Mearkkašumit Norgga Sámiid Riikasearvvi lahtuin Mathis Nilsen Eira, Tor Gunnar Nystad ja Nora Marie Bransfjell, Norgga Sámiid Riikasearvvi/ Sámeálbmotbellodaga lahtus Christina Henriksen, Bargiidbellodaga lahtuin Mariann Wollmann Magga, Per Mathis Oskal ja Stein Are Olsen, Johttisápmelaččaid listtu lahtus Per A. Bæhr, Árja lahtus Inger Eline Eriksen, Sámit lulde lahtus Marie Therese N. Aslaksen, Dáloniid listtu lahtus Nils Anders Rasmus, Nordkalottfolket lahtus Kjetil Romsdal ja Ovddádusbellodaga lahtus Arthur Tørfoss:</p>
<p>Riidoeastadeaddji doaibmabijut oktasašguovlluin</p>
<p>Guovlluin gos meahcceareálat geavahuvvojit sihke boazodollui ja eanadollui, lea dehálaš ahte bargu sihkkarastit eanadoalu čađahuvvo ovttasbarggu ja gulahallama bokte boazodoaluin.</p>
<p>Goappašat ealáhusat dárbbašit buriid guohtuneatnamiid iežaset elliide, ja goappašiid ealáhusaide lea ávkkálaš jus sis livččii oktasaš oktavuođabáiki gos gulahallet ja digaštallet oktasaš hástalusaid ja gávdnet oktasaš čovdosiid riidduide ja váttisvuođaide.</p>
<p>Dákkár gulahallanbáiki mielddisbuvttášii eanet ipmárdusa ja doahttaleami eanadoalu ja boazodoalu gaskkas, mii fas nannešii goappašiid ealáhusaid.</p>
<p>Boraspiret áittan guohtunealáhusaide</p>
<p>Menddo alla boraspirelohku lea áittan buohkaide geain leat guohtunealáhusat Jus galgá sáhttit oažžut ekonomalaččat gánnáhahtti guohtunealáhusaid, de ferte Norgga boraspirepolitihkka rievdaduvvot.</p>
<p>Mearkkašupmi Ovddádusbellodagas, Dáloniid listtus ja Nordkalottfolket</p>
<p>Sámedikki cealkámuš eanadoallošiehtadallamiidda</p>
<p>Dát lahtut háliidit ahte Norggas galgá leat girjás šaddo- ja eallihivvodat. Galggašii bisuhuvvot goaskin-, geatke-, albbas- ja guovžamáddodat. Dáid hálddašeapmi galggašii doaimmahuvvot báikkálaččat, doppe gos leat eavttut árvvoštallat diliid, ja danin galggaše vuoruhuvvon boraspireguovllut heaittihuvvot.</p>
<p>Heahtedaguriekti mii dál guoská beatnagiid rohkkáheapmái, berre dasa lassin guoskat maiddái boraspiriide go dat bohtet gilvojuvvon eatnamiidda, ja mat eai mana eret baldimiin. Berre biddjot seamma dulkon vuođđun go ávkkástallá heahtedagurievttis guovžžaid rohkkáheamis nu go eará boraspiriid rohkkáheamis.</p>
<p>Sámediggi áigu bivdit Stuoradikki:</p>
<list><p type="listitem">Heaittihit váldoguovlluid boraspiriid várás</p>
<p type="listitem">Bisuhit báikkálaš hálddašeami meahcceelliin</p>
<p type="listitem">Diktit báikkálaš eiseválddiide ovddasvástádusa boraspirehálddašeamis</p>
<p type="listitem">Várohit ahte rájáidrasttildeaddji boraspiret rehkenastojit mielde Norgga nálleeari mihttomearrái.</p>
<p type="listitem">Várohit ahte addo ollislaš buhtadus eanaeaiggádiidda, ealáhusdoaimmaheddjiide ja earáide geat gillájit stáhta bajit boraspirehálddašeami geažil.</p>
<p type="listitem">Várohit ahte addo earrebivdolohpi guovlluin gos dát ii áitte báikkálaš nálleceavzima.</p>
</list><p>Evttohus  at</p>
<p>Evttohus Bargiidbellodagas, Sámit lulde, Dáloniid listtus ja Nordkalottfolket</p>
<p>1.evttohus</p>
<p>Lassievttohus (maŋimus teakstaoassin)</p>
<p>Eanadoallu sorjá vuolggaheaddji áŋgiruššamis mas rámmaeavttut sihkkarastet gánnáhahttivuođa ja buvttalassáneami dálkkádatláđis doaimma bokte. Uhcit ja uhcit areálat geavahuvvojit buvttadeapmái ja ollu doalut leat heaittihan doaimma. Dán ovdáneami ferte bissehit.</p>
<p>Biergobuvttadeapmi njiedjá issorasat. Jus biergobuvttadeapmi ovdána seamma láhkai, de das leat stuorra váikkuhusat. Dárbu lea investeret visttiid ja áŋgiruššat dainna lágiin ahte eanebut besset biebmat vuoksáid ja doaimmahit sávzadoalu. Norggas lea stuorra šibitbiergováili, seammás go Finnmárkkus njuvvet smávvagálbbiid go álggahangolut leat nu stuorrát.</p>
<p>Eanadoallu lea boahtteáiggeealáhus mas ođasmuvvi resurssat addet bistevaš árvoháhkama. Ollu eanadoallit čájehit ahte árktalaš eanadoalus lea stuorra buvttadeapmi vejolaš. Biebmobuvttadeamis mielkki ja lábbábierggu vuođul lea maid stuorra vejolašvuohta.</p>
<p>Sámediggi oaivvilda ahte dáid doaibmabijuid ferte vuoruhit boahtte šiehtadusas:</p>
<p>-  Guovlluváikkuhangaskaomiid lassáneapmi  -  Stuorát investerenrámmat ođđa doaibmavisttiide  -  Eanet buolvamolsumat  -  Eanet ođđašaddadeapmi  -  Álggahanveahkki investeremiidda vai sáhttá oažžut ávkki vejolašvuođain  -  Čađahit rievdadusaid nu ahte sáhttá váldit atnui ekologalaš buvttadeami ja dálkkádatláđis teknologiija  -  Stuorát ekologalaš mielkeeriid  -  Beaktileappot bivdit boraspiriid guohtuneatnamiin</p>
<p>Lávdegotti evttohus, buohkaid earret Ovddádusbellodaga</p>
<p>2.evttohus</p>
<p>Lasáhus čuoggá 3 vuollái. Investeremat,: Ođđa teakstaoassi maŋŋá 7. cealkaga.  Danne ferte postii mii guoská regionála ovddidanruđaide lasihuvvot ruhta.</p>
<p>Ođđa maŋimuš teakstaoassi čuoggá 3 vuolde. Investeremat.  Sámediggi čujuha ahte geatnegahttojuvvon nuppástusat gáibidit stuorra juolludusaid eanadoallošiehtadusa ja árktalaš eanadoalu bokte. Ferte eastadit ahte geatnegahttojuvvon nuppástusat eai dagat ahte eambbogat guđđet ealáhusaid.</p>
<p>Čuoggá 8 vuolde. Sámedikki doarjjaortnegat ealáhusovddideapmái: Sátnehámi rievdadeapmi nuppi cealkagis kapihttala vuolde  Dáid ruđaid ferte ođđasis váldit geavahussii ja seammás lasihit ovddidan dihte árktalaš eanadoalu oassin davviguovloáŋgiruššamis.</p>
<p>Čuoggá 8 vuolde. Sámedikki doarjjaortnegat ealáhusovddideapmái: Sátnehámi rievdadeapmi guđát cealkagis:  Dát guoská erenoamážit ruotnasiidda ja lábbábirgui.</p>
<p>Čuoggá 10 vuolde. Boraspiret áitet sávzaealáhusa:  Nubbi cealkka vuosttaš teakstaoasis rievdaduvvo leat ná: Nationála boraspirepolitihkas lea njuolga váikkuhus sávzadoalu ekonomalaš bohtosii.</p>
<p>Goalmmát cealkka nuppi teakstaoasis rievdaduvvo leat ná:  Beavttálmahttin dihte boraspiriid njeaidima ferte boraspirehálddašanguovlluid rievdadit ja geahpedit. Sámediggi oaidná maiddái ahte lea dárbu lasihit boraspiriid njeaidineriid. Dán bargui ferte báikkálaš árbevirolaš máhtu geavahit ja atnit dan resursan. Sámediggi oaivvilda ahte lea dárbu ásahit ohcanvuđot doarjjaortnega boanddaide, geat gillájit dainna go leat vaháguhtti eallit guohtonguovlluin. Dasto ferte vaháguhtti elliide oažžut johtileappot njeaidinlobiid dáláš ektui ja dat njeidojuvvot johtileappot.</p>
<p>Evttohus Bargiidbellodagas, Nordkalottfolket, Árja, Sámit lulde ja Dáloniid listtus</p>
<p>3.evttohus</p>
<p>Ođđa teakstaoassi 3, Álggahus:  Davvi-Norgga eanadoallu lea mihtilmas guovlluealáhus. Dat lea sakka áitojuvvon dan geažil go dálá eanadoallopolitihkkan lea vuoruhit stuorra ja gollobeaktilis doaluid Norggas. Davviguovlluin eai leat dálkkádatdilit ja šaddadanáigodaga guhkkodat dakkár ahte sáhttá šaddadit nu beaktilit go máddin.</p>
<p>Lasáhus 1. čuoggái: Buvttadanmihttomearri  Eanadoallu Norggas lea árbevirolaččat bálkkašan stuorra mielkelihterlogu ja biergokilologu. Eanadoallopolitihkka davvin ferte rievdaduvvot nu ahte dat movttiidahttá ekonomalaččat vai meahcceguohtun lassána nu ollu go vejolaš, vai biergokvalitehta šaddá buorre ja vai mis lea buorre elliidčálgu. Ferte vuoruhit báikkálaččat šaddaduvvon roavvafuođđara ovddabeallái fápmofuođđara. Lunddolaš šaddadeapmi ja veahkamuhkki berrešii vuolggahit eanet ekonomalaš doarjaga go veahkadukta. Das boađášii dakkár eanadoallu mii ávkkástallá buorebut min luondduvuđot resurssaiguin, ja dakkár árktalaš eanadoallu mii lea áidnalunddot ja ceavzil.</p>
<p>Lasáhus 10. čuoggái. Boraspiret  Áššemeannudeami boraspiriid heahtebáhčima oktavuođas ferte vuoruhit. Lobiid báhčit boraspiriid ferte addit joatkevaččat ja dakkaviđe, ja dalle go lea heahtedárbu.</p>
<p>Ođđa 11. čuokkis: Riidoeastadeaddji doaibmabijut  Dain guovlluide gos sihke boazodoallu, meahcceealáhusat ja eanadoallu geavahit meahcceareálaid, livččii hui deaŧalaš ahte ásahuvvošii deaivvadanarena/deaivvadansadji mii sáhtášii váikkuhit:</p>
<list><p type="listitem">Gávdnat buriid riidoeastadeaddji doaibmabijuid</p>
<p type="listitem">Buorebut oahpásmuvvat earáid hástalusaide ja ealáhusaide.</p>
<p type="listitem">Ráhkadit oktasaš máŋggadoaimmatplánaid main ealáhusat geavahit seamma areálaid.</p>
<p type="listitem">Oktasaš infrastruktuvrra, áiddiid jna.</p>
</list><p>Ođđa 12. čuokkis: Árktalaš eanadoallu  Sámi guovlluid eanadoalu mihtilmasvuohta lea smávva eanadoalloovttadagat, áinnas doaimmahuvvon lotnolasat eará ealáhusaiguin. Lea dárbu nannosit áŋgiruššat árvoháhkamiin Árktalaš eanadoalus. Árktalaš eanadoalu mihtilmasvuohtan lea oanehis šaddanáigodat ja stuorra dálkkádatlaš molsašumit, mii addá eanadoallobuktagiidda áidnalunddot kvalitehta ja smáhka. Árktalaš eanadoalu ferte doarjut nu ahte dat šaddá dakkár mearkagálvun maid dovdet miehtá riikka. Viidáseappot ferte davviguovlluid boanddat hástalit ávkkástallat báikkálaš guohtunresurssaiguin buorebut go dál. Dat ovddidivččii buoret elliidčálggu lassin dasa ahte dat lea mielde váikkuheamen lunddolaš šaddadeapmái.</p>
<p>Ovddádusbellodaga evttohus</p>
<p>4.   evttohus</p>
<p>Sámedikki cealkámuš 2016 eanadoallošiehtadallamiidda ( boahtá sámediggeráđi evttohusa sadjái)</p>
<p>Eanadoallošiehtadallamiid ortnet lea bistán 1950-logu rájes.</p>
<p>Eanadoallošiehtadus regulere earret eará</p>
<list><p type="listitem">Mihttohatti vuođđobuktagiin nu go gortnis, mielkkis, monis ja spiinni ja lábbá bierggus</p>
<p type="listitem">Guovlojuohkima buvttadandoarjagis</p>
<p type="listitem">Boanddaid sisaboađu</p>
<p type="listitem">Ja buvttadanmihttomeriid</p>
</list><p>Juovlamánu 2.b.2011 ovdanbuktojuvvui ođđa stuoradiggedieđáhus eanadoalu birra.</p>
<p>Dalle lei gollan lahka logi jagi dan rájes go ovddit dieđáhus eanadoallopolitihka birra meannuduvvui. Ja dán áigodagas leat stuora rievdadeamit leamaš Norgga eanadoalus.</p>
<p>Juohke jagi heaittihuvvojit lahka 1.000 eanadoalu (meastta guokte-golbma juohke beaivvi), ja badjel  36.000 eanadoallobáikki čužžot guorosin.</p>
<p>Veahá badjelaš 44.000 eanadoalu ohce buvttadandoarjaga 2011:s; 2015; lei dát lohku vuoliduvvon badjelaš 41.000 ohcamii. Muhto leat dušše 13-14 proseanta dáin mat duođas doaimmahit eanadoalu ollesáiggis, 2/3 oassi vižžet váldodietnasa olggobealde ealáhusa.</p>
<p>Dát addá dakkár gova ahte mii Norggas buvttadit biepmu astoáiggedoaimmaheami bokte.</p>
<p>Mis lea dál dakkár vuogádat mii sihkkarastá midjiide iešbirgenoasi sullii 41-44 proseanta vuođđoávdnasiin Norgga eanadoalus mas eana lea vuođđun. Ja dat seammás go mii juolludit badjel 18 miljárdda jahkásaččat eanadollui. Sullii 61% boandda jahkesisaboađus lea almmolaš juolludeapmi.</p>
<p>Mii ribahit dál olbmuid gávppašit Ruoŧas sullii 11 miljárdda ovddas jahkásaččat, SSB dieđuid mielde, mas sullii ½ lea biebmogálvu. Dát čuohcá earenoamážit eanadoallo- ja biebmoindustriijii Østlánddas.</p>
<p>Sámedikki mielas dálá eanadoallopolitihkka lea badjelmeare gárvvis dahkat rievdadusaid ja áigu buoremus lági mielde bidjat návccaid láhčit dili nu ahte son guhte háliida doaimmahit ealáhusa eanadoalus ollesáiggedoaimma bokte, galgá oažžut buoremus rámmaeavttuid nagodit dan.</p>
<p>Sámedikki mielas ferte deháleamos leat láhčit dili gánnáhahttivuhtii eanadoalus ja baicca unnidit beroštumi guovlopolitihkalaš ákkaide, sihkkarastindihte ahte olbmot orrot miehtá guovlluid.</p>
<p>Sámediggi oaivvilda ahte jus dáid mihtuid galgá olahit, de ferte ođđasit reguleret eanadoalu sihkkarastindihte ealáhusdoaimmaheddjiide duohta ja juridihkalaš ráđđema iežas eatnamiid badjel, ja sihkkut eret gáržžidemiid buvttadeamis maid dálá earremearri mielddisbuktá.</p>
<p>Jus mis Norggas galgá leat eanadoallu mii lea gánnáhahtti ja mii sáhttá gilvalit min ránnjáriikkaiguin, de ferte eanadoallopolitihkka rievdaduvvot olu ja dat ferte dáhpáhuvvat dál.</p>
<p>Dáinna duogážiin evttoha Sámediggi čuovvovaš mearkkašumiid 2016 eanadoallošiehtadallamiidda:</p>
<list><p type="listitem">Rievdadit áigodatvuogádaga nu ahte eanadoallošiehtadus čuovvu kaleanddarjagi, ja ahte šiehtadallamat bohtet mielde oassin bušeahttaproseassas.</p>
<p type="listitem">Ovddidit evttohusa dárbbašlaš láhkarievdadeapmái nu ahte orrun- ja doaimmahangáibádus ja haddereguleren heaittihuvvo eanadoalloeatnamiin.</p>
<p type="listitem">Rievdadit eanalága mearrádusaid juohkingildosa birra.</p>
<p type="listitem">Viiddidit vejolašvuođa válljet vuogádatmálle eanadoalus (eanadoallu ja vuovdedoallu) mii guoská doaimmaheapmái.</p>
<p type="listitem">Rievdadit buvttadandoarjaga sisdoalu omiid várás nu ahte dálá dásseheiveheapmi rievdaduvvo seamma meari buvttadandoarjagii juohke ealli ovddas.</p>
<p type="listitem">Rievdadit njuolggadusaid searvedoaluide, nu ahte šaddet eanet válljenvejolašvuođat ja ahte šaddá buoret vejolašvuohta máŋggabealat ja girjás doallostruktuvrii.</p>
<p type="listitem">Heaittihit geográfalaš ráddjemiid ja oassálastiid logu geat sáhttet searvat searvedoaluide.</p>
<p type="listitem">Heaittihit earremeari buvttadeamis.</p>
<p type="listitem">Addit lobi čájehallangávppašeapmái ja guossoheapmái go fitnet guossit buvttadanbáikkiin dahje dakkár báikkis mii dakkárii gullá.</p>
<p type="listitem">Váikkuhit lassáneami barggus ovddidit oavdo- ja earenoamášbuktagiid buvttadeapmái eanadoalus ja daid vuovdaleapmái.</p>
<p type="listitem">Eanet áŋgiruššama bioenergiijii eanadoalus</p>
</list><p>Sámediggi háliida ahte Norggas galgá leat girjás šaddo- ja eallihivvodat. Galggašii bisuhuvvot goaskin-, geatke-, albbas- ja guovžamáddodat. Dáid hálddašeapmi galggašii doaimmahuvvot báikkálaččat, doppe gos leat eavttut árvvoštallat diliid, ja danin galggaše vuoruhuvvon boraspireguovllut heaittihuvvot.</p>
<p>Heahtedaguriekti mii dál guoská beatnagiid rohkkáheapmái, berre dasa lassin guoskat maiddái boraspiriide go dat bohtet gilvojuvvon eatnamiidda, ja mat eai mana eret baldimiin. Berre biddjot  seamma dulkon vuođđun go ávkkástallá heahtedagurievttis guovžžaid rohkkáheamis nu go eará boraspiriid rohkkáheamis</p>
<p>Sámediggi áigu bivdit Stuoradikki:</p>
<list><p type="listitem">Heaittihit váldoguovlluid boraspiriid várás</p>
<p type="listitem">Bisuhit báikkálaš hálddašeami meahcceelliin</p>
<p type="listitem">Diktit báikkálaš eiseválddiide ovddasvástádusa boraspirehálddašeamis</p>
<p type="listitem">Várohit ahte rájáidrasttildeaddji boraspiret rehkenastojit mielde Norgga nálleeari mihttomearrái.</p>
<p type="listitem">Várohit ahte addo ollislaš buhtadus eanaeaiggádiidda, ealáhusdoaimmaheddjiide ja earáide geat gillájit stáhta bajit boraspirehálddašeami geažil.</p>
<p type="listitem">Várohit ahte addo earrebivdolohpi guovlluin gos dát ii áitte báikkálaš nálleceavzima.</p>
</list><p>Lávdegotti ávžžuhus:</p>
<p>Lávdegottis eai leat eanet mearkkašumit dahje evttohusat ja ávžžuha Sámedikki mearridit čuovvovaččat:</p>
<p>Sámediggi doarju muđui  s  ámediggeráđi mearrádusárvalusa.</p>
<p>Sámedikki dievasčoahkkin  -  011/16</p>
<p>Ášši meannudeapmi álggahuvvui  0  4  .03.16  dii. 10.30.   Jienasteapmi  39 áirasis ledje  36   čoahkis. Jienasteapmi dahkkojuvvui čuovvovaš vuogi mielde:</p>
<list><p type="listitem">Evttohus 4 hilgojuvvui  34  jienain  2  jiena vuostá</p>
<p type="listitem">Evttohus 1 mearriduvvui 34 jienain 2 jiena vuostá</p>
<p type="listitem">Evttohus 3 mearriduvvui 34 jienain 2 jiena vuostá</p>
<p type="listitem">Evttohus  2  mearriduvvui  34  jienain  2  jiena vuost  á.</p>
<p type="listitem">Ealáhus- ja kulturlávdegotti ráva mearriduvvui 34 jienain 2 jiena vuostá</p>
</list><p>Beavdegirjelasáhus   Nordkalottfolket Kjetil Romsdal  bokte  ovddid  ii čuovvovaš  beavdegirjelasáhus  a:   Lávdegotti evttohusa 2 leat ovddidan NSR, NSR/Sáb, Bargiidbellodat, Johttisámiid lista, Árja, Sámit lulde, Dáloniid lista ja Nordkalottfolket.</p>
<p>Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>1.</p>
<p>Kjetil Romsdal, áššejođiheaddji</p>
<p>Ellen Kristina Saba</p>
<p>Kirsti Guvsàm</p>
<p>Kjetil Romsdal</p>
<p>2.</p>
<p>Arthur Johan Tørfoss</p>
<p>Ellen Kristina Saba</p>
<p>Kjetil Romsdal, čoahkkinortnegii</p>
<p>Kirsti Guvsàm, čoahkkinortnegii</p>
<p>3.</p>
<p>Stein Are Olsen</p>
<p>4.</p>
<p>Inger Eline Eriksen</p>
<p>Mariann Wollmann Magga</p>
<p>Inger Eline Eriksen</p>
<p>5.</p>
<p>Nora Marie Bransfjell</p>
<p>6.</p>
<p>Lars Filip Paulsen</p>
<p>Kirsti Guvsàm</p>
<p>Lars Filip Paulsen</p>
<p>7.</p>
<p>Silje Karine Muotka</p>
<p>Ellen Kristina Saba</p>
<p>Arthur Johan Tørfoss</p>
<p>Mariann Wollmann Magga</p>
<p>Silje Karine Muotka</p>
<p>8.</p>
<p>Mathis Nilsen Eira</p>
<p>9.</p>
<p>Vibeke Larsen</p>
<p>Kjetil Romsdal</p>
<p>Vibeke Larsen</p>
<p>Kjetil Romsdal, čoahkkinortnegii</p>
<p>10</p>
<p>Per A. Bæhr</p>
<p>Ellen Kristina Saba</p>
<p>11</p>
<p>Mariann Wollmann Magga</p>
<p>12</p>
<p>Inger Eline Eiksen</p>
<p>13</p>
<p>Kirsti Guvsàm</p>
<p>Mariann Wollmann Magga</p>
<p>Kirsti Guvsàm</p>
<p>14</p>
<p>Hartvik Hansen</p>
<p>15</p>
<p>Kjetil Romsdal, áššejođiheaddji</p>
<p>DC  - Mearr  ádus  :</p>
<p>Eanadoallu lea deaŧalaš vuođđun barggolašvuhtii, árvoháhkamii, borramušgálvvuid buvttadeapmái ja vuođđun ássamii sámi guovlluin. Eanadoallu lea deaŧalaš maiddái sámi giela ja kulturárbevieruid gaskkusteamis. Sámediggái lea deaŧalaš ahte eanadoalus leat buorit rámmaeavttut doaibmasis ja ahtanuššamii.  Ealli gilit dáhkidit buoremusat sámi kultuvrii ja gillii sihkkaris boahtteáiggi. Dáláš doallostruktuvra sihkkarastin ja barggolašvuođa bisuheapmi ealáhusas ja gánnáhahttivuođa buorideapmi leat vealtameahttun deaŧalaččat ealli giliid bisuheapmái. Danne lea Sámediggái deaŧalaš ahte sámi eanadoalu doaibmavuođu nanosmahttojuvvo. Sámedikki guhkes áiggi mihttomearrin lea buoridit barggolašvuođa ja buvttadeami ealáhusas.</p>
<p>Davvi-Norgga eanadoallu lea mihtilmas guovlluealáhus. Dat lea sakka áitojuvvon dan geažil go dálá eanadoallopolitihkkan lea vuoruhit stuorra ja gollobeaktilis doaluid Norggas. Davviguovlluin eai leat dálkkádatdilit ja šaddadanáigodaga guhkkodat dakkár ahte sáhttá šaddadit nu beaktilit go máddin.</p>
<p>Sámi guovlluid eanadoalus lea vejolašvuohta ahtanuššat. Muhtun gielddain leat stuorra beldejuvvon eatnamat mat eai geavahuvvo, muhto maid álkidit sáhtášii bidjat fas buvttadit. Dáláš rusttegiin – meieriijain, njuovahagain jna – lea kapasitehta buoridit buvttadeami. Doallologu njiedjan sámi guovlluin addá siva fuolastuvvat. Finnmárkku fylkkas lea doallolohku njiedjan 2005 rájes 2015 rádjai ollu, 414 eanadoallofitnodagas 317 eanadoallofitnodahkii. Njiedjan lea 23 %. Finnmárkui leat vel báhcan birrasii 101 mielkebuvttadeaddji. Romssas lea njiedjan vel eanet, 2005:s ledje 1340 doalu ja 2015:s fas 921 doalu, 31 %. Doallologu njiedjan addá siva fuolastuvvat vel eanet danne go eanadoallobirrasat juo leat unnit go buohtastahttá eanadoaluin riikadásis. Njiedjamis leat fuones váikkuhusat biebmobuvttadeapmái, meieriijaide, njuovahagaide, viidáset nállašuhttin rusttegiidda ja gávpejasaide sámi ássanguovlluin. Eanadoalu eanet njiedjan addá danne hástalusaid sámi ealáhuseallimii ja áitá ealáhusa mearkkašahtti kultur- ja giellaarenan. Sámediggái lea deaŧalaš ahte dat váikkuhangaskaoamit mat dál leat eanadoallošiehtadusas bisuhuvvojit. Eanadoallopolitihkka ferte leat einnostahtti danne go investeremat mat dahkkojuvvot eanadoalus gustojit ollu logijagiid ovddasguvlui. Sámediggi háliida ahte eanadoalloeiseválddit buoridit eanadoalu rámmaeavttuid, ja dieinna lágiin váikkuhit ealli sámi birrasiid ja ealli giliid. Buorre eanadoallopolitihkka lea maiddái buorre guovlopolitihkka sámi guovlluin.  Sámediggi ovddida čuovvovaš cealkámuša eanadoallošiehtadallamiidda 2016:s: 1. Eanadoalu buvttadanmihttomearri sámi guovlluin Stuorradikki mihttomearri ahte, nannet eanadoallobuvttadeami riikkas 1 %:in ferte gustot maiddái sámi guovlluid eanadollui. Buvttadeami mihttomearrin ferte leat lasihit suoidnevuđot buvttademiid sámi guovlluin. Eanadoalu árvoháhkama buorideamis leat buorit váikkuhusat searvefitnuide ja ealáhuseallimii ollislaččat. Sámi guovlluid eanadoalu ferte danne sihkkarastit ja buoridit árvoháhkama eanadoalus. Eanadoallu Norggas lea árbevirolaččat bálkkašan stuorra mielkelihterlogu ja biergokilologu. Eanadoallopolitihkka davvin ferte rievdaduvvot nu ahte dat movttiidahttá ekonomalaččat vai meahcceguohtun lassána nu ollu go vejolaš, vai biergokvalitehta šaddá buorre ja vai mis lea buorre elliidčálgu. Ferte vuoruhit báikkálaččat šaddaduvvon roavvafuođđara ovddabeallái fápmofuođđara. Lunddolaš šaddadeapmi ja veahkamuhkki berrešii vuolggahit eanet ekonomalaš doarjaga go veahkadukta. Das boađášii dakkár eanadoallu mii ávkkástallá buorebut min luondduvuđot resurssaiguin, ja dakkár árktalaš eanadoallu mii lea áidnalunddot ja ceavzil.</p>
<p>2. Gánnáhahttivuohta Ođđa eanadoallošiehtadusas jahkái 2016 ferte buvttadanlasáhusaid bisuhit nu movt dat dál leat. Vuođđoeaktun eanadoalu bissumii ja ovddideapmái lea ahte gánnáhahttivuohta eanadoalus lea buorre ja ahte dat nagoda gilvalit eará ámmátjoavkkuiguin nu bures go lea vejolaš. Nie ii leat dál dađi bahábut. Dan geažil oaidnit ahte ealáhusas heitet oppa áiggi doaluiguin ja rekrutteren váilu. Jos boandan galggašii leat árjjalaš ja miellagiddevaš álgit, de dat eaktuda ekonomalaš gánnáhahttivuođa. Danne ferte stuorra dienaserohus eanadoalu ja eará ealáhusaid gaskka unniduvvot. Dán jagi eanadoallošiehtadallamiin ferte sadjásašdoarjaga vuoruhit bajás. Dán geažil livččii boanddas álkit oažžut eanet luomu ja friijaáiggi. Dát geasuhivččii nuorra olbmuid ealáhussii ja lea vealtameahttun deaŧalaš nuoraid rekrutteremii boandadillái. Strukturrašonaliseren lea joavdan nu guhkás ahte ollu guovlluin ii leat šat vejolaš lasihit buvttadeami doalu resurssaiguin. Geografiija ja opmodatstruktuvra davvin hehtte dávjá unnimus doaluid lasiheamis buvttadeami. Danne lea riekta addit unnit doaluide eanet buvttadandoarjaga gánnáhahttivuođa sihkkarastimii. Sámedikki mielas lea hui deaŧalaš bisuhit oktasaš fitnuid lávdaeanadoalu dihte. Fitnuin lea vuostáiváldingeatnegasvuohta ja dieinna lágiin sihkkarastet buktagiid jođu ovttaskas dálolaččas. Boanddat ožžot eanet stabiila ja einnostanvejolaš rámmaeavttuid. Oktasaš organiseren dagaha dan ahte boanddat ožžot buoret hatti gálvvuide maid vuvdet. Dat sihkkarastá maiddái seamma hatti seamma kvalitehtas buot buvttadeddjiide beroškeahttá sturrodagas ja gaskkain njuovahagaide ja meieriijaide. Suoidnevuđot buvttadeapmi ferte vuoruhuvvot. Mielkebuvttadeapmi ja sávzadoallu guddet eanadoalu sámi guovlluin. Sávzadoallu ávkkástallá mehciin hui ollu, ja ferte sihkkarastojuvvot buorre ekonomalaš ahtanuššan. Buvttadandoarjja lea vealtameahttun deaŧalaš gánnáhahttivuhtii. Vaikko guovlluin Romssas ja Finnmárkkus lea alit máksomearit go muđui riikkas, de heaittihuvvojit eanet ja eanet doalut. Buorre gánnáhahttivuohta geasuha buorebut eanadollui. Guohtondoarjja ja areála- ja kultureanadatdoarjja ferte vuoruhuvvot. 3. Investeremat Jagi 2024 rájes ii leat šat lohpi doallat hiŋggalnáveha. Romssas leat 48 luovosdoalu 206 mielkedoalu gaskkas. Dat mearkkaša dan ahte 75 % fertejit sirdit hiŋggalnávehis luovosnávehii Romssas gávcci jagi siste. Finnmárkkus lea bealli luovosdoallu. Hoahppu lea rievdadit hiŋggalnávehii luovosnávehin. Dán geažil ferte erenoamážit áŋgiruššat luovosnávehiid huksemiin. Dáláš investerenrámmaiguin ii leat doarvái ruhta rievdadit doalu. Danne ferte postii mii guosk  á regionála ovddidanruđaide lasihuvvot ruhta.  Maiddái investerendoarjaga proseantamáksomearri ferte lasihuvvot. Dát guoská erenoamážit nuorra ásaheddjiide geat dávjá eai leat nagodan gártadit alcceset kapitála. Doarjaga máksomeari nuoraide ferte loktet nu ahte dat lea 10 % eanet sámi guovlluin go muđui lea dál. Sámediggi čujuha ahte geatnegahttojuvvon nuppástusat gáibidit stuorra juolludusaid  eanadoallošiehtadusa ja árktalaš eanadoalu bokte. Ferte eastadit ahte geatnegahttojuvvon nuppástusat eai dagat ahte eambbogat guđđet ealáhusaid.</p>
<p>Eanadoallu dárbbaša ođđa gilvvaeatnamiid, ja doarjaga ođđa eatnamiid ráhkadeapmái ja roggamii ferte vuoruhit. 4. Nuoraid rekrutteren Eanadollui davvin ferte sihkkarastit nuoraid rekrutterema. Nuorat geat háliidit eanadollui fertejit oažžut buoret ekonomalaš eavttuid go mat dál leat. Ealáhussii rekrutteremii gáibiduvvojit dasto buorre gelbbolašvuohta ja buorit oahppofálaldagat. Investerenbáhkka nuoraide sáhtášii leat okta vejolašvuohta. Dákkár báhkas sáhtášedje leat nuvttá ásahanmielkeearit, visttit, buvttadanareálat ja šibihat. 5. Mielkebuvttadeapmi Mielkebuvttadeami hástalussan lea sihkkarastit ahte dietnasat dollet dási gollolassánemiin. Ollu jagiid leamaš nu ahte dienas ii leat lassánan ja danne ferte doarjjamáksomeriid mielkái bajidit ollu. Dietnasa lassáneapmi sáhtášii hehttet eanet mielkedoaluid heaittiheamis. Mielkedolliid gaskamearálaš sturrodat lea sturron juohke jagi. Lassáneapmái lea váldoáššis sivvan dat go eanet láigoeana geavahuvvo. Romssas lea láigoeana lagabui 60 % doalu doaibmavuođus. Dat buktá eahpesihkkaris doaibmadili ja láigodiliid maid ii sáhte einnostit. Gáiccaid dávdasaneren lea čađahuvvon dál maiddái Romssas. Vealtameahttun deaŧalaš lea ahte gáicaealáhus oččošii buoret hatti mielkkis sihkkarastin dihte buori ekonomiija gáicamielkebuvttadusas. 6. Sávzaealáhus Sávzaealáhus dárbbaša ollu areálaid man oktavuođas mehciin ávkkástallan lea leamaš vealtameahttun deaŧalaš ekonomalaš bohtosii. Sámi sávzadoalus leat ollu hástalusat dál. Lassin dasa go dat ii leat nu gánnáhahtti, leat boraspirevahágat stuorra hástalussan sámi sávzadollui. Eanadoallu dárbbaša guhkes áiggi ja einnostanvejolaš doarjjaortnegiid mat sihkkarastet ahte šibihiid sáhttá guođohit meahcis. Villasávzabuvttadeapmi lea maŋimuš jagiid sakka laskan, ja muhtun guovlluin lea ollu áŋgiruššan villasávzzaid viidáseappot nállašuhttimiin. Ollugiidda mearkkaša dát dan ahte máhccat daid sávzanáliide mat “lunddolaččat” gulle sin guvlui. Dát sávzanálli orru heivemin buorebut guovlluide gos lea galbmaset dálkkádat. Villasávzzat mat leat meahcis guohtumin birgejit buorebuččat boraspiriid ektui go dábálaš sávzzat, muhto dain šaddá unnit njuovvandeaddu ealli nammii ja dieinna lágiin šaddá fuonit gánnáhahttivuohta. Guohtoneallidoarjja villasávzzaide ferte loktejuvvot. 7. Dásseárvu  N  issonolbmot eanadoallin leat unnán. Olles riikkas sullii 15 %, Finnmárkkus ja Romssas leat eanebuš. Dásseárvu riggudahttá eanadoalu, ja váikkuha maiddái eanet árvoháhkama doaluin. Eanadoallošiehtadusas ferte ain láhčit diliid nu ahte ealáhus sáhttá rekrutteret eanet nissonolbmuid dollui. 8. Sámedikki doarjjaortnegat ealáhusovddideapmái Ráđđehus heittii addimis 2,0 miljon ru Sámediggái jagi 2015 rájes. Dáid ruđaid ferte ođđasis váldit geavahussii  ja seammás lasihit ovddidan dihte árktalaš eanadoalu oassin davviguovloáŋgiruššamis  . Árktalaš eanadoalu buktagiin lea stuorra vejolašvuohta sihke go jurddašit kvalitehta ja árktalaš guovlluid mearkagálvun. Árktalaš dálkkádat lea sihke heittot ja buorre. Buorre lea dat go árktalaš buktagat máistojit buorebut go buktagat mat leat buvttaduvvon máddelis. Dát guoská erenoamážit ruotnasiidda  ja lábbábirgui  . Ferte láhčit diliid nu ahte árktalaš eanadoalu sáhttá profileret ja márkanfievrridit. Sámedikki ruđat ledje ollu áššiin vealtameahttumat dasa go boanddat válljejedje stuoridit.  9. Sámedikki rolla eanadoallopolitihkas Sámediggi háliida leat deaŧalaš eavttuidbiddji eanadoalu rámmaeavttuid sihkkarastimis ja nannemis sámi guovlluin. Sámedikki mielas lea lunddolaš ahte ođđa stuorradiggedieđáhusa ráhkadeami oktavuođas eanadoalu birra nannejuvvo Sámedikki rolla eanadoallopolitihkas. Dasa gullá maiddái fásta gulahallančoahkkimiid doallan departemeanttain guktii jagis. Sámediggi ferte oažžut viiddiduvvon rollaid iešguđege sámi fágasurggiin. Ráđđehus lea vuolláičállán konsultašuvdnašiehtadusa Sámedikkiin 2005:s, ja dat guoská maiddái doaibmabijuide sámi álbmoga eanadoalu siskkabealde. Sámediggi háliida oažžut vejolašvuođa váikkuhit dan ahte eanadoalu rámmaeavttut sihkkarastojuvvojit ja nannejuvvojit, ja dieinna lágiin čuovvolit min geatnegasvuođaid ealáhusa guovdu, earret eará ovddasvástádusa mii Sámedikkis lea ealli sámi giliid ektui. Stáhta eanadoallopolitihkka sámiid guovdu ii dávis Sámedikki oidnui álbmotrievttálaš geatnegasvuođaid ektui maid Norga lea váldán badjelasas sámiid ektui go dat lea álgoálbmot. Bealit mat njuolga eai leat šiehtadallanáššit: 10. Boraspiret áitet sávzaealáhusa Stuorra boraspirelohku hehtte positiivvalaš ahtanuššama sávzaealáhusas. N  ationála  boraspirepolitihkas lea njuolga váikkuhus sávzadoalu ekonomalaš bohtosii. Boraspiresoabahus mearkkaša ahte galget leat sihke guohtoneallit ja boraspiret meahcis. Sámedikki oainnu mielde lea dán mihttomeari váttis čatnat ceavzilis sávzadollui. Boraspirelohku ferte unniduvvot doppe gos dan lea dárbu dahkat eanadoalloberoštumiid geažil. Boraspiriid ferte árjjaleappot jávkadit ja erenoamážit doppe gos nállemihtut leat rasttilduvvon. Beavttálmahttin dihte boraspiriid njeaidima ferte boraspirehálddašanguovlluid rievdadit ja geahpedit. Sámediggi oaidná maiddái ahte lea dárbu lasihit boraspiriid njeaidineriid. Dán bargui ferte báikkálaš árbevirolaš máhtu geavahit ja atnit dan resursan. Sámediggi oaivvilda ahte lea dárbu ásahit ohcanvuđot doarjjaortnega boanddaide, geat gillájit dainna go leat vaháguhtti eallit guohtonguovlluin. Dasto ferte vaháguhtti elliide oažžut johtileappot njeaidinlobiid dáláš ektui ja dat njeidojuvvot johtileappot.</p>
<p>Eanadoallu sorjá vuolggaheaddji áŋgiruššamis mas rámmaeavttut sihkkarastet gánnáhahttivuođa ja buvttalassáneami dálkkádatláđis doaimma bokte. Uhcit ja uhcit areálat geavahuvvojit buvttadeapmái ja ollu doalut leat heaittihan doaimma. Dán ovdáneami ferte bissehit.</p>
<p>Biergobuvttadeapmi njiedjá issorasat. Jus biergobuvttadeapmi ovdána seamma láhkai, de das leat stuorra váikkuhusat. Dárbu lea investeret visttiid ja áŋgiruššat dainna lágiin ahte eanebut besset biebmat vuoksáid ja doaimmahit sávzadoalu. Norggas lea stuorra šibitbiergováili, seammás go Finnmárkkus njuvvet smávvagálbbiid go álggahangolut leat nu stuorrát.</p>
<p>Eanadoallu lea boahtteáiggeealáhus mas ođasmuvvi resurssat addet bistevaš árvoháhkama. Ollu eanadoallit čájehit ahte árktalaš eanadoalus lea stuorra buvttadeapmi vejolaš. Biebmobuvttadeamis mielkki ja lábbábierggu vuođul lea maid stuorra vejolašvuohta.</p>
<p>Sámediggi oaivvilda ahte dáid doaibmabijuid ferte vuoruhit boahtte šiehtadusas:</p>
<list><p type="listitem">Guovlluváikkuhangaskaomiid lassáneapmi</p>
<p type="listitem">Stuorát investerenrámmat ođđa doaibmavisttiide</p>
<p type="listitem">Eanet buolvamolsumat</p>
<p type="listitem">Eanet ođđašaddadeapmi</p>
<p type="listitem">Álggahanveahkki investeremiidda vai sáhttá oažžut ávkki vejolašvuođain</p>
<p type="listitem">Čađahit rievdadusaid nu ahte sáhttá váldit atnui ekologalaš buvttadeami ja dálkkádatláđis teknologiija</p>
<p type="listitem">Stuorát ekologalaš mielkeeriid</p>
<p type="listitem">Beaktileappot bivdit boraspiriid guohtuneatnamiin</p>
</list><p>Áššemeannudeami boraspiriid heahtebáhčima oktavuođas ferte vuoruhit. Lobiid báhčit boraspiriid ferte addit joatkevaččat ja dakkaviđe, ja dalle go lea heahtedárbu.</p>
<p>11  .  Riidoeastadeaddji doaibmabijut  Dain guovlluide gos sihke boazodoallu, meahcceealáhusat ja eanadoallu geavahit meahcceareálaid, livččii hui deaŧalaš ahte ásahuvvošii deaivvadanarena/deaivvadansadji mii sáhtášii váikkuhit:</p>
<list><p type="listitem">Gávdnat buriid riidoeastadeaddji doaibmabijuid</p>
<p type="listitem">Buorebut oahpásmuvvat earáid hástalusaide ja ealáhusaide.</p>
<p type="listitem">Ráhkadit oktasaš máŋggadoaimmatplánaid main ealáhusat geavahit seamma areálaid.</p>
<p type="listitem">Oktasaš infrastruktuvrra, áiddiid jna.</p>
</list><p>12 Árktalaš eanadoallu  Sámi guovlluid eanadoalu mihtilmasvuohta lea smávva eanadoalloovttadagat, áinnas doaimmahuvvon lotnolasat eará ealáhusaiguin. Lea dárbu nannosit áŋgiruššat árvoháhkamiin Árktalaš eanadoalus. Árktalaš eanadoalu mihtilmasvuohtan lea oanehis šaddanáigodat ja stuorra dálkkádatlaš molsašumit, mii addá eanadoallobuktagiidda áidnalunddot kvalitehta ja smáhka. Árktalaš eanadoalu ferte doarjut nu ahte dat šaddá dakkár mearkagálvun maid dovdet miehtá riikka. Viidáseappot ferte davviguovlluid boanddat hástalit ávkkástallat báikkálaš guohtunresurssaiguin buorebut go dál. Dat ovddidivččii buoret elliidčálggu lassin dasa ahte dat lea mielde váikkuheamen lunddolaš šaddadeapmái.  Ášši meannudeapmi loahpahuvvui 04.03.16 dii. 11.55.</p>
<p>Ášši  012/16</p>
<p>Sámedikki dievasčoahkkin</p>
<p>Ášši  002/16</p>
<p>Bajásšaddan- fuolahus- ja oahppolávdegoddi</p>
<p>Árvoháhkan suodjalanguovlluin sámi árbevirolaš guovllus</p>
<p>Ášše  nr.</p>
<p>16/290</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p>27.01.16</p>
<p>SR</p>
<p>Bajásšáddan-, fuolahus- ja oahppolávdegoddi</p>
<p>29.02. – 01.03.16</p>
<p>BFOL</p>
<p>Sámedikki dievasčoahkkin</p>
<p>02. – 04.03.16</p>
<p>DC 12/16</p>
<p>Mildosat</p>
<p>Evttohusat ja mearkkašumit   Sámediggeráđi mearrádusárvalus:  Sámediggi oaivvilda ahte árvoháhkama láhčin álbmotmehciin ja eará stuorát suodjalanguovlluin galgá dáhpáhuvvat nu ahte dáláš sámi ealáhusat suodjaluvvojit. Sámediggi áigu bargat čuovvovaččat suodjalanguovlluin mat leat ásahuvvon árbevirolaš sámi guovlluide:</p>
<p type="listitem">Boarráset suodjalanláhkaásahuat ođasmahttojuvvojit nu ahte suodjalanulbmilat gusket maiddái sámi kultuvrra ja ealáhusaid luondduvuđđosa suodjaleapmái</p>
<p type="listitem">Suodjalanguovlluid hálddašanplánain váldojuvvo vuhtii árbevirolaš sámi máhttu ja guovlluid geavaheapmi ja nu ahte dat leat vuođđun</p>
<p type="listitem">Ođđa ealáhusovddideapmi dáhpáhuvvá dáláš ealáhusaid eavttuid mielde</p>
<p type="listitem">Sámi báikegottiid dárbu biddjojuvvon ovddabeallái gussiid dárbbu</p>
<p type="listitem">Dieđut suodjalanguovlluid birra galget váikkuhit dan ahte guossit ožžot máhtu ja áddejumi sámi geavahusa birra guovllus Dasa lassin galgá Sámediggi bargat dan ala ahte Luondduvalljodatláhka rievdaduvvo nu ahte eai biddjojuvvo čavgaset gáibádusat boazodolliide suodjalanguovlluin, go maid boazodoalloláhka bidjá boazoguohtonguovlluide muđui. Dasto bivdá Sámediggi ahte bargu Sámi vuoigatvuođalávdegotti čielggadusain NAČ 2007:13 vuoruhuvvo. Suodjalanguovlluid hálddašangeavahus ii galgga váikkuhit nu ahte ovdagihtii čuovvolit ja ráddjet čielggadusas evttohuvvon doaibmabijuid čađahanvejolašvuođaid.</p>
<p>Bajásšaddan- fuolahus- ja oahppolávdegoddi  -  002/16</p>
<p>BFOL  - Mearr  ádus  :</p>
<p>Ba  jásšaddan-, fuolahus- ja oahppolávdegotti árvalus:</p>
<p>Álggahus</p>
<p>Sámedikki Bajásšaddan-, fuolahus ja oahpahuslávdegoddi lea meannudan ášši 012/16 - Árvoháhkan suodjalanguovlluin sámi árbevirolaš guovllus.  Lávedgotti árvalus:</p>
<p>Mearkka  šumit</p>
<p>Mearkkašupmi  Norgga Sámiid Riikkasear  v  vi (NSR) Sandra Márjá West,  Olof Anders Kuhmunen  , ja  Beaska Niillas  , Bargiidbelloda  ga   Stine Marie Høgden  ,  Thomas  Kappfjell,  Vibeke Larsen  ja Jørn Are Gaski, Árja  Lars Oddmund Sandvik  ja  Per Erik Mudenia, Åarjel-Saemiej G  i  elh Ellinor Marita Jåma  ja Olgešbellod  aga  Lars Filip Paulsen bokte:   Lávdegodd  i oaidná vuorjašuvvamiin ahte Dálkkádat- ja birasdepartemeanta  ii  leat konsulteren Sámedikkiin mearkagálvostrategiija birra álbmotmehciide ja suodjalanguovlluide. Mearkagálvostrategiija ovdanbuktojuvvui álbmotmeahccekonferánssas Troandimis cuoŋománu 2015, ii ge Sámediggi lean ožžon dieđu ahte dát bargu lea  álggahuvvon  . Lea moaitinveara go dákkár bargu biddjo johtui almmá geahčademiid lea go dáin dadjamuš sámi beroštumiide ja suodjalanguovlluid geavaheapmái, ja nu ahte Sámediggi ii konsulterejuvvo áššis. Konsulterenšiehtadusa rihkkun lea Sámedikki mielas hui duođalaš ášši.  Evttohusat   Evttohus Norgga Sámiid Riikkasearv  v  i (NSR) Sandra Márjá West,  Olof Anders Kuhmunen  , ja  Beaska Niillas  , Bargiidbelloda  ga   Stine Marie Høgden  ,  Thomas  Kappfjell,  Vibeke Larsen  ja Jørn Are Gaski, Árj  j  a  Lars Oddmund Sandvik  ja  Per Erik Mudenia, Åarjel-Saemiej G  i  elh Ellinor Marita Jåma, Nordkalottfolket Kjellrun  Wilhelmsen   ja Olgešbellod  aga  Lars Filip Paulsen bokte:   Evttohus 1:</p>
<p>Ođđa boalločuokkis:</p>
<p type="listitem">Árbevirolaš sámi meahcástanealáhusat galget beassat doaimmahuvvot seamma ládje ja seamma áigodaga nu go leat álo dahkkon ovdal go vejolaš suodjalusmearrádusat bohte. Ođđa nubbi teakstaoassi maŋŋel boalločuoggáid:   Sámediggi oaivvilda ahte dála suodjalusráđđenvuohki ii váldde vuhtii gánnáhahtti sámi guovllu geavaheami. Sámediggi oaivvilda ahte lágaid mat stivrrejit suodjalanproseassaid ferte ođđasit árvvoštallat nu ahte dat vuhtiiváldet ja leat vejolaččat ain geavahit suodjalanguovlluid. Earet eará háliida Sámediggi ahte báikkálaš vuoigatvuođaeaiggádat, suohkanat, gilisearvvit ja earát ožžot stuorit váikkuhusa suodjalusguovlluid hálddašeamis. Sámediggi ii sáhte dohkkehit sámi geavahusguovllu gáhttema jus dát gáhtten lea hehttehussan árbevirolaš sámi ealáhusaide ja meahcásteapmái. Sámedikki oainnu mielde lea hálddašeapmi Laponias, UNESCO máilmmiárbeguovllus Davvi-Ruoŧas, buorre modeallan movt boahttevaš suodjalanguovllut Norggas sáhttet hálddašuvvot. Ođđa goalmmat teakstaoassi:   Sámediggi oaidná ahte sámi meahcástallan ja meahcástanealáhus lea bidjon olggobeallái go ásahit álbmotmehciid ja suodjalanguovlluid. Go mohtorfievrruid geavaheapmi lea gáržžiduvvon muhtin guovlluin, de ráddjejuvvo árbevirolaš meahcástallandoaibma. Eanet almmolaš johtolat ja doaibma ođđa ealáhusbargguid dihte omd. mátkeealáhusa, lassin gáržžiduvvon ođđaáigásaš boazodoallobargguin, árktalaš eanandoaluin ja eará meahcástallamiin, buktá dat ipmárdusa ahte lea duvdojuvvon eret iežas doaibmabáikkiin. Sámediggi lea balus ahte dat politihkalaš ulbmil ođđa árvoháhkama ja ealáhusdoaimma birra suodjalanguovlluin, gártet noađđin sámi vuoigatvuođaeaiggádiidda. Dát sáhttá ipmirduvvot dego sisabahkken sámi birgenláhkái.Nubbin maŋemus teakstaoassi lonuhuvvo dáinna: Dasa lassin galgá Sámediggi bargat ahte Luondduvalljodatláhka rievdaduvvo nu ahte ii gáibiduvvo suodjalanguovlluin eanet boazodoalus, eará meahcásteamis ja – ealáhusas go dat mii dábálaččat gáibiduvvo dáin ealáhusain.Lávdegotti ráva  Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:Muđui doarju Sámediggi Sámediggeráđi árvalusa.</p>
<p>Sámedikki dievasčoahkkin  -  012/16</p>
<p>Evttohus 2 - Aud Marthinsen, Ovddadusbellodat</p>
<p>Árvoháhkan suodjalanguovlluin sámi árbevirolaš guovllus</p>
<p>S  ámediggi háliida nu uhccán suodjaleami go vejolaš, ja váldomihttomearrin lea váldit olles riikka atnui. Vaikke vel Sámediggi háliida ge maiddái álbmotmehciid ja suodjalanguovlluid, de fertejit eanet go ovdal gávdnot čovdosat nu ahte árbevirolaš vuođđoealáhusat ja ovdamearkka dihtii ruvkedoaibma ja čáhce-/bieggafápmu sáhttet doaimmahuvvot oktanaga.</p>
<p>Ášši meannudeapmi álggahuvvui  0  4  .03.16  dii. 11.55.    Jienasteapmi  39 áirasis ledje  32   čoahkis. Jienasteapmi dahkkojuvvui čuovvovaš vuogi mielde:</p>
<list><p type="listitem">E  vttohus  2  hilgojuvvui 31 jienain 1 jiena vuostá.</p>
<p type="listitem">Evttohus 1 mearriduvvui  31  jienain  1  vuost  á.</p>
<p type="listitem">Bajásšaddan-, fuolahus- oahppolávdegotti ráva mearriduvvui 31 jienain 1 jiena vuostá</p>
</list><p>Beavdegirjelasáhus  Dán áššis ii ovddiduvvon beavdegirjelasáhus.</p>
<p>Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>1.</p>
<p>Lars Odmund Sandvik, áššejođiheaddji</p>
<p>2.</p>
<p>Sandra Márjá West</p>
<p>Vibeke Larsen</p>
<p>Mariann Wollmann Magga</p>
<p>Sandra Márjá West</p>
<p>3.</p>
<p>Aud Marthinsen</p>
<p>Ronny Wilhelmsen</p>
<p>Sandra Márjá West</p>
<p>Aud Marthinsen</p>
<p>4.</p>
<p>Ronny Wilhelmsen</p>
<p>Inger Eline Eriksen</p>
<p>Hartvik Hansen</p>
<p>Ronny Wilhelmsen</p>
<p>5.</p>
<p>Lars Filip Paulsen</p>
<p>6.</p>
<p>Lars Oddmund Sandvik</p>
<p>Mariann Wollmann Magga</p>
<p>Marit Kirsten A. Gaup</p>
<p>Lars Oddmund Sandvik</p>
<p>7.</p>
<p>Vibeke Larsen</p>
<p>Lars Filip Paulsen</p>
<p>Nora Marie Bransfjell</p>
<p>Vibeke Larsen</p>
<p>8.</p>
<p>Kirsti Guvsám</p>
<p>Mariann Wollmann Magga</p>
<p>Kirsti Guvsám</p>
<p>9.</p>
<p>Olof Anders Kuhmunen</p>
<p>10</p>
<p>Hartvik Hansen</p>
<p>Toril Bakken Kåven</p>
<p>11</p>
<p>Thomas Åhrén</p>
<p>12</p>
<p>Per A. Bæhr</p>
<p>Marit Kirsten A. Gaup</p>
<p>13</p>
<p>Sandra Márjá West</p>
<p>14</p>
<p>Toril Bakken Kåven</p>
<p>Sandra Márjá West</p>
<p>Nora Marie Bransfjell</p>
<p>Hartvik Hansen</p>
<p>Toril Bakken Kåven</p>
<p>15</p>
<p>Thomas Åhrén</p>
<p>DC  - Mearr  ádus  :</p>
<p>Sámediggi oaivvilda ahte árvoháhkama láhčin álbmotmehciin ja eará stuorát suodjalanguovlluin galgá dáhpáhuvvat nu ahte dáláš sámi ealáhusat suodjaluvvojit. Sámediggi áigu bargat čuovvovaččat suodjalanguovlluin mat leat ásahuvvon árbevirolaš sámi guovlluide:</p>
<list><p type="listitem">Boarráset suodjalanláhkaásahuat ođasmahttojuvvojit nu ahte suodjalanulbmilat gusket maiddái sámi kultuvrra ja ealáhusaid luondduvuđđosa suodjaleapmái</p>
<p type="listitem">Suodjalanguovlluid hálddašanplánain váldojuvvo vuhtii árbevirolaš sámi máhttu ja guovlluid  geavaheapmi ja nu ahte dat leat vuođđun</p>
<p type="listitem">Ođđa ealáhusovddideapmi dáhpáhuvvá dáláš ealáhusaid eavttuid mielde</p>
<p type="listitem">Sámi báikegottiid dárbu biddjojuvvon ovddabeallái gussiid dárbbu</p>
<p type="listitem">Dieđut suodjalanguovlluid birra galget váikkuhit dan ahte guossit ožžot máhtu ja áddejumi sámi geavahusa birra guovllus</p>
<p type="listitem">Árbevirolaš sámi meahcástanealáhusat galget beassat doaimmahuvvot seamma ládje ja seamma áigodaga nu go leat álo dahkkon ovdal go vejolaš suodjalusmearrádusat bohte.</p>
</list><p>Sámediggi oaivvilda ahte dála suodjalusráđđenvuohki ii váldde vuhtii gánnáhahtti sámi guovllu geavaheami. Sámediggi oaivvilda ahte lágaid mat stivrrejit suodjalanproseassaid ferte ođđasit árvvoštallat nu ahte dat vuhtiiváldet ja leat vejolaččat ain geavahit suodjalanguovlluid. Earet eará háliida Sámediggi ahte báikkálaš vuoigatvuođaeaiggádat, suohkanat, gilisearvvit ja earát ožžot stuorit váikkuhusa suodjalusguovlluid hálddašeamis. Sámediggi ii sáhte dohkkehit sámi geavahusguovllu gáhttema jus dát gáhtten lea hehttehussan árbevirolaš sámi ealáhusaide ja meahcásteapmái. Sámedikki oainnu mielde lea hálddašeapmi Laponias, UNESCO máilmmiárbeguovllus Davvi-Ruoŧas, buorre modeallan movt boahttevaš suodjalanguovllut Norggas sáhttet hálddašuvvot. Sámediggi oaidná ahte sámi meahcástallan ja meahcástanealáhus lea bidjon olggobeallái go ásahit álbmotmehciid ja suodjalanguovlluid. Go mohtorfievrruid geavaheapmi lea gáržžiduvvon muhtin guovlluin, de ráddjejuvvo árbevirolaš meahcástallandoaibma. Eanet almmolaš johtolat ja doaibma ođđa ealáhusbargguid dihte omd. mátkeealáhusa, lassin gáržžiduvvon ođđaáigásaš boazodoallobargguin, árktalaš eanandoaluin ja eará meahcástallamiin, buktá dat ipmárdusa ahte lea duvdojuvvon eret iežas doaibmabáikkiin. Sámediggi lea balus ahte dat politihkalaš ulbmil ođđa árvoháhkama ja ealáhusdoaimma birra suodjalanguovlluin, gártet noađđin sámi vuoigatvuođaeaiggádiidda. Dát sáhttá ipmirduvvot dego sisabahkken sámi birgenláhkái. Dasa lassin galgá Sámediggi bargat ahte Luondduvalljodatláhka rievdaduvvo nu ahte ii gáibiduvvo suodjalanguovlluin eanet boazodoalus, eará meahcásteamis ja – ealáhusas go dat mii dábálaččat gáibiduvvo dáin ealáhusain.  Dasto bivdá Sámediggi ahte bargu Sámi vuoigatvuođalávdegotti čielggadusain NAČ 2007:13 vuoruhuvvo. Suodjalanguovlluid hálddašangeavahus ii galgga váikkuhit nu ahte ovdagihtii čuovvolit ja ráddjet čielggadusas evttohuvvon doaibmabijuid čađahanvejolašvuođaid.  Ášši meannudeapmi loahpahuvvui 04.03.16 dii. 14.50.</p>
<p>Ášši  013/16</p>
<p>Sámedikki dievasčoahkkin</p>
<p>Bieggafápmohuksen Fosenis</p>
<p>Ášše  nr.</p>
<p>16/1175</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p>SR 045/16</p>
<p>Sámedikki dievasčoahkkin</p>
<p>02. – 04.03.16</p>
<p>DC 13/16</p>
<p>Mildosat</p>
<p>Evttohusat ja mearkkašumit</p>
<p>Sámediggeráđi mearrádusárvalus:  Sámediggi čujuha Oljo- ja energiijadepartemeantta 26.08.2013 beaiváduvvon mearrádussii konsešuvnnaid birra oažžut hukset bieggafápmorusttegiid Fosenii. Čujuhuvvo dasa ahte Statkraft, Trønder Energi ja Nordic Wind Power DA leat guovvamánus 2016 dahkan investerenmearrádusa hukset bieggafápmorusttegiid Fosenii. Sámediggi gávnnaha ahte bieggafápmorusttetkonsešuvnnat ja investerenmearrádus leat dahkkojuvvon almmá dan haga ahte Sámediggi dahje orohat leat mieđihan dasa friija dieđiheami vuođul. Sámedikki mielas lea stuorra várra dasa ahte bieggafápmohuksen Fosenii dagaha ahte Fosena boazodoallit ja orohat massá dahje oažžu ráddjejuvvot iežaset vejolašvuođa doaimmahit sin kultuvrra ja ealáhusa. Dát rihkku Vuođđolága §§ 92 ja 108, olmmošvuoigatvuođalága §§ 2 ja 3, artihkkala 27 ON konvenšuvnnas siviila ja politihkalaš vuoigatvuođaid birra ja artihkkaliid 19 ja 32 ON julggaštusas álgoálbmotvuoigatvuođaid birra. Sámediggi dovddaha čielga vuordámuša ahte dat fitnodagat ja investorat mat leat Fosena bieggafápmohuksema plánaid duogábealde, čájehit stuorra ovddasvástádusa čuovvolit álgoálbmogiid olmmošvuoigatvuođaid. Dat eaktuda ahte hukseme ii man ge láhkai sáhte čađahit almmá dan haga ahte fitnodagat dasa lea ožžon mieđáhusa friija dieđiheami vuođul Fosena guoskevaš orohagas. Sámediggi deattuha ahte huksen almmá dan haga ahte orohat lea mieđihan dasa friija dieđiheami vuođul addá ákka váidit ON olmmošvuoigatvuođalávdegoddái ja geahččalit ášši duopmostuoluin.</p>
<p>Sámedikki dievasčoahkkin  -  013/16</p>
<p>Evttohus 1 - Áirras Aud Marthinsen, Ovddadusbellot</p>
<p>Bieggamillot Fosenis   Molssaevttolaš evttohus ráđi árvalussii:  Sámediggi čujuha Oljo- ja energiijadepartemeantta mearrádussii mas addet konsešuvnna bieggamillorusttegiid ceggemii Fosenii, beaiváduvvon borgemánu 26.b.2013. Muđui čujuhuvvo maid dasa ahte Statkraft, Trønder Energi ja Nordic Wind Power DA guovvamánu 2016 leat dahkan investerenmearrádusa bieggamillorusttegiid huksemis Fosenis. Sámediggi ii oainne ákka vuosttaldit prošeavtta. Sámedikki mielas ii ge leat menddo jáhkehahtti ahte bieggamillorusttethuksen mielddisbuktá ahte boazodoallit ja Fosen orohat masset dahje ožžot ráddjejuvvot vejolašvuođa doaimmahit iežaset  kultuvrra ja ealáhusa. Vásihusat čájehit ahte bohccot, bieggamillot, čáhcebuođut ja elfápmolinját bures doibmet ovttas, nu ahte dat ii váikkut elliidbirgejupmái, miessáivuhtii ii ge gánnáhahttivuhtii ealáhusas. Sámedikki mielas danin dát doaibma ii leat ii Vuođđolága ii ge riikkaidgaskasaš konvenšuvnnaid vuostá. Sámediggi áigu baicca rámidit ráđđehusa doaimmalašvuođa ja mearrádusa dán áššis. Prošeakta mielddisbuktá investeremiid sullii 11 miljárdda ruvnno ovddas, ja addá sullii 3,4 terrawattdiimmuid ođasmahtti energiija jahkásaččat, go de válbmana. Dát ovddasta sullii 170 000 viesu jahkásaš elrávdnjegeavaheami. Lea buorre ođas ahte Statkraft ja dan bealálaččat leat mearridan investeret bieggamillorusttetprošeavttaide Fosenis ja Snillfjordguovllus. Dát leat muhtin dain stuorimus industriijaprošeavttain Norgga eatnama nalde. Mearrádus mielddisbuktá eanet buvttadeami ođasmahtti energiijas ja addá vuođu dálkkádatláđis ealáhusovdáneapmái ja bargosajiide, ja dan doarju Sámediggi.</p>
<p>Ášši meannudeapmi álggahuvvui  0  4.03.16 dii. 09:00  Jienasteapmi  39 áirasis ledje  38   čoahkis. Jienasteapmi dahkkojuvvui čuovvovaš vuogi mielde:</p>
<list><p type="listitem">Evttuhos 1  hilgojuvvui 36 jienain 2 jiena vuostá.</p>
<p type="listitem">Sámediggeráđi árvalus mearriduvvui 33 jienain 5 jiena vuostá.</p>
</list><p>Beavdegirjelasáhus  Dán áššis ovddid  ii  Nordkalottfolket  Toril Bakken Kåven  bokte  čuovvovaš  beavdegirjelasáhus:  Nordkalottfolket doarju stuorra oasi mearrádusas, muhto go ášši lea boahtán nu maŋŋit, ja báhcá nu unnán áigi áššemeannudeapmái, de oaivvildit mii ahte dan geažil ii leat vejolaš čuvget buot beliid dán áššis. Danne mii fertet jienastit vuostá ráđi evttohusa dán vuoro.</p>
<p>Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>1.</p>
<p>Thomas Åhren, áššejođiheaddji</p>
<p>Toril Bakken Kåven</p>
<p>Per Mathis Oskal</p>
<p>Thomas Åhren</p>
<p>2.</p>
<p>Aud Marthinsen</p>
<p>Per Mathis Oskal</p>
<p>Ida Marie Bransfjell</p>
<p>Kirsti Guvsàm</p>
<p>Aud Marthinsen</p>
<p>3.</p>
<p>Ellinor Marita Jåma</p>
<p>4.</p>
<p>Vibeke Larsen</p>
<p>5.</p>
<p>Kirsti Guvsàm</p>
<p>6.</p>
<p>Mathis Nilsen Eira</p>
<p>7.</p>
<p>Toril Bakken Kåven</p>
<p>8.</p>
<p>Inger Eline Eriksen</p>
<p>9.</p>
<p>Per A. Bæhr</p>
<p>10</p>
<p>Mariann Wollmann Magga</p>
<p>11</p>
<p>Hartvik Hansen</p>
<p>12</p>
<p>Ellen Kristina Saba</p>
<p>13</p>
<p>Thomas Åhren, áššejođiheaddji</p>
<p>DC  - Mearr  ádus  :</p>
<p>Sámediggi čujuha Oljo- ja energiijadepartemeantta 26.08.2013 beaiváduvvon mearrádussii konsešuvnnaid birra oažžut hukset bieggafápmorusttegiid Fosenii. Čujuhuvvo dasa ahte Statkraft, Trønder Energi ja Nordic Wind Power DA leat guovvamánus 2016 dahkan investerenmearrádusa hukset bieggafápmorusttegiid Fosenii. Sámediggi gávnnaha ahte bieggafápmorusttetkonsešuvnnat ja investerenmearrádus leat dahkkojuvvon almmá dan haga ahte Sámediggi dahje orohat leat mieđihan dasa friija dieđiheami vuođul. Sámedikki mielas lea stuorra várra dasa ahte bieggafápmohuksen Fosenii dagaha ahte Fosena boazodoallit ja orohat massá dahje oažžu ráddjejuvvot iežaset vejolašvuođa doaimmahit sin kultuvrra ja ealáhusa. Dát rihkku Vuođđolága §§ 92 ja 108, olmmošvuoigatvuođalága §§ 2 ja 3, artihkkala 27 ON konvenšuvnnas siviila ja politihkalaš vuoigatvuođaid birra ja artihkkaliid 19 ja 32 ON julggaštusas álgoálbmotvuoigatvuođaid birra. Sámediggi dovddaha čielga vuordámuša ahte dat fitnodagat ja investorat mat leat Fosena bieggafápmohuksema plánaid duogábealde, čájehit stuorra ovddasvástádusa čuovvolit álgoálbmogiid olmmošvuoigatvuođaid. Dat eaktuda ahte hukseme ii man ge láhkai sáhte čađahit almmá dan haga ahte fitnodagat dasa lea ožžon mieđáhusa friija dieđiheami vuođul Fosena guoskevaš orohagas. Sámediggi deattuha ahte huksen almmá dan haga ahte orohat lea mieđihan dasa friija dieđiheami vuođul addá ákka váidit ON olmmošvuoigatvuođalávdegoddái ja geahččalit ášši duopmostuoluin.  Ášši meannudeapmi loahpahuvvui 04.03.16 dii. 09.50.</p>
<p>Vuollaičállit lea lohkan čoahkkingirjji, ja gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Kárášjohka  ,  02.03.2016   -  04.03.2016</p>
<p>Dievasčoahkkinjođihangoddi</p>
<p>Jørn Are Gaski</p>
<p>Anita Persdatter Ravna</p>
<p>jođiheaddji</p>
<p>nubbinjođiheaddji</p>
<p>Mathis Nilsen Eira</p>
<p>Aud Marthinsen</p>
<p>Marie Therese Nordsletta Aslaksen</p>
</body></document>