<document xml:lang="sme" id="no_id">
  <header>
    <title>Čoahkkingirji 02/10</title>
    <genre code="admin"/>
    <author>
      <unknown/>
    </author>
    <translator>
      <unknown/>
    </translator>
    <translated_from xml:lang="nob"/>
    <year>2010</year>
    <wordcount>37359</wordcount>
    <conversion_status type="standard"/>
    <availability>
      <free/>
    </availability>
    <submitter name="Børre Gaup" email="borre.gaup@samediggi.no"/>
    <multilingual>
      <language xml:lang="nob"/>
    </multilingual>
    <origFileName>http://innsyn.e-kommune.no/innsyn_sametinget_samisk/wfdocument.aspx?journalpostid=2010016243&amp;dokid=267090&amp;versjon=1&amp;variant=P&amp;ct=RA-PDF</origFileName>
    <parallel_text xml:lang="nob" location="sp2010-2.pdf"/>
    <metadata>
      <uncomplete/>
    </metadata>
    <version>XSLtemplate $Revision: 32698 $; file-specific xsl  Revision; common.xsl  $Revision: 154948 $; </version>
  </header>
  <body>
    <p>Sámedikki dievasčoahkkin</p>
    <p>Čoahkkingirji 02/10</p>
    <p>Ávjuvárgeaidnu 50, N-9730 Kárášjohka Telefon +47 78 47 40 00 Telefaks +47 78 47 40 90 samediggi@samediggi.no</p>
    <p>Áigi: 08.06.10 11.06.10 Báiki:  Kárášjogas</p>
    <p>Áššelistu</p>
    <p xml:lang="nob">Saksnr.Sakstittel</p>
    <p>015/10Vuođđudeapmi 016/10Sámediggeráđđi doaibmađiedahus 017/10Gažaldagat Sámediggeráđđái 018/10Ođđa áššiid dieđiheapmi 019/10Sámediggeráđi čilgehus duoji birra 020/10Sámedikki 2010 reviderejuvvon bušeahtta 021/10Sámedikki minerálaplánaveahkki minerálaresurssaid iskkademiide ja roggamiidda 022/10Boazoguohtonkonvenšuvnna šiehtadallamat gaskkal Norgga ja Ruoŧa 023/10Sámedikki plánaveahkki sámi kultuvrra, ealáhusovddideami ja servodateallima sihkkarastimii 024/10Deanučázádat – báikkálaš hálddašeapmi 025/10Sámi giellalága hálddašanguovllu suohkaniid ja fylkkasuohkaniid  njuolggodoarjagiid raporteren 2008 Sámedikkis 026/10Sámedikki 2011 čoahkkinplána</p>
    <p>Čoahkkináiggit</p>
    <p>ÁigiÁššiSiidu 08.06.10dii.09.00 - 09.10015/10 dii.09.10 - 12.10016/10 dii.13.30 - 14.35017/10 dii.14.35 - 17.00018/10 dii.17.00 - 17.20019/10 09.06.10dii.13.30 - 14.30019/10 dii.14.30 - 16.40020/10 10.06 10dii.09.00 - 10.30021/10 dii.11.00 - 14.15022/10 dii.14.15 - 14.30021/10 jienasteapmi dii.14.30 - 15.35023/10 dii.15.35 - 17.10024/10 11.06.10dii.09.00 - 11.30025/10 dii.11.30 - 12.00026/10</p>
    <p>Vuođđogiella: sámegiella</p>
    <p>Ášši 15/10</p>
    <p>Čoahkkima vuođđudeapmi</p>
    <p>Ášši meannudeapmi álggahuvvui 08.06.10 dii. 09.00</p>
    <p>Áirasat</p>
    <p>Čuovvovaš áirasat ledje vuođđudeamis:</p>
    <p>1.Mariann Wollmann Magga21.Odd Iver Sara 2.Gunn-Britt Retter22.Geir Tommy Pedersen 3.Knut Store23.Willy Ørnebakk 4.Elin Kristin Henriksen</p>
    <p><em type="italic">(Trond Are Anti ovddas)</em> </p>
    <p>24.Cecilie Grape (<em type="italic">Randi A. Skum ovddas)</em> 5.Ragnhild M. Aslaksen25.<em type="italic">Margit Eli Anti Oskal</em> 6.Hans J. Eriksen26.Aud Marthinsen 7.Alf Isaksen 27.Rolf Johansen 8.Anders Nils J. Eira </p>
    <p><em type="italic">(Aili Keskitalo ovddas)</em>28.Ann-Mari Thomassen </p>
    <p xml:lang="nob">9.Ronny Wilhelmsen29.Inga-Lill Sundset 10.Per Andersen Bæhr30. Miriam Paulsen 11.Olaf Eliassen31.Åge Nordkild 12.Mathis Nilsen Eira32.Geir Johnsen 13.Anne Helene Saari33.Jarle Jonassen 14.Anders Somby jr.34.Sten Erling Jønsson Knut Roger Hanssen35. Jovna Z. Dunfjell</p>
    <p><em type="italic">(Ida Marie Bransfjell ovddas)</em> </p>
    <p>16.Hilde Anita Nyvoll36.Jørn Are Gaski 17.Arthur Johan Tørfoss37.Lisbeth Somby</p>
    <p><em type="italic">(Kirsti Guvsám ovddas)</em> </p>
    <p>18.Toril Bakken Kåven38.<em type="italic">ii várrelahttu ovdal 09.06.10  </em></p>
    <p><em type="italic">Marie Therese N. Aslaksen ovddas</em> </p>
    <p>19.Silje Karine Muotka39.Heidi P. Greiner Haaker 20.Skjalg Asbjørn Jensen</p>
    <p>Juolluduvvon permišuvnnat</p>
    <p>Permišuvnnat olles dievasčoahkkimis</p>
    <p>Áirras  04 Trond Are Anti Áirras  08 Aili Keskitalo Áirras  24 Randi A. Skum Áirras  35 Ida Marie Bransfjell Áirras  37 Kirsti Guvsám Áirras  38 Marie Therese N. Aslaksen</p>
    <p>Permišuvnnat osiid dievasčoahkkimis</p>
    <p>Áirras  01 Mariann Wollmann Magga, 11.06.10 Áirras  06 Hans J. Eriksen, 11.06.10 dii.11.30 rájes Áirras  07 Alf Isaksen, 09.06.10 Áirras 12 Mathis N. Eira, 08.06.10 dii.12.00 rájes ja dán beaivvi olggos. Áirras  16 Hilde Anita Nyvoll, 11.06.10 Áirras 18 Toril Bakken Kåven, 10. - 11.06.10 Áirras 23 Willy Ørnebakk, 10.06.10 dii.09.00 - 15.30 Áirras  25 Margit Eli Anti Oskal, 09.06.10 dii.15.00 rájes, 10. - 11.06.10 Áirras  32 Geir Johnsen, 08. - 09.06.10 Várrelahttu Elin Kristin Henriksen, 10.06.10 dii.09.45 - 11.35 Áirras 36 Jørn Are Gaski, 11.06.10 dii. 10.15 rájes</p>
    <p>Várrelahtut</p>
    <p>Ii várrelahttu áirasa  1 Mariann Wollmann Magga Elin Kristin Henriksen lei čoahkkimis áirasa  4 Trond Are Anti ovddas Solveig Tangeraas lei čoahkkimis áirasa  7 Alf Isaksen ovddas Anders Nils J. Eira lei čoahkkimis áirasa  8 Aili Keskitalo ovddas Stig Furu lei čoahkkimis áirasa  18 Toril Bakken Kåven ovddas Cecilie Grape lei čoahkkimis áirasa  24 Randi A. Skum ovddas Agnar Kvernmo lei čoahkkimis áirasa  32 Geir Johnsen ovddas Jovna Z. Dunfjell lei čoahkkimis áirasa  35 Ida Marie Bransfjell ovddas Lisbeth Somby lei čoahkkimis áirasa  37 Kirsti Guvsám ovddas Mathis Nils Eira lei čoahkkimis áirasa  38 Marie Therese N. Aslaksen ovddas 09. – 11.06.10</p>
    <p>I  Áššebáhpirat</p>
    <p>10.05.10 beaiváduvvon gohččun ja áššelistu.</p>
    <p>II  Evttohusat ja mearkkašumit</p>
    <p>Dievasčoahkkinjođihangotti árvalus Sámediggái:</p>
    <p>10.05.10 beaiváduvvon gohččun ja áššelistu dohkkehuvvo</p>
    <p>III  Jienasteapmi</p>
    <p>39 áirasis ledje 37 čoahkis. Jienasteapmi dahkkojuvvui čuovvovaš vuogi mielde:</p>
    <p>·Dievasčoahkkinjođihangotti árvalus mearriduvvui ovttajienalaččat.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka  1 Jarle Jonassen, čoahkkinjođiheaddji</p>
    <p>VI  Sámedikki mearrádus</p>
    <p>·10.05.10 beaiváduvvon gohččun oktan áššelisttuin dohkkehuvvo.</p>
    <p>Ášši meannudeapmi loahpahuvvui 08.06.10 dii. 09.10.</p>
    <p>Vuođđogiella:darogiella</p>
    <p>Ášši 16/10</p>
    <p>Sámediggeráđi doaibmadieđáhus</p>
    <p>Arkiiva</p>
    <p>Arkiivaáššenr.</p>
    <p>SF</p>
    <p xml:lang="nob">10/2948</p>
    <p>Ášši meannudeapmi álggahuvvui 08.06.10 dii.09.10</p>
    <p>I  Mildosat</p>
    <p>NrBeaivi   Geas/GeasaNamahus</p>
    <p>Raporta Arctic Winter Games 2010 Evaluerenraporta gaskaomiin mat leat várrejuvvon dearvvašvuođa - sosiálaprošeavttaide Sámedikki rehketdoallu 31.03.10 Raporta sámediggepresideanta Egil Olli olgoriikareaissuin</p>
    <p>II  Evttohusat ja mearkkašumit</p>
    <p>Sámediggeráđi árvalus Sámediggái:</p>
    <p>Sámediggi váldá diehtun sámediggeráđi doaibmadieđáhusa áigodagas 09.02. – 27.05.10.</p>
    <p>1 Álggahus</p>
    <p>Dát dieđáhus guoská áigodahkii 09.02. – 27.05.10 ja lea čadnojuvvon Sámedikki 2010 bušehttii.</p>
    <p>Sámediggeráđđi lea dán áigodagas doallan 3 čoahkkima ja meannudan 59 ášši. Čujuhit čoahkkingirjjiide 2/10, 3/10 ja 4/10.</p>
    <p>Nugo oidno geahčastagas www.samediggi.no de lea ráđđi searvan olu čoahkkimiidda ja ovddastemiide.</p>
    <p>Sámediggeráđis lei 12.02.10 čoahkkin Ruhtadandepartemeanttain ja Ođasmahttin-, hálddahus- ja girkodepartemeanttain. Čoahkkimis digaštalle hástalusaid iešguđetlágan politihkkasurggiin, bušeahttabargovugiin ja boazodoalu divatáššis. Lei ovttaoaivilvuohta dasa ahte buoremus oktasaš čovdosat bušeahttabargovugiide gaskal Ráđđehusa ja Sámedikki eai sáhte olahuvvot jus dušše nubbi bealli ovddida evttohusa. Dasto soabaduvvui ahte Sámediggi galgá hábmet ja sáddet notáhta mas evttoha mot viidásit bargu galgá čađahuvvot, masa maiddái Ruhtadandepartemeanta searvá. Sámediggeráđđi sáddii notáhta dan birra 16.03.10 Ođasmahttin-, hálddahus- ja girkodepartementii kopiijain Ruhtadandepartementii. Sámediggi ii leat ožžon vástádusa dasa.</p>
    <p>2 Oahpahus</p>
    <p>Máhtolašvuohta ja gelbbolašvuohta lea sámi servodagaid ovddideami ja nannema vuođđu.</p>
    <p>Váldomihttomearri Sámi álbmogis galgá leat máhtolašvuohta, gelbbolašvuohta ja gálggat mat dárbbašuvvojit sámi servodaga ovddideamis.</p>
    <p>Oassemihttomearri</p>
    <p>·Sámi mánáin ja nuorain lea nana sámi identitehta ja čatnaseapmi sámi gillii ja kultuvrii ·Sámi álbmogis galgá leat duohta vuoigatvuohta oahpahussii sámegielas ja sámegillii ·Buot alit oahppu ja dutkan fuolaha sámi perspektiivva</p>
    <p>Strategiijat</p>
    <p>·Gulahallama bokte guovddáš, guovlulaš ja báikkálaš eiseválddiiguin ja eará guoskevaš oassálastiiguin sihkkarastit buriid rámmaeavttuid sámi mánáidgárddiid, vuođđooahpahusa, alit oahpu ja dutkama váste</p>
    <p>Sámi parlamentáralaš ráđi (SPR) stivra nammadii stivračoahkkimis 02.-03.03.10 oktasaš hálddahuslaš bargojoavkku mii galgá hábmet evttohusa mot galgá čuovvolit dan njealji doaimma SPR doaibmaplána čuoggás 2.2 Oahpahus/oahppu. Norgga Sámediggi jođiha bargojoavkku ja sis lea áigemearri 31.12.10.</p>
    <p>Sámediggeráđđi lea sádden oahppoplánaevttohusaid viđa duodjefágii Jo3/oahpahus fitnodagas gulaskuddamii, gulaskuddanáigemearri lea 30.06.10.</p>
    <p>Máhttodepartemeanta lea bidjan Oahpahusdirektoráhttii barggu justeret vuođđo- ja joatkkaskuvlla oahppoplánaid. Bargu fátmmasta sihke LK06 ja LK06-Sámi. Oahpahusdirektoráhtta lea sádden gulaskuddamii joatkkaoahpahusa justerejuvvon oahppoplánaid dárogiela, matematihka, luonddufága ja servodatfága oktasašfágain LK06 mielde. Sámediggeráđđi lea bivdán konsultašuvnnaid oahppoplánaid justerema birra LK06 mielde ja lea ohcalan justerema oahppoplánain LK06S mielde, maid departemeanta dohkkeha. Sámediggeráđđi áigu bidjat johtui vástideaddji justerema sámegiela vuosttaš- ja nubbingiela oahppoplánain, maid Sámedikkis lea váldi dohkkehit Oahpahuslága § 6-4 mielde.</p>
    <p>Hálddahuslaš bargojoavku mii galgá ovddidit vejolaš rievdadusevttohusaid oahppoplánaide, fága- ja diibmojuohkimii ja vejolaččat oahpahuslága láhkaásahusaide lea maŋŋonan iežas barggus. Bargojoavku galgá buktit iežas raportta geassemánus 2010. Bargojoavkku evttohus galgá hábmet vuođu konsultašuvnnaide. Máhttolokten - Sámi stivrendokumeanttaid rievdadusat galget sáddejuvvot gulaskuddamii hálddahuslága § 37 mielde.</p>
    <p>Sámediggeráđđi ja Máhttodepartemeanta leat konsultašuvnnaid bokte soabadan sámi sisdoalu ođđa vuođđoskuvlaoahpaheaddjeoahpuide. Earret eará galgá buot studeanttain nationála vuođđoskuvlaoahpaheaddjeoahpus leat máhttu sámiid birra álgoálbmogin. Dál fállo sámi vuođđoskuvlaoahpaheaddjeoahppu dušše Sámi allaskuvllas. Dat geatnegahttá buot universitehtaid ja allaskuvllaid miehtá riika fátmmastit máhtu gaskkusteami sámiid ja sámi diliid birra iežaset oahpahusplánain.</p>
    <p>Čuovusjoavku mii 5 jagi galgá čuovvut ođđa vuođđoskuvlaoahpaheaddjeoahpuid implementerema lea sámediggeráđi gohččuma vuođul viiddiduvvon. Máhttodepartemeanta lea nammadan prorektora Marit Breie Henriksena dasa.</p>
    <p>Sámediggeráđđi lea searvan Gollevirgi - Drømmejobben kampánjii, 2010 ovdaskuvla- ja vuođđoskuvlaoahpaheaddjeohppui rekruteren, ovttas Finnmárkku fylkamánniin, Sámi allaskuvllain, Finnmárkku allaskuvllain, KS:in ja Oahppolihtuin. Kampánja álggaheamis Finnmárkku allaskuvllas 15.02.10 lei sámediggeráđis sáhkavuorru. Sámediggeráđđi sávvá ahte maiddái Romssa, Nordlándda ja Davvi- ja Lulli-Trøndelaga fylkkain čađahuvvošii sullasaš kampánnja 2011:s, ja áigu geahččalit vuolggahit ášši guoskevaš fylkamánniid ektui.</p>
    <p>Gaskaboddosaš ohcamušlogut čájehit ahte leat boahtán oktiibuot 53 ohcama sisa sámi oahpaheaddjeoahpuide maid Sámi allaskuvla fállá. Bealli dain ohcamušain lea vuoruhan Sámi allaskuvlla vuosttažin. Logut čájehit ahte beroštupmi sámi oahpaheaddjeoahpuide lea sturron, ja sáhttá lohkat ahte rekruterenbargu Gollevirgi - Drømmejobben bokte lea lihkostuvvan.</p>
    <p>·Váikkuhit dasa ahte ásahuvvojit almmolaš sámi mánáidgárddit dahje sámi ossodagat mánáidgárddiide</p>
    <p>Sámediggeráđđi lea doallan čoahkkimiid Bådåddjo, Porsáŋggu ja Loabát suohkaniiguin sámi mánáid mánáidgárdefálaldaga birra dain suohkaniin. Dain suohkaniin lea dál sámi mánáidgárdefálaldat. Dat ožžot sámi mánáidgárdedoarjaga. Suohkaniid hástalus lea unnán bargit geain lea máhtolašvuohta sámegielas ja sámi kultuvrras.</p>
    <p>·Sámediggeráđđi ávvudii Mánáidgárddi beaivvi 2010 galledettiin Kárášjoga mánáidgárddiid.</p>
    <p>·Váikkuhit dasa ahte biddjojuvvo sámi sisdoallu skuvlaastoáiggeortnegiid ja kulturskuvlii ·Váikkuhit dasa ahte hospiterenortnet giellaoahpahusas nannejuvvo ·Bargat dan ala ahte nationála oahpahuspolitihkka fuolaha sámi perspektiivva</p>
    <p>Go Máhttodepartemeanta almmuhii plánaid ráhkadit stuoradiggedieđáhusa nuoraidceahki birra, de válddii sámediggeráđđi oktavuođa singuin ja bivddii beassat árrat mielde prosessii. Ovdal geasseluomu galgá dollot gulahallančoahkkin dieđáhusa birra.</p>
    <p>Gaska-Norgga regionála dutkanfoandda stivra lea nammaduvvon. Sámedikki ovddasteaddji dan stivrras lea Arnt Erik Tjønna, ja su persovnnalaš várrelahttu lea Jenny Fjellheim.</p>
    <p>Sámediggeráđđi beasai diehtit doaibmareivve birra beaiváduvvon 23.04.10 maid Máhttodepartemeanta sáddii Norgga dutkanráđđái, gos Dutkanráđđi oaččui bargun ásahit Máhttoguovddáža oahpuid várás 01.01.11 rájes. Sámediggeráđđi sáddii 10.05.10 reivve Máhttodepartementii dán doaimma sámi dimenšuvnna birra ja áigu dan čuovvolit.</p>
    <p>Utvalget for Utredning av samarbeid, arbeidsdeling og konsentrasjon i høyskolesektoren i Nordland (Nordlandsutvalget) (Nordlándda allaskuvlasuorggi ovttasbarggu, bargojuohkima ja konsentrašuvnna čielggadeami lávdegoddi, Norlánddalávdegoddi) lea geigen iežas raportta. Máhttodepartemeanta lea sádden raportta gulaskuddamii. Sámediggeráđđi lea sádden reivve departementii 30.04.10 mas bivdá beassat searvat departemeantta bargui dán áššis maŋŋel go gulaskuddamat leat loahpahuvvon. Lávdegotti raporttas leat olu evttohusat mat váikkuhit sámi servodaga, ja danne lea dárbu árvvoštallat vejolaš konsultašuvnnaid ovdal go departemeanta mearrida vejolaš doaimmaid.</p>
    <p>·Váikkuhangaskaomiid aktiivvalaš geavaheami bokte nannet máhtolašvuođa ja gelbbolašvuođa sámi servodagas ·Váikkuhit hutkás ja bevttolaš sámi oahpponeavvobuvttadeapmái</p>
    <p>Sámediggeráđđi lea ovttas Máhttodepartemeanttain ásahan bargojoavkku mii galgá geahčadit oahpponeavvoráhkadeami beavttálmahttima. Bargojoavkkus leat guokte ovddasteaddji Máhttodepartemeanttas, guokte Oahpahusdirektoráhtas ja njeallje Sámedikkis. Bargojoavkku raporta galggašii gárvvistuvvot geassemánus 2010.</p>
    <p>·Sámi oahpponeavvoguovddáža, Sámi oahpponeahta ja ohcanvejolaš oahpponeavvouskkádaga bokte buktit olámuddui ja addit dieđuid sámi oahpponeavvuid birra</p>
    <p>Senter for IKT i utdanningen (guovddáš mii heiveha DGT oahpahussii) (ovdalaš Utdanning.no) ja Sámediggi leat čađahan ovdaprošeavtta mas plánejuvvui stuorát prošeakta ovdánahttit oahpponeavvouskkádaga, ja dát lea Sámedikki oahpponeavvoráhkadeami strategalaš plána 2009-2012 mielde.  Ovdaprošeakta lea loahpahuvvon ja uskkádaga hábmenbargu lea álggahuvvon. Prošeaktajođiheaddji lea álggahan iežas barggu ja virggiid almmuheapmi lea biddjon johtui. Dát prošeakta bistá 3 jagi.</p>
    <p>Prošeavtta áigumuš lea ráhkadit internehttii bálvalusa sámi oahpporesurssaide, ja dat galgá sisttisdoallat golbma vuođđobálvalusa:</p>
    <p>-Neahttauskkádat sámi oahpponeavvuid gávdnama várás  -Publiserenreaidu digitála oahpponeavvuide (Dopler) -Sámi juogadanarena</p>
    <p>·Addit dárbbašlaš dieđuid ja bagadusa sámi oahpahusa birra mánáidgárddiin ja vuođđooahpahusas</p>
    <p>Mii leat juohkán dieđuid ja bagadallan sihke ođđa ja ovdalaš ohcciid doarjjapoasttas Doarjagat sámi mánáidgárddiide. Mii leat juohkán dieđuid doarjagiid birra, vástidan váhnemiid gažaldagaide sámi mánáid vuoigatvuođaid birra ja sámi mánáidgárdefálaldagaid birra, oahpponeavvuid birra, prošeavttaid birra, sámegielat bargiid birra ja mot čállit raportta juolluduvvon doarjagiin.</p>
    <p>Norlándda fylkamánni lágidii njealját geardde konferánssa lullisámi oahpahusa birra Troanddimis 23.24.03.10. Konferánssa ulbmil lei čalmmustahttit earenoamáš hástalusaid ja vejolašvuođaid lullisámi oahpahusas. Sámediggeráđđi oassálasttii ja doalai sáhkavuoru Sámedikki rahčamušaid birra lullisámegiela várás. Sáhkavuorus deattuhuvvui ahte lea dehálaš viidát ja ulbmillaččat vuoruhit vai sáhttá buoremus lágiin gozihit ja ovdánahttit lullisámegiela. Dehálaš giellaarenat leat mánáidgárddit ja skuvllat, ja deháleamos hástalusaid gaskkas dás ovddasguvlui lea oažžut eanet giellabargiid, ovdaskuvlaoahpaheddjiid ja oahpaheddjiid geat sáhttet fállat oahpahusa sámegielas ja sámi kultuvrras. Danne lea sámediggeráđđi áŋgiruššan bargui rekrutteret alit ohppui oppalaččat, ja earenoamážit ovdaskuvla- ja oahpaheaddjeohppui. Sámediggi lea maiddái várren ruđa iešguđetlágan stipeanddaide vai dan bokte váikkuhit studeanttaid rekrutterema.</p>
    <p>Sámediggi oassálasttii fierpmádatčoahkkimii 25.03.10, maid Nordlándda fylkamánni lágidii fylkamánniide ja jođiheddjiide dan golmma resursaskuvllas lullisámi guovllus ja Elgå skuvllas. Aajeges ja HINT:s ledje maid ovddasteaddjit. Čoahkkima ulbmil lei digaštallat doaibmabiju 22 Sámegielaid doaibmaplánas: Sierra doaibmabijut mat galget nannet giellaovdáneami oarjilsámi guovllus ja julevsámi guovllus. Čoahkkimis ledje ovttaoaivilis ahte lea dehálaš árrat áŋgiruššagoahtit. Nordlándda fylkamánni dieđihii ahte sis ledje 2009:s ruđat gelbbolašvuođaloktemii mánáidgárdebargiide. Stuorát oassi čoahkkimis lei ovttaoaivilis ahte váhnemiidda ferte diehtojuohkin dan birra man dehálaš lea hupmat sámegiela mánáiguin. Hástalus lea gávnnahit ollislaš gova galle sámi mánát leat. Nordlándda ja Davvi-Trøndelága fylkamánnit ovttasbarget dán áššis.</p>
    <p>Sámediggi galgá ovttas Nordlándda, Romssa ja Finnmárkku fylkamánniiguin, Sámi allaskuvllain ja Oahpahusdirektoráhtain lágidit sámi mánáidgárde- ja skuvlakonferánssa 2010. Konferánsa galgá lágiduvvot Oslos 02. ja 02.11.10. Lea nammaduvvon hálddahuslaš bargojoavku ovttasbargi ásahusain mii galgá gárvvistit prográmmaevttohusa 20.06.10 rádjái.</p>
    <p>·Váikkuhit dasa ahte rávesolbmot ožžot oahpahusa sámegielas</p>
    <p>Sámediggeráđđi ja Máhttodepartemeanta leat konsultašuvnnaid bokte soahpan ahte Sámedikkiin galgá váldot oktavuohta vejolaš konsultašuvnnaid birra oahpposervviid doarjjanjuolggadusaid boahttevaš evalueremiid oktavuođas.</p>
    <p>·Váikkuhit dasa ahte bistevaš sámi dulkaoahppu ásahuvvo</p>
    <p>15.03.10 oassálasttii sámediggeráđđi čoahkkimii Ođasmahttin- ja hálddahusdepartemeanttain (OHD) Oslos gos lei fáddá sámi dulkaoahppu ja sámi dulkkaid autorisašuvdna. Čoahkkimii ledje maiddái boahtán Sámi allaskuvla, Nordlándda allaskuvla, Davvi-Trøndelága allaskuvla ja Oslo allaskuvla. Čoahkkimis sohpe Sámi allaskuvlii doaimma čielggadit boahttevaš sámi dulka- ja jorgaleaddjioahpu.</p>
    <p>·Váikkuhit dasa ahte refušuvdnamáksomearit muddejuvvojit nu ahte dat gokčet duohta goluid ·Váikkuhit dasa ahte Sámi allaskuvla ovddiduvvo álgoálbmotuniversitehtan Sámediggeráđđi ja Máhttodepartemeanta leat konsultašuvnnaid bokte soahpan mandáhta, čoahkádusa ja čállingotti sámi dutkama ja alit oahpu lávdegoddái. Máhttodepartemeanta ja sámediggeráđđi áigot konsulteret lávdegotti nammadeami birra.</p>
    <p>·Váikkuhit dasa ahte boarráset sámiid máhtolašvuohta dohkkehuvvo ja boahtá oidnosii dan bokte ahte bálkáhit sin máhttogaskkusteaddjin vuođđooahpahusas ·Váikkuhit dasa ahte sámi guovlluid giliskuvllat bisuhuvvojit ·Váikkuhit dasa ahte oahpahusláhka oahpahusa várás sámegillii ja sámegielas ođasmahttojuvvo</p>
    <p>Váikkuhangaskaoamit</p>
    <p>Oahpponeavvut</p>
    <p>Dábálaš oahpponeavvut vuođđooahpahussii</p>
    <p>Bušeahtta 8 975 000 ru. Ohcanáigemearrái 01.02.10 ledje boahtán 75 ohcama oktiibuot 28 748 435 ru ovddas. Sámedikki doarjjastivra juolludii cuoŋománus doarjagiid 19 oahpponeavvoprošektii, oktiibuot  8 779 100 ru.</p>
    <p>Earenoamážit heivehuvvon oahpponeavvut</p>
    <p>Bušeahtta 1 900 00 ru. Ohcanáigemearrái 01.02.10 ledje boahtán 32 ohcama oktiibuot 7 938 350 ru ovddas. Sámedikki doarjjastivra juolludii cuoŋománus doarjagiid 14 oahpponeavvoprošektii, oktiibuot 1 897 200 ru.</p>
    <p>Oahpponeavvut mánáidgárddiide</p>
    <p>Bušeahtta 1 000 000 ru. Ohcanáigemearrái 01.02.10 ledje boahtán 7 ohcama oktiibuot 1 882 630 ru ovddas. Sámedikki doarjjastivra juolludii cuoŋománus doarjaga ovtta prošektii, 1 013 000 ru.</p>
    <p>Gelbbolašvuođa bajideapmi</p>
    <p>Stipeanda ohppiide geain lea sámegiella joatkkaskuvlla fágasuorggis</p>
    <p>Bušeahtta 2 400 000 ru. Geavahan 2 400 000 ru. 2009/10 skuvlajagis ledje oktiibuot 441 ohcci juhkkojuvvon ná: 199 oahppi geain lea sámegiella vuosttašgiellan, máksán 6 820 ru juohke oahppái 134 oahppi geain lea sámegiella nubbingiellan, máksán 5 135 ru juohke oahppái 104 oahppi geain lea sámegiella amasgiellan, máksán 3 415 ru juohke oahppái</p>
    <p>4 ohcci eai ožžon stipeandda go eai deavdán stipeandagáibádusaid ohppiide geain lea sámegiella joatkkaskuvlla fágasuorggis.</p>
    <p>Fágalaš gelbbolašvuođa bajideapmi</p>
    <p>Bušeahtta 800 000 ru.</p>
    <p>Stipeanda alit ohppui</p>
    <p>Bušeahtta 1 550 000 ru. Geavahan 1 537 000 ru. Ohcanáigemearri guovvamánu 1. b. ja golggotmánu 1. b. Ohcanáigemearrái guovvamánu 1. b. ledje oktiibuot 119 ohcan stipeandda alit ohppui, ja dat ledje juhkkojuvvon ná: - ovdaskuvla- ja dábálašoahpaheaddjit, máksojuvvon oktiibuot  173 600 ru. - lulli-, julev- ja davvisámegiella, máksojuvvon oktiibuot 322 400 ru. - joatkkaoahppu boarrásiidfuolahusas, máksojuvvon oktiibuot 49 600 ru. - joatkkaoahppu eastadeami ja áhpásmahttima siskkobealde, máksojuvvon oktiibuot 49 600 ru. - alit oahppu luonddu- ja birassuorggis, máksojuvvon oktiibuot 942 400 ru.</p>
    <p>Doarjja sámi mánáidgárddiide</p>
    <p>Bušeahtta 9 905 000 ru.</p>
    <p>Váikkuhangaskaoamit - doaibmabijut oahpponeavvoráhkadeami nannemii</p>
    <p>Oahppogirjjiid jorgaleapmi ja heiveheapmi</p>
    <p>Bušeahtta 4 000 000 ru.</p>
    <p>Sámedikkis lea leamaš vuođđoskuvlla matematihkkabuktosa jorgaleapmi fállagis ja fállagat leat evaluerejuvvon. Viidásit proseassa lea jođus ja jáhkkimis ráhkaduvvo kontrákta geassemánu álggus. Davvi-, julev- ja lullisámi tearbmaráhkadanbargu matematihkas galgá maiddái álggahuvvot.</p>
    <p>Pilotprošeakta – resursaskuvla julevsámi guovllus</p>
    <p>Bušeahtta 800 000 ru.</p>
    <p>Ájluovta skuvla lea sádden stahtusraportta 26.03.10 mii čájeha makkár oahpponeavvoprošeavttaiguin leat bargame. Sii meroštallet gárvet gávcci prošeavtta dán jagi. Ovdal geasseluomu galgá stivrenjoavku čoahkkinastit.</p>
    <p>3 Giella</p>
    <p>Sámegiela suodjaleapmi ja ovddideapmi lea deaŧalaš sámi kultuvrra boahtteáigái. Sámi kultuvrra áibbas guovddáš eaktu boahtteáigái lea ahte álbmogis lea vejolašvuohta geavahit iežas giela.</p>
    <p>Váldomihttomearri</p>
    <p>·Buktit oidnosii ja nannet sámegiela</p>
    <p>Oassemihttomearri</p>
    <p>·Bisuhit ja viidáset ovddidit dálá arenaid, ja ásahit ođđa arenaid sámegiela váste ·Ealáskuhttit sámegiela dain guovlluin gos giella lea rašis dilis ·Ovddidit ja nannet sámegielgeavaheami guovlluin gos sámegiella lea beaivválaš giella</p>
    <p>Strategiijat</p>
    <p>·Váikkuhangaskaomiid aktiivvalaš geavaheami bokte ovdánahttit sámegiela geavaheami, ja earenoamážit deattuhit lullisámegiela</p>
    <p>Sámediggeráđđi lea juolludan 500 000 ru doarjaga gokčat goluid giellabarggu/terminologiijaráhkadeami ja viidásit oahpponeavvoráhkadeami oktavuođas Elgå skuvllas. Dat dahkkui sihkkarastin dihte ahte oahppit geat leat leamaš mielde ođđasis ealáskahttinprošeavttas besset ollašuhttit skuvlla sámegielain vuosttašgiellan.</p>
    <p>·Háhkat daid buoremus rámmaeavttuid sámegiela váste gulahallama bokte báikkálaš, regionála ja guovddáš eiseválddiiguin ja eará guoskevaš aktevrraiguin</p>
    <p>Sámediggeráđđi lágidii ovttas Sámi allaskuvllain ja Statped Nord sámi pedagogalaš fágabeivviid Guovdageainnus 03.-04.03.10. Sámediggeráđđi rabai fágabeivviid ja oassálasttii paneladigaštallamis mas fáddán lei <span type="quote">"Sámegielaid seailluheapmi ja ovdánahttin"</span>.</p>
    <p>·Nannet ja ovddidit sámegiela sámi tearbmabarggu bokte</p>
    <p>Sámediggeráđis lea leamaš čoahkkin Riikaantikvárain viidásit proseassa birra barggus oažžut ohcanprográmmaid kulturmuitoohcan ja Askeladden sámegillii. Dan oktavuođas leat geahčadan osiid Askeladdena tearbmalisttuin, ja kvalitehtasihkkarastán dain. Muhtun terminologiijat leat juo dohkkehuvvon ja sáhttet geavahuvvot Askeladdenis, muhto lea ain ollu mii ferte dohkkehuvvot. Dasto váilu maiddái olu terminologiija, ja daid ferte ráhkadit dađistaga.</p>
    <p>Sámediggeráđis lea leamaš čoahkkin Kárášjogas sámi giellaguovddážiiguin mat leat bargan báikenammaprošeavttaiguin, ja doppe oassálasttii maiddái Stáhta kártadoaimmahat. Fáddá lei sámi báikenamat. Giellaguovddážat muitaledje iežaset barggu birra báikenamaid čohkkemiin ja almmuhemiin, ja Stáhta kártadoaimmahat čilgii báikenamaid dohkkehanproseassa.</p>
    <p>Dál lea álggahuvvon proseassa ásahit ođđa sátne- ja tearbmabáŋkku. Dálá čoavddus (risten.no) ii govčča dálá gáibádusaid teknihkalaččat buori digitála reaidun terminologiija- ja sátnegirjái.</p>
    <p>·Nannet, suodjalit ja buktit oidnosii sámegiela sámi báikenammabarggu bokte</p>
    <p>Sámediggeráđđi lea oassálasttán GiellaGiella Forumii gos logaldalle sámi báikenama barggu ja báikenammalága birra, ja maiddái tearbmabarggu ja tearbmabáŋkku risten.no birra. Lassin lea sámediggeráđđi oassálasttán paneladigaštallamii sámi báikenamaid birra Deanu gielddas. Sámediggeráđđi lea maiddái logaldallan matrikkel- ja báikenammalága kurssas maid Geoforum Finnmark lágidii.</p>
    <p>Sámediggeráđđi lea rávven sámi báikenamaid geavaheami ektui, earret eará journalisttaid, suohkaniid, lágádusaid ja earáid geat barget sámi báikenamaiguin. Earret eará leat buktán loahpalaš rávvema nammaášši oktavuođas Snoasa suohkanis, gos suohkan háliida mearridit gili ja suohkana nama lullisámegillii. Sámedikki nammakonsuleantabálvalus lea maiddái rávven sámi buohtalasnama Rago álbmotmeahccái: Rágo suoddjimpárkka.</p>
    <p>·Čalmmustahttit sámegielaid áitojuvvon dili ja ovttasráđiid Ráđđehusain čađahit sámegiela doaibmabijuid mat leat Ráđđehusa doaibmaplánas ·Bargat dan nala ahte ásahit nationála sámi giellaorgána nannenvárás sámi giellabarggu ·Bargat sámegiela hálddašanguovllu viiddidemiin</p>
    <p>Sámediggeráđđi oassálasttii EDS-suohkaniid oktasaš suohkanstivračoahkkimii (Evenášši, Skánit ja Dielddanuorri), gos okta diehtojuohkináššiin lei sámegiela hálddašanguvlui searvan. Sámediggeráđđi muitalii maid sámegiela hálddašanguvlui searvan mielddisbuktá.</p>
    <p>Sámediggeráđđi oassálasttii čoahkkimii Raavrhvijhke (Røyrvik) suohkaniin sámegiela hálddašanguvlui searvama birra 27.05.10. Sámediggeráđđi muitalii maid sámegiela hálddašanguvlui searvan mielddisbuktá.</p>
    <p>·Veahkkin ásahahttit eanet almmolaš giella- ja kulturguovddážiid</p>
    <p>Sámediggeráđđi oassálasttii ođđa giellaguovddáža rahpamii Omasvuonas 15.02.10. Giellaguovddáš lea máŋggagielat guovddáš mii bargá sámegiela ja kveanagiela nannemiin ja seailluhemiin suohkanis.</p>
    <p>·Bargat dan ala ahte ásahuvvo johtti bálvalus mii galgá fállat sámegielat boarrásiidda lohkan- ja čállinveahki</p>
    <p>Váikkuhangaskaoamit – giella, njuolgga doarjagat</p>
    <p>Guovttegielalašvuođa doarjagat, gielddat/suohkanat</p>
    <p>Bušeahtta 40 671 000 ru.</p>
    <p>Guovttegielalašvuođa doarjagat, fylkagielddat/-suohkanat</p>
    <p>Bušeahtta 5 100 000 ru.</p>
    <p>Sámi giellaguovddážat</p>
    <p>Bušeahtta 5 500 000 ru.</p>
    <p>Sámegiela hálddašanguovllu suohkaniid ja fylkasuohkaniid doaibmaplánat leat boahtán sisa áigemearrái 01.03.10. Suohkanat ja fylkasuohkanat leat ožžon mearkkašumiid doaibmaplánaide, oassin ulbmilolahusa raporterema mihttomearis.</p>
    <p>Váikkuhangaskaoamit – giella, ohcanvuđot</p>
    <p>Giellaprošeavttat sámegiela hálddašanguovllus</p>
    <p>Bušeahtta 2 450 000 ru.</p>
    <p>Giellaprošeavttat olggobealde sámegiela hálddašanguovllu</p>
    <p>Bušeahtta 4 160 000 ru.</p>
    <p>Ohcanáigemearrái 01.03.10 ledje boahtán sisa ohcamat oktiibuot 9 508 576 ru ovddas, 21 ohcama hálddašanguovllus ja 27 ohcama olggobealde hálddašanguovllu. Ohcamat leat meannuduvvome ja biddjojit doarjjastivrii 15.-17.06.10.</p>
    <p>4 Kultuvra</p>
    <p>Máŋggabeallásaš kultureallin nanne sámi gullevašvuođa ja identitehta, ja váikkuha ealli báikegottiide gos olbmot háliidit ássat.</p>
    <p>Váldomihttomearri</p>
    <p>·Ealli ja máŋggabealat sámi dáidda- ja kultureallin</p>
    <p>Oassemihttomearri</p>
    <p>·Nanu ja aktiivvalaš sámi deaivvadanbáikkit, kulturásahusat ja museat ·Sámi dáiddalaš ja kultuvrralaš ovdanbuktimiid girjáivuohta mat gaskkustuvvojit sámi ja dáčča servodagas ·Máŋggabealat valáštallandoaimmat sámi álbmogii ·Viiddes kulturdoaibmafálaldat sámi mánáide ja nuoraide ·Buorre bibliotehkafálaldat sámi geavaheddjiide ·Báikkálaš servodagat árvvusatnet sámi kultuvrra</p>
    <p>Strategiijat</p>
    <p>·Váikkuhit sámi dáidda- ja kultureallima bisuheami ja viidáset ovddideami aktiivvalaš váikkuhangaskaomiid geavaheami bokte</p>
    <p>Sámediggeráđđi lea dahkan šiehtadusa Norut Altain mii galgá evalueret Kulturovdánahttima doarjjaortnega. Evalueren galgá gárvvistuvvon golggotmánu 1. b. 2010 rádjái.</p>
    <p>·Nannet ja ovddidit ovttasbarggu aktevrraiguin mat barget sámi kulturovddidemiin</p>
    <p>Sámi girkoráđđi lea ovttasbarggus golmma davimus bismagodderáđiin ja Oslo bismagodderáđiin hábmen plána sámi girkoeallimis <span type="quote">“ Sámi girkoeallima strategalaš plána”</span>. Plána lea sáddejuvvon viidát gulaskuddamii. Sámi girkoráđđi lea plána geigema oktavuođas maid lágiidan njeallje gulaskuddanseminára. Sámedikkis lea golmma semináras leamaš ovddasteaddji. Sámediggeráđđi áigu láhčit dili nu ahte <span type="quote">“ Sámi girkoeallima strategalaš plána árvalus”</span> váldo bajás sierra áššin Sámedikki dievasčoahkkimis 2010 čakčamánu.</p>
    <p>Sámediggeráđđi rabai Nuoraid kulturgilvvohallan Finnmárkkus njukčamánu 23. b. 2010.Gilvvohallan  čohkkii gosii 300 oasseváldi miehtá fylkka, gos sámi ja dáža nuorat besse ovdanbuktit iežaset čehppodaga dáidaga ja kultuvrra surggiid siskkobealde.</p>
    <p>·Nannet dialoga sámi valáštallanservviiguin ja organisašuvnnaiguin ovddidan dihte movttiidandoaimmaid sámi valáštallantaleanttaide</p>
    <p>Arctic Winter Games (AWG) lágiduvvui Grande Prairie gávpogis Canadas áigodagas njukčamánu 6. b. – 13. b. rádjái. Sámediggepresideanta Egil Olli ovddastii Sámi Parlamentáralaš Ráđi dáin gilvvuin Canadas.</p>
    <p>Doppe geahčai son nuoraid go gilvvohalle, jugii medáljjaid ja deaivvadii gilvvuid ovddasteddjiiguin. Gilvvuid raporta lea mielddusin dieđáhusas.</p>
    <p>Sámi Heargevuodjin Lihttu (SHL) lágidii Máilmmimeašttirgilvvuid loahppagilvvohallamiid Harstad gávpoga heastagilvvohallanšilljus. Sámediggeráđđi oassálasttii ja doalai rahpansártni lágidemiid rahpamis.</p>
    <p>Sámediggeráđđi lea oassálastán Sámiid Valáštallanlihtu- Norga (SVL-N) dikkis mii dollojuvvui Álttás miessemánu 8. – 9. b. 2010. Sámediggeráđđi doalai rahpansártni dikkis gos válddii bajás earret eará heargevuodjimiid dili ja organiserema, Sámiid oassálastima AWG- gilvvuin ja gos spealloruđaid juohkin sámi valáštallamii váldojuvvui bajás.</p>
    <p>·Bisuhit ja ovddidit dialoga guovddáš, regionála ja báikkálaš eiseválddiiguin nannen dihte sámi kulturovdáneami rámmaeavttuid</p>
    <p>Sámediggeráđđi lea doallan čoahkkima AMB- utviklingain guovvamánu 18. b. 2010, gos UNESCO konvenšuvnna guorahallan eahpeávnnaslaš kulturárbbi gáhtten lei fáddán. ABM- utvikling lea ožžon bargun kulturdepartemeanttas hábmet logahallama konvenšuvnna álggaheami birra, ja bivddii Sámedikki ovttasbargat dán áššis. Logahallan mii galgá hábmejuvvot galgá válmmastuvvot ja geigejuvvot Kulturdepartementii 2010 čavčča. Sámediggeráđđi lea sádden vuosttaš cealkámuša konvenšuvnna čuovvoleapmái miessemánu 2010. Cealkámušas lei sámi eahpeávnnaslaš kulturárbbi birra, kulturilbmaneami birra mii definerejuvvo sámi immateriálalaš kulturárbin, birrasiid birra mat ovddastit immateriálalaš kulturárbbi, ja maid sámi immateriálalaš kulturárbbi vára váldima ja viidásetfievrrideami birra.</p>
    <p>Sámediggeráđis lea leamaš čoahkkin stáhtačálliin Lubna Jaffery Fjell:in Kulturdepartemeanttas njukčamánu 9. b. 2010. Fáddán čoahkkimis lei Beaivváš Sámi Nášunála Teáhter, ja Sámediggi lei bovden teáhtera searvat čoahkkimii. Beaivváš geigii iežas hástalusaid mat gusket earret eará ekonomiijii ja rekrutteremii. Dasa lassin lei ođđa teáhtervisti fáddán čoahkkimis.</p>
    <p>·Váikkuhit sámi mediafálaldaga nannema ·Sámedikki ja fylkkagielddaid gaskasaš ovttasbargošiehtadusaid bokte vel eanet geatnegahttit ovttas ovddidit sámi dáidda- ja kultureallima ·Dáiddáršiehtadusa bokte láhčit dili sámi dáidaga dahkamii ja gaskkusteapmái</p>
    <p>Sámediggeráđđi lea sádden sámi čáppagirjjálašvuođa ja sámi musihka/ juoigama sisaoastinnjuolggadusaid  gulaskuddamii buohkaide geaidda ášši gullá. Gulaskuddanáigemearri lea geassemánu 1. b. 2010, ja gulaskuddanproseassa galgá leat gárvvistuvvon ovdal Dáiddáršiehtadus 2011 sohppojuvvo.</p>
    <p>·Veahkkin ásahit sámi dáiddamusea ·Bargat dan badjelii ahte duohtandahkat ođđa teáhtervistti Beaivváš Sámi Teáhterii</p>
    <p>Sámediggeráđis lea leamaš čoahkkin Centrum Eiendom:in cuoŋománu 28. b. 2010 ođđa teáhtervisttii birra Beaivváš Sámi Nášunála Teáhterii. Beaivváš ja Guovdageainu suohkan oassálaste čoahkkimii. Centrum Eiendom muitalii proseassa stáhtusa birra. Sin oaivila mielde lea Kulturdepartemeantta buktán signálaid ahte gávdno vejolašvuohta gávdnat ruđaid prošektii. Centrum Eiendom maid geažuhii dárbbu čielggadeapmái Sámedikkis mii guoská viessoláigoruhtadeapmái.</p>
    <p>Sámediggeráđđi muitalii ahte fargga biddjojit johtui konsultašuvnnat gaskal Sámedikki ja departemeantta viessoláigoruhtadanortnega birra. Rollat ja ovddasvástádus gaskal Sámedikki ja departemeantta ii leat čielggas mii guoská viessoláigoruhtadeapmái. Sámediggeráđđi ii leat sáhttán dáhkidit Beaivváš Sámi Nášunála Teáhterii dán ovdal Sámediggi diehtá ahte oažžu go ruđaid dasa. Sámediggeráđđi doalaha dan maid ovdal lea dadjan, muhto čujuhii maiddái dasa ahte Sámediggi lea geatnegahtton čuovvut fálaldatnjuolggadusaid go lea sáhka almmolaš ruhtadeamis.</p>
    <p>·Bargat vuoruhuvvon sámi kulturviesuid stuoridemiin ·Váikkuhit ahte sámi museat ožžot buriid rámmaeavttuid doaibmamii ja fágalaš ovddideapmái</p>
    <p>Sámediggeráđđi lea mearridan juolludit 300 000 ru  Ä’vv - Saa’mi mu’zei (Nuortalaš musea) musea čájáhusbargui. Juolludemiin áigu Sámediggeráđđi ahte museas galget leat oadjebas ekonomalaš rámmat vuođđočájáhusa barggus rahpama rádjái čakčat. Vuođđočájáhus lea oassin visttis ja prinsihpalaččat lea dán ruhtadeapmi Kulturdepartemeantta ovddasvástádus. Huksenproseassa maŋideapmi lea mielddisbuktán ahte golut vuođđočájáhusa bargguin leat lassánan. Sámediggeráđđi juolluda dán lassiruđa vai eastadit vel eanet maŋidemiid. Dáinna juolludemiin sáhttá Ä’vv earret eará ain doalahit ovtta prošeaktavirggi mii lea čadnon vuođđočájáhusa bargui. Teknihkalaš váttisvuođaid geažil visttis, de lea maid sisafárren maŋiduvvon. Ä’vv rahppojuvvo 2010 čavčča.</p>
    <p>Vuođđudus Deanu ja Várjjat museasiida álggahuvvui formálalaččat miessemánu 7. b. 2010. Dán duogábealde leat Deanu, Unjárgga ja Mátta- Várjjat gielddat ja Sámediggi. Deanu musea, Várjjat Sámi Musea, Saviomusea ja Nuortalaš musea leat dán bokte ožžon oktasaš doaimmahanorganisašuvnna. Museasiida galgá iežas doaimmain váikkuhit dasa ahte sámi iešdovdu, giella ja kulturárbevierru duođaštuvvojit, čalmmustahttojuvvojit ja ovdánahttojuvvojit. Siida gokčá kulturhistorjjá mii guoská nuortalaš sámiid, mearrasámiid ja johkasámiid kultuvrii, ja John Savio dáidagii ja historjái. Siidda bargu manná maid riikkarájáid rastá Ruššii ja Supmii. Tove- Lill Labahå Magga válljejuvvui stivrra jođiheaddjin Deanu ja Várjjat museasiidii. Museasiidda beaivválaš doaimmaheapmi álggahuvvo ođđajagimánu 1. b. 2011. Ovdal dan galget oktasaš doaimmahančovdosat leat sajis ja eaiggátgielddat galget čállán doaimmahanšiehtadusa.</p>
    <p>Sámi museat eai leat ožžon dan ekonomalaš bohtosa mii lei vurdojuvvon museareforbmas. Sámediggeráđđi lea dan sivas evttohusas reviderejuvvon bušehttii vuoruhan sámi museaid. Árran ja Várdobáiki leaba evttohuvvon oažžut 600 000 ru lasáhusa goabbáge reviderejuvvon bušeahtas viidásetfievrridit doaimmaheami. Árrana oassi manná bihtánsámi museadoaimmaheapmái. Museasiiddat ásahuvvo 2009 ja váldojuvvo mielde fásta doaibmabušeahtas 2010 rájis. Evttohuvvon lasáhus lea Oasseguorahallama mielde Sámi museadoaimmaheapmi Davit Nordlánddas ja Romssas. Lasáhus galgá váikkuhit dasa ahte museasiiddat galget ollet dohkálaš dássái museadoaimmahemiin nu ahte siiddat sáhttet doaimmahit iežaset plánejuvvon museadoaimmaheami jagis 2010. Ája sámi musea (Davviguovllu olbmuid guovddáš) lea virgádan konserváhtora ja lea bidjan johtui barggu čađahit ja gearggahit iežaset vuođđočájáhusa sin ođđa visttii rahpama oktavuođas ođđajagimánu 1. b. 2011.</p>
    <p>Finnmárkku fylkkasuohkan lea hábmeme ođđa museaplána Finnmárkku museaid várás, vuođđun das lea stáhtusa ja hástalusaid dárboguorahallan. Plána galgá earret eará buktit evttohusa  oktasaščovdosiidda, dat mearkkaša ahte ráhkadit oktasašvirggiid mat leat báikáduvvon ovtta organisašuvdnii/ ásahussii. Sámediggeráđđi ii hálit ahte dákkár vuogádat boahtá, go mii geahččat sámi museadoaimmahemiid ovttas. Muhto mii leat gal miehtan searvat dárboguorahallama hábmemii, vai oažžut ollislaš stáhtusraportta buot museain. Raportta galgá geigejuvvot 2010 čakčamánu, ja mii áigut dán geavahit reaidun go hábmet iežamet museastrategiija, ja vuođđun bušeahttabargguin juolludeaddji eiseválddiid ektui. Lea plánas čađahit dákkár dárboguorahallama dain eará sámi museain 2011:s.</p>
    <p>·Veahkkin sihkkarastit riikkaidgaskasaš sámi filbmaguovddáža doaimma</p>
    <p>Sámediggeráđis lea leamaš čoahkkin Internationála sámi filbmaguovddážiin/ Internasjonalt samisk filmsenter (ISF), doaibmadoarjaga dárbbu birra ja filbmafoandda ruhtadárbbu birra. Hástalussan Sámediggeráđđái lea sihkkarastit ISF sihkkaris rámmaid viidáset doaimmaheapmái. Dan sivas berre ISF oažžut eanet almmolaš ásahusaid eaiggátoassái. Dákkár organiseren berre buktit sihkkarit rámmaid filmmaid doaimmaheapmái ja ovdánahttimii. Sámediggi, ISF ja Guovdageainnu suohkan leat vuođđudan bargojoavkku mii galgá buktit evttohusa ođđa organisašuvdnii. Dan bokte šaddá buoret vejolašvuohta duohtandahkat filbmafoandda álggaheami. Sámediggeráđđi bargá viidáset áššin ja geahččala oažžut dillái čoahkkima GOD:in gos dát lea fáddán.</p>
    <p>·Viidásit bargat čoahkkananbáikkiid ja kulturásahusaid realiseremiin sámi guovlluin  Åarjelsaemien Teatere mearridii 2009 jahkečoahkkimis rievdadit organiserema almmolaš vuođđudussan jagis 2010. Sámediggeráđis lea leamaš čoahkkin stivrajođiheddjiin dán proseassa birra.</p>
    <p>Váikkuhangaskaoamit – Kultuvra – Njuolggodoarjagat</p>
    <p>Sámi kulturvisttit</p>
    <p>Bušeahtta 9 238 000 ru.</p>
    <p>Sámi festiválat Bušeahtta 2 951 000 ru.</p>
    <p>Sámi valáštallan Bušeahtta 2 416 000 ru.</p>
    <p>Sámi teáhter Bušeahtta 17 197 000 ru.</p>
    <p>Sámi prentosat Bušeahtta 3 036 000 ru.</p>
    <p>Girjebusset Bušeahtta 6 374 000 ru.</p>
    <p>Museat Bušeahtta 21 279 000 ru.</p>
    <p>Váikkuhangaskaoamit – Kultuvra – ohcanvuđot</p>
    <p>Musihkkaalmmuheamit Bušeahtta ru. 1 900 000. 26 ohcama leat boahtán sisa, 4 770 560 ru ovddas.</p>
    <p>Kulturdoaimmat mánáid ja nuoraid várás Bušeahtta ru. 1 900 000. 826 000 ru lea geavahuvvon. 25 ohcama leat boahtán sisa, 1 935 490 ovddas.</p>
    <p>Eará kulturdoaimmat. Bušeahtta ru. 2 693 000. 3 205 400 ru lea geavahuvvon. 122 ohcama leat boahtán sisa, 9 866 217 ru ovddas.</p>
    <p>Sámi govvasárggus ráiddut Bušeahtta ru. 460 000.</p>
    <p>Sámi lágádusat Bušeahtta ru. 2 750 000. 2 750 000 ru lea geavahuvvon. 6 ohcama leat boahtán sisa, 6 457 046 ru ovddas.</p>
    <p>Sámi girjebussiid investeremat Bušeahtta ru. 2 000 000.</p>
    <p>Sámi deaivvadanbáikkit Bušeahtta ru. 950 000. 950 000 ru lea geavahuvvon. 9 ohcama leat boahtán sisa, 2 288 300 ru ovddas.</p>
    <p>Sámi dáiddáršiehtadus bušeahtta 5 515 000 ru.</p>
    <p>5 Ealáhusat</p>
    <p>Nana ja ealli servodagat juohkelágan ealáhusaiguin lea guovddáš eaktun bisuhit ássamiid sámi guovlluin.</p>
    <p>Váldomihttomearri:</p>
    <p>·Nana ja máŋggabealat ealáhuseallin mas lea beroštupmi sámi kultuvrii, lundui ja birrasii sámi guovlluin</p>
    <p>Oassemihttomearri:</p>
    <p>·Bisuhit máŋggabealat ealáhuseallima bargodilálašvuođa ·Ođđa bargosajit máŋggabealat ealáhuseallimis</p>
    <p>Strategiijat:</p>
    <p>·Váikkuhangaskaomiid aktiivvalaš geavaheami bokte bisuhit ja ovdánahttit máŋggabealat ealáhuseallima doarjjaruđaid buriin juogademiin sohkabeliid gaskka ·Váikkuhangaskaomiid aktiivvalaš geavaheami bokte addit nuorra ásaheddjiide vejolašvuođa álggahit iežaset doaimma ·Váikkuhangaskaomiid aktiivvalaš geavaheami bokte addit nissonolbmuide vejolašvuođa álggahit iežaset fitnodaga ·Gulahallama bokte guovddáš, regionála ja báikkálaš eiseválddiiguin, ja eará oasálaččaiguin sihkkarastit buriid rámmaeavttuid sámi ealáhusovddideapmái</p>
    <p>Sámediggeráđis lea leamaš čoahkkin 11.05.10 guđa stáhtaráđiin ealáhusovddideami birra sámi guovlluin. Čoahkkima fáddán lei guorahallat makkár vejolašvuođat ja rámmaeavttut leat ođđa fitnodagaid ásaheapmái ja movt sáhtášii ovddidit ealáhuseallima sámi guovlluin. Sámediggeráđđi deattuhii man deaŧalaš lea heivehit almmolaš ortnegiid smávibuš ealáhusdoaimmaide sámi guovlluin. Sámediggeráđđi deattuhii maiddái man deaŧalaš lea ahte departemeanttat oktiiordnejit ealáhusovddideami áŋgiruššamiid sámi guovlluin.</p>
    <p>Sámediggeráđđi lea gulahallan Finnmárkku fylkkagielddain ja lea ságastallan movt Sámediggi buoremus vuogi mielde sáhtášii leat mielde strategalaš ealáhusovddidanbarggus Finnmárkkus regionála searvevuođa bokte, nu ahte sámi áššit váldošedje vuhtii proseassain. Finnmárkku fylkkagielda galgá dál árvvoštallat dán barggu ođđasis organiserema.</p>
    <p>·Suodjalit ja ovddidit mariidnaealáhusaid ávnnaslaš vuođđun ássamii ja barggolašvuhtii sámi guovlluin</p>
    <p>Birasgáhttendepartemeanttain leat leamaš konsultašuvnnat politihkalaš dásis mearraluossabivddu reguleremiid birra 11.05.10 ja 27.05.10. Šattai ovttamielalašvuohta das ahte reguleremat jagi 2010 várás leat gaskaboddosaččat ja ahte bivdoálggahanáigi lea seamma go 2009:s eanaš guovlluin Davvi-Romssas ja Finnmárkkus. Bivdoáiggiid guhkkodat lea veaháš gáržžiduvvon suoidnemánus/ borgemánus. Guollebivddu regulerenváldi mearas ja jogain galgá jagi 2011 rájes biddjojuvvot seamma váldedássái. Dasto lei ovttamielalašvuohta das ahte ráhkaduvvo šiehtadus Birasgáhttendepartemeantta ja Sámedikki gaskka boahttevaš reguleremiid ovttasbarggus mas vuolggasadji váldojuvvo álbmotrievttis ja mas leat mielde čuovvovaš fáttát: ulbmil, ovttasbargodagaldumit, máhtolašvuođa ovddideapmi, mielde maiddái ovttasbargu dieđalaš ja vásihusvuđot máhtolašvuođa gaskka, ja dasto konsultašuvdnanjuolggadusat main báikkálaš searvan maiddái galgá gozihuvvot. Sierramielalašvuohta das ahte bivdu álggahuvvo easkka 15.06. riddoguovllus lea čállojuvvon protokollii.</p>
    <p>Sámediggeráđđi searvvai ja doalai sáhkavuoru luondduluossakonferánssas Lillestrømmas 04.-05.10. Sámediggeráđđi lea leamaš mielde luondduluossahálddašeami ovttasbargoráđi čoahkkimis Troanddimis 04.-05.10, ja lea leamaš áicin oktavuohtačoahkkimis Luondduhálddašan direktoráhta ja Finnmárkku mearraluossabivdiid organisašuvnnaid gaskka 04.03.10.</p>
    <p>·Veahkehit bisuhit eanadoalu deaŧalaš kulturguoddin ja barggaheaddjin sámi guovlluin</p>
    <p>Sámediggeráđis lea leamaš čoahkkin 25.03.10 Eanadoallo- ja biebmoministariin, gos ráđđi buvttii árvalusaid eanadoallošiehtadussii. Dievasčoahkkin meannudii daid guovvamánus. Sámediggeráđđi deattuhii earret eará ahte sámi guovllut leat stuorát guovllut go Finnmárku. Sámediggeráđđi evttohii nuvttá mielkeeriid nuoraide geat háliidit álgit doaluin, stuorát mielkeeriid doaluide main lea unnit go 120 000 l mielkeearri ja buoret luopmo- ja astoáigeortnegiid. Vaikko boraspirepolitihkka ii leange šiehtadallanfáddán, de váldojuvvojedje ovdan dat hástalusat mat sávzaealáhusas leat boraspiriid dagahan stuorra vahágiid geažil. Loahpas čujuhii Sámediggeráđđi ahte eanadoalloeiseválddiid juolludan ruđat Sámediggái eai leat lassánan – ráđđi evttohii 4 miljon ruvdnosaš lasáhusa.</p>
    <p>Sámediggeráđđi searvá bargui ođđa stuorradiggedieđáhusain eanadoallo- ja biebmopolitihka birra ja lea ovddidan gaskaboddosaš árvalusaid dieđáhussii. Árvalusain lea ráđđi deattuhan ahte eanadoalli dat ferte leat guovddážis dieđáhusas ja báikkálaš resurssaiguin ávkkástallan. Sámediggeráđđi dovddahii ahte ođđa stuorradiggedieđáhus sáhtášii láhčit positiivvalaš ovdáneami eanadoalus. Ealli gilit dáhkidit buot buoremusat sihkkaris boahtteáiggi sámi kultuvrii ja gillii. Sámediggeráđđi háliida ahte otnáš doarjjaortnegat fievrriduvvojit ja ovddiduvvojit viidáseappot. Investerenortnegiin ferte vuhtii váldit dárbbuid mat gusket sihke bajásdoallamii, ođđasis huksemiidda ja ođđa visttiide. Jos nuorat galget álgit doaluin bargat, de fertejit gávdnot buorit rekrutterenortnegat. Deaŧalaš lea ahte eanadoallu lea miehtá riikka, man oktavuođas deattuhuvvo maiddái unnit doaluid bisuheapmi. Sámediggeráđđi čujuhii ahte davviguovlopolitihkas eai nu erenoamážit biddjojuvvo guovddážii ealáhusat nannámis. Sámediggeráđđi áigu diktit guovlluid váldit stuorát váikkuhanfámu eanadoallopolitihkkii mii sáhtášii buktit stuorát regionála árvoháhkama.</p>
    <p>Sámediggeráđđi čujuhii konsultašuvdnašiehtadussii mii lea stáhta ja Sámedikki gaskka ja čujuhii ahte Sámediggi ferte oažžut stuorát váikkuhanfámu eanadoallopolitihkkii, erenoamážit doaibmabijuid oktavuođas mat leat deaŧalaččat sámi álbmogii.</p>
    <p>Sámediggeráđđi deattuhii árvalusainis ođđa eanadoallo- ja biebmopolitihkkii ahte Sámediggi galgá oažžut stuorát váikkuhanfámu boraspirepolitihkkii. Sámediggeráđđi háliida ahte boraspiriid hálddašeapmi galgá gehččojuvvot fárrolagaid olmmošvuoigatvuođaiguin ja álgoálbmotrivttiiguin. Boraspirepolitihkka váikkuha njuolga ekonomiijai sihke boazodoalus ja eanadoalus.</p>
    <p>Eanandoallo- ja biebmodepartemeantta (EBD) eanadoallo- ja biebmopolitihkalaš dieđáhusas galgá maiddái boazodoallu válddahallojuvvot. Sámediggi lea čilgen EBD:ii ahte Sámediggi váldoáššis oaivvilda ahte Ráđđehus berrešii ráhkadit sierra boazodoallodieđáhusa. Sámedikki mielas lea váttis oaidnit ahte eanadoallo- ja biebmodieđáhus sáhtášii doarvái buori vuogi mielde gozihit boazosápmelaččaid hástalusaid dieđáhusas mii vuolggasajis siskkilda ealáhusaid viidát.</p>
    <p>Ovttasbargguin Innovašuvdna Norggain ja Finnmárkku fylkkamánniin lea Sámediggeráđđi álggahan sierra áŋgiruššamiid eanadoalu váras Ávjováris. Dán ovdaprošeaktaáigodagas galget Porsáŋggu, Kárášjoga ja Guovdageainnu gielddat hábmet váldoprošeavtta.</p>
    <p>Sámediggeráđđi lea searvan ovttasráđiid Innovašuvdna Norggain ja Finnmárkku fylkkamánniin guorahallat movt dat vuoruhit giliovddidanruđaid. Dát bargu čuovvoluvvo.</p>
    <p>·Veahkehit ovddidit ealáhuslaš duoji mas lea gánnáhahttivuohta ja mii vuovdá iešráhkaduvvon gálvvuid</p>
    <p>Sámediggeráđđi lea ráhkadahttán duoji doaibmadoarjjaortnega evaluerema. Raporta galgá leat vuođđun šiehtadallamiidda duodjeorganisašuvnnaiguin.</p>
    <p>Sámediggi lea áŋgiruššan viidát duoji ektui. Sámediggeráđđi oaivvilda alddis leat ođđaseamos dieđuid ja sis lea ollislaš politihkka- ja doarjjahálddašeapmi duojis. Dát lea okta vuolggasajiin ráđi čilgehussii ja miniseminárii mii ovddiduvvo dán dievasčoahkkimis. Sámediggeráđđi háliida čielggasmahttit duoji árvvu, meroštallat ja guorahallat politihkalaš mihttomeriid, ja dasto konkretiseret daid sierra hástalusaid mat duojis leat ovddabealde.</p>
    <p>Sámediggeráđđi lea bissehan jagi 2010 doaibmadoarjaga Duodjeinstituhttii. Sámediggeráđis lea leamaš gulahallan Duodjeinstituhta stivrrain jagi 2009 guovvamánu rájes, ja fáddán lea leamaš mihttomeari, strategiijaid, stivračoahkkádusa ja ekonomiija rievdadeapmi. 23.09.09 ja 18.12.09 beaiváduvvon reivviin čujuhuvvui ahte lea dárbu rievdadusaide, ja ahte vuođđudus ii sáhttán vuordit oažžut doarjaga viidáseappot Sámedikkis, jos rievdadusat eai dahkkojuvvo. Čoahkkimis 08.02.10 stivrajođiheddjiin šattai ovttamielalašvuohta das ahte jagi 2010 vuosttaš njealjádasjagi doaibmadoarjja máksojuvvo. Jos Sámediggi ii oaččos duođaštusa ovdalis namuhuvvon rievdadusain ovdal 31.03.10, de bissehuvvo doaibmadoarjaga máksin. Vuosttaš njealjádasjagi 2010 maŋŋá ii lean Sámediggeráđđi ožžon duođaštuvvon dieđuid Duodjeinstituhta stivrras rievdadusaid birra.</p>
    <p>Sámediggeráđđi dieđihii 30.04.10 ahte vuođđudusa doaibma ii dávis Vuođđuduslága §:ii 25 – vuođđudusbearráigeahččan.</p>
    <p>·Veahkehit bisuhit ekologalaš, ekonomalaš ja kultuvrralaš ceavzilis boazodoalu ja meahcásteami</p>
    <p>Guovvamánus šattai ovttamielalašvuohta boazodoallošiehtadallamiin ođđa boazodoallošiehtadusa ektui 2010/11. Sámediggi lea evttohan šiehtadussii sierra doaibmabijuid maid Sámediggi oaivvilda váikkuhit mihttomeari ekologalaččat, ekonomalaččat ja kultuvrralaččat ceavzilis boazodoalu juksamii.</p>
    <p>Sámediggeráđđi doalai meahcástanseminára 03.-04.03.10. Seminára ulbmilin lei čuvget movt meahcceresurssaiguin sáhttá háhkat ođđa bargosajiid. Fáddán ledje sáivačáhcebivdu Norggas ja DavviSuomas, makkár vejolašvuođat leat murjjiid, urtasiid ja mátkeealáhusaid oktavuođas.</p>
    <p>Sámediggeráđđi lea addán gulaskuddancealkámuša DN-raportii mas mielde strategalaš plána sáivačáhcebivddu hálddašeapmái jagiide 2010 – 2015. Dás čujuhit cealkámuša deaŧaleamos čuoggáide:</p>
    <p>-Luondduresurssaid hálddašeami oktavuođas bidjá Sámediggi lagašvuođa prinsihpa vuođđun. -Stuorát fokus árbedieđuide ja árbevirolaš hálddašeapmái sáhttá addit deaŧalaš máhtolašvuođa boahtteáiggi hálddašeapmái, ja Sámediggi háliida ahte dat biddjojuvvo eanet guovddážii strategiijaplánas. -Sámiid eallinguovlun lea ollu stuorát geográfalaš guovlu go Finnmárku. Berre bargat dan ala ahte sámiid árbevirolaš geavaheapmi ja sámi kultuvrra ja eallinvuogi vuođu doalaheapmi heivehuvvojit maiddái hálddašeami eaktun eará osiin hálddašeamis ja eará eanaeaiggádiid hárrái. -Sámediggi bivdá ahte Sámedikki ođđa rolla areálaplánemis válddahallojuvvo strategiijaplánas.</p>
    <p>·Veahkkin ásahit buriid ortnegiid buolvamolsumiidda vuođđoealáhusain</p>
    <p>Sámedikki árvalusain boazodoallošiehtadussii deattuheimmet mii man deaŧalaš lea ahte rekrutterenoasseortnet berrešii oažžut sierra ortnegiid boazodoallošiehtadusa bokte, ja dasto ahte ásahuvvojit dávgaset sohkabuolvamolsunortnegat boazodoalus. Deaŧalaš lea oččodit eanet nuoraid boazodollui. Hástalussan nuoraid rekrutteremis boazodollui lea ahte eai gávdno dohkálaš ekonomalaš rámmaeavttut ásaheapmái ja loahpaheapmái.</p>
    <p>·Láhčit gelbbolašvuođaovddideami ja innovašuvnna ovttasbarggu bokte gelbbolašvuođa- ja máhtolašvuođabirrasiiguin</p>
    <p>Sámediggi lea mielde fierpmádagas mii bargá sámi ealáhushutkosiin. Norlándda fylkkasuohkan oktii ordne barggu fierpmádagas masa maiddái earret eará Romssa fylkkasuohkan searvá. Ealáhushutkosiid lea vealtameahttun deaŧalaš ovddidit háhkan dihte ođđa doaimmaid ja háhkan dihte vuođu ođđa bargosajiide sámi guovlluin.</p>
    <p>Duoji fidnooahppiortnet bođii čakčat 2009 ja guhtta oahppi váldojuvvojedje oahpahalliin. Boazodoalu ja duoji oahpahuskantuvra lea almmuhan ahte váldojuvvojit ođđa fidnooahppit. Sáhttá dahkat gitta 10 fidnooahppisoahpamuša jagis.</p>
    <p>·Bargat dan nala ahte Sámedikkis lea dehálaš rolla ealáhusšiehtadallamiin</p>
    <p>Čoahkkimis 25.03.10 čalmmustii Sámediggeráđđi konsultašuvdnašiehtadusa ja daid vejolašvuođaid maid dat addá šiehtadallamiidda boazodoalu ja eanadoalu šiehtadusaid oktavuođas. Eanadoallo- ja biebmodepartemeanta hilggui Sámedikki konsultašuvdna gáibádusa šiehtadallamiid oktavuođas nugo dagai maiddái 2009:s.</p>
    <p>·Čuovvolit Riddoguolástuslávdegotti árvalusa, earret eará gulahallamiin riddo- ja vuotnaálbmogiin</p>
    <p>Sámediggeráđđi lea čađahan álbmotčoahkkimiid Sámi vuoigatvuođalávdegotti ja Riddoguolástuslávdegotti čuovvolemiid oktavuođas 01.-04.03.10 Evenášis, Divttasvuonas, Ránus ja Báidáris.</p>
    <p>Golbma konsultašuvdnačoahkkima leat dollojuvvon Guolástus- ja riddodepartemeanttain 22.03, 11.05 ja 28.05.10. Vuosttaš čoahkkin lei politihkalaš dásis, ja dat guokte eará čoahkkima fas hálddahuslaš dásis. Dál čađahuvvo bargu man oktavuođas geahčadit guđet guimmiideaset árvvoštallamiid Riddoguolástuslávdegotti evttohusa ektui dainna áigumušain ahte gávdnat oktasaš vuođu čovdosiidda. Árvvoštallama mielde lea gáibideaddji sáhttit gávdnat oktasaš čovdosiid, muhto proseassa orru ain leamen konstruktiiva. Sámediggeráđis lei čoahkkin Bivdiin ja Vuotnabivdiid servviin 16.03.10 Riddoguolástuslávdegotti čuovvoleami hárrái. Maiddái 14.05.10 dollojuvvui čoahkkin Bivdiservviin.</p>
    <p>·Bargat dan nala ahte guollebiebmanealáhus doaibmá ekologalaš prinsihpaid mielde ja ahte soames vuonat gáhttejuvvojit guollebiebmanrusttegiid vuostá ·Váikkuhit boazodoallolága geahčadeami ja ođasmahttima, erenoamážit dan mii guoská oktavuhtii eará sámi beroštumiide</p>
    <p>Sámediggeráđis lea leamaš gulahallančoahkkin Norgga sámiid boazodoalloservviin/NBR miessemánus dán jagi. Dán čoahkkimis ságastallojuvvui earret eará dárbbu birra oažžut ovddasteaddji lávdegotti man mandáhtan livččii árvvoštallat daid beliid mat eai reviderejuvvon ođđa boazodoallolágas. Sámediggeráđđi oaivvilda ahte dat proseassat mat vejolaččat álggahuvvojit, galget dahkkojuvvot lávga ovttasbargguin boazodoalu ovddasteddjiiguin.</p>
    <p>·Bargat dan nala ahte boazodoallu oažžu seamma eavttuid mat gusket vuoládusaide ja divadiidda investeremiin ja doaibmareaidduin go eará ealáhusat maiguin sáhttá buohtastahttit</p>
    <p>Sámediggi ovddidii 2010/11 boazodoallošiehtadussii ahte livččii dárbu unnidit investerendivadiid ja divadiid guovddáš doaibmareaidduid doibmii boazodoalus.</p>
    <p>·Bargat dan nala ahte doaba árktalaš eanandoallu váldojuvvo atnui hálddašeamis</p>
    <p>Árvalusaid oktavuođas eanadoallo- ja biebmodieđáhussii lea Sámediggeráđđi fokuseren árktalaš eanadoalu ja daid vejolašvuođaid maid dat addá, earret eará go eai dárbbašuvvo nu ollu cirgguhanávdnasat. Árktalaš eanadoalu dovdomearkan galget maiddái leat buvttes borramušgálvvut ja oadjebas borramuš. Sámediggeráđđi háliida ahte dát doaba heivehuvvo riikkaidgaskasaš šiehtadusaide, ja ahte dat maiddái geavahuvvo dalle go eanadoallopolitihkka davviguovlluid várás hábmejuvvo.</p>
    <p>·Guorahallat riektesuodjalusa duojis ja láhkamearrideaddji eiseválddiide evttohit láhkasuodjalusa duodjái ·Bargat dan nala ahte lága bokte šaddá  riekti ávkkástallat meahcis ·Veahkkin sihkkarastit riektesuodjalusa sámi meahcásteami várás ·Veahkehit dan ahte siidda miellahtuide sihkkarastojuvvojit vuoigatvuođat ávkkástallat luondduresurssaiguin iežaset árbevirolaš geavahanguovlluin</p>
    <p>Eará</p>
    <p>Dál lea álggahuvvon ealáhusovddidandieđáhusa ráhkadeapmi. Dán dieđáhusas galget earret eará bajimuš strategiijat hábmejuvvot ja dat ovddiduvvo dievasčoahkkimii 2011:s.</p>
    <p>Váikkuhangaskaoamit – ealáhusat – njuolggo doarjagat Duodjeásahusat</p>
    <p>Bušeahtta 3 009 000 ru.</p>
    <p>Váikkuhangaskaoamit – ealáhusat – ohcanvuđot doarjagat</p>
    <p>Ealáhusovddideapmi</p>
    <p>Máŋggalágan ealáhusat</p>
    <p>Bušeahtta 7 947 000 ru.</p>
    <p>Mariidnaealáhusat</p>
    <p>Bušeahtta 4 165 000 ru.</p>
    <p>Eanadoallu</p>
    <p>Bušehtta 4 799 000 ru.</p>
    <p>Lotnolasealáhusa árvoháhkanprográmma</p>
    <p>Árvoháhkanprográmma lotnolasealáhusat Bušeahtta 3 150 000 ru.</p>
    <p>Duoji fidnooahppiortnet</p>
    <p>Bušeahtta 1 500 000 ru.</p>
    <p>Čielggadanprošeavttat ja eará doaibmabijut árvoháhkanprográmmas</p>
    <p>Bušeahtta 850 000 ru.</p>
    <p>Duoji ealáhusšiehtadus</p>
    <p>Duoji investeremat ja ovddideapmi</p>
    <p>Bušeahtta 3 100 000 ru.</p>
    <p>Duoji doaibmadoarjja</p>
    <p>Bušeahta 3 650 000 ru.</p>
    <p>Duoji čálgoortnet</p>
    <p>Bušeahtta 150 000 ru.</p>
    <p>Fága- ja ekonomalaš lávdegoddi</p>
    <p>Bušeahtta 200 000 ru.</p>
    <p>Duodjegávppit</p>
    <p>Bušeahtta 550 000 ru.</p>
    <p>Sámi duodjeorganisašuvnnat:</p>
    <p>Juolludus 1 560 000 ru.</p>
    <p>6 Areálat, birasgáhtten ja kultursuodjalus</p>
    <p>Areálat ja resurssat bidjet vuođu ássamii ja ealáhusbargui, ja leat eaktun sámi kultuvrra, ealáhusaid ja servodateallima ovddideapmái. Sámi kulturmuittut leat deaŧalaš duođaštusávdnasat girjás ja guhkes áiggi ávkkástallamii sámi guovlluin. Kulturmuittut čájehit makkár mearkkašupmi areálain ja luonddus áiggi mielde lea leamaš ekonomalaš, sosiála ja oskkodat diliide. Danne lea sámi kultureanadaga suodjaleapmi deaŧalaš maiddái sámi oktavuođaid bajásdoallamii máttuid eanadahkii.</p>
    <p>Váldomihttomearri</p>
    <p>·Areálaiguin ja resurssaiguin ceavzilis ávkkástallan sámi guovlluin sámi historjjá ja sámi árvvuid vuođul</p>
    <p>Oassemihttomearit</p>
    <p>·Sámi kulturmuittut geavahuvvojit duođaštit sámi ássama guovllus ·Sámi guovlluin deattuhuvvo ceavzilis ja guhkes áiggi perspektiiva buot areála- ja resursaávkkástallamiin ·Sámi vuoigatvuođat gozihuvvojit areálaid ávkkástallamis ja geavaheamis sámi guovlluin</p>
    <p>Strategiijat</p>
    <p>·Árjjalaš váikkuhangaskaoapmegeavaheami bokte nannet máhtolašvuođa sámi árbedieđuin ja historjjás, ja dasto sámi kulturmuittuid fuolaheami ja suodjaleami vuđđosa ·Háhkat buriid rámmaeavttuid sámi areála-, biras- ja kultursuodjaleapmái gulahallama ja ovttasbarggu bokte guovddáš, guovlulaš ja báikkálaš eiseválddiiguin, ja eará relevánta aktevrraiguin</p>
    <p>Sámediggeráđđi lea 19.05.10 addán cealkámuša dan raportii mii lea árvvoštallan suodjalusa ođđa soahtegirdiid lokaliserenvejolašvuođaid. Raporttas boahtá ovdan ahte Evenášši okto básan dahje ovttas nuppi básain heive heajumusat eará čovdosiid ektui. Sámediggeráđis eai leat mearkkašumit raportta árvvoštallamii čovdosiid heivvolašvuođa birra, gollomeroštallamiidda ja golloárvvoštallamiidda bargiid, opmodagaid, visttiid rusttegiid ja guovlopolitihka ektui. Muhtun cealkámušat leat addojuvvon šláma ektui ja sámi kultuvrra ja servodaga ektui. Sámediggeráđđi eaktuda ahte váldojuvvo oktavuođa singuin joatkit konsultašuvnnaid jus Evenášši viidáset mearrádusproseassas lea vuoruhuvvon ja duohta lokaliserenmolssaeaktu.</p>
    <p>·Bargat dan ala ahte oppalaččat buoriduvvošii resursadilli sámi kultursuodjalusas ·Bargat dan ala ahte sámi huksensuodjalusain erenoamážit nannoseappot áŋgiruššošii ·Váikkuhit buoremus lági mielde sámi kulturmuittuid ja kulturbirrasa duođašteami ja gaskkusteami</p>
    <p>Sámediggeráđđi lea addán cealkámuša guollebiebmanrusttetohcamii Mihkkalgohpis Unjárgga gielddas. Ášši ii leat vel plánaáššin. Danne ii leat Sámedikki leamaš vejolašvuohta ovddidit vuosttaldeami áššái. Cealkámušastis lea Sámediggeráđđi cuiggodan ahte biebmanrusttega ohcamiin berre vuordit dassážiigo riddoavádatplána lea dohkkehuvvon. Doaibmabijus sáhttet leat mearkkašahtti váikkuhusat birrasii ja servodahkii, ja dat lea danne muddengeatnegas phl. § 12-1 goalmmát lađđasa vuođul. Doaibmabidju duolvada kulturmuittuid ja kulturbirrasiid main lea nationála árvu, nu go Murgget Gapperas/Klubbnasen ja kulturmuittuid suodjalanguovllu Ceavccageađggi/Mortensnes. Danne sáhttá doaibmabidju váikkuhit negatiivvalaččat dan ohcamii ahte oažžut Ceavccageađggi/Mortensnes UNESCOs máilmmeárbelistui. Dan vuođul lea Sámediggeráđđi rávven ahte ii addojuvvo lohpi bidjat luossabiebmanrusttega Mihkkalgohpis.</p>
    <p>·Duođaštit ja oainnusmahttit sámi árbedieđuid registreren- ja ođastusprošeavttaid oktavuođas</p>
    <p>Sámediggeráđđi oassálastá Norgga sáttagoddái šiehtadallamiin ONa konvenšuvnna oktavuođas biologalaš šláddjivuođa birra ásahit riikkaidgaskasaš regima genaresurssaid ja álgoálbmogiid árbedieđuid várás. Áigumuš lea dohkkehit regima golggotmánus 2010, mii maid galgá gieđahallat genaresurssaid ja árbedieđuid háhkama ja oažžumis ávkki dan geavaheamis go ovdamearkka dihtii dálkasat, biebmolasáhusat dahje kosmetihkka ovddiduvvojit. 9. bargojoavkočoahkkimis 22-28.02.10 biddjojuvvui jođiheaddjiid evttohus juridihkalaš čadni protokollan ovdan. Ii juksojuvvon ovttamielalašvuohta protokolla sisdoalu dáfus, ja šiehtadallamat adnojuvvojit leat hui gáibideaddjin.</p>
    <p>Mearriduvvui ahte bargojoavkočoahkkin jotkojuvvo suoidnemánus 2010. Álgoálbmotorganisašuvnnaid bealis lea ovttamielalašvuohta das ahte protokollaevttohus, nu mo dat lea njukčamánu šiehtadallamiid maŋŋá, fuolaha váldoáššis álgoálbmotoainnuid vaikke vel teaksta sáhttá ge buoriduvvot. Hástalussan lea ahte lea stuorra gaska stáhtalaš beliid gaskkas, ja ahte sáhttet sohppojuvvot čovdosat mat heađuštit álgoálbmogiid vuoigatvuođaid ja beroštusaid. Boahttevaš šiehtadallamiidda lea deaŧalaš álgoálbmogiidda oažžut čielgasit ovdan guđe vuoigatvuođaid ja oainnuid maid alde ii sáhte šiehtadallat. Sámiráđđi lea álgoálbmotjoavkku IIFB (The International Indigenous Forum on Biodiversity) šiehtadallanjođiheaddjin.</p>
    <p>·Ráhkadit Sámedikki njuolggadusaid sámi kultuvrra, ealáhusbarggu ja servodateallima luondduvuđđosa sihkkarastimii buot plánemiid várás plána- ja huksenlága plánaoasi mielde ·Bargat dan ala ahte mohtorjohtalusláhka heivehuvvo sámi dilálašvuođaide ja ahte gieldda iešstivrenriekti mohtorjohtalusas meahcis bisuhuvvo ja nannejuvvo</p>
    <p>Luondduhálddašandirektoráhta (LD), Finnmárkku fylkkamánni (FM) ja sámediggeráđđi leat čuovvolaš ovdaprošeavtta ahte uhcidit vahágahtti bievlavuodjima Finnmárkkus. Guovvamánus vuođđudedje LD, FM ja sámediggeráđđi váldoprošeavtta bievlavuodjima birra Finnmárkkus. Prošeakta galgá bistit jagi ja das lea stivrenjoavku mas leat mielde prošeavtta álggaheaddjit ja referánsajoavku mas leat mielde ealáhus-, olggustallan-, bivdo-, oaggun- ja birasberošteaddjit ja eanaeaiggádat, politiija ja hálddašeaddjit. Prošeaktajođiheaddji lea Jan Olli. Lea deaŧalaš aiddostahttit ahte prošeavtta ulbmil ii leat heaittihit buot bievlavuodjima Finnmárkkus. Prošeakta galgá earret eará háhkat áššáiguoskevaš dieđuid, árvvoštallat mii lea dohkálaš vuodjin, árvvoštallat báikkálaš meahccegeavaheami vuhtiiváldima ja guđe guovllut dat leat mat leat erenoamáš rašit. Prošeavtta bargu galgá leat vuođđun mohtorjohtolatlága vejolaš čielggademiide.</p>
    <p>·Mielváikkuhit boazodoalu areálasuodjaleami nannema erenoamážit máttasámi guovlluin</p>
    <p>Sámediggeráđis leat leamaš konsultašuvnnat Norgga čázádat- ja energiijadirektoráhtain (NČE) bieggamilloja fápmohuksenplánaid birra Fosenis. Dát energiijaprošeavttat leat erenoamážat danne go dain lea sáhka ollu areálagáibideaddji prošeavttain dakkár orohagas mas leat guokte siidda. Konsultašuvnnain lea Sámediggái deaŧalaš ahte areálaproseassat fuolahit sámi beroštumiid, ja ahte konsešuvdnameannudeapmi fuolaha viidáset sámi ceavzilis boazodoalu guovllus. Ovdal konsultašuvnnaid NČE:in, lei sámediggeráđis maiddái čoahkkin Fosen orohagain. Sámediggeráđđi vuordá konsešuvdnameannudeami ovdal viidáset čuovvoleami departemeanttain.</p>
    <p>Sámediggeráđđái lea deaŧalaš ahte álggahuvvojit oanehisáiggi ja guhkesáiggi doaibmabijut nu ahte eai vuddjo nu ollu bohccot jámas Nordlándda ruovdemáđii alde. Sámediggeráđđis lea leamaš oktavuohta Johtolatministariin dán birra, ja ráđđi lea váldán ovdan ášši ministtarčoahkkimis St.dieđ nr 16 (2008-2009) áigodaga 2010-2019 nationála johtolatplána čuovvoleami birra. Sámediggeráđđi lea maid doallan čoahkkima guoskevaš orohagaiguin Nordlánddas ja Davvi-Trøndelágas ja ságastallan hástalusaid dan oktavuođas go togat vudjet bohccuid jámas.</p>
    <p>Sámediggeráđđi lea konsultašuvnnain Oljo- ja energiijadepartemeanttain fápmolinjá birra Vevelstada ja Brønnøy suohkaniin mat leat Jillen-Njaarke boazoorohagas. Maŋŋá konsultašuvdnačoahkkima 16.02.10 galggai departemeanta oažžut árvvoštallojuvvot dakkár vejolaš gaskaneasoahpamuša mas geavahuvvo eanajođas mii rasttida johtolatgeainnu. Helgeland kraft lea ráhkadan raportta mii dán árvvoštallá goluid, doaibmasihkarvuođa ja birrasa ektui. Sámediggeráđđi lea 30.04.10 beaiváduvvon reivves čujuhan dasa ahte dat raporta maid Helgeland kraft lea diŋgon, ii válddahala golluid ollislaš huksengoluid ektui. Sámediggeráđđi lea reivves čujuhan dasa ahte eanajođas okta eará buhtadeaddji doaibmabijuiguin sáhttá leat dohkálaš čoavddus go buohtastahttá áibmolinjáin. Sámediggeráđđi vuordá ahte departemeanta bivdá konsultašuvnnaid jotkojuvvot. Sámediggeráđđi doallá lagaš oktavuođa orohagain dán áššis.</p>
    <p>·Bargat dan ala ahte boranávdenálli regulerejuvvo dainna lágiin ahte dat ii áitte vuođđoealáhusaiguin birgejumi ·Čuovvolit Sámi vuoigatvuođalávdegotti II árvalusa</p>
    <p>Nu mo šihttojuvvui jahkebeallásaš konsultašuvdnačoahkkimis 15.12.09, sáddii Sámediggeráđđi 14.01.10 notáhta Justiisadepartementii mas evttohii mo čađahit konsultašuvnnaid viidáset barggus Sámi vuoigatvuođalávdegotti čielggadusain. Justiisadepartemeanta galggai dan čuovvolit dainna lágiin ahte gohččut čoahkkimii. Sámediggeráđđi ii leat gullan maidege Justiisadepartemeanttas. Ášši lea maid jearahuvvon earret eará jahkebeallásaš hálddahuslaš čoahkkimis Ođasmahttin-, hálddahus- ja girkodepartemeanttain 07.05.10.</p>
    <p>Sámediggeráđđi lea lágidan álbmotčoahkkimiid Sámi vuoigatvuođalávdegotti ja Riddoguolástuslávdegotti čuovvolemiid birra 01-04.03.10 Evenášis, Divttasvuonas, Ránus ja Báidáris.</p>
    <p>·Bargat dan ala ahte riektediliid kárten sámi riddo- ja vuotnaguovlluin kártejuvvojit ja siskkáldas geavahanrievttit boazodoalus ·Bargat dan ala ahte suodjalanmearrádusat dahkkojuvvojit sámi báikkálaš olbmuid miehtama mielde</p>
    <p>Ráđđehusa mihttomearri lea ahte dat suodjalanevttohusat mat leat vel báhcán St.dieđáhusa nr. 61 (199091) galget meannuduvvot gárvvisin ovdal 2010 loahpa. Sámediggeráđđi rolla lea fuolahit ahte suodjalanproseassa dáhpáhuvvo soahpamuša mielde. Daid suodjalanplánaid oktavuođas, mat lea gulaskuddamis, áigu Sámediggeráđđi oahpásmuvvat báikkálaš gulaskuddancealkámušaiguin ovdalgo álggahuvvojit konsultašuvnnat suodjalaneiseválddiiguin suodjalanšlájaid, ráddjehusaid ja láhkaásahusaid birra, nu mo boahtá ovdan šiehtadusas suodjalanplánabarggu birra. Daid seamma suodjalanplánaid oktavuođas lea Sámediggeráđđi addán gulaskuddancealkámuša ja evttohan mearrádusa mo deattuhit sámi kultuvrra ja ealáhusaid, ja muhtun smávit rievdadusaid evttohuvvon suodjalanmearrádusaide.</p>
    <p>Direktoráhta áigu maiddái addit vejolašvuođa doallat konsultašuvnnaid Sámediggeráđiin ovdalgo loahpalaš ráva sáddejuvvo Birasgáhttendepartementii. Viidáseappot galgá departemeanta čielggadit konsultašuvdnadárbbuid Sámediggeráđiin. Sámediggeráđi loahpalaš mieđiheapmi dahje vuosttaldeapmi suodjalanevttohussii sáhttá easkka mearriduvvot maŋŋá maŋimus konsultašuvnnaid departemeanttain.</p>
    <p>Álbmotčoahkkimat suodjalanplánaid birra galget dollojuvvot stáhtačálliin Heidi Sørensen:in Guovdageainnus 09.06.10 ja Kárášjogas 10.06.10.</p>
    <p>Áššit meannudeami vuolde:</p>
    <p>-Goahteluoppal Guovdageainnu suohkanis, suodjalanevttohus lea sáddejuvvon gulaskuddamii molssaeavttuiguin Goahteluoppal álbmotmeahcci ja Muvrrešáhpi eanasuodjalanguovlu, áigemearri 27.06.10. Bargolávdegoddi lea ovddidan molssaeavttuid Fylkkamánni láhkaásahusevttohussii eanasuodjalanguovllu várás. -Suodjalanplána jekkiid ja nješšiid várás Finnmárkkus lea sáddejuvvon gulaskuddamii áigemeriin 7. 07.10. Plánas leat 23 evttohasguovllu, eatnašat Guovdageainnus (9). Bargolávdegoddi ja Fylkkamánni leat čađahan 4 álbmotčoahkkima suodjalanplána birra. -Evttohusa várás viiddidit Anárjoga álbmotmeahci Kárášjogas lea Bargolávdegoddi ovddidan molssaektosaš evttohusa suodjalanláhakásahussii. Fylkkamánni gulaskuddandokumeanta sáddejuvvo fargga, gulaskuddanáigemeriin su. 01.08.10. -Rohkunborri álbmotmeahci várás Beardu suohkanis lea sámediggeráđđi dál čađaheamen loahpalaš konsultašuvnnaid Birasgáhttendepartemeanttain. Sámediggeráđđi lea evttohan sierra mearrádusa mo deattuhit sámi kultuvrra ja ealáhusaid, ja uhcit rievdadusaid láhkaásahusas. Hálddašanplána bargolávdegoddi lea konsulterejuvvon dán birra. -Návetvuomi ja Návuonbađa eanasuodjalanguovllu suodjalanplána lea sáddejuvvon gulaskuddamii áigemeriin 01.06.10.</p>
    <p>-Sundsfjordfjellet álbmotmeahci evttohusa várás Gildeskål, Meløy ja Báidára suohkaniin lea Fylkkamánni konsulteren Sámediggeráđiin ovdalgo dokumeanta sáddejuvvo gulaskuddamii. Sámediggeráđi oaidnu boahtá ovdan gulaskuddandokumeanttas. -Dåepme álbmotmeahci evttohusa várás Fosennjárggas leat fylkkamánnit konsulteren sámediggeráđi ovdalgo bargolávdegotti čoahkádus digaštallojuvvui guoskevaš suohkaniiguin.</p>
    <p>Birasgáhttendepartemeanta konsulterii Sámediggeráđi 27.05.10 njealji ásahuvvon álbmotmeahci báikkálaš suodjalanstivrraid čoahkádusa birra Sálttus Nordlánddas. Bealit sohpe ahte konsultašuvnnat galget loahpahuvvot ovdal Sjunkhatten álbmomeahci virggálaš rahpama 12.06.10. Sámediggeráđi oaidnu ahte sámi oassálastin álbmotmeahccehálddašeapmái galgá leat bevttolaš ja dávistit sámi beroštusaide guovllus. Sámediggeráđđi galgá evttohit suodjalanstivrraid sámi lahtuid.</p>
    <p>Loahpalaš mearrádus das ahte galgá go bargu Divttasvuona/Oarjevuona álbmotmeahcci dieđihuvvot bissehuvvon dahje galgá go jotkojuvvot, dahkkojuvvo áramusat 2011:s. Seammá guoská Treriksrøysa suodjalanplánii Romssa fylkkas. Luondduhálddašandirektoráhta lea dieđihan Sámediggeráđđái ahte árvvoštallojuvvo dieđihuvvot mariidna suodjaleami álggaheapmi Divttasvuonas 2010 čavčča. Nu guhká go ii leat dahkkojuvvon loahpalaš mearrádus Divttasvuona/Oarjevuona álbmotmeahci oktavuođas, de lea Sámediggeráđi prinsihpalaš oaidnu dat ahte Divttasvuonas/Oarjevuonas ii galgga dieđihuvvot mariidna suodjaleami álggaheapmi. Jus lea nu ahte álbmotmeahcceplána Divttasvuonas/Oarjevuonas lea juo bissehuvvon, de vuordá Sámediggeráđđi virggálaš dieđu dan birra.</p>
    <p>·Doaibmat ovddasmannin das ahte maiddái álgoálbmotmáhttu livččii vuođđun mearrádusaide dálkkádatpolitihkas</p>
    <p>Sámediggeráđis lea leamaš sáhkavuorru dálkkádatheivehanlávdegotti fágačoahkkimis 13.04.10 Kárášjogas dálkkádatheiveheami birra, sámi kultuvra ja ealáhusat. NÁČ dálkkádatheiveheapmi lea almmolaš lávdegoddi mii čielggada dálkkádatraššivuođa Norggas ja heivehandárbbu dasa. Rektor Steinar Pedersen Sámi allaskuvllas lea lávdegoddelahttu. Sámediggeráđđi áigu doalahit lagaš gulahallama dálkkádatheivehanlávdegottiin dassážiigo čielggadus biddjojuvvo ovdan ovdal 01.11.10.</p>
    <p>Sámediggeráđđi lea veahkehan ráhkadit raportta dálkkádatrievdamiid birra ja daid váikkuhusaid birra Davvi-Norgii. Raporta lea deaŧalaš ohcangirji go mearrádusat galget dahkkojuvvot dálkkádatrievdamiid oktavuođas, ja sámediggeráđđi áigu juohkit dieđuid raportta birra ja geavahit dan guoskevaš oktavuođain dálkkádatpolitihkas.</p>
    <p>Sámediggeráđđi lea oassálastán NorACIA almmuheami konferánsii 11.05.10 Romssas. Sámediggeráđđi oassálasttii fáddájovkui heivehemiid birra dálkkádatrievdamiidda, ja Sámi allaskuvla fas oassálasttii fáddái mo dálkkádatrievdamat čuhcet olbmuide ja servodagaide.</p>
    <p>Sámediggeráđđi lea mielde Norgga sáttagottis boahttevaš gaskašiehtadallamiin ONa dálkkádatkonvenšuvnnas áššeoasálaščoahkkima rádjai Mexicos juovlamánus 2010 (UNFCCC COP16). Sámi Parlamentáralaš Ráđđi (SPR) lea mearridan dálkkádatpolitihkalaš strategiija áššis 07/2010 Roavvenjárggas 14.04.10. Sámdiggi ovddidii maid evttohusa Birasgáhttendepartementii mii dagahii ahte ollu eanet álgoálbmogat serve Oslo vuovde- ja dálkkádatkonferánsii 27.05.10.</p>
    <p>·Váikkuhit dan ahte sámi fanashuksenárbevierut duođaštuvvojit ja gaskkustuvvojit</p>
    <p>Eará</p>
    <p>Finnmárkkukommišuvdna</p>
    <p>Sámediggeráđđi sáddii 26.03.10 reivve Justiisadepartementii mas bivddii dollojuvvot čoahkkima ságastallan dihtii Finnmárkkukommišuvnna bušeahtta- ja hálddahusrámmaid. Dat dahkkojuvvui dan vuođul go Duopmostuollohálddahus mearridii dakkár bušeahttarámmaid Finnmárkkukommišuvdnii 2010 várás mat leat bohciidahttán eahpesihkarvuođa Finnmárkkukommišuvnna čielggadanbarggu čađaheami oktavuođas. Hálddahuslaš čoahkkin galgá dollojuvvot 07.06.10.</p>
    <p>Rabas seminára lágiduvvui Sámedikki áirasiid várás Sámedikki Finnmárkkukommišuvnna birra 26.05.10.</p>
    <p>Finnmárkkuopmodat</p>
    <p>Bistevaš jahkebeallásaš gulahallančoahkkimat dollojuvvojit hálddahuslaš ja politihkalaš dásis gaskal Sámedikki, Finnmárkku fylkkagieldda ja Finnmárkkuopmodaga. Proseassa bargui Finnmárkkuopmodaga strategalaš plánain áigodahkii 2011-2014 lea ságastallojuvvon. Galget dollojuvvot hálddahuslaš gulahallančoahkkimat main ságastallojuvvo ođđa strategalaš plána dassážiigo evttohus sáddejuvvo gulaskuddamii čakčamánus 2010. Ossin dán barggus lea árvvoštallat mo galgá hálddašit vejolaš badjebáhcaga. Sámediggeráđđi pláne ovddidit Finnmárkkuopmodaga strategalaš plána Sámedikki dievasčoahkkimii skábmamánus 2010. Sámediggeráđđi lei 25.03.10 doppe go Finnmárkku fylkkadiggi meannudii plána.</p>
    <p>Sámediggái lea sáddejuvvon Finnmárkkuopmodaga bearráigeahččanlávdegotti jahkeraporta finnmárkkulága § 16 4. lađđasa vuođul. Raporttas boahtá ovdan ahte bearráigeahččanlávdegoddi oaivvilda ahte ferte čielggaduvvot man muddui Finnmárkkuopmodat lága vuođul lea oassi almmolaš hálddahusas, ja dárbbu lágas čilget stivrra ja nammadeaddji eiseválddiid gaskavuođa. Sámediggeráđđi čuovvola dáid gažaldagaid gulahallančoahkkimis Finnmárkkuopmodagain ja Finnmárkku fylkkagielddain ja jahkebeallásaš čoahkkimis Ođasmahttin-, hálddahus- ja girkodepartemeanttain.</p>
    <p>Váikkuhangaskaoamit – birasgáhtten ja kultursuodjalus – ohcanvuđot doarjagat Sámi kulturmuitosuodjalus</p>
    <p>Bušeahtta 2 000 000 ru.</p>
    <p>7 Dearvvašvuohta, sosiála ja fuolahus</p>
    <p>Guovddáš ulbmil Sámedikki barggus oččodit dásseárvosaš dearvvašvuođa- sosiála- ja fuolahusbálvalusaid lea lasihit dieđu ja áddejumi sámi bálvalusdárbbašeaddji dárbbuin ja vuoigatvuođain.</p>
    <p>Váldomihttomearri Dássásaš dearvvašvuođa-, sosiála- ja fuolahusbálvalusat sámi álbmogii, nugo muđui álbmogis leat</p>
    <p>Oassemihttomearit</p>
    <p>·Nannejuvvon dearvvašvuođa-, sosiála- ja fuolahusbálvalus mii lea heivehuvvon sámi álbmoga dárbbuide ·Dearvvašvuođa-, sosiála ja fuolahusbargiide miehta riikka addojuvvo oahpahus sámi giella- ja kulturgelbbolašvuođas ·Dievasmahtti ja árbevirolaš dikšunvuogit dohkkehuvvojit</p>
    <p>Strategiijat</p>
    <p>·Gulahallamiin ja ovttasbargguin guovddáš eiseválddiiguin ja gullevaš oassálastiiguin sihkkarastit Sámediggái váikkuhanfámu sámi álbmoga dearvvašvuođa- ja sosiálafálaldaga hábmemis ja čađaheamis ·Váikkuhangaskaomiid aktiivvalaš geavaheami bokte veahkkin ovddidit ja heivehit dakkár dearvvašvuođa- ja sosiálabálvalusa mii lea vuođđuduvvon sámi giella- ja kulturáddejupmái buot dásiin</p>
    <p>Sámediggeráđđi lea ožžon olggobealde árvvoštallojuvvot daid váikkuhangaskaomiid, mat leat várrejuvvon dearvvašvuođa- ja sosiálaprošeavttaide. Árvvoštallamii gullet juolluduvvon prošeaktaruđat áigodagas 20012007. Geahča mildosa.</p>
    <p>·Váikkuhit dan ahte sámi mánáid vuoigatvuođat mánáidsuodjalusa ektui gozihuvvojit Sámediggeráđis lei čoahkkin Nordlándda, Romssa ja Finnmárkku fylkkamánniiguin, Mánáidsuodjalusa ovddidanguovddážiin (Barnevernets utviklingssenter) ja Davvi-Norgga mánáid-, nuoraid- ja bearašetáhtain (Barne-, ungdom- og familieetaten for Nord Norge), mas ságastallojuvvui daid hástalusaid birra mat mánáidsuodjalusas leat bálvalusaid ektui sámi mánáide. Sámediggeráđđi čujuhii dasa ahte sámi mánáin leat dakkár vuoigatvuođat giela ja kultuvrra ektui, mat galget fuolahuvvot ja čuovvoluvvot mánáidsuodjalusbálvalusas. Sámedikki oaidnu das mo dán sáhttá čuovvolit fylkkamánniid bearráigeahččandoaimmas, váldojuvvui maid ovdan. Viidáseappot čujuhii Sámediggeráđđi dasa ahte dárbbašuvvo eanet gelbbolašvuohta sámi mánáid vuoigatvuođaid, giela ja kultuvrra birra mánáidsuodjalusbálvalusas. Sámediggi ja fylkkamánnit leat soahpan ovttas lágidit konferánssa 2011:s mas sámi mánáid vuoigatvuohta ja deaivvadeapmi mánáidsuodjalusbálvalusas čalmmustahttojuvvo.</p>
    <p>Sámediggi lea oassálastán bargojovkui ovttas Finnmárkku allaskuvllain, Harstad allaskuvllain ja Romssa universitehtain mii čielggada vejolaš ođđa mánáidsuodjaluspedagogihkkaoahpu. Sámediggi galggai čujuhit sámi mánáid vuoigatvuođaid ja dárbbuid deaivvadeamis mánáidsuodjalusbálvalusain. Proseassa lea jođus ja Sámediggi áigu dan čuovvut viidáseappot.</p>
    <p>Sámediggeráđis lea leamaš čoahkkin Ávjovári álgoálbmotregiovnnain mánáidsuodjalusbálvalusa hástalusaid birra. Doppe lei ovttamielalašvuohta das ahte galgá leat lagat oktavuohta gaskal Sámedikki ja Ávjovári álgoálbmotregiovnna.</p>
    <p>·Ovddidit sámi boarrásiid ja áimmahuššanpolitihka ·Bargat dan ala ahte sámi spesialistadearvvašvuođabálvalusat sámi geavaheddjiide nannejuvvojit ·Bargat dan ala ahte huksejuvvo doarjjaapparáhta sámegielat pasieanttaide ja sin oapmahaččaide ·Váikkuhit dan ahte sámi servodat suodjala ja ovddida sámi árvvuid mat vuođđuduvvojit gierdavašvuhtii ja searvadahttimii ·Váikkuhit dan ahte kriminálafuolahus heivehuvvo sámi fáŋggaid dárbbuide</p>
    <p>Sámediggi lea addán doarjaga prošektii mii galgá kártet dearvvašvuođa- ja sosiálafálaldaga sápmelaččaide geat čohkkájit giddagasas, dainna áigumušain ahte buoret dieđuiguin buoridit dearvvašvuođabálvalusa daidda sápmelaččaide geat čohkkájit giddagasas. Sámedikkis lea jáhkus dasa ahte prošeakta livččii mielde buorideamen máhtu daid sápmelaččaid birra geat čohkkájit giddagasas, ja maiddái buoridit áddejumi giddagasas čohkkámin sápmelaččaid dárbbuid birra ja vuoigatvuođa birra oažžut dearvvašvuođabálvalusa buorebut láhččojuvvot.</p>
    <p>Váikkuhangaskaoamit – dearvvašvuođa- ja sosiálaáŋgiruššan – ohcanvuđot doarjagat Dearvvašvuođa- ja sosiálaprošeavttat</p>
    <p>Bušeahtta 3 350 000 ru.</p>
    <p>Sámediggi lea ožžon 32 ohcama dearvvašvuođa- ja sosiálaprošeavttaide oktii buot 7 340 679 ru ovddas.  3 209 000 ru lea juogaduvvon 18 prošektii. Prošeavttat mat leat ožžon doarjaga leat eanaš vuoruhuvvon Sámedikki bušeahtas: prošeavttat mat ovddidit sámegiela ja sámi kultuvrra máhtu dálá dearvvašvuođa- ja sosiálabálvalusas, prošeavttat maid ulbmil lea ovddidit konkrehta doaibmabijuid bistevaš láhčimii, metodaprošeavttat ja prošeavttat maid ulbmil lea láhčit dilálašvuođaid dasa ahte fuolahus sámi boarrásiidda vuođđuduvvo sámi gillii ja kultuvrii.</p>
    <p>8 Sámi organisašuvnnat</p>
    <p>Demokráhtalaš servodat lea sorjavaš árjjalaš ja girjás organisašuvdnaeallimis. Sámi organisašuvnnat leat deaŧalaš aktevrrat sámi servodaga ovddideamis.</p>
    <p>Váldomihttomearri</p>
    <p>·Girjás sámi organisašuvdnaeallima bisuheapmi</p>
    <p>Strategiija</p>
    <p>·Váikkuhangaskaomiid aktiivvalaš geavaheami bokte láhčit diliid girjás organisašuvdnaeallimii</p>
    <p>Sámi organisašuvnnat</p>
    <p>Bušeahtta 4 151 000 ru</p>
    <p>9 Eará váikkuhangaskaoamit</p>
    <p>Váikkuhangaskaoamit sámediggeráđi geavahussii</p>
    <p>Regionálaovddideapmi</p>
    <p>Bušeahtta 3 500 000 ru.</p>
    <p>Oassin barggus hálddašanođastusa ja sámegiela doaibmaplána čuovvolemiin leat dollojuvvon čoahkkimat hálddahusa dásis ráhkadan dihte mandáhta hálddahuslaš bargojovkui mii galgá geahčadit sámi beliid gielddaid ektui. Mandáhta čuoggát lea áigumušain biddjojuvvon viiddisin vai bargojoavkkus livččii doaibmamunni. Sámediggeráđi bealis lea juo dovddahuvvon ahte sihke Sámedikki rolla Gielddaid guovddášlihtu ja gielddaid ektui, ja dasto giliskuvllaid heaittiheapmi livčče áigeguovdilis áššečuolmmat ja lea ovttamielalašvuohta das ahte mandáhta addá dasa vejolašvuođa. Bargojoavku bidjá osiid barggus olggobealde čielggadeapmái ja áigu daid vuođul ráhkadit raportta 2011:s.</p>
    <p>Sámediggeráđđi lei 12.02.10 čoahkkimis Divttasvuonas Måskeservodaga birra. Das lassin serve dán čoahkkimii Måskegeainnu bargojoavku, Norlándda fylkkasuohkan, Divttasvuona suohkan ja Árran julevsámi guovddáš. Čoahkkima duogážin lei Måskeservodaga dilli. Čoahkkima konklušuvdnan lei ahte Sámediggeráđđi addá 300 000 ruvdnosaš doarjaga ovdaprošektii man ulbmilin lea čielggadit ahte livččii go vejolaš ráhkadit geainnu Måskei. Norlándda fylkkasuohkan lea lohpidan ruhtadit servodatanalysa Måskeservodaga birra. Divttasvuona suohkan eaiggáduššá prošeavtta ja ásahuvvo stivrenjoavku masa Måskegeainnu bargojoavku searvá.</p>
    <p>Sámediggeráđđi doalai sáhkavuoru Norlándda fylkkamánni gieldakonferánssas 20.05.10, fáddáoasis <span type="quote" xml:lang="nob">"Fokus på det samiske Nordland"</span>. Sáhkavuorus deattuhuvvojedje oasit dain hástalusain maid Sámediggeráđđi oaidná maid okta sámi ássi gielddas sáhttá deaividit gietkama rájes hávdái.</p>
    <p>Raporta Finnmárkku fylkkagieldda ja Sámedikki gaskasaš ovttasbargošiehtadusa ektui lea dohkkehuvvon. Raporttas leat čuovvolančuoggát jahkái 2010 artihkkaliidda mat leat ovttasbargošiehtadusas. Jagi 2010 čavčča áigge áigu hálddahus doallat čoahkkima árvvoštallan dihte movt čuovvolit biddjojuvvon čuovvolančuoggáid dán jahkái.</p>
    <p>Sámediggeráđđi searvvai oktavuohta konferánsii gaskal ráđđehusa ja fylkkagielddaid Drammenis 23.24.03.10. Fáddán ledje earret eará nationála fievrridanplána, boahtteáiggi eanadoallo- ja biebmopolitihkka, regionála ovddideapmi ja gelbbolašvuođa bargosajit, dálkkádat, biras ja plánen ja kulturpolitihkka – ovttasbargu ja ovddideapmi.</p>
    <p>Evttohus ođđa plánaveahki hárrái sámi kultuvrra luondduvuđđosa sihkkarastimii, ealáhusovddideapmi ja servodateallin ođđa plána- ja huksenlága ektui, bohccuid vuddjomat Norlánddas, buoret ekonomalaš rámmaeavttut boanddaide, Sámedikki dálkkádatpolitihkka ja ovttasbargošiehtadusat iešguđege fylkagielddaiguin, ledje áššiid gaskkas maid Sámediggi válddii ovdan konferánssas. Loahpas čujuhii Sámedikki presideanta ahte dárbbašuvvo buorre ovttasbargu stáhtain ja fylkagielddaiguin. Go stuorra ođastusat galget hábmejuvvot, de ferte sámi dimenšuvdna buorebut heivehuvvot álggu rájes.</p>
    <p>Friija váikkuhangaskaoamit</p>
    <p>Bušeahtta 300 000 ru.</p>
    <p>Dásseárvodoaibmabijut</p>
    <p>Bušeahtta 300 000 ru.</p>
    <p><span type="quote" xml:lang="nob">“NOU 2009: 14 Et helhetlig diskrimineringsvern”</span> čielggadussii lea addojuvvon gulaskuddancealkámuš. Sámediggeráđđi lea duhtavaš Ráđđehusa bargguin go guoská vealahansuodjaleami nannemii Norgga láhkaaddimis. Vealaheami vuostálastima suodjaleapmi lea vuođđovuoigatvuohta min servodagas, ja danne lea deaŧalaš suodjalit dán rievtti vuođđolága bokte.</p>
    <p>Sámediggeráđđi lágidii nissonbeaivvi njukčamánu 8. b. seminára dásseárvohástalusaid birra sámi servodagas. Dainna háliidii Sámediggi bidjat guovddážii nissonolbmuid saji sámi servodagas. Sámediggeráđđi háliida ahte dásseárvu lea lunddolaš oassi politihka hábmemis. Sámediggeráđđi áigu čalmmustit beaivvi juohke jagi, sierra fokuseremiin ja iešguđege báikkiin.</p>
    <p>Sámediggeráđđi lea buktán árvalusaid Norgga 8. raportii ON nissonvealahan komiteai (CEDAW). Árvalusas lea váldojuvvon ovdan statistihkaid ja dutkama váilun dásseárvohástalusaid ektui sámi servodagas, sámi nissonolbmuid dearvvašvuohta ja sámi nissonolbmot vuođđoealáhusain.</p>
    <p>Riikkaidgaskasaš doaibmabijut</p>
    <p>Bušeahtta 1 350 000 ru.</p>
    <p>Sámedikki presideanta deaivvadii Karl Eirik Schjøtt-Pedersenain ovdal ruošša presideantta galledeami. Čoahkkimis ledje maiddái davvi Norgga fylkkaid ja Olgoriikadepartemeantta ovddasteaddjit. Dollojuvvui ovdačoahkkin čilgen dihte áššiid maid sáhtášii váldit ovdan ruošša presideanttain go son boahtá Norgii. Sámediggeráđđi bijai guovddážii erenoamážit Barentsovttasbarggu,  nuortasámiid ja kulturovttasbarggu.</p>
    <p>Sámediggeráđđi ja SNPL válde vuostá Vuolleeatnama nuoraidpolitihkkáriid geat gallededje Sámedikki 06.05.10. Earret eará lei diehtojuohkin Sámedikki dálkkádat-, energiija- ja álgoálbmotpolitihka birra.</p>
    <p>Sámedikkis lei ovddasteaddji olgoriikaminstara Jonas Gahr Støres rabas sáhkavuorus davviguovlluid birra riikkaidgaskasaš perspektiivvas Romssa universitehtas 29.04.10. Diehtun lei ahte dál leat buot stáhtarájit gessojuvvon nannámis ja mearas, ja ahte nannánjuolgi lea mearriduvvon ja dan lea ON dohkkehan. Jos davviguovlostrategiijain galggaš menestuvvat de fertejit Davvi-Norgga návccat ovttasbargat ja čađahit áŋgiruššamiid.</p>
    <p>Sámedikki presideanttas Egil Ollis leat leamaš máŋga olgoriikamátki dán áigodagas. Geahča sierra raportta dáin mildosiin.</p>
    <p>Sámi lohkanguovddáš</p>
    <p>Bušeahtta 500 000 ru.</p>
    <p>Verdde-prošeakta</p>
    <p>Bušeahtta 250 000 ru.</p>
    <p>Váikkuhangaskaoamit čoahkkinjođihangotti geavahussii</p>
    <p>Sámedikki politihkalaš joavkkut</p>
    <p>Bušeahtta 3 219 000 ru.</p>
    <p>Opposišuvnna bargoeavttut</p>
    <p>Bušeahtta 1 013 000 ru.</p>
    <p>10 Eará doaibmabijut mat eai leat váikkuhangaskaoamit</p>
    <p>Sámedikki lágidan konferánssat</p>
    <p>Bušeahtta 1 150 000 ru.</p>
    <p>Sámediggi lea ovttasráđiid Sámi allaskuvllain, Oahpahusdirektoráhtain ja golmma davimus fylkamánniin plánegoahtán Sámi mánáidgárde- ja skuvlakonferánssa 2010:s. Konferánsa lágiduvvo Oslos 02.-03.11.10 ja okta fáttáin lea oahpponeavvut.</p>
    <p>Bálkkašumiid ja stipeanddaid juohkin</p>
    <p>Bušeahtta 100 000 ru.</p>
    <p>Dutkan ja ovddideapmi, čielggadeamit ja duođaštanprošeavttat</p>
    <p>Bušeahtta 900 000 ru.</p>
    <p xml:lang="nob">Evalueremat</p>
    <p>Bušeahtta 500 000 ru.</p>
    <p>Sámediggeráđđi lea álggahan sámi mánáidgárddiid doarjaga evaluerema.</p>
    <p>11 Sámeálbmotfoanda</p>
    <p>Giellaovddideapmi - sámeálbmotfoanda</p>
    <p>Bušeahtta 1 500 000 ru.</p>
    <p>Ohcanáigemearrái mii lei 01.03.10 ledje boahtán 16 ohcama oktiibuot 6 881 794 ru ovddas. Ohcamat leat meannuduvvomin ja dat ovddiduvvojit doarjjastivrii 15.-17. 06.10.</p>
    <p>Árbediehtu – Duođašteapmi ja gaskkusteapmi - sámeálbmotfoanda</p>
    <p>Bušeahtta 1 850 000 ru.</p>
    <p>Ohcanáigemearrái mii lei 01.03.10 ledje boahtán 23 ohcama oktiibuot 4 463 584 ru ovddas. Ohcamat leat meannuduvvomin ja dat ovddiduvvojit doarjjastivrii 15.-17. 06.10.</p>
    <p>Girjjálašvuohta - sámeálbmotfoanda</p>
    <p>Bušeahtta 2 500 000 ru.</p>
    <p>Ohcanáigemearrái mii lei 01.03.10 ledje boahtán 76 ohcama oktiibuot 19 274 716 ru ovddas. Ohcamat leat meannuduvvomin ja dat ovddiduvvojit doarjjastivrii 15.-17. 06.10.</p>
    <p>Giellaprográmma</p>
    <p>Bušeahtta 2 500 000 ru.</p>
    <p>Árbedieđuid vuogádatlaččat kárten</p>
    <p>Bušeahtta 650 000 ru.</p>
    <p>12 Politihkalaš dási doaibmagolut</p>
    <p>Bušeahtta 22 014 000 ru.</p>
    <p>Sámedikki nuoraidpolitihkalaš lávdegoddi (SNPL)</p>
    <p>Sámediggeráđis lea leamaš čoahkkin Sámedikki nuoraidpolitihkalaš lávdegottiin Kárášjogas 29.04.10. Áššin ledje earret eará sárdnunáigi sámi nuoraid várás Sámedikki dievasčoahkkimiin dahje lávdegottiin, Infonuorra.no boahtteáigi, ahkeráji vuolideapmi Sámedikki jienastuslohkui čáliheami várás. SNPL čilgii dasa lassin eará barggu ja plánaidis birra boahtteáiggis.</p>
    <p>SNPL:s leat leamaš golbma čoahkkima dán áigodagas maid gaskkas okta lei telefončoahkkin.</p>
    <p>SNPL lágidii diehtojuohkindeaivvadeami nuoraiguin Kárášjogas 28.04.10. SNPL čalmmustii iežas ja muitalii doaimmas birra. Nuorat Kárášjogas muitaledje áššiid birra main sii beroštit. Givssidan váttisvuohta ja sámegiela dilli ledje muhtun oasit fáttáid gaskkas maid dat áŋgiris nuorat válde ovdan. Sámediggeráđđi lei mielde diehtojuohkindeaivvadeamis.</p>
    <p>SNPL jahkásaš čoahkkimis Mánáidáittardeddjiin Reidar Hjermann 18.02.10, ledje earret eará dát áššit agendas: dilli Kárášjogas maŋŋá álbmotčoahkkima mii dollojuvvui geassemánus 2009, oahpaheaddjidilli sámi mánáid ektui, davviriikkalaš ovttasbargu, demokráhtalaš searvan sámi mánáid ja nuoraid beales. SNPL čilgii Sámedikki 2009 nuoraidkonferánssa cealkámuša birra.</p>
    <p>SNPL deaivvadii Ođastus-, hálddahus- ja girkodepartemeantta stáhtačálliin, Raimo Vallein, 18.02.10. Čoahkkimis oaččui SNPL čilgehusa Ráđđehusa barggu birra sámi áššiiguin. SNPL válddii ovdan áššiid nugo sámi mánáid oahpponeavvodili, sámegiela oainnusmahttima ja Infonuorra.no boahtteáiggi. SNPL geigii maiddái Sámedikki 2009 nuoraidkonferánssa cealkámuša.</p>
    <p>SNP lea árvalan ođđa doaibmabijuid sámegiela doaibmaplánii.</p>
    <p>SNPL lea váldán oktavuođa Mánáid-, dásseárvo- ja searvadahttinministariin Audun Lysbakkeniin ášši birra ahte galgá biddjojuvvot almmolaš lávdegoddi mii galgá čielggadit nuoraid searvama servodagas. SNPL dovddahii vuordámušaid ahte sámi nuorat ja sin dilli searvvahuvvošii lávdegotti bargui, ja ahte lávdegotti mandáhta berre hábmejuvvot nu ahte maiddái sámi nuoraid searvan sihke sámi ja norgalaš servodagas lea mielde čielggadusas. SNPL fálai beassat buktit árvalusaid njuolga lávdegoddái, ja beassat evttohit lahtuid lávdegoddái.</p>
    <p>Ođđa sámi nuoraidráđđi lea ásahuvvon Romssas. SNPL:s lea ovddastus nuoraidráđi stivrras.</p>
    <p>SNPL lei mielde dalle go Vuolleeatnama nuoraidpolitihkkárat gallededje Sámedikki 06.05.10.</p>
    <p>SNPL searvá referánsajovkui mii galgá bargat bievlavuodjima geahpedeami ektui Finnmárkkus. Referánsajoavkkus lei vuosttaš čoahkkin 20.05.10 Kárášjogas.</p>
    <p>13 Hálddahusa dási doaibmagolut</p>
    <p>Hálddahusa doaibmagolut</p>
    <p>Bušeahtta 85 430 000 ru.</p>
    <p>Erenoamáš prošeavttat</p>
    <p>Sámegiela divvunprográmma – Divvun</p>
    <p>Bušeahtta 1 250 000 ru.</p>
    <p>Vistesuodjalanprošeavttat</p>
    <p>Bušeahtta 200 000 ru.</p>
    <p>Árvoháhkanprográmma – fága- ja ovddidanforum</p>
    <p>Bušeahtta 150 000 ru.</p>
    <p>Nuortasámi kulturbiras</p>
    <p>Bušeahtta 300 000 ru.</p>
    <p>Kvalitehta ovddideapmi sámi mánáidgárddiin</p>
    <p>Bušeahtta 300 000 ru.</p>
    <p>Sámediggi lea plánegoahtán Fierpmádatčoahkkima mánáidgárddiid jođiheddjiid várás geat barget sámi mánáiguin, Romssas 8.-9. 06.10, ja Fierpmádatčoahkkima mánáidgárddiid bargiid várás geat barget máttasámi mánáiguin, Troanddimis 7.-8. 09.10.</p>
    <p>Sámediggi lea ráhkadeamen ođđa nummira mánáidgárdeáigečállagis <span type="quote">“Stullán”</span> maid lea áigumuš almmuhit geassemánus 2010.</p>
    <p>Sámediggeválga</p>
    <p>Bušeahtta 370 000 ru.</p>
    <p>Sámi arkiivvaid rádjan, loahpadeapmi, čatnan</p>
    <p>Bušeahtta 500 000 ru.</p>
    <p>Sámi oahpponeavvouskkádat</p>
    <p>Bušeahtta 1 500 000 ru.</p>
    <p>14  Ođđa áššiid dieđiheapmi – čuovvoleapmi</p>
    <p>Daid ođđa áššiid čuovvoleapmi ráđi beales mat dieđihuvvojedje mannán dievasčoahkkimis áššis 04/10.</p>
    <p>Evttohus 1: Unnidit báberhivvodaga</p>
    <p>Áššis lea dievasčoahkkinjođiheddjiin ovddasvástádus, ja dása lea vástiduvvon reivviin njuolga evttoheaddjái.</p>
    <p>Evttohus 2: Strategiijaid ráhkadeapmi sápmelaččaid várás gávpogiin ja čoahkkebáikkiin ja sámi guovddážiid ovddideapmi</p>
    <p>Dát ášši buktá viiddis áššečuolmmaid maid ferte čielggadit lagabuidda. Sámediggeráđđi áigu čuovvolit ášši maŋŋá.</p>
    <p>Evttohus 3: Ohppiid lonuhallan Sámis</p>
    <p>Sámediggeráđđi oaivvilda ahte ii leat vejolaš ásahit ohcanvuđot doarjjaortnega vuođđoskuvlla ohppiid lonuhallama ja oahppomátkkiid várás. Ođđa doarjjaortnet fertešii gilvalit ortnegiiguin mat juo gávdnojit juolludusaid ja hálddahuslaš kapasitehta dáfus, ja Sámediggeráđi mielas ii berrešii vuoruhit ortnega go dat čuozašii dáidda. Vejolaš almmolaš doarjaga ohppiidlonuhallamii ja oahppomátkkiide ferte skuvlaeaiggát ja earát gozihit nugo odne.</p>
    <p>Evttohus 4: Duodje- ja bagadanbálvalusa ásaheapmi julev- ja bihtánsámi guovlluin</p>
    <p>Sámedikki bušeahtas lea várrejuvvon 3 009 000 ru Duodjeinstituhttii. Das lea 1 000 000 ru várrejuvvon duoji bagadanbálvalussii. Instituhtas leat bagadeaddjit Guovdageainnus ja Snoasas. Instituhtta lea ásahan bagadanbálvalusa Romssa fylkkas ja Nordlándda fylkkas gos leat oasseáigevirggit. Duodjeinstituhta dilli lea čielggatkeahttá. Ođđa doaibmabijuid viiddideami árvvoštallama oktavuođas ferte váldit vuhtii makkár bohtosat vurdojuvvojit dáid duohtandahkamis. Duodjeealáhusas leat ollu hástalusat ja ollislaš juolludusat duodjeealáhussii leat lagabuidda 14,0 miljon ru. Sámediggeráđđi ii áiggo otnáš dilis álggahit dahje viiddidit doaibmabijuid ovdalgo Duodjeinstituhta dilli lea čilgejuvvon ja Sámediggi ja Duojáriid ealáhussearvi leat ožžon saji Duodjeinstituhta stivrras.</p>
    <p>Jos ii leat vuođđu viidáset doibmii Duodjeinstituhtas 2010:s, de sáhttá báhcán ruđaid eará láhkai geavahit ortnegiidda maiguin sihkkarastojuvvo bagadanbálvalus duoji várás. Sámediggeráđđi hálddaša ruđaid</p>
    <p>Evttohus 5: Doarjja sámi valáštallamiidda</p>
    <p>Sámediggeráđis lea beroštupmi ahte rámmaeavttut sámi valáštallamiidda leat buorit, ja ahte sámi valáštallanlihkadus čuovvola dán valáštallandoaimmaid láhčimiin sámi álbmoga várás sihke njunuš- ja govdodatdásis.</p>
    <p>Heargevuodjin lea okta valáštallansuorgi maid ráđđi, nugo evttoheaddji ge, oidnet deaŧalažžan sáhttit nannet ja viidáset ovddidit. Dan oktavuođas lea ráđis dat áddejupmi ahte vuosttažettiin lea valáštallama iežas bargun gávdnat málliid movt doaimma buoremus vejolaš láhkai organiseret. Ráđđi konstatere ahte heargevuodjin dál lea organiserejuvvon guovtti searvvi bokte, ja dan lea Sámediggi váldán diehttevassii nu ahte lea 2010 bušeahtas addán doarjaga guovtti searvái mat organiserejit heargevuodjimiid, namalassii Sámiid Valáštallanlihttu-Norga/Samenes idrettsforbund-Norge (SVL-N) ja Samisk reinkappkjørerforbund/Sámi heargegilvovuodjinlihttu (SHL).</p>
    <p>Sámediggeráđi áigumuš lea buktit ođđa kulturdieđáhusa 2011:s. Dan oktavuođas áigu ráđđi guorahallat sámi valáštallama stahtusa ja hástalusaid dán dieđáhusas, ja ahte sámi valáštallama organiseren, ja Sámedikki rolla dán fealtta siskkobealde geahčaduvvo maid. Das lea lunddolaš guorahallat maiddái heargevuodjimiid dili.</p>
    <p>Evttohus 6: Norgga luossabiebmandoaimmat álgoálbmot guovlluin</p>
    <p>Canáda oarjerittus, oassestáhtas British Columbia, gos OG-gávpot Vancouver lea, lea atlántalaš luosa biebman hui nággovuloš álgoálbmogiid gaskkas, First Nation, ja birasgáhttenorganisašuvnnaid gaskkas. Ollu álgoálbmogat guovllus oaivvildit ahte guollebiebmanrusttegat leat váldosivalaččat dasa go luondduluossanálit leat issorasat geahppánan maŋimuš jagiin. Ja orru mannamin dan guvlui jagis jahkái ahte luosat mat gorgŋejit jogaide vátnot ja vátnot. Dát lea váralaš álgoálbmogiid eallinvuohkái go ollu servodagain lea luossa deaŧaleamos oassi árbevirolaš biepmus. Muhtun riddoservodagain dát lea dagahan nealggi ja heađi ovttaskas čearddaide. Dasto leat maiddái goaskimat ja Grizzlyguovžžat áitojuvvon dannego deaŧalaš biebmu mii lea luossa lea issorasat vátnon. Dát guoská erenoamážit dovddus johkaluossanállái Sockeye, rukseslágan goavreluossa, mii boahtá jogaide valvin.</p>
    <p>Golbma Norgga searvvi Marine Harvest, Cermaq ja Grieg Seafood jođihit 92 proseantta buot guollebiebmarusttegiin British Colombias. John Fredriksen eaiggáduššá Marine Harvest ja lea máilmmi stuorámus bibmon luosaid buvttadeaddji. Fuođđar- ja biebmangigánta Cermaq lea nubbin stuorámus máilmmis ja Norgga stáhta eaiggáduššá stuorámus oasi searvvis.</p>
    <p>Gávcci Chiefs/álgoálbmotjođiheaddji British Colombias Canádas akšunerejedje Norgga luossabiebmanrusttegiid vuostá olympiagilvvuid áigge Vancouveris nealgudemiin ishockey rahpankámppa rádjai Norgga ja Canáda gaskka. Akšuvnna ulbmilin lei oažžut fokusa áššái. Váldosáhkaolmmoš lei Chief Bob Chamberlain eret Musgamagw Tsawataineuk Tribal Council i B.C.</p>
    <p>B.C álgoálbmogiid gaskkas leat oaivilat juohkásan. Muhtun álgoálbmotjođiheaddjit dorjot luossabiebmama dannego dat addá sakka dárbbašlaš bargosajiid álgoálbmogiidda, ja árvoháhkama viehka geafes álgoálbmotservodahkii. Orru dattetge nu ahte stuorra eanetlohku vuostálastá luossabiebmama, ja ollugat fievrridit dan prinsihpalaš áššin, ovdamearkka dihtii dainna lágiin ahte eai bora bibmojuvvon luosaid.</p>
    <p>Sámiráđi presideanta Mattias Åhren deaivvadii 19. 02.10 National Chief, gii lea bajimuš álgoálbmotjođiheaddji, Mr Shawn Atleo OG oktavuođas Vancouveris. Shawn Atleo lea eret Ahousaht First Nation B.C. ja son lea Assembly of First Nation jođiheaddji, Canáda álgoálbmogiid váldočoahkkin. Dan oktavuođas dovddahuvvui Sámediggeráđđái ahte Canáda álgoálbmogiid váldočoahkkima jođiheaddji háliidivččii galledit Sámi.</p>
    <p>Sámediggi sáddii njukčamánu 8. b. 2010 bovdehusa Shawn Atleoi ja son lea bovdejuvvon guossin Sápmái ja čuovvut Sámedikki dievasčoahkkima. Jos Shawn Atleo ja su čuovus bohtet, de besset sii oahpásmuvvat sihke luossabiebmamii, mineráladoibmii, turismii ja ealáhusovddideapmái. Dát fáttát leat mávssolaččat vásihusaid lonuhallama ektui diliid birra Canádas ja Norggas. Dasto sáhttá Sámediggi ortnet nu ahte sii besset searvat čoahkkimiidda Norgga eiseválddiiguin ja Norgga luossabiebman servviiguin.</p>
    <p>Go guoská luossabiebmamii, de lea mávssolaš čájehit makkár vásihusat Norggas leat. Norga buvttada eanemusat atlantalaš luosa riikkaidgaskasaččat. Guollebiebman lea Norgga stuorámus eksportaealáhus maŋŋá oljju ja gássa, ja Norgga guollebiebman dál buvttada seamma ollu go guolástusat Norggas.</p>
    <p>Maiddái Norggas lea luossabiebman nággovuloš dan ektui go luondduluossasálaš jogain lea vátnon issorasat maŋimuš jagiin. Riikka deaŧaleamos luossajogas, Deanus, lea sálaš unnon measta beliin go dan buohtastahttá jagiin 2008. Máŋga organisašuvnna čuoččuhit ahte leat golbma váldosiva luosaid vátnumii, dat leat gyrodactylus salaris (luossaparasihtta), luossadihkki guollebiebmanrusttegiin ja gárgidan biebmoguolit jogain.</p>
    <p>Dasto árvvoštallojuvvo ahte luosaid vátnumii vejolaš sivvan sáhttá leat lustabivdiid, mearraluossabivddu ja ealáhusbivddu luossasállaša mearri jogain. Dasa lassin váikkuhit dálkkádatrievdamat man geažil mearračáhci lieggana ja guhkkin boahtán nuoskkideapmi mii buktá suvrraarvvi. Sámediggeráđđi oaivvilda ahte luondduluosaid vátnun lea moalkás čuolbma ja dasa leat ollu sivat nugo sihke luossabiebman, dálkkádatrievdamat ja náliid lunddolaš rievdamat.</p>
    <p>Norggas leat čađahuvvon reguleremat unnidan dihte luossabiebmanrusttegiid váikkuhusaid. Ovdamearkka dihte eai oaččo álggage leat dihkit bibmon luosain, čađahuvvojit doaibmabijut eastadan dihte luosaid báhtareami rusttegiin ja leat guollebiebmanfriija vuonat gosa dat deaŧaleamos luossajogat golget. Dasto leat konsešuvdnaortnegat mat regulerejit luossabiebmanrusttegiid logu ja doibmii biddjojuvvojit maiddái stuorra gáibádusat. Birasbealli ja bargu guliid dearvvašvuođain, guollečálgguin ja biebmooadjebasvuođain lea bajás vuoruhuvvon sihke ealáhusas ja hálddašeamis.</p>
    <p>Buot dáid beliid lea áigeguovdil guorahallat Canáda álgoálbmogiid váldočoahkkima jođiheddjiin, jos son bođeš guossin Sápmái.</p>
    <p>Evttohus 7: Dearvvašvuođabálvalusat sámi álbmogii</p>
    <p>Sámediggeráđđái lea deaŧalaš ahte buorre dearvvašvuođafálaldat sámi álbmogii gozihuvvo ja ovddiduvvo ovttasdoaibmanođastusa oktavuođas. Dan oktavuođas doalai Sámediggi čoahkkima Dearvvašvuođa- ja fuolahusdepartemeantta politihkalaš jođiheddjiiguin guovvamánus 2009. Dán čoahkkimis ledje mielde maiddái ollu dearvvašvuođaásahusaid ovddasteaddjit main lea ovddasvástádus sámi pasieanttain. Čoahkkimis ságastallojuvvui sámi pasieanttaid fálaldaga birra ja dárbu gaskkustuvvui.</p>
    <p>Daláš sámediggeráđi lahttu Jørn Are Gaski deaivvadii stáhtačálliin Ellen Pedersenain Álttás geassemánus 2009. Čoahkkima fáddán lei sámi pasieanttaid goziheapmi Ovttasdoaibmanođastusas. Maŋŋá lea dollojuvvon hálddahusa dásis čoahkkin Sámedikki ja Dearvvašvuođa- ja fuolahusdepartemeantta gaskka Ovttasdoaibmanođastusa birra. Sámediggeráđđi čuovvu dárkilit Ovttasdoaibman-ođastusa, ja áigu bidjat eavttuid guovddáš eiseválddiide go guoská sámi pasieanttaid fálaldaga ovddideapmái ja goziheapmái. Sámediggi gulahallá DFD:in viidáset barggu birra ovttasdoaibmanođastusain sámi pasieanttaid ektui. Sámediggi lea maiddái searvan hálddahusa dásis Gielddaid lihtu lágidan konferánsii ovttasráđiid dearvvašvuođadoaimmahagaiguin, gos fokus lei makkár hástalusat sihke gielddain ja doaimmahagain leat viidáset barggu ektui ovttasdoaibmanođastusain.</p>
    <p>Evttohus 8: Sáhttorádji sámi ohppiide Oslo gielddas</p>
    <p>Sámediggeráđđi áigu čuovvolit dán ášši Oslo gielddain nu johtilit go lea vejolaš ja fuomášuhttit gieldda áššečuolmma birra ja oaidná vejolašvuođa gávdnat čovdosiid maiguin sámi ohppiid vejolašvuohta čuovvut sámegieloahpahusa gozihuvvo.</p>
    <p>Evttohus 9: Sámedikki bargu árbedieđuid suodjalemiin ja seailluhemiin</p>
    <p>Sámediggeráđđi čuovvola dan álggahuvvon árbedieđut barggu, sihke nationálalaččat ja riikkaidgaskasaččat, dávistettiin dievasčoahkkima mearrádussii áššis 23/09: Sámediggeráđi biras- ja areáladieđáhus. Mii oaivvildit nugo Árjja sámediggejoavkkuge ahte diehtovuođđu ođđa luondduvalljodatlágas integrere sámi geavahusa ja árbedieđuid. Dat mearkkaša dan ahte birashálddašeami mearrádusat lága mielde maiddái galget vuođđuduvvot sohkabuolvvaid vásihusaide. Dasa lassin lea sierra deattuhannjuolggadus ahte váldit áššálaččat vuhtii sámi kultuvrra luondduvuđđosa. Riekta lea maid dat ahte ráđđehusa davviguovlostrategiija bealušta sámi árbedieđuid duođaštanbarggu rájárasttideaddji diehtoprográmmas.</p>
    <p>Sámedikki 2010 bušeahtas lea várrejuvvon doarjjapoasta árbedieđuid duođašteami ja gaskkusteami várás. Sámi allaskuvlla jođihemiin čađahuvvo ovddasmanniprošeakta árbedieđuid birra man ulbmilin lea ovddidit metodalaš vuođu árbedieđuid vuogádatlaččat kártemii. Ovddasmanniprošeakta lea dál loahppadásis. Sámi allaskuvla galgá gárvvistit metodagirjji, reaiddu ovttasbargui báikegottiiguin, ehtalaš rávvagiid, dieđalaš artihkalčoahkkádusa ja evttohit visotsámi diehtoprográmma. Sámediggeráđđi vuordá oažžut loahpalaš raporterema árbediehtu ovddasmanniprošeavttas 2011:s.</p>
    <p>Ovttasráđiid Sámi allaskuvllain pláne Sámediggeráđđi seminára árbedieđuid birra mii lágiduvvo Guovdageainnus čakčamánu álggus 2010. Doppe guorahallojuvvojit sihke namuhuvvon ovddasmanni prošeakta ja ovttasbargu gaskal golmma sámedikki. Sámi parlamentáralaš ráđđi bovdejuvvo sierra. Dasto áigu Sámediggeráđđi geahčadit ohcanvuđot doarjjaortnega mii guoská árbedieđuid duođašteapmái ja gaskkusteapmái. Semináras čalmmustuvvojit sihke positiiva vásihusat ja hástalusat mat čatnasit Sámedikki bargui árbedieđuiguin. Sámediggeráđi áigumuššan lea sáddet viidát bovdejumiid seminárii. Buot diehtobirrasiidda sávvat buresboahtima.</p>
    <p>Evttohus 10: Guollebiebman lagaš sámi riddo- ja vuotnaguovlluin</p>
    <p>Mearradutkaninstituhtta lea dahkan vuđolaš barggu ja lea iskan makkár váikkuhusaid guollebiebmanealáhus dagaha luonddu guliide. Raporta galgá gávdnot, muhto sámediggeráđđi ii leat dan ožžon. Sámediggeráđđi áiguge de čuovvolit ášši maŋŋá go ráđđi lea geahčadan raportta.</p>
    <p>Mearkkašumit: NSR:a sámediggijouvku ja SáB bokte Gunn-Britt Retter</p>
    <p>Sámekonvenšuvdna</p>
    <p>NSR sámediggejoavku diehtá ahte Ođasmahttin-, hálddahus- ja girkoministtar Rigmor Aasrud bissehii miessemánu 25.b. plánejuvvon čoahkkima mas šiehtadallansoahpamuš Sámekonvenšuvnna birra galggai vuolláičállojuvvot. Dattetge lea eahpádus das ahte dollojuvvui go čoahkkin sámekonvenšuvnna birra eará dásis miessemánu 25.b., mii lea dieđáhusáigodagas. Áigodaga dieđáhusas ii leat dát ášši namuhuvvon ii sániin ge. NSR lea sakka fuolastuvvan go dakkár deaŧalaš ášši ii refererejuvvo ráđi dieđáhusas ja mii ballat ahte ášši ii ovdán.</p>
    <p>Norgga Sámiid Riikkasearvvi sámediggejoavku oaivvilda ahte Sámekonvenšuvdna ásaha dakkár uhcimusstandárddaid, maid stáhtat fertejit árvvusatnit jus sámi álbmogis galgá leat vejolašvuohta seailluhit ja ovddidit iežas oktasaš identitehta sierra álbmogin, maiddái rájiid rastá. Sámekonvenšuvnna ratifiserema bokte ollašuhttet stáhtat iežaset lohpádusaid ahte dahkat sápmelaččaide vejolažžan seailluhit ja ovddidit iežaset gaskavuođaid ja iežaset rádjerasttideaddji ovttasbarggu, nu mo boahtá ovdan ONa Álgoálbmotjulggaštusa 36. artihkkalis. Buot davviriikkat dorjo árjjalaččat Álgoálbmotjulggaštusa ratifiserema, ja leat geatnegahttán iežaset árvvusatnit dan. Dan vuođul leat stáhtat geatnegahttojuvvon ratifiseret Sámekonvenšuvnna almmá eanet maŋidemiiguin.</p>
    <p>III  Jienasteapmi</p>
    <p>39 áirasis ledje 37 čoahkis. Dán áššis ii jienastuvvon.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka Presideantta Egil OlliMiriam Paulsen Geir Tommy Pedersen Ronny Wilhelmsen Egil Olli Willy ØrnebakkGeir Tommy Pedersen Silje Karine Muotka Gunn-Britt Retter Willy Ørnebakk Geir Tommy PedersenMarianne Balto Willy Ørnebakk Silje Karine Muotka Geir Tommy Pedersen Hans J. EriksenLáilá Susanne Vars Anne Helene Saari Silje Karine Muotka Hans J. Eriksen Jovna Z. DunfjellMarianne Balto Gunn-Britt Retter Ellinor Marita Jåma Olaf EliassenGeir Tommy Pedersen Anne Helene Saari Ann-Mari Thomassen Olaf Eliassen Per Andersen BæhrEgil Olli Vibeke Larsen Toril Bakken Kåven Per Andersen Bæhr Toril Bakken Kåven Ann-Mari Thomassen Sten Erling Jønsson Elin K. Henriksen Anne Helene Saari Inga-Lill Sundset Mathis Nilsen Eira Ragnhild Melleby Aslaksen Láilá Susanne Vars Geir Tommy Pedersen Mariann Wollmann Magga Ronny Wilhelmsen Silje Karine Muotka Knut Store Rolf Johansen Marianne Balto Vibeke Larsen Jørn Are Gaski 26Ellinor Marita Jåma Egil Olli Geir Tommy Pedersen, čoahkkinortnegii</p>
    <p>VI  Sámedikki mearrádus</p>
    <p>Sámediggi váldá diehtun sámediggeráđi doaibmadieđáhusa áigodagas 09.02. – 27.05.10.</p>
    <p>Ášši meannudeapmi loahpahuvvui 08.06.10 dii. 12.10</p>
    <p>Vuođđogiella: Dárogiella</p>
    <p>Ášši 17/10</p>
    <p>Gažaldagat Sámedikkeráđđái Sámedikki čoahkkinortnega § 11 vuođul</p>
    <p>Arkiiva</p>
    <p>Arkiiváššenr.</p>
    <p>SF</p>
    <p xml:lang="nob">10/2949</p>
    <p>Ášši meannudeapmi álggahuvvui 08.06.10 dii.13.30</p>
    <p>I  Mildosat</p>
    <p>NrBeaiviGeas/GeasaNamahus</p>
    <p>01.06.2010Áirras Ann-Mari Thomassen, NSR:a sámediggejoavku Sámedikki bušeahttadagaldumit</p>
    <p>01.06.2010Áirras Geir Tommy Pedersen, NSR:a sámediggejoavku Riddo- ja vuotnabivdu</p>
    <p>01.06.2010Áirras Geir Tommy Pedersen, NSR:a sámediggejoavku Dávviriikkalaš sámekonvenšuvdna</p>
    <p>01.06.2010Áirras Silje Karine Muotka, NSR:a sámediggejoavku Sámediggeráđi ovddasvástádussuorggit</p>
    <p>II  Gažaldagat ja vástádusat</p>
    <p>Gažaldat 1: Áirras Ann-Mari Thomassen, NSR:a sámediggejoavku</p>
    <p>Sámedikki bušeahttadagaldumit</p>
    <p>Sámi servodagas livččii stuorra dárbu oažžut eanet juolludusaid, Sámedikki (minimála) resursadárbbu sámi servodagas ja juolludusaid gaskka stáhtabušeahtas lea hui stuorra gaska. Dát govve maŋimuš jagiid ráđđehusa váilevaš áŋgiruššama sámi áššiiguin ja ahte Sámediggeráđi vuoruhemiid ja politihkalaš čađaheami gaskavuohta ii leat eisege dohkálaš. Dál lea alimus áigi bidjat stuorát deattu sámiid álbmotválljen orgána árvvoštallamiidda go guoská ekonomálaš dárbui mii lea deaŧalaš maiddái álbmoga iešmearridanvuoigatvuhtii.</p>
    <p>Áigu go Sámediggeráđđi rievdadit sin eahpelihkostuvvan politihka oažžun dihte eanet juolludusaid sámi ulbmiliidda ja Sámediggái? Goas galget šiehtadallansoahpamuš ja prosedyrat leat gárvásat Ráđđehusa ja Sámedikki gaskka stáhtabušeahta ektui sámi ulbmiliidda?</p>
    <p>Sámediggeráđđi vástádus 1.gažaldahkii:</p>
    <p>Bargojoavku <span type="quote">“Sámedikki formála sadji ja bušeahttaprosedyrat”</span> árvvoštalai 27.04.07 golbma sierra málle bušeahttaprosedyraid várás. Ráđđehus hápmii málle Sámediggái 04.09.08 mii váldá vuolggasaji dáláš bušeahttačoahkkimiin. Sámediggeráđis lea váttis oaidnit ahte dat málle maid Ráđđehus lea hábmen livččii dohkálaš álbmotrievtti gáibádusaid mielde go guoská konsultašuvnnaide álgoálbmogiiguin ja álgoálbmogiid stivremii sin iežaset ekonomalaš ovddideami. Sámediggeráđđi lea gaskaboddosaččat árvvoštallan málliid mat eanet váldet vuolggasaji gieldamálles mas lea meroštallanplána prinsihpaid ja metodihka nannemiin.</p>
    <p>Sámediggeráđđi oaidná ahte jos galgá juksat konstruktiiva konsultašuvdnaproseassa bušeahttaprosedyraid hárrái ja gávdnat čovdosiid, de lea unnán ulbmillaš jos dušše nubbi bealli ovddida ođđa/rievdaduvvon málliid.</p>
    <p>Sámediggeráđis lei guovvamánu 12. b. 2010 čoahkkin Finánsadepartemeanttain ja Ođasmahttin-, Hálddahus- ja Girkodepartemeanttain. Čoahkkimis lei ovttamielalašvuohta das ahte buoremus čovdosiid bušeahttaprosedyraide Ráđđehusa ja Sámedikki gaskka ii leat vejolaš gávdnat jos dušše nubbi bealli ovddida evttohusa. Dasto lei ovttamielalašvuohta das ahte Sámediggi galggai hábmet ja sáddet notáhta evttohusain movt viidáset barggu sáhtášii čađahit, masa maiddái Finánsadepartemeanta searvá. Sámediggeráđđi sáddii 16.03.10 dákkár notáhta Ođasmahttin-, Hálddahus- ja girkodepartementii ja kopiija das sáddejuvvui Finánsadepartementii. Sámediggi ii leat ožžon dása vástádusa.</p>
    <p>Sámediggeráđđi lea oaidnán ahte Stuorradikki gieldalávdegotti eanetlohku mearkkašumistis Árvalusas 94 S (2009-2010) ’Sámedikki doaibma 2008’ 07.12.09 lea čujuhan ahte lea dárbu čilget bušeahttaprosedyraid Ráđđehusa ja Sámedikki gaskka. Sámediggeráđđi oaidná maiddái ahte lea deaŧalaš oažžut dohkálaš ja johtilit čilgehusa dán áššái, muhto oaivvilda ahte dat lea gáibideaddji bargu go dán rádjai ii leat leamaš vejolašvuohta oažžut áigái čorgadis ja čoavddus konsultašuvdnaproseassa dan birra.</p>
    <p>Áššečuolbma čuovvoluvvo jahkebeallásaš čoahkkimis maŋŋá konsultašuvdnaprosedyraid sámi áššiid stáhtaráđi ja Sámedikki presideantta gaskka 14.06.10 Kárášjogas.</p>
    <p>Gažaldat 2: Áirras Geir Tommy Pedersen, NSR:a sámediggejoavku</p>
    <p>Riddo- ja vuotnabivdu</p>
    <p>NSR sámediggejoavku bivdá vástádusa Sámediggeráđđis dan ektui ahte maid dat lea bargan sihkkarastin dihte riddo- ja vuotnabivdiide dan 3000 tonna dorski maid dalá guolástusministtar Helga Pedersen lohpidii 2009 stuorradigge- ja sámediggeválggaid oktavuođas.</p>
    <p>Leago Sámediggeráđis leamaš oktavuohta ráđđehusain dorskebivddu árra bisseheami hárrái dán jagi? Leago Sámediggeráđđi váldán oktavuođa ráđđehusain ja gáibidan juohkit dan lohpiduvvon 3000 tonna, (goas/gii)?</p>
    <p>Mainna lágiin čuhcet siskkáldas nákkut Bargiidbellodagas bargui riddoguolástuslávdegottiin?</p>
    <p>Sámediggeráđđi vástádus 2.gažaldahkii:</p>
    <p>Guolástusdirektoráhta evttohusa mielde lea Guolástus- ja riddodepartemeanta jahkái 2010 várren 3.000 tonna dorski fatnasiidda rabas joavkkus Finnmárkkus ja Davvi-Romssas. Dat lea lasáhussan dan oassái mii lea 10,9% ollislaš dorskebivdoearis (16.727 tonna dorski). Dát lassiearri lea vuođustuvvon <span type="quote" xml:lang="nob">“NOU 2008:5 Retten til fiske i havet utenfor Finnmark”</span> čuovvolemiin, muhto dat lea dahkkojuvvon almmá konsultašuvnnaid haga Sámedikkiin.</p>
    <p>Hálddahuslaš konsultašuvdnačoahkkimis 11.05.10 Riddoguolástuslávdegotti čuovvoleami hárrái lea Sámediggi čielgasit dovddahan ahte min mielas ii leat dát lasseearri 3000 tonna dorski jagi 2010 várás sorjavaš konsultašuvnnain mat leat jođus. Bivddu bisseheami geažil cuoŋománus lea Sámediggi danne dovddahan ahte lasseearri 3000 tonna dorski rabas joavkkus Finnmárkkus ja Davvi-Romssas galgá juhkkojuvvot.</p>
    <p>Vaikko konsultašuvnnat Riddoguolástuslávdegotti čuovvoleamis lea hui gáibideaddji, de vásiha Sámediggi ahte konsultašuvdna hálddahusa dásis lea ain konstruktiiva ja buvttiha čovdosiid.</p>
    <p>Gažaldat 3: Áirras Geir Tommy Pedersen, NSR:a sámediggejoavku</p>
    <p>Davviriikkalaš sámekonvenšuvdna</p>
    <p>NSR áigu maŋimuš beivviid mediaberoštumi vuođul go guoská davviriikkalaš sámekonvenšuvdnii bidjat muhtun gažaldagaid Sámediggeráđđái dan ektui go Sámedikki presideanta ja earret eará Helga Pedersen, Bargiidbellodaga parlamentáralaš jođiheaddji ja nubbinjođiheaddji leat buktán viehka garra čuoččuhusaid.</p>
    <p>Sámedikki presideanta Egil Olli lea media bokte <span type="quote">“julggaštan soađi”</span> ráđđehusa ektui ja Norgga Bargiidbellodaga ektui. Helga Pedersen, Bargiidbellodaga parlamentáralaš jođiheaddji ja nubbinjođiheaddji leat media bokte sivahallan ahte presideanta liiggástallá go čuoččuha ahte Sámediggi lea bálkestuvvon feaskárii šiehtadallamiin ođđa sámekonvenšuvnna hárrái, leago Sámedikki presideanta liiggástallan dán áššis vai leago dat duohta sisdoallu dán <span type="quote">“soahtejulggaštusas”</span>?</p>
    <p>Makkár gáibádusat leat Sámediggeráđis davviriikkalaš sámekonvenšuvnna šiehtadallamiidda searvama ektui?</p>
    <p>Leago Sámediggi iešheanalis bealli šiehtadallamiin Norgga, Suoma ja Ruoŧa gaskka davviriikkalaš sámekonvenšuvnna oktavuođas?</p>
    <p>Sámediggeráđđi vástádus 3.gažaldahkii:</p>
    <p>Dárbu davviriikkalaš sámekonvenšuvdnii lea boahtán albmosii ollu jagiid ja danne lei dat maiddái fáddán dain soahpamušain mat 80-logus ledje Norgga sámi vuoigatvuođalávdegotti ja Ruoŧa sámi vuoigatvuođačielggadusa gaskka. Dát lea maŋŋá čuovvoluvvon ovttasbargguin ovddasvástideaddji sámeáššiid departemeanttain mii ovttasráđiid Ruoŧa ja Suoma eiseválddiiguin vuosttažin čielggadii lagabuidda dárbbu ja dan maŋŋá ovttas mearridedje bidjat áššedovdiorgána ovddidit čielggadusa konvenšuvdnaevttohusain. Dát čielggadus evttohusain bođii 2005:s. Sámedikkit leat aktiivvalaččat searvan olles proseassas ja serve maiddái áššedovdiorgánii mas sierra nammaduvvon áššedovdit.</p>
    <p>Davviriikkalaš sámekonvenšuvdnaevttohus lea maŋŋá leamaš gulaskuddamis ja dat lea geahčaduvvon fágalaš fáttáid mielde Norggas, Ruoŧas ja Suomas gávdnan dihte daid beliid maid livččii dárbu čielggadit vai sáhtášii álggahit šiehtadallamiid guoskevaš stáhtaid ja daid sámiid gaskka geaidda dat guoská. Dán barggu leat dahkan dat departemeanttat main lea ovddasvástádus sámi áššiin guoskevaš riikkain. Norgga bealde leat dán barggu dahkan Gielda- ja guovlodepartemeanta (GGD), Bargo- ja searvadahttindepartemeanta (BSD) ja dál maŋimuš Ođasmahttin-, hálddahus- ja girkodepartemeanta. Šiehtadallamat leat čađahuvvon davviriikkalaš sámi áššiid virgeolbmuidovttasbargoorgánas masa sámedikkit servet ovttas ráđđehusa ovddasteddjiiguin.</p>
    <p>Olles proseassas lea leamaš ovttamielalašvuohta das ahte davviriikkalaš sámekonvenšuvdna ii šatta áššin dušše guoskevaš stáhtaide ja daid stáhtaid ráđđehusaide, muhto ahte sámedikkiin, mat leat álbmotválljenorgánat dan álbmogii maid konvenšuvdna válddahallá, ferte leat aktiivvalaš rolla šiehtadallamiin ja dat fertejit váldit ovddasvástádusa bohtosis. Konvenšuvdnaárvalusa 48. ja 49. artihkkalat eaktudit seamma vuođustusain ahte Sámedikkit galget dohkkehit šiehtadallojuvvon konvenšuvdnateavstta ovdalgo stáhtat dan sáhttit dohkkehit.</p>
    <p>Ministariid ja presideanttaid gaskasaš 12.11.08 dollojuvvon čoahkkima čuovvoleapmin, ovddidii Norgga ráđđehusa delegašuvdna davviriikkalaš sámi áššiid virgeolbmuidovttasbargoorgánii, ovdal čoahkkima mii dollojuvvui cuoŋománu 11. – 12. b., evttohusa čoahkkádusas, organiseremis ja movt konvenšuvdnašiehtadallamat galget viidáseappot čađahuvvot.</p>
    <p>Evttohusas leat máŋga molssaeavttu das movt šiehtadallandelegašuvnna čoahkkádus sáhtášii leat. Norgga ráđđehusa delegašuvdna ja buot golbma sámedikki válljejedje ovtta evttohusa man mielde sámedikkit guhtege sierra galge searvat sierra delegašuvnnain šiehtadallamiin. Ruoŧas čájehedje dalán loikavuođa dán evttohussii.</p>
    <p>Norgga ráđđehusa delegašuvdna ovddidii dan maŋŋá, čakčamánu 16. b. 2009 ođđa evttohusa: ”Šiehtadallamat čađahuvvojit suoma-norgga-ruoŧa-sámi áššedovdi konvenšuvdnaevttohusa vuođul, mii lea addojuvvon golggotmánu 26. b. 2005. Cealkámušat mat leat boahtán dain nationála gulaskuddamiin ja čielggadusain mat leat ráhkaduvvon stáhtaid ja sámedikkiid olis, šaddet maiddái leat vuođđun šiehtadallamiin.</p>
    <p>Guđege stáhta nammada šiehtadallandelegašuvnna mas leat jođiheaddji ja golbma eará lahtu, ja dasto čálli. Guokte lahtu vállje sámediggi. Šiehtadallamat láhččojuvvojit nu ahte sámedikkiid oaidnu sáhttá boahtit ovdan šiehtadallančoahkkimiin ja vejolaččat čállojuvvot čoahkkinprotokollaide.”</p>
    <p>Mii gávnnaheimmet ahte sáhttit dohkkehit dán evttohusa. Mearkkašumi maŋŋá maid Ruoŧa delegašuvdnajođiheaddji ovddidii Ruoŧa sámedikki lahtuide ahte Ruoŧa sámediggi dávistettiin Ruoŧa sámeláhkii lei stáhtalaš eiseváldi, muhto lea stáhtalaš stivrejumi vuollásaš, ii miehtange Ruoŧa sámediggi dan evttohussii ja bivddii smiehttanáiggi. Maŋŋá eahpidišgođii maiddái Suoma sámediggi ja ovddidii evttohusa ahte dat golbma sámedikki berrešedje doaibmat oktan šiehtadallandelegašuvdnan.</p>
    <p>Dan maŋŋá šattai min bargun oččodit Ruoŧa ja Suoma sámedikkiid dohkkehit Norgga ráđđehusa evttohusa, ja dasto oččodit min olbmuid Ruoŧa ja Suoma bealde gulahallat iežaset ráđđehusaiguin dohkkeheami hárrái. Stockholmmas ja Helssegis bođii diehtu ođđajagimánus 2010 mas duođaštit ahte dohkkehit ja presideanttaid ja minsttarčoahkkimii bođii gohččun ja dat dollojuvvui Oslos miessemánu 25. b. dán jagi. Dát čoahkkin lei plánejuvvon dollojuvvot guktii árat, muhto maŋiduvvui váilevaš ovttamielalašvuohta geažil protokolla hárrái mas galggai leat dárbbašlaš mearrádus movt čađahit šiehtadallamiid.</p>
    <p>Dán jagi miessemánu 7. b. riŋgii stáhtaráđđi Rigmor Aasrud ja muitalii munnje ahte ráđđehus ii šat áiggoge šiehtadallat dan evttohusa maid iežaset ovddasteaddjit ledje ovddidan ja masa mii leimmet bidjan ollu barggu oažžut dan dohkkehuvvot.</p>
    <p>Ráđđehus eaktuda dál: ”Guhtege stáhta nammada ovtta šiehtadallandelegašuvnna mas leat jođiheddji ja njeallje eará lahtu, ja dasto čálli. Guokte lahtu válljejuvvojit sámedikki evttohusa mielde. Sámedikkit konsulterejit iežaset stáhtaiguin šiehtadallamiid áigge.” Ráđđehus vuođusta dán dainna ahte dát čuovvu eanet dábálaš geavahusa riikkaidgaskasaš šiehtadallamiid čađaheami oktavuođas.</p>
    <p>Dán čilgehusa vuođul áššejođu birra, eaktudan mun ahte Sámedikki áirasat leat ožžon dárbbašlaš dieđuid áddet manne mun ja sámediggeráđđi leat duššástuvvan ja behtohallan, nugo mun lean dovddahan maŋimuš áiggis.</p>
    <p>Mii oaivvildit ahte buot guoskevaš bealit, maiddái Norgga ráđđehus, galggašedje áddet ahte šiehtadallamiid davviriikkalaš sámekonvenšuvnnas ii sáhte buohtastahttit sierra riikkaidgaskasaš šiehtadallamiiguin. Sámediggi lea dadjan ollu oktavuođain sihke dán proseassas ja eará oktavuođain ahte Sámediggi ii sáhte dohkkehit ahte gohčoduvvo beroštusorganisašuvdnan, muhto sáhttá gáibidit dohkkehuvvot sámi álbmoga ovddasteaddjin Norggas ja ahte <span type="quote">“Gonagasriika Norga lea vuođđuduvvon guovtti álbmoga eatnamiidda, dážaid ja sámiid”</span>.</p>
    <p>Sámedikkis lea vuoigatvuohta, iige dušše vejolašvuohta njuolga ja aktiivvalaččat váikkuhit áššiide main lea guovddáš mearkkašupmi midjiide álbmogin, ja álgoálbmogin Davviriikkain. Álgoálbmogin lea mis vuoigatvuohta leat mielde ja bealuštit álgoálbmogiid vuoigatvuođaid nugo dat leat šiehtadallojuvvon ja dohkkehuvvon riikkaidgaskasaš servodaga bealis. Oktage ii sáhte vuordit ahte mii dohkkehivččiimet dušše oalgerolla áššiin mat gusket min iežamet boahtteáigái. Sámedikkis eai leat makkárge áigumušat lihkahallat Davviriikkaid riikarájáid, muhto háliida searvat rahčamušaide beassat eallit soabalaččat beroškeahttá dáin riikarájáin. Min vuordámušat davviriikkalaš sámekonvenšuvdnii leat ahte mii sámit beroškeahttá guđe davviriikii de gulašeimmet beasašeimmet soabalaččat eallit.</p>
    <p>Mii ballat ahte Norgga ráđđehusa ođđa miellaguottut mearkkašit davviriikkalaš sámekonvenšuvnna biehttaleami.</p>
    <p>Gažaldat 4: Áirras Silje Karine Muotka, NSR:a sámediggejoavku</p>
    <p>Sámediggeráđi ovddasvástádussuorggit</p>
    <p>Sámediggeráđđi lea lonuhan ovddasvástádussurggiid siskkáldasat, ja dan oktavuođas lea Sámedikki presideanta cealkán Sámedikki neahttasiidduin: <span type="quote">“Danne áigut dás rájes earret eará joatkevaččat evalueret ráđđelahtuid ovddasvástádussurggiid”</span> Mainna lágiin váikkuha molsašuvvan politihkalaš ovddasvástádus dan politihkalaš ovddasvástádussii mii ovttaskas ráđđelahtus lea sierra áššesurggiin, Sámedikki dievasčoahkkima ektui ja erenoamážit álbmoga ektui?</p>
    <p>Goas sáhttit mii oažžut áššiid áššesurggiin bajásšaddan, fuolahus ja oahpahus meannudeapmái Sámedikki bajásšaddan-, fuolahus- ja oahppolávdegoddái? Dát guoská earret eará áššiide nugo dan mearriduvvon čielggadussii hálddašanovddasvástádusas stáhtalaš sámi joatkkaskuvllaid hárrái ja viidáset áššiide nugo ovdamearkka dihte ovttasdoaibmanođastussii ja eará deaŧalaš dearvvašvuođa-, bajásšaddan- ja oahppoáššiide?</p>
    <p>Sámediggeráđđi vástádus 4.gažaldahkii:</p>
    <p>Áirras Muotka čujuha artihkkalii Sámedikki ruovttusiiddus sámediggerádi ovddasvástádussurggiid rievdademiid birra gos sámediggepresideanta Egil Olli dadjá: "Danne áigut dás rájes earret eará joatkevaččat evalueret ráđđelahtuid ovddasvástádussurggiid."</p>
    <p>Sámediggeráđđi fuomášuhttá ahte Olli dasa lassin dadjá cealkagis ovdalis namuhuvvon cealkaga: "Min áigumuš lea ahte ráđđi galggašii doaibmat buoremus vuogi mielde ja ahte mii nagodit atnit ávkki ráđđelahtuid resurssain nu bures go vejolaš."</p>
    <p>Ráđđelahtuid ovddasvástádussurggiid vejolaš rievdademiid oktavuođas lea ráđđelahttu geas áiggis áigái lea ovddasvástádus dihto áššesuorggis, lea seamma ovddasvástádus maiddái Sámedikki dievasčoahkkima ja earáid ektui.</p>
    <p>Sámediggeráđđi árvvoštallá dađistaga makkár áššit galget ovddiduvvot Sámedikki dievasčoahkkimii, maiddái áššesurggiin bajásšaddan, fuolahus ja oahppu.</p>
    <p>Sámediggeráddi pláne sámediggedieđáhusa oahpahusa birra danne go ráđđi lea vásihan ahte olu dehálaš prinsihpalaš bealit dán áššesuorggis eai leat čielggaduvvon. Ovddit sámediggeráđđi ii leat ovddidan dieđáhusaid dán suorggis, ja sámediggeráđđi oaidná danne hui dehálažžan čielggadit ollu  politihkalaš beliid sámediggedieđáhusas - maiddái áššis Sámediggi skuvlaeaiggádin.</p>
    <p>III  Jienasteapmi</p>
    <p>39 áirasis ledje 39 čoahkis. Dán áššis ii jienastuvvon.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka  Willy Ørnebakk, čoahkkinortnegii Åge Nordkild, čoahkkinortnegii Ann-Mari Thomassen Vibeke Larsen Anne Helene Saari Willy Ørnebakk Ann-Mari Thomassen Vibeke Larsen 2  Geir Tommy Pedersen Egil Olli Gunn-Britt Retter Skjalg A. Jensen Rolf Johansen Geir Tommy Pedersen Egil Olli Geir Tommy Pedersen Egil Olli Gunn-Britt Retter Anders Somby jr. Geir Tommy Pedersen Egil Olli Silje Karine Muotka Egil Olli Ronny Wilhelmsen Jørn Are Gaski Anne Helene Saari Silje Karine Muotka Egil Olli</p>
    <p>Ášši meannudeapmi loahpahuvvui 08.06.10 dii. 14.35.</p>
    <p>Vuođđogiella: darogiella</p>
    <p>Ášši 18/10</p>
    <p>Ođđa áššiid dieđiheapmi</p>
    <p>Arkiiva</p>
    <p>Arkiiváššenr.</p>
    <p>SF</p>
    <p xml:lang="nob">10/2950</p>
    <p>Ášši meannudeapmi álggahuvvui 08.06.10 dii.14.35</p>
    <p>I  Mildosat</p>
    <p>NrBeaiviGeas/GeasaNamahus</p>
    <p>07.06.10Áirras Elin Henriksen, NSR:a sámediggejoavku ja SáB NSRa Sámediggejoavku bivdá Sámedikki searvat cealkámuššii Sydvaranger Gruve mirkoluoitima birra Báhčaveaivutnii 07.06.10Áirras Aud Martinsen, FRP:a sámediggejoavku Čohkket Sámedikki áššiid meannudeami ovtta vahkkui</p>
    <p>07.06.10Áirras Silje K. Muotka, NSR:a sámediggejoavku Sámi mánáid oahpahusvuoigatvuohta sámegielas ja sámegillii 07.06.10Áirras Ann-Mari Thomassen, NSR:a sámediggejoavku Kárášjoga ja Guovdageainnu Sámi joatkkaskuvllaid ja EDS joatkkaskuvlla hálddašeapmi 07.06.10Áirras Heidi Persdatter Greiner Haaker, BB:a sámediggejoavku</p>
    <p>Mainna lágiin berrešii veahkehit mánáid mat gillájit seksuála vearredaguid dahje inseastta? 07.06.10Áirras Geir Johnsen, BB:a sámediggejoavku Sámegieloahpahus vuođđoskuvllas</p>
    <p>07.06.10Áirras Anne Helene Saari, BB:a sámediggejoavku Gažadanáigi Sámedikki nuoraidpolitihkalaš lávdegoddái (SUPU) 07.06.10Áirras Hilde Anita Nyvoll, BB:a sámediggejoavku Sámi statistihkka</p>
    <p>07.06.10Áirras Ragnhild Melleby Aslaksen, Bb:a sámediggijouvku BB:a sámediggejoavku Eastadeaddji dearvvašvuođa bargu sámi álbmoga gaskkas</p>
    <p>07.06.10Áirras Alf Isaksen, Arja sámediggejoavku Sámegiel heahtedieđihanbálvalus</p>
    <p>07.06.10Áirras Miriam Paulsen, NSR:a sámediggejoavku Ollislaččat geahčadit sámi mánáid mánáidgárdefálaldaga</p>
    <p>07.06.10Áirras Lisbeth Somby, NSR:a sámediggejoavku Sámi dulkaguovddáža ásaheapmi</p>
    <p>07.06.10Áirras Åge Nordkild, NSR:a sámediggejoavku Vuosttaldeapmi guollebiebmanrusttega ásaheami Ofuohta vutnii 07.06.10Áirras Mariann Wollmann Magga, BB:a sámediggejoavku</p>
    <p>Sámi mánát suohkaniin sámegiela hálddašanguovllu olggobealde 07.06.10Áirras Mariann Wollmann Magga, BB:a sámediggejoavku</p>
    <p>Boraspireváttisvuođat boazodoalus ja eanadoalus</p>
    <p>07.06.10Áirras Silje Karine Muotka, NSR:a sámediggejoavku Sámediggi ferte beroštit buohcceviessostruktruvrras</p>
    <p>II  Evttohusat</p>
    <p>Evttohus 1, Áirras Elin Henriksen, NSR:a sámediggejoavku ja SáB</p>
    <p>NSRa Sámediggejoavku bivdá Sámedikki searvat cealkámuššii Sydvaranger Gruve mirkoluoitima birra Báhčaveaivutnii</p>
    <p>VUOSTTALDEAPMI MIRKOLUOITIMII NATIONÁLA LUOSSAVUTNII Sámediggi ii sáhte dohkkehit ahte Sydvaranger Gruve AS oažžu lobi luoitit birasmirkkuid nationála luossavutnii Báhčaveaivutnii Mátta-Várjjat gielddas. Fitnodat áigu luoitit 250-500 tonna Lilaflot birasmirkko juohke jagi Báhčaveaivutnii. Mirkoluoitin mielddisbuktá stuora váikkuhusaid vuona biebmosihkarvuhtii ja ekovuogádahkii. Mii muittuhit ahte Báhčaveaivuotna lea nationála luossavuotna mii galgá erenoamážit luossanáli dihte suddjejuvvot. Mearrasámi kultuvra, oktan mearraluossabivdduin, lea dehálaš sámi álbmogii vuotnaguovlluin, ja mielddisbuktá loaktima ja ássama guovllus. Mii eat sáhte dohkkehit ahte dát billohuvvet birasmirkkuid geažil.</p>
    <p>Mearradutkaninstituhtta bivdá ahte mirkkot eai luitojuvvo, ja ášši lea sáddejuvvon meannudeapmái Dálkkádat- ja nuoskkidandirektoráhttii.</p>
    <p>Sámediggi lea positiiva dasa ahte lea ruvkedoaibma Mátta-Várjjagis, muhto gáibida ahte Sydvaranger Gruve AS váldá servodatovddasvástádusa ja gávdná čovdosiid birasmirkoluoitimii. Sámediggi ii sáhte dohkkehit nationála luossavuona nuoskkideami, ja bivdá Dálkkádat- ja nuoskkidandirektoráhta čađahit váikkuhusguorahallama ovdalgo eanet luoitinlobit addojuvvojit Sydvaranger Gruve AS:ii.</p>
    <p>Evttohus 2, Áirras Aud Martinsen, FRP:a sámediggejoavku</p>
    <p>Čohkket Sámedikki áššiid meannudeami ovtta vahkkui</p>
    <p>Čájehuvvo dárbbašmeahttumin geavahit olles guokte vahku juohke sámedikki čoahkkaneapmái. Politihkalaš ja hálddahuslaš barggu beavttálmahttin mearkkašivččii ahte seasttášeimmet olles čoahkkinvahku ja buot daid goluid mat dasa gusket. Dalle seasttášeimmet ollu ruđaid maid sáhtášeimmet baicce geavahit eará áigumušaide Sámedikki ovddasvástádussuorggis. Máŋgga fylkkagielddas, main maid lea parlamentáralaš stivrenvuohki, leat buorit mállet mo dan čađahit, earret eará Nordlánddas.</p>
    <p>Dán vuođul evttohuvvo danne ahte Sámedikki dievasčoahkkimat uhciduvvojit 4 vahkkui 2011 rájes, dainna lágiin ahte joavko- ja lávdegoddečoahkkimat álggahuvvojit álgogeahčen vahku, ja dievasčoahkkin fas loahpageahčen vahku.</p>
    <p>Evttohus 3, Áirras Silje K. Muotka, NSR:a sámediggejoavku</p>
    <p>Sámi mánáid oahpahusvuoigatvuohta sámegielas ja sámegillii</p>
    <p>Oahpahusláhka nugo dat dál lea ii sihkkaraste sámi mánáid individuála oahpahusvuoigatvuođa sámegielas ja sámegillii. NSR sámediggejoavku bivdá ahte sámediggeráđđi vuoruha oažžut ovdan ášši movt oahpahuslága sáhtášii rievdadit sihkkarastin dihte dan ahte sámi mánáid oahpahusvuoigatvuohta sámegielas ja sámegillii ii guozahuvvo geavatlaš beliid geažil Norgga skuvlaeiseválddiid bealis.</p>
    <p>Evttohus 4, Áirras Ann-Mari Thomassen, NSR:a sámediggejoavku</p>
    <p>Kárášjoga ja Guovdageainnu Sámi joatkkaskuvllaid ja EDS joatkkaskuvlla hálddašeapmi</p>
    <p>Romssa fylkkadiggi mearridii heaittihit Skániid joatkkaskuvlla. Evenášši, Dielddanuori ja Skániid suohkanat leat geahččalan ásahit suohkangaskasaš joatkkaskuvlla, muhto leat dál luohpan plánas earret eará danne go áiggi ja ekonomiija ektui lei eahpesihkarvuohta.  Dat mearkkaša ahte sámi nuorat fertejit fárret gávpogiidda oahpu gazzat.</p>
    <p>Sámediggi lea juo mearridan ahte dakkár hálddašanmodealla gos Sámedikkis lea hálddašanovddasvástádus stáhta sámi joatkkaskuvllaide, galgá čielggaduvvot. Danne livččii dan oktavuođas áibbas lunddolaš čielggadit seamma go guoská EDS joatkkaskuvlii. Stáhta berre eaiggáduššat skuvlla dassážii go dát čielggadeapmi gárvvistuvvo.</p>
    <p>NSR sámediggejoavku čujuha ahte stáhta sámi joatkkaskuvllaid hálddašeapmi lea máŋgga oktavuođas čielggaduvvon ja NSR vuordá dál ahte sámediggeráđđi bidjá leahtu dán bargui.</p>
    <p>EDS joatkkaskuvla lea guovddáš oahppoásahus dán guovllu sámi nuoraide. Skuvllas lea vejolašvuohta bargat sámi fáttáiguin rastá rájiid joatkkaskuvlla dásis, ja bargiid gaskkas lea nanu gelbbolašvuohta bargat viidásit fágalaš sámi ovdánahttinbargguid. NSR háliida sihkkarastit dán boahtteáigái.</p>
    <p>NSR bivdá sámediggeráđi ovddidit guovddáš eiseválddiide ahte váldit badjelasas EDS joatkkaskuvlla hálddašeami dán gaskadilis dassážii go stáhta sámi joatkkaskuvllaid hálddašeapmi lea čielggaduvvon.</p>
    <p>Evttohus 5, Áirras Heidi Persdatter Greiner Haaker, BB:a sámediggejoavku</p>
    <p>Mainna lágiin berrešii veahkehit mánáid mat gillájit seksuála vearredaguid dahje inseastta?</p>
    <p>Maŋŋá go nuorat leat beassan hállat ášši birra muhtumiin geasa luhttet, ferte čađahit eará deaŧalaš doaibmabijuid. Mii bahkket jáhkkit ahte maŋŋá go nuorat leat beassan hállat áššiid birra maiguin sii rahčet, ahte sii ovtta láhkái dego leat ožžon dárbbašlaš veahki. Olmmoš massá buot jáhku alccesis jos muhtun geasa luohttá geavaha su seksuálalaččat. Olmmoš massá maiddái oktavuođa iežas gorudiin. Go oaivvis leat ollu jurdagat de dain ii dárbbaš leat oktavuohta buot <span type="quote">“bákčasiidda”</span> maid gorut lea gillán. Ollu mánát <span type="quote">“báhtarit”</span> eret iežaset gorudis go gártet gillát vearredaguid. Ja nu eai nagotge áddet goruda ja oaivvi oktavuođa. Go mánát galget oažžut oktavuođa alcceseaset ja gorudiin, de berrejit sii oažžut hástalusaid juste birgehallat iežaset gorudiin. Dan sáhttá dahkat máŋgga láhkai. Ovttasbargu ja bargan elliiguin sáhttá leat hui mávssolaš. Sii geat barget heasttaiguin, dihtet ahte go oahppá birgehallat elliin, de addá dat nana duhtavašvuođa geavaheaddjái. Olmmoš ferte dovdat iežas goruda ovdalgo sáhttá stivret heastta. Mánát fertejit ovttasbargat heasttain, ja dikšut dan bures, jos galget oažžut dan dahkat maid sii háliidit. Dát lea hui deaŧalaš mánáide, go jurddašit ahte eará olbmot oanehis dahje guhkes áiggi leat sin stivren. Mánát dovdet viehka johtilit ahte sii nagodit stivret, ja sii ožžot buoret iešluohttámuša.</p>
    <p>Mun oaivvildan ahte gielddat fertejit álgit jearrat mánáin ja rávis olbmuin maid sii duođai dárbbašit jos galget joavdat dobbelii eallimis. Deaŧalaš lea álggahit konkrehta doaibmabijuid nu johtilit go lea vejolaš, dalle sáhttit vealtat ollu váttisvuođain maŋŋá eallimis. Mánáidgárddiiguin ja skuvllaiguin berre leat ovttasbargu. Mii fertet maiddái jurddašit ahte sámiid gaskkas lea nu ahte vearredagut sáhttet buktit duppal heahpada, dan sivas go sii lassin leat sápmelaččat. Mánáin ja rávis olbmuin sáhttá leat váddáseappot buktit ovdan iežaset váttisvuođaid, ja bearaš geasa ášši čuohcá sáhttá biehttalit buktimis albmosii tabuášši. Dán vuođul diehtit mii maiddái ahte seamma dáhpáhuvvá iešsoardimiid oktavuođas. Mii diehtit maiddái ahte ollugat sin gaskkas geat sordet iežaset sáhttet earret eará leat gillán vearredaguid dahje inseastta. Dát lea rašis ášši man birra lea váttis hállat. Mii fertet oahpahit mánáide ja rávis olbmuide ahte vearredahkki dat lea okto sivalaš, ja sus okto lea ovddasvástádus das mii lea dáhpáhuvvan. Ii leat bearraša ii ge eisege su sivva gii lea gillán vearredagu. Sivva ferte vuosttaš beaivvi rájes biddjojuvvot rivttes olbmo ala. Ferte juohkit eanet dieđuid mánáide ja rávis olbmuide gosa sii sáhttet váldit oktavuođa go dárbbašit veahki. Mánáidgárddiin ja skuvllain berre hállat eanet vearredaguid birra dakkár dásis go lea heivvolaš. Mánát fertejit leat dihtomielalaččat iežaset goruda ektui, ja diehtit ahte go sii dadjet II de galgá dat jeagaduvvot. Mánáide ja nuoraide ferte addit dakkár fálaldagaid maid oktavuođas sii sáhttet geavahit goruda ja ilbmadit dáiddalašvuođa ja dieinna lágiin nannet sin iešluohttámuša ja iešdovddu.</p>
    <p>Mun bivddán ahte sámediggeráđđi barggašii dáiguin áššiiguin ahte dat gielddat maiguin mis lea ovttasbargošiehtadus veahkehivčče seksuálalaččat geavahuvvon mánáid ja inseastaoaffariid, ja ahte dat áššit biddjojuvvot mielde ođasmahttojuvvon ovttasbargošiehtadussii, ja ahte gielddain maiguin mii leat šiehtadallamin dahkkojuvvo dat seamma. Berre sihkkarastojuvvot ahte doaibmabijut mat dahkkojuvvojit gielddain galget gustot maiddái sámi álbmogii, ja ahte sii ožžot veahki iežaset gillii. Berre maiddái ovddidit vugiid maid veagas juksat sámiid olggobealde sámi váimmusguovlluid.</p>
    <p>Evttohus 6, Áirras Geir Johnsen, BB:a sámediggejoavku</p>
    <p>Sámegieloahpahus vuođđoskuvllas</p>
    <p>Sámegiella lea odne Norggas okta dain golmma oktatdássásaš almmolaš gielain. Otná vuođđoskuvlaoahpahusas ii leat liikká sámegiella ovtta dásis go dát eará guokte giela. Dál lea nu ahte jus oahppit háliidit sámegieloahpahusa, de čuohcá dát eará fágaide.</p>
    <p>Dál lea nu ahte sámegiella 2 oahpahussii váldojit diimmut mat gullet álgočállimiid mánáidskuvllas, dát dagaha ahte váhnemat válljejit eret sámegieloahpahusa mánáide, danin go sámegieloahpahus šaddá eanet noađđin go riggodahkan. Nuoraidskuvlla dásis lea ohppiin, geain lea sámegieloahpahus, eanet diimmut go ohppiin geain ii leat sámegieloahpahus. Dát dagaha ahte oahppit válljejit eret sámegiela dáid lassi diimmuid geažil, mat eará ohppiin eai leat.</p>
    <p>Romssa Fylkamánni reivves gielddaide čuočču ná ”Sihkkarastin dihte doarvái diimmuid vuosttaš- ja nubbingielas lea ollislaš diibmolohku ohppiide geat válljejit sámegiela vuosttaš- dahje nubbingiellan eanet go dan dábálaš fága- ja diibmojuohkimis. Oahppit geat čuvvot molssaeavttu 1 (amasgiela haga/gielalaš čiekŋudeapmi), ožžot 190 diimmu eanet, ja oahppit geat válljejit molssaeavttu 2 (amasgiella/gielalaš čiekŋudeapmi), ožžot 303 diimmu eanet go dan dábálaš fága- ja diibmojuohkimis.</p>
    <p xml:lang="nob">http://www.fylkesmannen.no/hoved.aspx?m=31266&amp;amid=3086031</p>
    <p>Bargiidbellodaga sámediggejoavku evttoha ahte dahkkojit rievdadusat vuođđoskuvlla oahpahusas, nu ahte sámegieloahpahus ii čuoza álgočállima oahpahussii, ja ahte nuoraidskuvllaoahppit geat háliidit sámegieloahpahusa eai oačču eanet diibmologu go eará oahppit.</p>
    <p>Evttohus 7, Áirras Anne Helene Saari, BB:a sámediggejoavku</p>
    <p>Gažadanáigi Sámedikki nuoraidpolitihkalaš lávdegoddái (SUPU)</p>
    <p>Sámedikki nuoraidpolitihkalaš lávdegoddi (SNPL) mii vuođđuduvvui 2003, lea Sámediggeráđi vuolde, ja doaibmá sáhkaguoddin gaskal sámi nuoraid ja Sámedikki. Sis lea maid erenoamáš rolla das ahte váldit vára nuoraid beroštumiin Sámedikkis.</p>
    <p>Dán oktavuođas lea dárbbašlaš ahte SNPL oažžu vejolašvuođa ovddidit iežas oainnu áigeguovdilis áššiide ja buktit evttohusaid ođđa áššiide, njálmmálaččat sárdnestuolus dievasčoahkkimis. Bargiidbellodaga Sámediggejoavku árvala ahte SNPL oažžu sárdnunáiggi lávdegoddečoahkkinvahkuid oktavuođas.</p>
    <p>Dasa lassin berre veardádallat galgá go SNPL oažžut vejolašvuođa deaivvadit lávdegottiiguin ovddidit iežas oainnu ieš guđet lágan áššiide maid dievasčoahkkimis meannudit.</p>
    <p>Mun áiggun bivdit čoahkkinjođihangotti geahčadit vejolašvuođa ásahit <span type="quote">“Sámedikki nuoraiddikki”</span> gos SUPU:i addo vejolašvuohta ovddidit iežas áššiid dievasčoahkkimii.</p>
    <p>Evttohus 8, Áirras Hilde Anita Nyvoll, BB:a sámediggejoavku</p>
    <p>Sámi statistihkka</p>
    <p>Lávdegottiid čoahkkimiid áigge biddjojuvvui girji Sámi statistihkka 2010, mii ođasmahttojuvvo juohke nuppi jagi, buot sámediggeáirasiid boastailduide. Dán girjji almmuheami leat Sámediggi ja Bargo- ja searvadahttindepartemeanta ruhtadan. Girjji ulbmilin lea addit čorga ja áigeguovdilis almmolaš sámi statistihka. Olahusjoavkun leat buot ásahusat ja ovttaskas olbmot geain lea dárbu ja beroštupmi dán lágan statistihkkii. Sámi dutkan ja statistihkka leat deaŧalaččat. Sámedikkis lea maiddái dárbu dieđuide mat sáhttet čuvget otnáš dili ja dárbbu, vai livččii vejolaš plánet daid váikkuhangaskaomiid geavaheami mat leat Sámedikki geavahusas ja evalueret daid beaktilvuođa.</p>
    <p>Sámi statistihkkagirjjis 2010 lea dakkár statistihkka mii lea mávssolaš sámi servodatdiliide Norggas ja das lea dakkár geográfalaš lagadeapmi mas váldoáššis deattuhuvvojit sámi ássanguovllut davábealde Sáltoduoddara. Vuolggasajis geavahuvvo dat geográfalaš doaibmaguovlu mii ovdal lei Sámi ovddidanfoanda (SOF). Ođđajagimánu 2009 vuosttaš beaivvi rájes lea SOF sadjái boahtán Sámedikki ealáhusovddidan doarjjaortnegat (SED).</p>
    <p>Vaikko eai gávdnoge almmolaš dieđut sámiid ássanminstara birra, de liikká diehtit ahte ollu sámit odne ásset olggobealde árbevirolaš ássanguovllu, ja ahte maiddái olbmot geat eai leat sápmelaččat ásset siskkabealde. Danne ii leat diehttelas ahte mii dat sáhttá leat geográfalaš statistihkkavuođđun sámiide guoski statistihkkii. Dalle go vuosttaš nummir Sámi statistihkkagirjjis galggai ráhkaduvvot 2006:s, mearriduvvui ahte Statistihkalaš guovddášdoaimmahaga geográfiijavuđot sámi statistihkka galggai váldit vuolggasaji Sámi ovddidanfoandda (SOF) geográfalaš doaibmaguovllus.</p>
    <p>Go dáinna lágiin ráddje sámi ássanguovlluid, de leat das muhtun čielga fuones beali. Fuones bealli lea ahte geográfalaš doaibmaguovlu lea dušše Sáltoduoddara davábealde. Nu báhcáge olles máttasámi álbmot olggobeallái. Doaisttážii maid eai leat ovddiduvvon molssaektosaš vuogit movt konkretiseret máttasámi báikkálaš servodaga dainna lágiin ahte sin várás sáhtášii ráhkadit sámi statistihka. Nubbi fuones bealli lea dat go válljejuvvon geográfalaš ráddjen ii guoskka sámi ássamii gávpogiin ja stuorát čoahkkebáikkiin, ii davábealde iige máttabealde Sáltoduoddara.</p>
    <p>Bargiidbellodaga sámediggejoavku oaivvilda ahte Statistihkalaš guovddášdoaimmahat ferte gávdnat eará vuođu sámi statistihkkii go Sámedikki ealáhusovddidan doarjjaortnegiid geográfalaš doaibmaguovllu. Máŋga ođđa gieldda leat dál ohcan beassat gullat Sámedikki doarjjaortnegii. Ekonomalaš sivaid geažil eai leat dát ohcamat meannuduvvon ja vurdet dassážii go Sámediggi ráhkada ođđa ollislaš ealáhuspolitihkalaš dieđáhusa.</p>
    <p>Sámi álbmogis váilu ollislaš registreren ja danne šaddá váttis ráhkadit statistihka sámiid várás joavkun. Sámi dutkan ja statistihkka leat deaŧalaččat, danne livččii ge dál áigi ahte Sámediggi hástalivččii ođđa álbmotlohkama oažžun dihte buoret vuođu sámi statistihkkii.</p>
    <p>Evttohus 9, Áirras Ragnhild Melleby Aslaksen, BB:a sámediggejoavku</p>
    <p>Eastadeaddji dearvvašvuođa bargu sámi álbmoga gaskkas</p>
    <p>Ovttasdoaibmanođastusas Stuorradiggedieđáhusas nr 47 (2008-2009) čujuhuvvo ahte Norggas ja maiddái sámi álbmogis leat ovddabealde stuorra hástalusat go guoská eallindáhpedávddaide earret eará dan geažil go buidot, unnán lihkadit ja borgguhit. Dál lea olbmuid gaskkas eanet sohkadávda (diabetes-2), váibmo- ja varrasuotnadávddat, váttut gorudis, losses miella ja geahpesdávda (KOLS). Dan geažil go olbmot ellet guhkit šaddet dasto eanet boarrásat geain lea demensa ja sierralágan borasdávddat, ja váilevaš biepmu.</p>
    <p>Ovddeš áiggiid gáibidedje njoammudávddat eanemusat fuomášumi ja barggu dearvvašvuođa suorggis, muhto boahtteáiggis lea ođđa dilli goas eará go njoammudávddat gáibidit eanet ja eanet dearvvašvuođadoaimmahagain ja nu fertejit biddjojuvvot dat eanet guovddážii.</p>
    <p>Eastadeaddji barggu beaktilvuohta lea duođaštuvvon. Boahtte vuorus addá eastadanbargu buoret dearvvašvuođa ovttaskas olbmui ja nu buoret eallinkvalitehta ja nuppi dáfus sáhtášii dainna seastit sámi servodaga dárbbašmeahttun resursageavaheamis.</p>
    <p>Bargiidbellodaga sámediggejoavku bivdá Sámedikki geahčadit movt sáhtášii buoridit máhtolašvuođa eastadeaddji dearvvašvuođa barggus sierra aktevrraid gaskkas sámi guovlluin. Dasto fertešii ovddidit heivehuvvon doaibmabijuid ja bivdit sierra ovttasbargooasálaččaid veahkkin juksat háliiduvvon ulbmiliid Ovttasdoaibmanođastusa oktavuođas.</p>
    <p>Evttohus 10, Áirras Alf Isaksen, Árja sámediggejoavku</p>
    <p>Sámegiel heahtedieđihanbálvalus</p>
    <p>Sámediggi álggaha proseassa mii galgá geahččat čovdosiid mat gusket sámegiel heahtedieđihanbálvalussii 110-sentrálii Finnmárkkus. Galget oppa áigge leat guokte bargi váktavuorus, mas nubbi galgá leat sámegiel hálli. Sámediggi háliida ahte ásahuvvo sámegielat heahtedieđihanbálvalus mii lea čadnon sierra 110 nummirii (buollimii), mii ii guoskka 112 ja 113 nummiriidda. Dát bálvalus ferte leat 100% ruhtaduvvon stáhta bealis, go Sámediggi oaidná dán našuvnnalaš ovddasvástádussan. Viidáseappot ferte čielggadit geas lea ovddasvástádus 110 nummira heahtedieđihanbálvalusas sámelága ja buollinsuodjalanlága ektui.</p>
    <p>Evttohus 11, Áirras Miriam Paulsen, NSR:a sámediggejoavku</p>
    <p>Ollislaččat geahčadit sámi mánáid mánáidgárdefálaldaga</p>
    <p>Sámi mánáin galgá leat riekti oažžut sámi mánáidgárdesaji sin iežaset eavttuid vuođul. NSR sámediggejoavku oaivvilda ahte lea dárbu ollislaččat geahčadit man muddui sámi mánáidgárddit gokčet sámi mánáid mánáidgárdedárbbuid ja ollislaš dilálašvuođa maŋŋágo mánáidgárdeláhka dál lea rievdaduvvon máŋgii. Mánáidgárdelága ođđa ulbmilat fertejit váldot mielde sámi mánáid mánáidgárdefálaldaga heivehanbargui. Mot áigu Sámediggi váikkuhit boahtteáiggis sihkkarastin dihte sámi mánáidgárddiid dohkálaš huksema vai sámi mánáide fállojuvvo sámi mánáidgárdesadji ja dohkálaš kvalitehta dain fálaldagain mat dál leat. NSR sámediggejoavku bivdá Sámedikki ollislaččat geahčadit sámi mánáid mánáidgárdefálaldaga.</p>
    <p>Evttohus 12, Áirras Lisbeth Somby, NSR:a sámediggejoavku</p>
    <p>Sámi dulkaguovddáža ásaheapmi</p>
    <p>NSR sámediggejoavku lea vuorjašuvvan go sámi geavaheaddjit eai oaččo dárbbašlaš dulkaveahki. Dál ii gávdno organiserejuvvon sámi dulkabálvalus mii sáhttá doaibmat miehtá riikka. NSR sámediggejoavku oaidná dárbbu organiseret dulkabálvalusa vai geavaheaddjit álkit sáhttet váldit oktavuođa ja oažžut dulkaoahpu vaikko makkár dárbui ja gos riikkas lea. NSR sámediggejoavku bivdá Sámedikki árvvoštallat ásahit sámi dulkaguovddáža mas lea okta telefonnummar, mii seammás sáhttá dáhkidit buori dulkonkvalitehta.</p>
    <p>Evttohus 13, Áirras Åge Nordkild, NSR:a sámediggejoavku</p>
    <p>Vuosttaldeapmi guollebiebmanrusttega ásaheami Ofuohta vutnii</p>
    <p>Guollebiebmanrusttega ásaheapmi Ofuohta vutnii lea vuolggahan stuorra vuosttaldeami Ofuohtas, politihkkáriid ja dábálaš olbmuid gaskkas.</p>
    <p>Mainstream Norway ozai 2009:s Narviikka ja Evenáši suohkaniin beassat sirdit guokte rusttega Viesttarállásis siskkit Ofuohttái. Nuppi Gammelveggenii Narviikkas ja nuppi Tjukknesii Evenášis. Evenáši ja Narviikka suohkanat ledje mielas ohcamii. Narviikka suohkan meannudii ohcama geassemánu 25.b. 2009 ja mieđihii ohcamii sátnejođiheaddji duppaljienain. Go suohkanat mieđihit dakkár ohcamii, de dat sáddejuvvo viidáseappot dohkkeheapmái dakkár suorgeeiseválddiide go Fylkkamánnii, Guolástusdirektoráhtii ja Borramušbearráigehččui. Suorgeeiseválddit leat mieđihan ahte dát ođđa lokalitehtat ásahuvvojit. Nordlándda fylkka fylkkaráđđi galgá dahkat loahpalaš mearrádusa.</p>
    <p>Ášši evttohuvvui ođđasis Narviikka suohkana gávpotstivračoahkkima áššelistui miessemánus 2010. Muhto sátnejođiheaddji hilggui ášši. Narviikka politihkkáriid ja Ofoten villfisk-organisašuvnna rahčamuš lea dagahan ahte Narviikka suohkan ferte ášši ođđasis loktet gávpotstivračoahkkimii geassemánu 17.b. 2010.</p>
    <p>Norgga Sámiid Riikkasearvvi, NSR, jagi 2009 válgaprográmmas lei mielde ahte Ofuohta vuotna galggai ráfáiduhttojuvvot rabas guollebiebmanrusttegiid vuostá. NSR bivdá Sámediggeráđi váldit dán ášši meannudeapmái. NSR bivdá Sámediggeráđi váldit oktavuođa Nordlándda fylkka fylkkaráđiin ealáhusaid várás, ja sáddet kopiija Narviikka ja Evenáši suohkaniidda, mas rávvejuvvo ahte Ofuohta vuotna ráfáidahttojuvvo guollebiebmanrusttegiid vuostá.</p>
    <p>Evttohus 14, Áirras Mariann Wollmann Magga, BB:a sámediggejoavku</p>
    <p>Sámi mánát suohkaniin sámegiela hálddašanguovllu olggobealde</p>
    <p>Sámi mánáin sihke olggobeal ja siskkobeal sámegiela hálddašanguovllu leat hui iešguđetlágan fálaldagat sámegiel oahpahusas. Suohkaniin leat iešguđetlágan vuogit movt lágidit fálaldaga, ja man viidát oahppofálaldat addo. Rievdadusat oahppoplánain mat gusket eará fágasurggiide čuhcet sámegiel 2 ohppiide, eai ge buot oahppit ja váhnemat oaččo dieđu dan birra movt dat váikkuha 13 jagi skuvlavázzimii. Váhnemiin lea váldoovddasvástádus mánáid oahpaheamis, otná lágaid ja njuolggadusaid mielde.</p>
    <p>Sámediggi ferte doaimmalaččat bargat suohkaniiguin olggobeal sámegiela hálddašanguovllu ráhkadan dihte vuogádagaid vai  sámi mánáid vuoigatvuođat vuhtii váldojuvvojit, mat sihkkarastet ahte oahppit ožžot dan rievttes oahpahusa máid galget oažžut. Sámediggi ferte duođas váldit váhnemiid ovddasvástádusa mánáideaset oahpahusas, ja dan dihte ovddidit almmolaš sámi orgánaid mat gozihit váhnemiid beroštumiid, mii lea geavaheddjiid várás ja mii dagaha eambo váikkuhanfámu giellaoahpahusráhkadeamis mánáidgárddiide ja skuvlii. “Dieđáhus sámegiela birra“ mii dál  lea gustovaš ii namut iige gozit  váhnenperspektiiva.</p>
    <p>Strategalaš plánas sámi mánáidgárddiide čilgejuvvo Sámi mánáidgárdi lea mánáidgárdi sámi mánáide ja sámi mánáid várás. Mánáidgárddi bargit hálddašit sámegiela. Sámi mánáidgárddiid mihttomearri lea vuosttažettiin nannet ja ovdánahttit mánáid sámi identitehta, giela ja kultuvrra. Otná beaivve leat hui unnán gáibádusat mánáidgárdeeaiggádiidda, ja lea dehálaš iskat ahte ollašuhttet intenšuvnna  ja veahkehit suohkana ovdánahttit sámegielfálaldaga mánáidgárddiin.</p>
    <p>Bargiidbellodaga Sámediggejoavku dáhttu Sámedikkeráđi * bargat dan ala ahte sámi mánát ja nuorat sámegiela hálddašanguovllu olggobealde ožžot * * dan oahpahusa máid galget oažžut sámi mánáid váhnemiin nannejuvvo vejolašvuohta mearridit, riikaviidosaš almmolaš Sámi Váhnenlávdegotti bokte, ja guorahallat vuogi movt bargat áššiin regionála/ fylkadásis.</p>
    <p>Evttohus 15, Áirras Mariann Wollmann Magga, BB:a sámediggejoavku</p>
    <p>Boraspireváttisvuođat boazodoalus ja eanadoalus:</p>
    <p>Boraspiret dagahit ekonomalaš vahágiid boazodoalus ja eanadoalus juohke jagi. Boraspiret borret badjebqhcaga ealáhusain mat leat jo vuolimus sisaboahtoskálas. Boraspirenálli orru leat bearráigeahčču haga, ja ollu guovlluin lea ealáhusvuođđu jávkamin. Gumppe ja guovžža čuvvot buorebut prošeavttain gos čogget ja dulkojit DNA, ja dát buorida ollislaš gova veaháš. Albbas, geatki ja goaskin ii leat vuoruhuvvon suorgi. Dát boraspirenállit, ja dáid lassin mearragoaskin, mat eai lohkkojuvvo boranávdin bohccuid ja sávzzaid  hárrái, leat stuorámus áittan dáin namahuvvon ealáhusain.</p>
    <p>ScanLynx-prošeakta, mas leat radiomerken albasiid, lea dokumenteren ahte dutkanbohtosat dahkkon eará guovlluin eai sáhte geavahuvvot bohccuid hárrái Romssas ja Finnmárkkus. Dasgo sávzzat leat unnit dáid guovlluin, de lea boazodoallu mii gillá vahágiid. Registreren ferte álggahuvvot buot namuhuvvon boraspiriid badjel, nu ahte oažžut buoret hálddašeami boraspiriid badjel mat dahket vahágiid bohccuide ja omiide.</p>
    <p>Lea duođaštuvvon ahte boraspireváttisvuođat áitet olles lullisámekultuvrra. Jus eai boađe praktihkalaš rievdadusat dokumenteremis boraspiriid, ja bohccuid ja omiid gáhttemis, de eai leat dehálaš vuođđoealáhusain boahtteáigi.</p>
    <p>Bargiidbellodaga sámediggejoavku dáhtto Sámediggeráđi geahččat ášši, ja bargat nu ahte boazodoalu ja eanadoalu vahágat unnot, dát dáhkko go nanne registrerema vai diehtá ollu boraspiriid sáhttá goddit, nu ahte ealáhusain lea vejolašvuohta birget. Dát ferte dáhkkot oktan ráđiin ealáhusain.</p>
    <p>Evttohus 16, Áirras Silje Karine Muotka, NSR:a sámediggejoavku</p>
    <p>Sámediggi ferte beroštit buohcceviessostruktruvrras</p>
    <p>Buohcceviessostruktuvra lea fáddá mii maiddái ollásit guoská sámi álbmogii. Danne lea dehálaš ahte Sámediggi lokte buohcceviessostruktuvrra áššin árvvoštallan dihte sámi álbmoga vejolašvuođa oažžut ovttaárvosaš dearvvašvuođabálvalusaid.</p>
    <p>Dievasčoahkkinjođihangotti árvalus</p>
    <p>Árvalus 1</p>
    <p>Ođđa ášši 2 hilgojuvvo</p>
    <p>Árvalus 2</p>
    <p>Ođđa áššit 1, 3-16 sáddejuvvojit Sámediggeráđđái meannudeapmái</p>
    <p>III  Jienasteapmi</p>
    <p>39 áirasis ledje 36 čoahkis. Jienasteapmi dahkkojuvvui čuovvovaš vuogi mielde:</p>
    <p>· ·Dievasčoahkkinjođihangotti árvalus 1 mearriduvvui 33 jienain 3 jiena vuostá. ·Dievasčoahkkinjođihangotti árvalus 2 mearriduvvui ovttajienalaččat.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka  1 Elin K. HenriksenOlaf Eliassen Mariann Wollmann Magga Willy Ørnebakk Elin K. Henriksen 2  Aud MarthinsenAnders Somby jr. Ronny Wilhelmsen Rolf Johansen Aud Marthinsen Silje Karine Muotka Ann-Mari Thomassen Heidi P. Greiner HaakerRagnhild Melleby Aslaksen Olaf Eliassen Anne Helene Saari Heidi P. Greiner Haaker Inga-Lill SundsetSilje Karine Muotka Miriam Paulsen Anne Helene Saari Inga-Lill Sundset Anne Helene SaariMiriam Paulsen Geir Tommy Pedersen Silje Karine Muotka Anne Helene Saari</p>
    <p>Hilde Anita Nyvoll 9  Ragnhild Melleby AslaksenMiriam Paulsen Ragnhild Melleby Aslaksen Alf IsaksenAnne Helene Saari Ann-Mari Thomassen Alf Isaksen Miriam PaulsenAnn-Mari Thomassen Lisbeth SombyAlf Isaksen Heidi Persdatter Greiner Haaker Willy Ørnebakk Lisbeth Somby Åge NordkildGeir Johansen Agnar Kvernmo Åge Nordkild Mariann Wollmann MaggaSilje Karine Muotka Alf Isaksen Ann-Mari Thomassen Mariann Wollmann Magga Mariann Wollmann MaggaPer Andersen Bæhr Jarle Jonassen Alf Isaksen Mariann Wollmann Magga Silje Karine Muotka Willy Ørnebakk, čoahkkinortnegii Geir Tommy Pedersen, čoahkkinortnegii Arthur Tørfoss, čoahkkinortnegii</p>
    <p>VI  Sámedikki mearrádus</p>
    <p>·Ođđa ášši 2 hilgojuvvo. ·Ođđa áššit 1, 3 - 16 sáddejuvvojit Sámediggeráđđái meannudeapmái.</p>
    <p>Ášši meannudeapmi loahpahuvvui 08.06.10 dii.17.00</p>
    <p>Čoahkkingirjji čállit: Ellen Aina Eira / Ellen Mienna53 siidu 123 siiddus</p>
    <p>Vuođđogiella: Dárogiella</p>
    <p>Ášši 19/10</p>
    <p>Sámediggeráđi čilgehus duoji birra</p>
    <p>Arkiivaáššenr.. 10/216306 / 25 - 58</p>
    <p>Meannudeamit</p>
    <p>Politihkalaš dássiBeaiviÁššenr. Sámediggeráđđi28.04.10R 074/10 Sámedikki dievasčoahkkin25. - 28.09.0700/06</p>
    <p>Ášši meannudeapmi álggahuvvui 08.06.10 dii.17.00.</p>
    <p>I  Mildosat</p>
    <p>Nr.BeaiviGeas/GeasaNamahus</p>
    <p>II  Evttohusat ja mearkkašumit</p>
    <p>Sámediggeráđi árvalus:</p>
    <p>Sámediggi lea digaštallán sámediggeráđi čilgehusa duoji birra. Čilgehus čuovvu protokolla.</p>
    <p>Sámediggeráđi čilgehus duoji birra</p>
    <p>Duogáš</p>
    <p>Sámedikki bargoortnega § 11, e mielde ovddiduvvo Sámediggeráđi čilgehus duoji birra dievasčoahkkimii.</p>
    <p>Bargu dujiin lea álohii leamaš vuoruhuvvon politihkkasuorgi Sámedikkis. Dát lea oainnusmahttojuvvon earret eará <span type="quote">”Sámedikki duoji ovddidanprográmmas 2002 – 2006”</span> ja jahkásaš duoji ealáhusšiehtadallamiid ásahemiin 2005:s. Sámedikki áŋgiruššamat dujiin oidnojit maiddái sierra doarjjaortnegiin.</p>
    <p>Ulbmil dainna čilgehusain ja dan čuovvu miniseminárain duoji birra lea čielggasmahttit árvvu, meroštallat ja guorahallat politihkalaš ulbmiliid birra, ja konkretiseret sierra hástalusaid mat duojis leat ovddabealde.</p>
    <p>Politihka hábmemis lea deaŧalaš fátmmastit duoji ollislaš viidodagas nugo; servodataktevran, identitehtadovdomearkan, báikkálaš resursageavaheaddjin, kultuvrra ja giela guoddin, árbedieđuid suodjalan-, oahpahus- ja ovddidanarenan, birasseasti buvttan ja lotnolasealáhussan ja váldoealáhussan</p>
    <p>Sámediggeráđđi lea politihkas bokte meroštallan duoji ovddidanvejolašvuođaid, ja meroštallan makkár rolla ja sadji duojis galgá leat boahtteáiggis?</p>
    <p>Árvovuođđu Duojis lea stuorra árvu, ja lea eanemus guovddáš identitehtamearka sámi servodagain. Sámi duoji haga ii sáhtášii jurddašit. Erenoamážit guovlluin gos sámit leat eanetlogus, dahje guovlluin gos sámi kultuvra lea geahnoheappot servodagas, lea duojis mearrideaddji mearkkašupmi sámi giela ja kultuvrra suodjaleapmái ja ovddideapmái. Doloža rájes lea duddjon adnojuvvon eallimii deaŧalaš máhtolašvuohtan. Duodji lea leamaš</p>
    <p type="listitem">– ja ain lea ollugiidda – deaŧalaš oassi dállodoalloekonomiijas.</p>
    <p>Duodji lea guovddáš oassi sámi kultuvrras ja danne fertešii dat suodjaluvvot vuođđolága § 110 a ja álgoálbmot- ja álbmotrievttálaš konvenšuvnnaid bokte. Duodji lea guovddáš sámi identitehtamearka, kulturguoddi ja deaŧalaš arena sámi árbedieđuid, giela, luonddudiehtaga, kultuvrra, máidnasiid/cukcasiid/luđiid, duoji ja duodjevieruid oahpahussii.</p>
    <p>Duoji oktavuođas ii leat sáhka dušše buoremus ráhkadanávdnasiid gávdnamis ja duddjomis. Dan oktavuođas lea sáhka maiddái máhtolašvuođas movt ávkkástallat dujiin, ja movt geavahit duoji árgabeaivvis ja doaluin. Duojár ja ráhkadanávdnasat mearridit duoji kvalitehta ja hámi. Ovdamearkka dihte lea deaŧalaš máhttit gávdnat makkár ráhkadanávdnasiid dohkke geavahit. Dat guoská earret eará báhkiide dahje náhpiide (guksi/kohppa – muorragohppa), dahje náhki válljemii ja dan ráhkadeapmái bohccos ja njurjuin goikkehiid ja čázehiid várás. Duoji árbedieđuid oktavuođas lea maiddái sáhka dábiin ja geavahusas ovdamearkka dihte sámi biktasiid ektui.</p>
    <p>Árbevirolaččat lea leamaš deaŧalaš bidjat rivttes ornamentihka dujiide. Dávjá muitala ornamentihkka dahje hápmi/duddjon, duojára identitehta ja gos son lea eret. Lunddolaš lea jurddašit ahte fámolaš luondu ja dan lihkastagat leat maiddái dávjá leamaš inspirašuvdnan ollu duojáriidda, ja ollugiidda lea duodji šaddat dáiddan.</p>
    <p>Duojis lea maiddái mytalaš  ja vuoiŋŋalaš oassi. Gávdnojit dihto mearrádusat mat čatnasit vuoiŋŋalašvuhtii, ahte goas ja gos sáhttá viežžat duodjeávdnasiid meahcis, ja movt daid galgá giehtadallat. Gávdnojit maiddái mearrádusat (guđe vahkkobeaivvi) sáhttá álggahit ođđa barggu. Messetriekkis lea doloža rájes magihkalaččat suodjalan bahávuoiŋŋaid vuostá. Maiddái šiella suodjalii smávva mánáid šaddamis gufihtarlonuhussan.</p>
    <p>Duoji sáhttá juohkit golmma gávppálaš oktavuhtii; duodji sierra ealáhussan, duodji lotnolagaid eará doaimmain ja duodji lonuhusgálvun verddeortnegis. Dasa lassin duddjojuvvo priváhta atnui man árvu ii mihtiduvvo ruvnnuiguin, muhto mas lea stuorra mearkkašupmi sámi kultuvrii. Duojis ii leat guhkes árbevierru doaibmat iešheanalis ealáhussan, nu ahte dienas boađášii dušše duojis. Historjjálaččat lea leamaš eanet dábálaš buohtalastit duoji eará ealáhusdoaimmain, nugo doaimmaiguin meahcis, eanadoalus, boazodoalus ja guolástusas. Duodji lea leamaš maiddái guovddáš lonuhusgálvu dološ verddevuogádagas. Ovdamearkka dihte lei hui dábálaš ahte boazodoallit lonuhedje bohccobierggu verddiideasetguin ja ožžo sadjái ránuid maid bidje goahteloavdaga ala lávus. Ii leat eahpedábálaš ahte duodjebálvalusat maiddái dálá servodagas, leat lonuhusgálvun ustibiid ja oahppásiid gaskka.</p>
    <p>Duoji ealáhusšiehtadus Sámediggeráđđái lea deaŧalaš ahta ruđat duodjeulbmiliidda hálddašuvvojit ollislaččat, ja ahte eanaš duodjeruđat manašedje njuolga duojáriidda ávkin. Dasto háliida ráđđi ahte duodjeorganisašuvnnain, mat ovddastit duojáriid, galgá leat váikkuhanfápmu váikkuhangaskaomiid geavaheapmái ja politihka hábmemii duoji várás. Dán vuođul ásahii Sámediggi 2005:s váldošiehtadusa duodjeealáhusa várás. Juohke jagi šiehtadallet Sámediggi, Sámiid duodji riikaorganisašuvdna ja Duojáriid ealáhussearvi dán lágan ealáhusšiehtadusa. Ealáhusšiehtadusa ulbmilin lea ovddidit ealáhuslaš duoji buoret gánnáhahttivuođain ja vai eanet vuvdošedje ieš buvttaduvvon duojit. Šiehtadus galgá váikkuhit duodjeárbevieruid suodjaleapmái ja buvttihit bargosajiid nuorra duojáriidda. Earret eará lea várrejuvvon ruhta doaibmadoarjagii, čálgoortnegiidda, investeremiidda, ovddidandoaibmabijuide, duoji vuovdimii, fágalaš- ja ekonomalaš lávdegoddái ja organisašuvdnadoarjagii.</p>
    <p>Jagi 2005 rájes leat duodjeorganisašuvnnat guovtti gearddi botken šiehtadallamiid, 2007:s ja 2009:s. Dain oktavuođain goas organisašuvnnat válljejedje botket šiehtadallamiid, mearridii Sámedikki dievasčoahkkin okto ekonomalaš rámma ja makkár doaibmabijuide duodjeruđat galge mannat.</p>
    <p>Juolludusaid juohkin bušeahttajagiid mielde, miljon ru.</p>
    <p>Čoahkkingirjji čállit: Ellen Aina Eira / Ellen Mienna55 siidu 123 siiddus</p>
    <p>* 2006*2009*2010 Ealáhusšiehtadus 8,50 8,22  9,21 Šiehtadallamiid botken 8,22  9,21</p>
    <p>* Mas mielde duoji vuovdin</p>
    <p>Sámediggi addá ekonomalaš doarjaga duodjeulbmiliidda maiddái olggobealde duodješiehtadusa, nugo Duodjeinstituhttii, oahpahalliortnegii ja árvoháhkanprošeavttaide. 2009:s geavahii Sámediggi vuollel 14,0 miljon ruvnnu duodjeulbmiliidda.</p>
    <p>Rekrutteren Ođđa oahpahalliortnet duojis álggahuvvui 2009:s. Guhtta ohcci leat ožžon fálaldaga álgit oahpahallin ja sii áigot álggahit oahppoáigodagaset. Ođđa oahpahallit váldojuvvojit dalle go 2010 skuvlajahki álgá. Sámediggi lea bivdán Boazodoalu ja duoji oahpahuskantuvrra organiseret ortnega. Oahpahalliortnet lea oassi lotnolasealáhusaid árvoháhkanprográmmas ja sámi mátkeealáhusain.</p>
    <p>Čielggadusas maid Finnut 2008:s dagai oidno ahte leat <span type="quote">“unnán ohccit ja oahppit geat duođas čađahit duodjeoahpu”</span>. Finnut konkludere ahte rekrutteren joatkkaskuvllaid designa ja duodjefágii lea váralaš unni. Dat fálaldagat mat gávdnojit leat Sámi joatkkaskuvllas ja boazodoalloskuvllas ja Gråanghke joatkkaskuvllas. Dasa lassin gávdno Johkamohkis eanet geavatlaš oahpahus. Sámi allaskuvlla fállá earret eará bacheloroahpu duojis.</p>
    <p>Duodjeinstituhtta ja ovddidanbargu duoji oktavuođas Duodjeinstituhtta ásahuvvui 1993:s ja dan ulbmilin lea: <span type="quote">“ovddidit duoji giehtaduodjin ja ealáhussan ja dan bokte váikkuhit dan ahte ealáhus ovddiduvvo ja háhkkojuvvojit ođđa bargosajit sámi giehtaduodjevieruid vuođul”</span>. Sámediggi álggahii 2009:s proseassa dainna áigumušain ahte mannat Duodjeinstituhta stivrii. Nammaduvvui bargojoavku mas leat mielde Duodjeinstituhta ja Sámedikki ovddasteaddjit. Joavku galgá geahčadit maiddái ahte dávistit go ulbmilat daid resurssaide mat leat addojuvvon Duodjeinstituhta geavahussii. Bargojoavku lea gávnnahan ahte vuođđudusa ekonomalaš dilli ii dávis Vuođđuduslága mearrádusaide. Danne bissehii Sámediggi doaibmadoarjagis Duodjeinstituhttii 01.04.2010 rájes.</p>
    <p>Duoji bagadusbálvalusat Sámi kultuvrras lea leamaš árbevierrun ahte boarráset olbmot oahpahedje duddjot iežaset maŋis bohttiid. Dát vierru lea geahppánan ja geahppánan. Ollu sámi guovlluin ii duddjojuvvo álggage. Duodjebuktagiid geavaheapmi erenoamážit biktasiid geavaheapmi lea eaidamin. Dattetge lea bohciideamen beroštupmi ealáskuhttit duodjeárbevieruid ja duddjoma maiddái dakkár guovlluin gos dat ii šat leamaš. Duojis šaddá stuorát ja stuorát mearkkašupmi sámi kultuvrii ja identitehtii seammás go dat buorida árvoháhkama duodjeealáhusas. Sámediggi lea vuoruhan bagadusa duojis earret eará juolludusa bokte Duodjeinstituhttii. Dán bálvalusa ulbmilin lea bagadit duojáriid duodjebuvttadusa siskkobealde ja kvalitehta sihkkarastit duoji. Sámediggi lea addán maiddái investerendoarjaga duodjebájiid ja duodjelokálaid ásaheapmái. Duodjelokálain lea sierralágan sisdoallu ja sierralágan doaibma, ja hui ollu lea báikkálaš duojáriid duohken movt sii hábmejit doaimmaid dáin lokálain.</p>
    <p>Dasa lassin láve Sámediggi addit doaibmadoarjaga duodjegávppiide. Dán ortnega ulbmilin lea buoridit duodjebuktagiid vuovdinvejolašvuođa ja buktit oidnosii kvalitehtaduoji. Muhtun duodjegávppiin lea maiddái duojáriid bagadallan.</p>
    <p>Ovdánandovdomearkkat Otnáš nammii gávdno hui unnán statistihkka mii čájeha ovdáneami duojis. Sámediggi lea jagi 2006 rájes ráhkadan geahčastaga duoji ekonomalaš ovdáneamis. Statistihkkavuođđu lea unni go vástádus bođii birrasii 30 olbmos.</p>
    <p>Norut Alta lea Sámedikki ovddas evalueren duoji doaibmadoarjjaortnega. Dán evaluerema vuođul ledje 46 duojára registrerejuvvon duodjeregistaris 2006:s ja 72 duojára 2009:s. 2009:s ledje registaris 65 %</p>
    <p>Čoahkkingirjji čállit: Ellen Aina Eira / Ellen Mienna56 siidu 123 siiddus nissonolbmot. 60 % duojáriin ledje eret Guovdageainnus. Oktiibuot 58 ledje registaris sin gaskkas geat ohce doaibmadoarjaga. Norut lea iskan daid ekonomiija geat ledje ohcan doaibmadoarjaga. Dát bohtosat molsašudde gaskal 51 ja 58 vástádusa. Raporttas boahtá ovdan ahte gaskamearálaš vuovdin lea lassánan 114.100 ruvnnus 176.200 ruvdnui jagi 2005 rájes jagi 2008 rádjai – lassáneapmi lei 54 %. Ollislaš gávpejohtu dan 58 gaskkas lei 10,2 miljon ru 2008:s.</p>
    <p>Dan oanehis áiggi vuođul maid ealáhusšiehtadus lea leamaš, sáhttit konkluderet ahte ekonomalaš ovdáneapmi lea buorre, ja ahte eanet ja eanet duojárat válljejit registrerehit vai oččošedje ávkki dain ekonomalaš ovdamuniin maid ealáhusšiehtadus addá.</p>
    <p>Duodjeealáhusas leat hástalusat nuoraid rekrutteremiin ealáhussii. Vaikko Sámediggi leage álggahan oahpahalliortnega duojis, de dat ii leat doarvái rekrutterema sihkkarastimii. Go ásahemiin galggaš lihkostuvvat de ferte ásaheddjiin leat vuođđomáhttu ollu surggiin. Nugo earret eará máhtolašvuohta duojis, fitnodatekonomiijas, rehketdoalus, jođiheamis, vuovdaleamis ja vuovdimis.</p>
    <p>Hástalusat</p>
    <p>Ulbmilin ferte leat duoji ollislaš hálddašeapmi dainna lágiin ahte duodji bisošii ja ovdánivččii árbevieruid ja ođđa máhtolašvuođa vuođul. Ferte láhčit dakkár duoji mii lea dásseárvosaččat fakkastuvvon ealáhus-, kultur- ja máhtolašvuođa dimenšuvdnii.</p>
    <p>Mii lea duodji? Dát lea leamaš álohii gažaldahkan Sámedikkis, erenoamážit barggus doarjjaortnegiid hábmedettiin duoji várás. Mii lávet dadjat ahte eaktun go duojárat galget oažžut doarjaga duodjái ealáhusšiehtadusa bokte; ahte duodji galgá leat vuođđuduvvon sámi kultuvrii ja árbevieruide. Leago silba/golle- ja niibeduodji duodji, leatgo sámi minstarat mat leat deaddiluvvon liinniide, duodji? Leago spiilejuvvon bohccoduollji, dahje bađavuloš mii lea ráhkaduvvon bohccoduoljis, duodji? Ja gokko manná rádji duoji ja dáidaga gaskka?</p>
    <p xml:lang="nob">Sámedikki duoji ovddidanprográmmas jagiide 2002-2006 meroštalaimet mii ná mii duodji lea: Duodji er all form for skapende aktivitet som omfatter husflid, kunsthåndverk, sløyd og småindustri med basis i samisk kultur og tradisjoner.</p>
    <p>Deaŧalaš bealli barggus dujiin lea ahte mii geahččalit suodjalit árbevirolaš duoji, muhto ahte mii maiddái ođasmahttit ja ovddidit dan, vai duoji sáhtášii bisuhit ja heivehit dan ođđa áigái.</p>
    <p>Deaŧalaš duohtavuohta lea ahte duoji ferte ovddidit dainna lágiin ahte dat heive ođđa geavahussii. Jos nu ii dáhpáhuvaš de árvvohuvvá duodji ja nohká dađistaga. Gihppagis <span type="quote">”Gieđaiguin váimmus”</span> maid Gunvor Guttorm lea čállán sámi kulturhistorjjálaš ja duodječájáhusa birra, čuožžu: <span type="quote">“Dujiid málle lea earálágan dál go ovdal, ja muitala ahte duodji dađistaga rievdá. Duojárii lea dárbu sihke fievrridit viidáseappot árbejuvvon máhtuid ja seammás ođasmahttit ja ovdánahttit daid. Dujiide maid ieža geavahit beaivválaččat, lea liige hástalus gávdnat sihke ođđa bargovugiid ja hámiid mat buoremusat heivejit ođđa áigái ja eallinvuohkái. Ná dáhkiduvvo maid duoji boahttevaš eallin.”</span></p>
    <p>Politihka ja váikkuhangaskaomiid geavaheami bokte lea Sámediggi dorjon duoji ealáhussan, kultuvran ja fágan. Dan rájes go duoji ealáhusšiehtadus lea ásahuvvon lea Sámediggi vuoruhan buriid rámmaeavttuid sidjiide geat áŋgiruššet duodjeealáhusain, dat lea maid fakkastuvvon šiehtadusa ulbmilii. Sámediggái lea leamaš deaŧalaš láhčit diliid nannoset ealáhuslaš duoji ovddideapmái, buoridan dihte doaibmabohtosa ja gánnáhahttivuođa duodjeealáhusas. Dát ii mearkkaš dan ahte Sámediggi livččii ráddjen doarjaga guoskat dušše ealáhusovddidandoaibmabijuide. Sámediggi lea maiddái dorjon doaibmabijuid maiguin sihkkarastit rekrutterema ja kultuvrralaš oktilašvuođa nugo; oahpahalliortnega, ásahemiid, stipeandaortnegiid ja bagadusvirggiid.</p>
    <p>Sámediggeráđđi oaivvilda dattetge ahte áigi lea láddan duoji kultuvrralaš beali nannemii, dan bokte go duodjebájit ja bagadusvirggit ásahuvvojit vuođđun boahtteáiggi guorahallamiidda. Jos galgá deattuhit ráđi mihttomeari dásseárvosašvuođa ektui sihke go guoská kulturbeallái ja ealáhussii, de sáhtášii leat lunddolaš sihkkut eret sáni <span type="quote">“ealáhus”</span> duoji ealáhusšiehtadusa namas. Nuppi dáfus sáhtášii duoji ealáhusšiehtadusa</p>
    <p>Čoahkkingirjji čállit: Ellen Aina Eira / Ellen Mienna57 siidu 123 siiddus heaittihit, ja sadjái bidjat molssaektosaš ortnegiid maiguin gozihit Sámedikki ja duodjeorganisašuvnnaid oktavuođa, man oktavuođas duoji váikkuhangaskaomiid geavaheami ollislaš hálddašeapmi biddjošii guovddážii.</p>
    <p>Olahusjoavkku rievdadeami oktavuođas ealáhusšiehtadusas ferte nugo earáge rievdadusaid oktavuođas duodjepolitihkas árvvoštallat makkár geavatlaš ja ekonomalaš váikkuhusat das sáhttá leat go vuoruha ovdamearkka dihte kultuvrra badjelii. Seammá láhkai ferte árvvoštallat makkár váikkuhusat leat das jos kultuvrras bisuhuvvojit dat seamma vuoruheamit mat dál leat.</p>
    <p>Sámediggeráđđi vuorjašuvvá dainna go dan oanehis áigodagas dan rájes go duoji ealáhusšiehtadus ásahuvvui, leat duodjeorganisašuvnnat guktii válljen botket šiehtadallamiid. Vaikko Sámediggeráđis leat leamaš buorit ságastallamat ja dávjá maiddái olggobealde šiehtadallamiid duodjeorganisašuvnnaiguin, de čájeha botkendávjodat ahte šiehtadallamat eai leat leamaš áibbas buorit. Goappašiin beliin lea ovddasvástádus gozihit dan ahte šiehtadallamat čađahuvvojit nu ahte oasálaččat ovttas gávnnahit čovdosiid mat leat buoremus ávkin duojáriidda. Šiehtadallamiid botkema geažil massá duodjeealáhus vejolašvuođa leat mielde mearrideamen váikkuhangaskaomiid geavaheami duodjeulbmiliidda. Dainna ii leat sámediggeráđđi duhtavaš.</p>
    <p>Sámediggeráđis lea leamaš mihttomearrin ahte ealáhusšiehtadusruđat galget mannat ávkin ovttaskas duojáriidda. 2010:s mannet birrasii 14 miljon ru sierra duodjedoaibmabijuide. Stuorra oassi dain (8,7 miljon ru) lea doaibmadoarjja ealáhusorganisašuvnnaide (1,56 miljon ru), Duodjeinstituhttii manná (3,009 miljon ru), duodjegávppiide (0,55 miljon ru) ja duojáriidda birrasii (3,6 miljon ru). Gustovaš ealáhusšiehtadusa siskkobealde  livččii vejolaš addit eanet ruđaid duojáriidda. Sámediggeráđđi lea ávžžuhan organisašuvnnaid árvvoštallat ovttastahttima. Sámediggeráđđi jáhkká ahte dán mihttomeari berre bisuhit. Go buohtastahttit dáid organisašuvnnaid de oaidnit mii ahte máŋgasis lea ovttalágan doaibmamihttomearri. Organisašuvdnadoaimma buorebut oktiiordnemiin sáhtášii muhtun oasi luvvejuvvon ruđain addit duojáriidda. Duodjeorganisašuvnnat ožžot oktiibuot 1,560 miljon ru doaibmadoarjjan (2010 bušeahtta).</p>
    <p>Duodjeealáhusas leat ovddabealde stuorra hástalusat sihke go guoská ođđa márkaniid gávdnamii, mearkagálvohuksemii ja gelbbolašvuođa bajideapmái ekonomiija ja rehketdoalu oktavuođas. Sámediggeráđđi áigu earret eará vuoruhit kursaráidduid maid bokte sáhtášii buoridit duojáriid máhtolašvuođa. Deaŧalaš lea maiddái doallat guovddážis mearkagálvohuksema ja vuovdaleami. Danne vai duodji livččii olámuttus márkaniin, ja vai duojáriid dienas sihkkarastojuvvošii.</p>
    <p>Duodji lea oalle guhkás vuođđuduvvon árbedieđuide ja árbevirolaš buktagiidda. Ealáhusovddidan barggus lea álohii vealtameahttun deaŧalaš ahte šattašii ođđa doaibma. Duodjeealáhus gártá gilvalit siskkáldasat duojáriid gaskka, ja dasa lassin vel earáid dáfus. Sámeniibbit ja lávut buvttaduvvojit dál juo hálbái, ja vuvdojuvvojit sámi guovlluin. Ovttaskas duojár ferte oažžut vejolašvuođa ovddidit iežas duodjebuktagiid. Vuogas soaittášii leat lávgadet ovttasbargu duojáriid, hábmejeddjiid ja buvttaovddideddjiid gaskka. Duodjeinstituhta bargun berrešii leat láhčit diliid birgenvejolaš duodjeealáhussii. Hástalussan lea sihkkarastit dan ahte dán ovddidanbarggus livččii ávki buot sámi guovlluide, ja ahte olles ealáhus oččošii stuorát váikkuhanfámu Duodjeinstituhta doaimmas.</p>
    <p>Duodjeealáhusas lea oppalaččat nu unna dienas, ja muhtun duojárat eai oaččo doaibmadoarjaga danne go báhcet olggobeallái Sámedikki gáibádusa ahte gávpejohtu galgá leat unnimusat 50 000 ru earret momsa ieš ráhkaduvvon duojis. Sivvan sáhttá lea maid ahte duoji buvttadanproseassa lea hui áddjás. Dán sáhtášii veaháš buoridit jos oasttášii mašiinnaid ja reaidduid maiguin beavttálmahtášii buvttadanproseassa veaháš, muhto go duodji lea giehtaduodji – de šaddá buvttadanáigi dađi mielde. Gažaldat ahte maid fertešii dahkat buoridan dihte duojáriid dietnasa, berre álohii lea áigeguovdil. Dasto eat galgga vajálduhttit jearramis duojáriin makkár dietnasa sii doivot alcceseaset. Duojáriid dárbu ja Sámedikki mihttomearri váikkuhangaskaomiid geavaheami várás berrešii dávistit. Duojáriid dienasmihttu sáhttá leat mealgat unnit go eará ealáhusbargiid oppalaš dienas, earret eará danne go duodji dávjá lea oassin eará ealáhusdoaimmas. Sámediggi ferte álohii atnit guovddážis muittus ahte ráhkadivččii dakkár doarjjaortnegiid ja politihka mii lea láhččojuvvon duojáriid dárbbuide.</p>
    <p>Čoahkkingirjji čállit: Ellen Aina Eira / Ellen Mienna58 siidu 123 siiddus Ollu duojárat čujuhit ahte hástalussan lea dat go lea váttis fidnet ráhkadanávdnasiid, go váilot buvttadanlokálat ja –reaiddut ja go vuovdinkanálat ja vuovdaleapmi leat váilevaččat. Ollu duojáriin eai leat stuorra doaibmagolut, erenoamážit sis geat ožžot nuvttá ráhkadanávdnasiid. Dát guoská daid duojáriidda geat barget lotnolagaid boazodoaluin ja meahcástemiin. Dás lea stuorát váttisvuohtan dat go duojárat fertejit máksit momssa dáid ráhkadanávdnasiid ovddas dan oktavuođas go vuvdet gárvves duodjebuktagiid. Sámediggi lea máŋgii ovddidan dán eiseválddiide, almmá ahte momssas luvvenortnet livččii duohtan dahkkojuvvon.</p>
    <p>Evaluerenraporta doaibmadoarjjaortnegis rávve earret eará ahte rahppojuvvošii vejolašvuohta ahte maiddái eará fitnodathámit, lassin ovttaolbmofitnodagaid, sáhtášedje oažžut doaibmadoarjaga. Dál ožžot oasussearvvit  ovddidan- ja investerendoarjaga, muhto eai doaibmadoarjaga duoji ealáhusšiehtadusa bokte. Dušše sii geat leat registrerejuvvon ovttaolbmofitnodahkan sáhttet oažžut doaibmadoarjaga šiehtadusa bokte. Namuhuvvon raporttas problematiserejuvvo maiddái duodjeregistara etnalašvuođa gáibádus. Jos rahppojuvvošii vejolašvuohta ahte maiddái eará fitnodathámit go ovttaolbmofitnodagat oččošedje doaibmadoarjaga, ja jos rahppojuvvo vejolašvuohta spiehkastit etnalašvuođa gáibádusas, de fertešii doarjjarámma, doarjjameriid ja stuorámus doarjjasupmi muddet dan ektui.  Eavttuid rievdadeapmi ii automáhtalaččat rievdadivččii olus doaibmadoarjjarámma.</p>
    <p>Ekonomalaš raportta duoji birra logut čájehit ahte eanemus duojárat leat Sis-Finnmárkkus, ja hui unnán duojárat olggobealde dán guovllu. Dasa lassin čájehit logut ahte duodjeealáhusas leat hui unnán albmát. Sámediggeráđđi oaivvilda ahte dáid dieđuid vuođul berrešii čađahit doaibmabijuid maid bokte oččodit eambbogiid duojáriin olggobealde Sis-Finnmárkku ja eanet albmáid oažžut duddjot.</p>
    <p>Deaŧalaš lea sihkkarastit duoji fágaoahpahusa ja rekrutterema duodjái earret eará oahpahalliortnegiid ja joatkkaskuvllaid bokte. Hástalussan lea oažžut nuoraid fuomášit ahte duodjedoaimmas leat stuorra vejolašvuođat háhkat dietnasa. Duodjeealáhusa ekonomalaš dili geažil lea Sámediggi oaidnán ahte lea erenoamáš dárbu dakkár doaibmabijuide maiguin sihkkarastit rekrutterema duodjeealáhussii. Mihttomearrin berre leat ahte duoji oahpahalliortnet galgá boahtit dábálaš oahpahalliortnegiid searvái, ja ahte dábálaš skuvladoaimmahagas ain galgá leat ovddasvástádus duodjefága vuođđooahpahusas.</p>
    <p>Duoji ollislaš hálddašeami mihttomeari juksamii fertejit daid hábmejuvvon hástalusaide leat buorit strategiijat ja doaibmabijut. Duoji lážedettiin dásseárvosaš ealáhus-, kultur- ja máhtolašvuođa beallin mearkkaša dan ahte ferte jurddašit sektovrraid gaskka. Dát iešalddis juo lea hástalus.</p>
    <p>Dán háliida Sámediggeráđđi čuovvolit dalle go ollislaš ealáhusstrategiijat galget ráhkaduvvot. Dán barggu bokte sáhttá earret eará duodji loktejuvvot kulturealáhussan. Daid sierra aktevrraid hástalusaid ja ovddasvástádussurggiid identifiseren lea áibbas deaŧalaš oassi dán barggus – ja dan bokte fas sihkkarastojuvvošii duoji ollislaš hálddašeapmi nu ahte duodji birgešii buorebut ja duodji ovddiduvvošii árbevirolaš ja ođđa máhtolašvuođa vuođul.</p>
    <p>Mearkkašupmi, NSR:a sámediggejoavku ja SáB, Gunn-Britt Retter bokte</p>
    <p>Duodji</p>
    <p>NSRa Sámediggejoavku oaivvilda ahte Duodjeealáhusšiehtadusa álggaheapmi lei dehálaš lávki ovddos guvlui sihkkarastin dihte ahte duojárat sáhttet eallit duodjebargguineaset. Dát ortnet lea doaibman dušše vihtta jagi ja mii oaivvildat ahte lea menddo árrat mearridit ahte dát heaittihuvvo, nugo Sámediggeráđi lea buktán ovdán duodječilgehusas. Mii váillahit viidát čilgehusa Sámediggeráđis molssaeavttuid badjel go mii oaidnit ahte dáláš ealáhusšiehtadus lea šaddan heajubun. Sámediggeráđđi ferte čielggadit molssaeavttuid gos váikkuhusat iešguđege čovdosiin guorahallojuvvojit. NSR Sámediggejoavku ii sáhte doarjut čovdosiid mat duodjeealáhusa dahket heajubun, nu go lea huksejuvvon daid maŋimuš jagiid.</p>
    <p>NSRa Sámediggejoavku oaivvilda ahte duodji kultuvran lea dehálaš oassi olles sámi guovllus. Duodji lea earret eará dehálaš sámi kultuvrra identitehtaguoddimii, lea dehálaš oassi gánnáhahtti luondduresurssaid geavaheamis, lea arena giella- ja diehtogaskkusteapmái ja lea dehálaš duodjeealáhus bargiid rekruteremii.</p>
    <p>Čoahkkingirjji čállit: Ellen Aina Eira / Ellen Mienna59 siidu 123 siiddus Duodji kulturguoddin ferte nannejuvvot, dán ferte Sámediggi dahkat nu ahte II daga duodjeealáhusa heajubun.</p>
    <p>NSRa Sámediggejoavku ii ádde riekta Sámediggeráđi garra áigumuša bidjat oktii ealáhusorganisašuvnnaid duojis Sámediggeráđi duodječilgehusas. NSRa Sámediggejoavku oaivvilda ahte nationála politihkalaš orgána ferte vuhtii váldit organisašuvnna friddjavuođa, mii lea oalle gievra okta dain njealji vuđolaš friddjavuođain, ja mat leat bures árvvusadnojuvvon Norggas. NSRa Sámediggejoavku oaidná ahte iešguđetgelágan organisašuvdnaeallin lea riggodahkan sámi servodahkii. Sámedikki bušeahtas deattuhuvvo dát go lea sáhka Sámi organisašuvnnain: <span type="quote">“Demokráhtalaš servodat lea sorjavaš aktiivvalaš ja girjás organisašuvdnaeallimis. Sámi organisašuvnnat leat dehálaš oasálaččat sámi servodaga ovddideamis.”</span> NSRa Sámediggejoavku ádde nu ahte dát guoská maid organisašuvnnaide mat leat duodjeealáhusas.</p>
    <p>Vuoruhuvvon doaibmabijuin maid NSRa Sámediggejoavku oaivvilda ferte dalán bidjat johtui lea bagadanbálvalus duojis julev- ja bihtánsámi guovllus. Dasa lassin ferte maid veardiduvvot galgá go láhčit virggiid duodjeovddideamis, geat sáhttet dahkat daid bargguid mat eai gula duodjebagadeaddjái. Dákkár áigumuš mielddisbuvttášii ahte duodji ovddiduvvo ealáhussan, kulturovdanbuktimin ja identitehtafáktorin. Dát boahtá lassin dan viidásat bargui mat gullet doaibmaortnegiidda mat gullet duodjái sierra ealáhussan, sihke eará ealáhusaid oktavuođas dahje dego kulturguoddi bargun, gos buot duodjeealáhusat sihkkarastojuvvojit dásseárvosaš eavttuid.</p>
    <p>III  Jienasteapmi</p>
    <p>39 áirasis ledje 39 čoahkis. Dán áššis ii jienastuvvon.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka Marianne Balto, áššejođiheaddji Gunn-Britt Retter Geir Tommy Pedersen Miriam Paulsen Willy ØrnebakkGunn-Britt Retter Heidi P. Greiner Haaker Willy Ørnebakk Olaf Eliassen 7  Anne Helene Saari Mathis Nilsen EiraGeir Tommy Pedersen Mathis Nilsen Eira Per Andersen BæhrMariann Wollmann Magga Per Andersen Bæhr Anne Helene Saari Heidi Persdatter Greiner HaakerRolf Johansen Heidi Persdatter Greiner Haaker Inga-Lill SundsetSolveig Tangeraas Willy ØrnebakkGunn-Britt Retter Geir Tommy Pedersen Marianne Balto, áššejođiheaddji</p>
    <p>Čoahkkingirjji čállit: Ellen Aina Eira / Ellen Mienna60 siidu 123 siiddus</p>
    <p>VI  Sámedikki mearrádus</p>
    <p>Sámediggi lea digaštallán sámediggeráđi čilgehusa duoji birra. Čilgehus čuovvu protokolla.</p>
    <p>Ášši meannudeapmi loahpahuvvui 09.06.10 dii. 14.30.</p>
    <p>Čoahkkingirjji čállit: Ellen Aina Eira / Ellen Mienna61 siidu 123 siiddus</p>
    <p>Vuođđogiella: Dárogiella</p>
    <p>Ášši 20/10</p>
    <p>Sámedikki 2010 reviderejuvvon bušeahtta</p>
    <p>Arkiivaáššenr.. 09/141606 / 25 - 58</p>
    <p>Meannudeamit</p>
    <p>Politihkalaš dássiBeaiviÁššenr. Sámediggeráđđi28.04.10R 70/10 Plána- ja finánsalávdegoddi26. – 28.04.10PFL 007/10 Sámedikki dievasčoahkkin8. – 11.06.1020/10</p>
    <p>Ášši meannudeapmi álggahuvvui 09.06.10 dii.14.30</p>
    <p>I  Mildosat</p>
    <p>Nr.BeaiviGeas/GeasaNamahus</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>Sámediggi lea meroštallojuvvon nettobušeahtta doaibman, danne bisuha ja juohká Sámediggi ieš iežas bušeahttabadjelbáhcaga. Vejolaš vuolláibáza váldojuvvo čuovvovaš jagi bušeahtas. Sámediggi láve jahkásaččat revideret bušeahtas miessemánu dievasčoahkkimis, jahkedieđáhusa mearrádusa vuođul guovvamánu čoahkkimis mas maiddái jagi rehketdoallu láve leat mielde.</p>
    <p>Sámediggi sáhttá friija hálddašit departemeanttaid addán ruđaid poasttas 50. Dát ii guoskka várrejuvvon ruđaide mat bohtet eará departemeantapoasttain, nugo poasttain 22 ja 72. Lassijuolludusat váldojuvvojit dattetge mielde reviderejuvvon bušeahtas.</p>
    <p>Muđui čujuhit Sámedikki jahkerehketdollui ja Sámedikki 2009 jahkedieđáhussii áššis 006/10.</p>
    <p>Sámedikki 2009 rehketdoallu čájeha ahte rehketdoalus lea vuolláibáza 4 666 324 ru. Sámediggi juogadii ođđasis jagi 2009 reviderejuvvon bušeahtas čoggon ieškapitála mii lei 8 314 962 ru. Jahkeloahpaheamis 2009 čájehii ahte Sámediggi ii lean nagodan geavahit čoggon ieškapitála, mas mielde maiddái jagi 2008 badjelbáza 8 314 962 ru. Dat mearkkaša dan ahte Sámediggi reviderejuvvon 2010 bušeahtas áigu ođđasis juohkit 3 648 638 ru.</p>
    <p>Liigejuolludusaid juohkin ja ođđasis juogadeapmi 2010 bušeahtas oidno tabeallain vuolábealde ja das leat maiddái ovttaskas poasttat válddahallojuvvon.</p>
    <p>Juolludusat departemeanttain</p>
    <p><em type="bold">Buohkanastabealla Sámedikki boađut buohkanassii -reviderejuvvon bušeahtta 2010</em> </p>
    <p><em type="bold">Kap.Poasta VálddahallanBušeahtta -10 Liigejuolludeapmi Ođđasisjuog. buš Rev.buš-10</em> </p>
    <p>680.50Bargo-ja searvadahttindepartemeanta - BSD215 136 000215 136 000 206.50Máhttodepartemeanta - MD34 355 000 231.50Máhttodepartemeanta - MD13 339 00013 339 000 1429.50Birasdepartemeanta - BD3 000 0003 000 000 320.53Kultur- ja girkodepartementa - KGD65 353 00065 353 000 724.21Dearvvašvuođa- ja fuolahusdepartemeanta DFD6 500 0006 500 000 1147.50Eanadoallodepartemeanta - ED2 000 0002 000 000 1147.51Eanadoallodepartemeanta - ED2 000 0002 000 000</p>
    <p><em type="bold">Juolluduvvon buohkanassii I341 683 000341 683 000</em> </p>
    <p>540.54BSD - Reantoboađut Sámeálbmotfoanda4 650 0004 650 000</p>
    <p><em type="bold">Juolluduvvon buohkanassii II346 333 000346 333 000</em> </p>
    <p>Sámedikki 2010 bušeahtta lea oktiibuot 341 683 000 ru, mas eai leat mielde Sámeálbmotfoandda reanttut 4 650 000 ru</p>
    <p>Sámedikki sisaboađut ja golut oktiibuot</p>
    <p><em type="bold">Sámedikki boađut ja golut buohkanassii</em> </p>
    <p><em type="bold">Bušeahtta -10 LiigejuolludeapmiOđđasisjuog. bušRev.buš-10</em> </p>
    <p><em type="bold">Doaibmaboađut</em> Departemeanttaid juolludusat341 683 000341 683 000 Sámeálbmotfoanda9 000 0009 000 000 </p>
    <p><em type="bold">Doaibmaboađuid submi350 683 000350 683 000</em> </p>
    <p><em type="bold">Váikkuhangaskaoamit</em> Oahpahus31 330 00031 330 000 Giella57 881 00057 881 000 Kultuvra83 245 0001 938 63885 183 638 Ealáhus34 630 00034 630 000 Birasgáhtten ja kultursuodjalus2 000 0002 000 000 Dearvvašvuođa- ja sosiálaáŋgiruššan3 350 0003 350 000 Sámi organisašuvnnat4 151 0004 151 000 Eará váikkuhangaskaoamit10 432 000600 00011 032 000 Sámeálbmotfoanda9 000 0009 000 000 Eará doaibmabijut2 650 0002 650 000 </p>
    <p><em type="bold">Váikkuhangaskaomiid submi238 669 0002 538 638241 207 638</em> </p>
    <p><em type="bold">Doaibmaboađuid - Váikkuhangaskaomiid submi112 014 000-2 538 638109 475 362</em> </p>
    <p><em type="bold">Doaibmagolut</em> Politihkalaš dási doaibma22 014 000360 00022 374 000 Hálddahusa doaibma85 430 000600 00086 030 000 Erenoamáš doaibmagolut4 570 000150 0004 720 000 </p>
    <p><em type="bold">Doaibmagoluid submi112 014 0001 110 000113 124 000</em> </p>
    <p xml:lang="nob"><em type="bold">JAHKEBOAĐUS-3 648 638-3 648 638</em> </p>
    <p>Badjelbáhcaga juohkin</p>
    <p>Tabeallain vuolábealde oidno movt 3 648 638 ruvdnosaš badjelbáza lea juogaduvvon.</p>
    <p>Oahpahus</p>
    <p><em type="bold">Čoahkketabealla - Sámegiel oahpahus</em>3,5 % </p>
    <p><em type="bold">ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Njuolgga doarjagat26 530 00026 530 000 Doaibmabijut nannen dihtii oahpponeavvoráhkadeami4 800 0004 800 000</p>
    <p><em type="bold">Submi 31 330 00031 330 000</em> </p>
    <p><em type="bold">Ohcanvuđot doarjagat - Sámegiel oahpahus</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Oahpponeavvut11 875 00011 875 000 Gelbbolašvuođalokten4 750 0004 750 000 Mánáidgárddit9 905 0009 905 000</p>
    <p><em type="bold">Submi 26 530 00026 530 000</em> </p>
    <p><em type="bold">Ohcanvuđot doarjagat - Gelbbolašvuođalokten</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Stipeanda sámi joatkkaskuvlaoahppiide2 400 0002 400 000 Fágalaš gelbbolašvuođalokten800 000-800 000 Stipeanddat alitohppui1 550 000800 0002 350 000</p>
    <p><em type="bold">Submi 4 750 0004 750 000</em> </p>
    <p>Sámedikki 2010 bušeahtas lea várrejuvvon 800 000 ru postii 10101 fágalaš gelbbolašvuohta. Ohcanáigemearri ortnegis lei njukčamánu 1. b. 2010. Ortnegii ii boahtán oktage ohcan. Dán vuođul geavahuvvojit ruđat mat leat 800 000 ru stipendii alit ohppui poasttas 10102.</p>
    <p>Sámediggi lea mielde bargojoavkkus, nationála rekrutterenstrategiija sámi alit ohppui. Nationála rekrutterenkampánja ja plánat álggahit ođđa oahpuid julev- ja máttasámegielain jagi 2010 čavčča rájes, buvttiha ođđa stipeandaohcamiid čakčat 2010. Danne lea dárbu eanet ruđaide dusten dihte dáid dárbbuid.</p>
    <p>Sámedikki 2010 bušeahtas lea várrejuvvon 1 550 000 ru stipendii alit oahpu várás, postii lasihuvvo 800 000 ru dábálaš bušeahta ektui. Stipeandaortnegiin leat guokte ohcanáigemeari, ja várrejuvvon submi lea juo geavahuvvon ollásit vuosttaš ohcanáigemeari maŋŋá. Danne lea dárbu lasihit ruđaid dán postii daid ohcamiid várás maid vuordit ahte bohtet čakčat namuhuvvon vuoruhemiide.</p>
    <p>Vuoruheamit jagi 2010 čavčča (ohcanáigemearri golggotmánu 1. b. 2010):</p>
    <p>·Ovdaskuvla- ja dábálašoahpaheaddjioahppit geain lea sámegiella fágasuorggis – 400 000 ru ·Alit oahppu mátta- dahje julevsámegielas – 150 000 ru ·Dulkaoahppu sámi dulkkaid ja jorgaleddjiid várás – 100 000 ru ·Joatkkaoahppu psykososiála váttuid eastadeami ja áhpásmahttima siskkobealde go guoská sámi mánáide ja nuoraide –150 000 ru.</p>
    <p>Kultuvra</p>
    <p><em type="bold">Čoahkketabealla - Sámi kultuvra</em>3,5 % </p>
    <p><em type="bold">ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Njuolgga doarjagat62 491 0001 938 63864 429 638 Ohcanvuđot doarjja15 239 00015 239 000 Sámi dáiddáršiehtadus5 515 0005 515 000</p>
    <p><em type="bold">Submi 83 245 0001 938 63885 183 638</em> </p>
    <p><em type="bold">Njuolgga doarjagat - Sámi kultuvra</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Sámi kulturviesut9 238 0009 238 000 Sámi festiválat 2 951 0002 951 000 Sámi valáštallan2 416 0002 416 000 Sámi teáhter17 197 00017 197 000 Sámi prentosat 3 036 0003 036 000 Mobiila girjerádjobálvalusat 6 374 000100 0006 474 000 Museat21 279 0001 838 63823 117 638</p>
    <p><em type="bold">Submi 62 491 0001 938 63864 429 638</em> </p>
    <p><em type="bold">Doarjja sámi girjebussiide</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Kárášjohka557 000557 000 Porsáŋgu557 000557 000 Guovdageaidnu250 000250 000 Deatnu/Unjárga1 534 0001 534 000 Gáivuotna609 000100 000709 000 Julevsámi1 321 0001 321 000 Oarjelsámi1 546 0001 546 000</p>
    <p><em type="bold">Submi 6 374 000100 0006 474 000</em> </p>
    <p>Várrejuvvo 100 000 ru jagi 2010 reviderejuvvon bušeahtas Gáivuona girjebussii</p>
    <p><em type="bold">Museat</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Gállogietti musea96 00096 000 Árran Julevsame guovddasj/lulesamisk senter3 684 000600 0004 284 000 Saemien Sitje2 370 0002 370 000 Museaođastus638 638638 638 RidduDuottar musea 7 802 0007 802 000 Deanu ja Várjjat mueumssiida6 127 0006 127 000 Vardobáiki museum600 000600 0001 200 000 Senter for nordlige folk AS / Davvi álbmogiid guovddáš 600 000600 000</p>
    <p><em type="bold">Submi 21 279 0001 838 63823 117 638</em> </p>
    <p>Ášši 06/07 Sámi museadoaimma oassečielggadus Davvi-Norlánddas ja Tromssas, ektui várrejuvvo 600 000 ru jagi 2010 reviderejuvvon bušeahtas Árran julevsáme guovddážii poasttas 21003.</p>
    <p>Jagi 2010 reviderejuvvon bušeahtas várrejuvvo 638 638 ru museaođastusa čuovvoleapmái poasta 21007, sámi ásahusdieđáhusa ektui. Das várrejuvvo 40 000 ru geavaheaddjijovkui mii pláne sámi dáiddamusea.</p>
    <p>Ášši 06/07 Sámi museadoaimma oassečielggadus Davvi-Norlánddas ja Tromssas, ektui várrejuvvo 600 000 ru jagi 2010 reviderejuvvon bušeahtas Várdobáiki museai.</p>
    <p>Ealáhusat</p>
    <p>Kapihttalis 7.2.1 Duodjeásahusat, poasta 30100 Duodjeinstituhtta, lasáhus maŋimuš cealkagii: Jos ii leat vuođđu joatkit Duodjeinstituhta doaimma viidáseappot 2010:s (gč. ássi R 77/10) de sáhttá báhcán ruđaid geavahit eará láhkai ortnegiidda maiguin sihkkarastojuvvo duoji bagadusbálvalus. Ruđaid hálddaša sámediggeráđđi.</p>
    <p>Eará váikkuhangaskaoamit</p>
    <p><em type="bold">Čoahkketabealla - Eará váikkuhangaskaoamit</em>3,5 % </p>
    <p><em type="bold">ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Váikkuhangaskaoamit maid Sámediggeráđđi hálddaša6 200 000600 0006 800 000 Váikkuhangaskaoamit maid Čoahkkinjođihangoddi hálddaša4 232 0004 232 000</p>
    <p><em type="bold">Submi 10 432 000600 00011 032 000</em> </p>
    <p><em type="bold">Váikkuhangaskaoamit maid sámediggeráđđi hálddaša</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Regionála ovddideami ruđat3 500 0003 500 000 Friija váikkuhangaskaoamit300 000300 000 Dásseárvodoaibmabijut300 000300 000 Riikkaidgaskasaš doaibmabijut1 350 0001 350 000 Ásahusdieđáhusa čuovvoleapmái350 000350 000 Sámi lohkanguovddáš500 000500 000 Verddeprošeakta250 000250 000 Lohkan- ja čállinveahki sámegielat boarrásiidda250 000250 000</p>
    <p><em type="bold">Submi6 200 000600 0006 800 000</em> </p>
    <p>Sámediggeráđđi mearridii borgemánu 21. b. 2009 dieđáhusas sámi ásahusovddideami birra <span type="quote">“Sámi ásahusat ja siviila sámi servodat”</span>, mii maŋŋá ovddiduvvui dievasčoahkkimii. Dieđáhusas evttohuvvojit doaibmabijut mat gusket ovttaskas ásahusaide njuolga nugo stivranammademiide, organisašuvdnavuohkái ja ovttastahttimiidda, ja ahte doaibmabijut galget čuovvoluvvot gulahallamiin ovttaskas ásahusaid ja Sámedikki gaskka. Čájeha ahte ásahusain leat sierralágan dárbbut proseassaid ektui čuovvolan dihte ásahusdieđáhusa, erenoamážit juridihkalaš beliid ektui. Jagi 2010 reviderejuvvon bušeahtas várrejuvvo 350 000 ru ásahusdieđáhusa čuovvoleapmái.</p>
    <p>Jagi 2010 reviderejuvvon bušeahtas várrejuvvo 250 000 ru johtti bálvalusa ásaheapmái addit sámegielat boarrásiidda lohkan- ja čállinveahki.</p>
    <p>Eará doaibmabijut</p>
    <p>Konferánssat Sámedikki oktavuođas Okta vuoruhuvvon doaibmabidju sámediggeráđi dieđáhusas <span type="quote">“Sámi ásahusat ja siviila servodat”</span> lea ahte Sámedikkis galgá leat stivranammadanváldi buot ásahusain maidda Sámediggi addá njuolga doarjaga. Sámediggi nammada ovddasteddjiid vuođđudusaid ja oasusservviid stivrraide sihke eanetlogus ja unnitlogus, ollu sámi ásahusaide. Dat go lea stivralahttu dahje jođiheaddji buktá ollu hástalusaid. Ii gávdno makkárge fasihtta dasa mii lea buorre stivrabargu. Go galgá ráhkkanahttit ovttaskas olbmo stivralahttun muhtun vuođđudusa dahje oasussearvvi stivrras, de lea dárbu addit bagadusa das mii stivrabargu lea – rolla, ovddasvástádusa ja doaimmaid ektui.</p>
    <p>Sámediggi lágida oahpahusprográmma Sámedikki stivralahtuide geat leat iešguđege sámi ásahusaid stivrrain. Fáddán lea stivrabargu – rolla, ovddasvástádus ja doaimmat.</p>
    <p>Giellakonferánsa ii dollojuvvoge 2010:s.</p>
    <p>Politihkalaš dási doaibmagolut</p>
    <p><em type="bold">Doaibmagolut politihkalaš jođiheapmi</em>3,5 % </p>
    <p><em type="bold">Poasta 01 ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Sámedikki dievasčoahkkin9 300 0009 300 000 Sámedikki čoahkkinjođihangoddi1 252 000360 0001 612 000 Sámedikki bearráigeahččanlávdegoddi200 000200 000 Sámi parlamentáralaš ráđđi500 000500 000 Sámedikki doarjjastivra1 000 0001 000 000 Sámediggeráđđi8 587 0008 587 000 Sámedikki giellastivra350 000350 000 Sámi giellalávdegoddi500 000500 000 Sámedikki nuoraidpolitihkalaš lávdegoddi (SNPL) 325 000325 000-</p>
    <p><em type="bold">Submi22 014 000360 00022 374 000</em> </p>
    <p>Čoahkkinortnega rievdadusaid geažil várrejuvvo jagi 2010 reviderejuvvon bušeahtas 360 000 ru čuovvovaš doaibmabijuide:</p>
    <p>·100 000 ruvdnosaš lasáhus dievasčoahkkinjođiheddjiide čuovvovaš beliid vuođul: ·Árvoortnega rievdadusat ovddastemiid oktavuođas buvttihit eanet ovddastangoluid dievasčoahkkinjođiheddjiide, gč. § 33 čoahkkinortnegis. ·Dál galgá dievasčoahkkinjođihangoddi mearridit gii galgá ovddastit Sámedikki ovddastemiin, čoahkkimiin ja konferánssain Sámedikki dievasčoahkkima ovddas, gč. § 8 čuoggá g čoahkkinortnegis). ·Dat go sámediggeráđđi ii šat leat oassin dievasčoahkkimis ja lávdegottiin dagaha dan ahte lávdegottiin šaddá stuorát dárbu go ovdal viidábut oahpásmuvvat fágalaš áššiide ja searvat konferánssaide, semináraide jna. Dán ulbmilii várrejuvvo 100 000 ru. ·Dasa lassin várrejuvvo 110 000 ru bargoaddi penšunoasi gokčamii stáhta penšunkássii 2010:s. Jagi 2009 reviderejuvvon bušeahtas lei várrejuvvon 52 000 ru dán ulbmilii. Čájeha ahte dat mii lei várrejuvvon 2009:s lei menddo unnán, danne lea dárbu bidjat dasa 110 000 ru eanet. ·Dasa lassin várrejuvvo 50 000 ru kulturdáhpáhusaide dievasčoahkkimiid rahpamiin.</p>
    <p>Hálddahuslaš dási doaibmagolut</p>
    <p><em type="bold">Hálddahusa doaibmagolut</em>3,5 % </p>
    <p><em type="bold">Poasta 01 ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>-Hálddahusa doaibmagolut85 430 000600 00086 030 000 -Erenoamáš prošeavttat 4 570 000150 0004 720 000-</p>
    <p><em type="bold">Submi90 000 000750 00090 750 000</em> </p>
    <p>2010:s lea dárbu lasihit postii 600 000 ru lassiareálaid oastima várás:</p>
    <p>·Sullii 10 dekára lassiareála skáhppon Sámediggái, Finnmárkkuopmodagas gnr 9 bnr 198 oasis. ·Sullii 8 dekára lassiareála skáhppon Sámediggái, Kárášjoga gielddas gnr 9 bnr 25 oasis.</p>
    <p><em type="bold">Erenoamáš prošeavttat </em>3,5 % </p>
    <p><em type="bold">ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>-Sámi korrektuvraprográmma - Divvun1 250 0001 250 000 -Vistesuodjalanprošeavttat200 000200 000 -Árvoháhkanprográmma150 000150 000 -Njávdáma Ortodoksa hávdesadji nuortasámisiiddas300 000150 000450 000 -Kvalitehtaovddideapmi sámi mánáidgárddiin300 000300 000 -Válga370 000370 000 -Eret bidjan,loahpadeapmi,čatnan Sámdikki arkiivain500 000500 000 -Sámi oahpponeavvouskkádat1 500 0001 500 000-</p>
    <p><em type="bold">Submi4 570 000150 0004 720 000</em> </p>
    <p>Várrejuvvo 150 000 ru jagi 2010 reviderejuvvon bušeahtas Frans Halonen-viesu ođasteapmái nuortalaš gilis. Eanemus lea dárbu ođastit čáhce- ja kloahkkabeali ja bassat stohpogálvvuid.</p>
    <p>Plána- ja finánsalávdegotti árvalus</p>
    <p>Álggahus</p>
    <p>Sámediggeráđđi lea ovddidan reviderejuvvon bušeahta jahkái 2010. Sámedikki 2009 rehketdoallu čájehii ahte lei 4 666 324,- ruvdnosaš vuollelbáza. Jahkeloahpaheamis 2009 oidno ahte Sámediggi ii lean geavahan gártaduvvon ieškapitála ja jagi 2008 badjelbáhcaga 8 314 962 ru. Dat mearkkaša dan ahte Sámedikkis lea 2010 reviderejuvvon bušeahtas oktiibuot 3 648 638 ru maid sáhttá juogadit.</p>
    <p>Mearkkašumit</p>
    <p><em type="italic">Bargiidbellodaga sámediggejoavkku (Bb) lahtut Sten Erling Jønsson, Hilde Anita Nyvoll, Ronny Wilhelmsen, Willy Ørnebakk ja Ragnhild Melleby Aslaksen, Norgga sámiid riikasearvvi (NSR) lahtut Ann-Mari Thomassen, Rolf Johansen, Jarle Jonassen, Árjja lahttu Alf Isaksen, Sámit Mátta Norggas lahttu Johan Mikkel Sara ja Ovddádusbellodaga lahttu Arthur Tørfoss, ovddidit čuovvovaš mearkkašumi:</em> </p>
    <p>Duodjeinstituhtta (DI) lea riikaviidosaš, fágalaš duodjegelbbolašvuođaguovddáš mii fállá njuolga bálvalusaid duojáriidda. Danne lea deaŧalaš ahte DI:ii sihkkarastojuvvo viidáset doaibma juolludusaid bokte Sámedikkis.</p>
    <p>DI:s lea šiehtadus SIVA:in ahte sihkkut vealggi man geažil DI oažžu positiivvalaš ieškapitála ja sáhttá jođihuvvot vuođđuduslága mielde.</p>
    <p>Go buot formalitehtat leat ordnejuvvon ja DI sáhttá duođaštit dan, ferte Sámediggi jođáneamos lági mielde máksit loahppa doarjaga mii ii leat máksojuvvon vel.</p>
    <p>DI doaimma vejolaš ođđasis organiseren ferte dahkkojuvvot ovttasráđiid DI stivrrain.</p>
    <p><em type="italic">Lávdegoddi earret Ovddádusbellodaga lahttu ovddida čuovvovaš mearkkašumi:</em> </p>
    <p>Sámedikkis lei 2009:s ja ovdal doarjjaortnet mášiinnaid ja eanadoalloreaidduid investeremiidda mii lei váikkuhangaskaoapmi barggolašvuođa ja doallostruktuvrra bisuheapmái. Sámedikki ealáhusovddidan doarjjaortnega geográfalaš doaibmaguovllu evaluerema oktavuođas, barggus ollislaš ealáhuspolitihkain ja Sámedikki 2011 bušeahta oktavuođas ferte fas árvvoštallat diekkár doaibmabijuid.</p>
    <p><em type="italic">Norgga sámiid riikasearvvi (NSR) lahtut, ovddidit čuovvovaš mearkkašumi:</em> </p>
    <p>Dát lahtut čujuhit gažaldahkii goluid birra mat čatnasit politihkalaš vuogádaga ođđasis organiseremii, ja ráđđelahttu Vibeke Larsen vástidii ahte juohke áirras sámedikkis buvttiha goluid gaskal 200.000 – 250.000 ru jahkásaččat.</p>
    <p>Dát duohta golut jahkásaččat dahket dan mielde ná:</p>
    <p>Politihkalaš dási doaibmagolut Lassigolut sámediggeáirasiidda go Sámediggiráđđi váldojuvvo eret (5 lahtu).</p>
    <p>200.000-250.000 ru áirasa nammii)Submi 1.000.000 – 1.250.000 ru</p>
    <p>Vihtta ođđa áirasa Sámedikkis mákset gaskal 1.000.000 ja 1.250.000 jahkásaččat.</p>
    <p><em type="italic">Norgga sámiid riikasearvvi ( NSR) lahtut ja Sámit Mátta Norggas ovddidit čuovvovaš mearkkašumi:</em> </p>
    <p>Dát lahtut šállošit go guovddáš eiseválddiin lea váilevaš áddejupmi sámi servodaga ovddidandárbbuide. Dál lea alimus áigi bidjat stuorát deattu sámiid álbmotválljen orgána árvvoštallamiidda go guoská ekonomálaš dárbbuide. Sámiid iešmearridanvuoigatvuođa oktavuođas lea sáhka ahte mis sámiin leat čielga vuoigatvuođat min ovddeš, dáláš ja boahtteáigái álbmogin. Dát lahtut oaivvildit ahte Sámedikki vejolašvuohta váikkuhit juolludusaid sámi ulbmiliidda lea áibbas mearrideaddji deaŧalaš sámi álbmoga iešmearrideapmái.</p>
    <p>Dát lahtut registrerejit ahte sámediggeráđđi duođašta ahte sii eai leat lihkostuvvan oažžut miehtama Sámedikki bušeahttadárbbuide. Dallego ráđđehus ovddidii reviderejuvvon nationálabušeahta, eai boahtán lassijuolludusat sámi ulbmiliidda.</p>
    <p>NSR sámediggejoavku lea dán vuođul sádden reivve Sámediggeráđđái ja lea bivdán čilgehusa ráđi barggu birra Sámedikki bušeahttadárbbuid ektui ja makkár gáibádusat leat biddjojuvvon Sámedikki bealis sierra oktavuođain. Goas čoahkkimat finánsaministtariin leat dollojuvvon 2010 reviderejuvvon bušeahta ektui ja makkár gáibádusat ovddiduvvojedje dán čoahkkimis Sámedikki bealis?</p>
    <p>Dát lahtut konstaterejit ahte doarjjaortnega ohcandagaldumit dagahit dan ahte áigeguovdilis doarjjaoažžut eai šatta vuhtii váldojuvvot juolludemiin, ovdamearkka dihte sámegiela ja kulturguovddážiid ektui. Danne bivdit mii ahte giellaprošeavttaide biddjojuvvojit guokte ohcanáigemeari. Sihkkarastin dihte ásahusaide einnostanvejolašvuođa.</p>
    <p><em type="italic">Norgga sámiid riikasearvvi (NSR) lahtut ja Ovddádusbellodat, ovddidit čuovvovaš mearkkašumi</em>: </p>
    <p>Ođđa čoahkkinortnega mielde lea parlamentarisma Sámedikkis viiddiduvvon nu ahte ráđđi lea gessojuvvon eret dievasčoahkkimis iige šat doaimma mearrideaddji orgánan. Dát mearkkaša dan ahte Bearráigeahččanlávdegoddi galgá parlamentáralaččat bearráigeahččat ja das šaddá eanet gáibideaddji bargohivvodat boahtteáiggis.</p>
    <p>Bearráigeahččanlávdegotti čielggadusat ja konklušuvnnat maid dat ovddida eai galgga eahpiduvvot habilitehta ektui. Danne berre Bearráigeahččanlávdegotti čállingoddi organiserejuvvot nu ahte ii gula Sámedikki hálddahussii.</p>
    <p>Evttohus</p>
    <p><em type="italic">Bargiidbellodaga sámediggejoavkku (Bb), Árja sámediggejoavkku, Sámi Mátta Norggas ja Norgga sámiid riikasearvvi (NSR) evttohus:</em> </p>
    <p>Evttohus 1</p>
    <p>Lassievttohus kapihttalii kultuvra, museat</p>
    <p>Juolgenohta postii 21003: 600 000,- ru galgá geavahuvvot bihtánsámi museahuksemii oassečielggadusa mielde.</p>
    <p>Juolgenohta postii 21010: 600 000,- ru márkasámi museahuksemii oassečielggadusa mielde.</p>
    <p><em type="italic">Norgga sámiid riikasearvvi (NSR) evttohus:</em> </p>
    <p>Evttohus 2</p>
    <p>Giella Strategiijat: Ođđa kuvlačuokkis Sámediggi galgá aktiivvalaččat bagadit ja bearráigeahččat ahte guovttegielalašvuođa doarjagat geavahuvvojit sámelága giellanjuolggadusaid eavttuid mielde ja Sámedikki ulbmiljuksama eavttuid ja juolludaneavttuid mielde.</p>
    <p>5.2.2 Sámi giellaguovddážat Poasta 15300 – 15309  lasihuvvo 500 000 ruvnnuin 50 000 ruvnnu juohke giellaguovddážii</p>
    <p>6.2.4Sámi teáhterat Poasta 2600Beaivvášš Sámi Nášunalteahter lasihuvvo 300 000 ruvnnuin Poasta 2601Åarjelhsaemien teaterelasihuvvo 100 000 ruvnnuin</p>
    <p>6.2.7 Museat Poasta 21007  museaođastus vuoliduvvo 600 000 ruvnnuin</p>
    <p>6.3.1.3 Kulturdoaibmabijut mánáid ja nuoraid várás 2010 vuoruheamit Ođđa kuvlačuokkis Ásahit <span type="quote">"Sámi mánáid teáhter"</span> Detnui- ovdaprošeakta</p>
    <p>Ealáhusat Ráđi evttohus lassecealkkan kapihttalis 7.2.1. poasta Duodjeinstituhtta, sihkkojuvvo.</p>
    <p>7.3.1.3 Eanadoallu Poasta 30010 Eanadoallu lasihuvvo 300 000 ruvnnuin 2010 vuoruheamit: Ođđa kuvlačuokkis Doarjja oastit eanadoallomašiinnaid/ovttasbargodoaibmabijut eanadoallomašiinnaid oktavuođas</p>
    <p>Eará doaibmabijut – váikkuhangaskaoamit maid sámediggeráđđi hálddaša Poasta 507Lasáhus tekstii: Ásahusdieđáhusa čuovvoleapmi -  Álttá siida</p>
    <p>Eará doaibmabijut mat eai leat váikkuhangaskaoamit Maŋimus cealkaga sadjái boahtá : Giellakonferánsa lágiduvvo 2010:s</p>
    <p>Politihkalaš dási doaibmagolut Poasta 1510Sámediggeráđđivuoliduvvo 200.000 ruvnnuin Poasta 1120Sámedikki bearráigeahččanlávdegoddilasihuvvo 100.000 ruvnnuin Poasta 1110Sámedikki čoahkkinjođihangoddi lasihuvvo 100.000 ruvnnuin Lávdegoddebargguid ollislaš bušeahttabargu (poasta 1110 čoahkkinjođihangoddi) lea uhcimusat 600.000 ru jahkái. Jagi 2010 nuppi jahkebeali goluide bušehterejuvvo oktiibuot 400.000 ru. Jagi 2011 bušehterema oktavuođas ferte geahččat bearrái ahte olles jagi dárbu gokčojuvvo.</p>
    <p>Hálddahuslaš dási doaibmagolut Poasta 01Vuoliduvvo600.000 ruvnnuin Lasseareálaid oastin Sámediggevistái váldojuvvo mielde 2011 bušehttii.</p>
    <p>Ovddádusbellodaga evttohus<em type="italic">: </em></p>
    <p>Evttohus 3</p>
    <p>3 648 638,- ruvdnosaš badjelbáhcaga juogadeapmi</p>
    <p>Kultuvra: njuolggodoarjja museaide- 1 838 638 ru Politihkalaš dási doaibmagolut-  360 000 ru Hálddahusa doaibmagolut-  750 000 ru</p>
    <p>Oahpahus: Doarjja sámegiela oahpaheddjiid ohppui 2 948 638 ru</p>
    <p>MEARKKAŠUPMI: Ruđat biddjojuvvojit postii: 10102 Stipeanddat alit oahpu várás, bajilčállaga ohcanvuđot doarjagat - gelbbolašvuođa bajideapmi vuollái Dán poasttas galget dát ruđat vuoruhuvvot ovdaskuvla- ja dábálašoahpaheaddji studeanttaide, geain sámegiella lea fágasuorggis. Dán poasttas lea dál 400 000 ru. Dán postii lasihuvvo dalle 2 948 638 ru.</p>
    <p>Lávdegotti ráva</p>
    <p>Lávdegottis eai leat šat eanet mearkkašumit dahje evttohusat ja rávve Sámedikki mearridit čuovvovačča:</p>
    <p>Sámediggi doarju muđui Sámediggeráđi evttohan árvalusa.</p>
    <p>III  Jienasteapmi</p>
    <p>39 áirasis ledje 39 čoahkis. Jienasteapmi dahkkojuvvui čuovvovaš vuogi mielde:</p>
    <p>·Evttohus 1 mearriduvvui 36 jienain 3 jiena vuostá. ·Evttohus 2 hilgojuvvui 24 jienain. 15 jienastedje beali. ·Evttohus 3 hilgojuvvui 36 jienain. 3 jienastedje beali. ·Lávdegotti ráva mearriduvvui 36 jienain 3 jiena vuostá. ·</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka Ragnhild Melleby Aslaksen, áššejođiheaddji Rolf Johansen Vibeke Larsen Arthur Tørfoss Ragnhild Melleby Aslaksen Ann-Mari ThomassenWilly Ørnebakk Ronny Wilhelmsen Hilde Anita Nyvoll Ann-Mari Thomassen Willy ØrnebakkRonny Wilhelmsen Rolf Johansen Geir Tommy Pedersen Willy Ørnebakk Geir Tommy PedersenWilly Ørnebakk Ann-Mari Thomassen, čoahkkinortnegii Sten Erling Jønsson Skjalg Jensen Geir Tommy Pedersen Jarle JonassenWilly Ørnebakk Ann-Mari Thomassen Jarle Jonassen Hilde Anita NyvollAnn-Mari Thomassen Rolf Johansen Hilde Anita Nyvoll Ronny WilhelmsenAnn-Mari Thomassen Rolf Johansen Ronny Wilhelmsen Ragnhild Melleby Aslaksen Sten Erling Jønsson Solveig Tangeraas Rolf Johansen Mathis Nils Eira Arthur Tørfoss Geir Tommy Pedersen Toril Bakken Kåven Vibeke Larsen Ragnhild Melleby Aslaksen, áššejođiheaddji Willy Ørnebakk, čoahkkinortnegii Ann-Mari Thomassen, čoahkkinjođiheaddji Toril Bakken Kåven, čoahkkinjođiheaddji</p>
    <p>VI  Sámedikki mearrádus</p>
    <p>Sámediggi lea meroštallojuvvon nettobušeahtta doaibman, danne bisuha ja juohká Sámediggi ieš iežas bušeahttabadjelbáhcaga. Vejolaš vuolláibáza váldojuvvo čuovvovaš jagi bušeahtas. Sámediggi láve jahkásaččat revideret bušeahtas miessemánu dievasčoahkkimis, jahkedieđáhusa mearrádusa vuođul guovvamánu čoahkkimis mas maiddái jagi rehketdoallu láve leat mielde.</p>
    <p>Sámediggi sáhttá friija hálddašit departemeanttaid addán ruđaid poasttas 50. Dát ii guoskka várrejuvvon ruđaide mat bohtet eará departemeantapoasttain, nugo poasttain 22 ja 72. Lassijuolludusat váldojuvvojit dattetge mielde reviderejuvvon bušeahtas.</p>
    <p>Muđui čujuhit Sámedikki jahkerehketdollui ja Sámedikki 2009 jahkedieđáhussii áššis 006/10.</p>
    <p>Sámedikki 2009 rehketdoallu čájeha ahte rehketdoalus lea vuolláibáza 4 666 324 ru. Sámediggi juogadii ođđasis jagi 2009 reviderejuvvon bušeahtas čoggon ieškapitála mii lei 8 314 962 ru. Jahkeloahpaheamis 2009 čájehii ahte Sámediggi ii lean nagodan geavahit čoggon ieškapitála, mas mielde maiddái jagi 2008 badjelbáza 8 314 962 ru. Dat mearkkaša dan ahte Sámediggi reviderejuvvon 2010 bušeahtas áigu ođđasis juohkit 3 648 638 ru.</p>
    <p>Liigejuolludusaid juohkin ja ođđasis juogadeapmi 2010 bušeahtas oidno tabeallain vuolábealde ja das leat maiddái ovttaskas poasttat válddahallojuvvon.</p>
    <p>Juolludusat departemeanttain</p>
    <p><em type="bold">Buohkanastabealla Sámedikki boađut buohkanassii -reviderejuvvon bušeahtta 2010</em> </p>
    <p><em type="bold">Kap.Poasta VálddahallanBušeahtta -10 Liigejuolludeapmi Ođđasisjuog. buš Rev.buš-10</em> </p>
    <p>680.50Bargo-ja searvadahttindepartemeanta - BSD215 136 000215 136 000 206.50Máhttodepartemeanta - MD34 355 000 231.50Máhttodepartemeanta - MD13 339 00013 339 000 1429.50Birasdepartemeanta - BD3 000 0003 000 000 320.53Kultur- ja girkodepartementa - KGD65 353 00065 353 000 724.21Dearvvašvuođa- ja fuolahusdepartemeanta DFD6 500 0006 500 000 1147.50Eanadoallodepartemeanta - ED2 000 0002 000 000 1147.51Eanadoallodepartemeanta - ED2 000 0002 000 000</p>
    <p><em type="bold">Juolluduvvon buohkanassii I341 683 000341 683 000</em> </p>
    <p>540.54BSD - Reantoboađut Sámeálbmotfoanda4 650 0004 650 000</p>
    <p><em type="bold">Juolluduvvon buohkanassii II346 333 000346 333 000</em> </p>
    <p>Sámedikki 2010 bušeahtta lea oktiibuot 341 683 000 ru, mas eai leat mielde Sámeálbmotfoandda reanttut 4 650 000 ru</p>
    <p>Sámedikki sisaboađut ja golut oktiibuot</p>
    <p><em type="bold">Sámedikki boađut ja golut buohkanassii</em> </p>
    <p><em type="bold">Bušeahtta -10 LiigejuolludeapmiOđđasisjuog. bušRev.buš-10</em> </p>
    <p><em type="bold">Doaibmaboađut</em> Departemeanttaid juolludusat341 683 000341 683 000 Sámeálbmotfoanda9 000 0009 000 000 </p>
    <p><em type="bold">Doaibmaboađuid submi350 683 000350 683 000</em> </p>
    <p><em type="bold">Váikkuhangaskaoamit</em> Oahpahus31 330 00031 330 000 Giella57 881 00057 881 000 Kultuvra83 245 0001 938 63885 183 638 Ealáhus34 630 00034 630 000 Birasgáhtten ja kultursuodjalus2 000 0002 000 000 Dearvvašvuođa- ja sosiálaáŋgiruššan3 350 0003 350 000 Sámi organisašuvnnat4 151 0004 151 000 Eará váikkuhangaskaoamit10 432 000600 00011 032 000 Sámeálbmotfoanda9 000 0009 000 000 Eará doaibmabijut2 650 0002 650 000 </p>
    <p><em type="bold">Váikkuhangaskaomiid submi238 669 0002 538 638241 207 638</em> </p>
    <p><em type="bold">Doaibmaboađuid - Váikkuhangaskaomiid submi112 014 000-2 538 638109 475 362</em> </p>
    <p><em type="bold">Doaibmagolut</em> Politihkalaš dási doaibma22 014 000360 00022 374 000 Hálddahusa doaibma85 430 000600 00086 030 000 Erenoamáš doaibmagolut4 570 000150 0004 720 000 </p>
    <p><em type="bold">Doaibmagoluid submi112 014 0001 110 000113 124 000</em> </p>
    <p xml:lang="nob"><em type="bold">JAHKEBOAĐUS-3 648 638-3 648 638</em> </p>
    <p>Badjelbáhcaga juohkin</p>
    <p>Tabeallain vuolábealde oidno movt 3 648 638 ruvdnosaš badjelbáza lea juogaduvvon.</p>
    <p>Oahpahus</p>
    <p><em type="bold">Čoahkketabealla - Sámegiel oahpahus</em>3,5 % </p>
    <p><em type="bold">ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Njuolgga doarjagat26 530 00026 530 000 Doaibmabijut nannen dihtii oahpponeavvoráhkadeami4 800 0004 800 000</p>
    <p><em type="bold">Submi 31 330 00031 330 000</em> </p>
    <p><em type="bold">Ohcanvuđot doarjagat - Sámegiel oahpahus</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Oahpponeavvut11 875 00011 875 000 Gelbbolašvuođalokten4 750 0004 750 000 Mánáidgárddit9 905 0009 905 000</p>
    <p><em type="bold">Submi 26 530 00026 530 000</em> </p>
    <p><em type="bold">Ohcanvuđot doarjagat - Gelbbolašvuođalokten</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Stipeanda sámi joatkkaskuvlaoahppiide2 400 0002 400 000 Fágalaš gelbbolašvuođalokten800 000-800 000 Stipeanddat alitohppui1 550 000800 0002 350 000</p>
    <p><em type="bold">Submi 4 750 0004 750 000</em> </p>
    <p>Sámedikki 2010 bušeahtas lea várrejuvvon 800 000 ru postii 10101 fágalaš gelbbolašvuohta. Ohcanáigemearri ortnegis lei njukčamánu 1. b. 2010. Ortnegii ii boahtán oktage ohcan. Dán vuođul geavahuvvojit ruđat mat leat 800 000 ru stipendii alit ohppui poasttas 10102.</p>
    <p>Sámediggi lea mielde bargojoavkkus, nationála rekrutterenstrategiija sámi alit ohppui. Nationála rekrutterenkampánja ja plánat álggahit ođđa oahpuid julev- ja máttasámegielain jagi 2010 čavčča rájes, buvttiha ođđa stipeandaohcamiid čakčat 2010. Danne lea dárbu eanet ruđaide dusten dihte dáid dárbbuid.</p>
    <p>Sámedikki 2010 bušeahtas lea várrejuvvon 1 550 000 ru stipendii alit oahpu várás, postii lasihuvvo 800 000 ru dábálaš bušeahta ektui. Stipeandaortnegiin leat guokte ohcanáigemeari, ja várrejuvvon submi lea juo geavahuvvon ollásit vuosttaš ohcanáigemeari maŋŋá. Danne lea dárbu lasihit ruđaid dán postii daid ohcamiid várás maid vuordit ahte bohtet čakčat namuhuvvon vuoruhemiide.</p>
    <p>Vuoruheamit jagi 2010 čavčča (ohcanáigemearri golggotmánu 1. b. 2010):</p>
    <p>·Ovdaskuvla- ja dábálašoahpaheaddjioahppit geain lea sámegiella fágasuorggis – 400 000 ru ·Alit oahppu mátta- dahje julevsámegielas – 150 000 ru ·Dulkaoahppu sámi dulkkaid ja jorgaleddjiid várás – 100 000 ru ·Joatkkaoahppu psykososiála váttuid eastadeami ja áhpásmahttima siskkobealde go guoská sámi mánáide ja nuoraide –150 000 ru.</p>
    <p>Kultuvra</p>
    <p><em type="bold">Čoahkketabealla - Sámi kultuvra</em>3,5 % </p>
    <p><em type="bold">ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Njuolgga doarjagat62 491 0001 938 63864 429 638 Ohcanvuđot doarjja15 239 00015 239 000 Sámi dáiddáršiehtadus5 515 0005 515 000</p>
    <p><em type="bold">Submi 83 245 0001 938 63885 183 638</em> </p>
    <p><em type="bold">Njuolgga doarjagat - Sámi kultuvra</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Sámi kulturviesut9 238 0009 238 000 Sámi festiválat 2 951 0002 951 000 Sámi valáštallan2 416 0002 416 000 Sámi teáhter17 197 00017 197 000 Sámi prentosat 3 036 0003 036 000 Mobiila girjerádjobálvalusat 6 374 000100 0006 474 000 Museat21 279 0001 838 63823 117 638</p>
    <p><em type="bold">Submi 62 491 0001 938 63864 429 638</em> </p>
    <p><em type="bold">Doarjja sámi girjebussiide</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Kárášjohka557 000557 000 Porsáŋgu557 000557 000 Guovdageaidnu250 000250 000 Deatnu/Unjárga1 534 0001 534 000 Gáivuotna609 000100 000709 000 Julevsámi1 321 0001 321 000 Oarjelsámi1 546 0001 546 000</p>
    <p><em type="bold">Submi 6 374 000100 0006 474 000</em> </p>
    <p>Várrejuvvo 100 000 ru jagi 2010 reviderejuvvon bušeahtas Gáivuona girjebussii</p>
    <p><em type="bold">Museat</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Gállogietti musea96 00096 000 Árran Julevsame guovddasj/lulesamisk sentera)3 684 000600 0004 284 000 Saemien Sitje2 370 0002 370 000 Museaođastus638 638638 638 RidduDuottar musea 7 802 0007 802 000 Deanu ja Várjjat mueumssiida6 127 0006 127 000 Vardobáiki museumá)600 000600 0001 200 000 Senter for nordlige folk AS / Davvi álbmogiid guovddáš 600 000600 000</p>
    <p><em type="bold">Submi 21 279 0001 838 63823 117 638</em> </p>
    <p>a) 600 000,- ru galgá geavahuvvot bihtánsámi museahuksemii oassečielggadusa mielde. á) 600 000,- ru márkasámi museahuksemii oassečielggadusa mielde.</p>
    <p>Ášši 06/07 Sámi museadoaimma oassečielggadus Davvi-Norlánddas ja Tromssas, ektui várrejuvvo 600 000 ru jagi 2010 reviderejuvvon bušeahtas Árran julevsáme guovddážii poasttas 21003.</p>
    <p>Jagi 2010 reviderejuvvon bušeahtas várrejuvvo 638 638 ru museaođastusa čuovvoleapmái poasta 21007, sámi ásahusdieđáhusa ektui. Das várrejuvvo 40 000 ru geavaheaddjijovkui mii pláne sámi dáiddamusea.</p>
    <p>Ášši 06/07 Sámi museadoaimma oassečielggadus Davvi-Norlánddas ja Tromssas, ektui várrejuvvo 600 000 ru jagi 2010 reviderejuvvon bušeahtas Várdobáiki museai.</p>
    <p>Ealáhusat</p>
    <p>Kapihttalis 7.2.1 Duodjeásahusat, poasta 30100 Duodjeinstituhtta, lasáhus maŋimuš cealkagii: Jos ii leat vuođđu joatkit Duodjeinstituhta doaimma viidáseappot 2010:s (gč. ássi R 77/10) de sáhttá báhcán ruđaid geavahit eará láhkai ortnegiidda maiguin sihkkarastojuvvo duoji bagadusbálvalus. Ruđaid hálddaša sámediggeráđđi.</p>
    <p>Eará váikkuhangaskaoamit</p>
    <p><em type="bold">Čoahkketabealla - Eará váikkuhangaskaoamit</em>3,5 % </p>
    <p><em type="bold">ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Váikkuhangaskaoamit maid Sámediggeráđđi hálddaša6 200 000600 0006 800 000 Váikkuhangaskaoamit maid Čoahkkinjođihangoddi hálddaša4 232 0004 232 000</p>
    <p><em type="bold">Submi 10 432 000600 00011 032 000</em> </p>
    <p><em type="bold">Váikkuhangaskaoamit maid sámediggeráđđi hálddaša</em> </p>
    <p><em type="bold">Poasta ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Regionála ovddideami ruđat3 500 0003 500 000 Friija váikkuhangaskaoamit300 000300 000 Dásseárvodoaibmabijut300 000300 000 Riikkaidgaskasaš doaibmabijut1 350 0001 350 000 Ásahusdieđáhusa čuovvoleapmái350 000350 000 Sámi lohkanguovddáš500 000500 000 Verddeprošeakta250 000250 000 Lohkan- ja čállinveahki sámegielat boarrásiidda250 000250 000</p>
    <p><em type="bold">Submi6 200 000600 0006 800 000</em> </p>
    <p>Sámediggeráđđi mearridii borgemánu 21. b. 2009 dieđáhusas sámi ásahusovddideami birra <span type="quote">“Sámi ásahusat ja siviila sámi servodat”</span>, mii maŋŋá ovddiduvvui dievasčoahkkimii. Dieđáhusas evttohuvvojit doaibmabijut mat gusket ovttaskas ásahusaide njuolga nugo stivranammademiide, organisašuvdnavuohkái ja ovttastahttimiidda, ja ahte doaibmabijut galget čuovvoluvvot gulahallamiin ovttaskas ásahusaid ja Sámedikki gaskka. Čájeha ahte ásahusain leat sierralágan dárbbut proseassaid ektui čuovvolan dihte ásahusdieđáhusa, erenoamážit juridihkalaš beliid ektui. Jagi 2010 reviderejuvvon bušeahtas várrejuvvo 350 000 ru ásahusdieđáhusa čuovvoleapmái.</p>
    <p>Jagi 2010 reviderejuvvon bušeahtas várrejuvvo 250 000 ru johtti bálvalusa ásaheapmái addit sámegielat boarrásiidda lohkan- ja čállinveahki.</p>
    <p>Eará doaibmabijut</p>
    <p>Konferánssat Sámedikki oktavuođas Okta vuoruhuvvon doaibmabidju sámediggeráđi dieđáhusas <span type="quote">“Sámi ásahusat ja siviila servodat”</span> lea ahte Sámedikkis galgá leat stivranammadanváldi buot ásahusain maidda Sámediggi addá njuolga doarjaga. Sámediggi nammada ovddasteddjiid vuođđudusaid ja oasusservviid stivrraide sihke eanetlogus ja unnitlogus, ollu sámi ásahusaide. Dat go lea stivralahttu dahje jođiheaddji buktá ollu hástalusaid. Ii gávdno makkárge fasihtta dasa mii lea buorre stivrabargu. Go galgá ráhkkanahttit ovttaskas olbmo stivralahttun muhtun vuođđudusa dahje oasussearvvi stivrras, de lea dárbu addit bagadusa das mii stivrabargu lea – rolla, ovddasvástádusa ja doaimmaid ektui.</p>
    <p>Sámediggi lágida oahpahusprográmma Sámedikki stivralahtuide geat leat iešguđege sámi ásahusaid stivrrain. Fáddán lea stivrabargu – rolla, ovddasvástádus ja doaimmat.</p>
    <p>Giellakonferánsa ii dollojuvvoge 2010:s.</p>
    <p>Politihkalaš dási doaibmagolut</p>
    <p><em type="bold">Doaibmagolut politihkalaš jođiheapmi</em>3,5 % </p>
    <p><em type="bold">Poasta 01 ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>Sámedikki dievasčoahkkin9 300 0009 300 000 Sámedikki čoahkkinjođihangoddi1 252 000360 0001 612 000 Sámedikki bearráigeahččanlávdegoddi200 000200 000 Sámi parlamentáralaš ráđđi500 000500 000 Sámedikki doarjjastivra1 000 0001 000 000 Sámediggeráđđi8 587 0008 587 000 Sámedikki giellastivra350 000350 000 Sámi giellalávdegoddi500 000500 000 Sámedikki nuoraidpolitihkalaš lávdegoddi (SNPL) 325 000325 000-</p>
    <p><em type="bold">Submi22 014 000360 00022 374 000</em> Čoahkkinortnega rievdadusaid geažil várrejuvvo jagi 2010 reviderejuvvon bušeahtas 360 000 ru čuovvovaš doaibmabijuide: </p>
    <p>·100 000 ruvdnosaš lasáhus dievasčoahkkinjođiheddjiide čuovvovaš beliid vuođul: ·Árvoortnega rievdadusat ovddastemiid oktavuođas buvttihit eanet ovddastangoluid dievasčoahkkinjođiheddjiide, gč. § 33 čoahkkinortnegis. ·Dál galgá dievasčoahkkinjođihangoddi mearridit gii galgá ovddastit Sámedikki ovddastemiin, čoahkkimiin ja konferánssain Sámedikki dievasčoahkkima ovddas, gč. § 8 čuoggá g čoahkkinortnegis). ·Dat go sámediggeráđđi ii šat leat oassin dievasčoahkkimis ja lávdegottiin dagaha dan ahte lávdegottiin šaddá stuorát dárbu go ovdal viidábut oahpásmuvvat fágalaš áššiide ja searvat konferánssaide, semináraide jna. Dán ulbmilii várrejuvvo 100 000 ru. ·Dasa lassin várrejuvvo 110 000 ru bargoaddi penšunoasi gokčamii stáhta penšunkássii 2010:s. Jagi 2009 reviderejuvvon bušeahtas lei várrejuvvon 52 000 ru dán ulbmilii. Čájeha ahte dat mii lei várrejuvvon 2009:s lei menddo unnán, danne lea dárbu bidjat dasa 110 000 ru eanet. ·Dasa lassin várrejuvvo 50 000 ru kulturdáhpáhusaide dievasčoahkkimiid rahpamiin.</p>
    <p>Hálddahuslaš dási doaibmagolut</p>
    <p><em type="bold">Hálddahusa doaibmagolut</em>3,5 % </p>
    <p><em type="bold">Poasta 01 ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>-Hálddahusa doaibmagolut85 430 000600 00086 030 000 -Erenoamáš prošeavttat 4 570 000150 0004 720 000-</p>
    <p><em type="bold">Submi90 000 000750 00090 750 000</em> </p>
    <p>2010:s lea dárbu lasihit postii 600 000 ru lassiareálaid oastima várás:</p>
    <p>·Sullii 10 dekára lassiareála skáhppon Sámediggái, Finnmárkkuopmodagas gnr 9 bnr 198 oasis. ·Sullii 8 dekára lassiareála skáhppon Sámediggái, Kárášjoga gielddas gnr 9 bnr 25 oasis.</p>
    <p><em type="bold">Erenoamáš prošeavttat </em>3,5 % </p>
    <p><em type="bold">ČilgehusBušeahtta -10Liigejuollud.Ođđasisj. bušRev.buš-10</em> </p>
    <p>-Sámi korrektuvraprográmma - Divvun1 250 0001 250 000 -Vistesuodjalanprošeavttat200 000200 000 -Árvoháhkanprográmma150 000150 000 -Njávdáma Ortodoksa hávdesadji nuortasámisiiddas300 000150 000450 000 -Kvalitehtaovddideapmi sámi mánáidgárddiin300 000300 000 -Válga370 000370 000 -Eret bidjan,loahpadeapmi,čatnan Sámdikki arkiivain500 000500 000 -Sámi oahpponeavvouskkádat1 500 0001 500 000-</p>
    <p><em type="bold">Submi4 570 000150 0004 720 000</em> </p>
    <p>Várrejuvvo 150 000 ru jagi 2010 reviderejuvvon bušeahtas Frans Halonen-viesu ođasteapmái nuortalaš gilis. Eanemus lea dárbu ođastit čáhce- ja kloahkkabeali ja bassat stohpogálvvuid.</p>
    <p>Ášši meannudeapmi loahpahuvvui 09.06.10 dii.16.40</p>
    <p>Vuođđogiella: Dárogiella</p>
    <p>Ášši 21/10</p>
    <p>Sámedikki minerálaplánaveahkki minerálaresurssaid iskkademiide ja roggamiidda</p>
    <p>Arkiivaáššenr.. 10/5806 / 25 – 58</p>
    <p>Meannudeamit</p>
    <p>Politihkalaš dássiBeaiviÁššenr. Sámediggeráđđi28.04.10R 069/10 Ealáhus- ja kulturlávdegoddi26. – 28.05.10EKL 006/10 Sámedikki dievasčoahkkin8. – 11.06.1021/10</p>
    <p>Ášši meannudeapmi álggahuvvui 10.06.10 dii.09.00</p>
    <p>I  Mildosat</p>
    <p>Nr.BeaiviGeas/GeasaNamahus</p>
    <p>28.04.10SámediggeráđiÁšši R 069/10 Sámedikki minerálaplánaveahkki minerálaresurssaid iskkademiide ja roggamiidda Ealáhus- ja gávpedepartemeantaOd. prp. 43 (2008-2009) minerálalága birra SámediggiÁrv. O. nr. 89 (2008-2009) SámediggiÁšši 47/08 Minerálaláhka SámediggiÁšši 27/09 Od. prp. Nr 43 (2008-2009) Stuorradikkis meannudeapmi 14.09.09Ealáhus- ja gávpedepartemeantaGulaskuddan – ođđa minerálalága láhkaásahus evttohus SámediggeráđđiÁšši 154/09 ođđa minerálalága láhkaásahus evttohus – cealkámuš 22.12.09Ealáhus- ja gávpedepartemeantaOđđa minerálaláhka boahtá fápmui ođđajagimánu 1. b.</p>
    <p>10.06.09SámediggiGulaskuddan – njuolggadusat minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 01.12.09Norgga bákteindustriijanjuolggadusat minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 16.11.09Store norske GullGulaskuddan – njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 19.08.09Dearvvašvuođa- ja fuolahusdepartemeanta Njuolggadusevttohus minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin – gulaskuddan 21.08.09Gielda- ja guovlodepartemeantaNjuolggadusevttohus minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin – gulaskuddan 06.08.09MáhttodepartemeantaGulaskuddan – njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 15.12.09FinnmárkkuopmodatGulaskuddan – njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 16.09.09Finnmárkku fylkkagieldaGulaskuddan – njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 05.11.09Finnmárkku fylkkagieldaVástádus gulaskuddamii – minerálalága láhkaásahusaid birra 09.11.09Norlándda fylkkagieldaGulaskuddan – njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 13.11.09Romssa fylkkagieldaGulaskuddan – njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 18.11.09Mátta-Trøndelága fylkkamánniGulaskuddan – njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 06.10.09Oarje-Finnmárkku GuovlluráđđiGulaskuddan – njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 21.08.09Álttá suohkanVástádus gulaskuddamii - njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 13.10.09Muosáid gieldaÁšši 33/09 gulaskuddan - njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 20.10.09Mátta-Várjjaga gieldaGulaskuddan - njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 27.10.09Karlsøy gieldaGulaskuddan – láhkaásahus njuolggadusaide minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin 04.12.09Harstad gieldaMearrádusa almmuheapmi: Gulaskuddan - njuolggadusevttohusa birra minerálaid geavaheami birra maidda stáhta čuoččuha alddis leat eaiggátvuoigatvuohta árbevirolaš sámi guovlluin</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>I Dan minerálalága ulbmil maid Stuorradiggi dohkkehii 10.06.09 ja mii bođii fápmui 01.01.10, lea ovddidit ja sihkkarastit minerálaresurssaid servodatlaš dohkálaš hálddašeami ja geavaheami ceavzilis ovddideami prinsihpaid vuođul. Láhka galgá áimmahuššat sámi kultuvrra, ealáhuseallima ja servodateallima luondduvuđđosa, ja geavahuvvot daid álbmotrievttálaš njuolggadusaid mielde mat gusket álgoálbmogiidda ja minoritehtaide.</p>
    <p>Oassin ollislaš minerála- ja ealáhuspolitihkas Sámedikki várás mearrida Sámediggi konkrehta minerálaplánaveahki mii čielggada Sámedikki rolla iskkademiid, roggama ja doaibmama oktavuođas árbevirolaš sámi guovlluin. Das gullet sihke metállat, maidda stáhta čuoččuha oamastanvuoigatvuođa, industriijaminerálat, huksenávdnasat ja luonddugeađggit, mat leat eanaeaiggáda minerálat. Minerálaplánaveahkis lea vel lassin dat erenoamáš ulbmil ahte sihkkarastit guoskevaš sámi beroštusaid riektesihkarvuođa ja einnostahttivuođa sámi guovlluid minerálahálddašeami ja -ávkkástallama oktavuođas.</p>
    <p>Ávkkástallan minerálaresurssaiguin árbevirolaš sámi guovlluin galgá gehččojuvvot earalágan sisabahkkemiid oktavuođas mat njuolgga gusket sámi kultuvrii, ealáhusaide, ássamii ja eallinvuohkái ja mat sáhttet áitit birgenlági. Sámedikki mielas lea deaŧalaš ahte áiggis áigái garraseamos biraslaš standárddat biddjojuvvojit vuođđun mineráladoaimmaide. Doaimmaheapmi ferte čađahuvvot nu ahte nuoskkideapmi ja bázahusat eai vahágahte dearvvašvuođa dahje luonddu buvttadannávcca ja návcca iežas ođasmahttit.</p>
    <p>Sámedikkis lea ovddasvástádus atnit ollislaš deastta buot guoskevaš sámi beroštusain mineráladoaimmaid oktavuođas. Dat guoská sihke destii dan dárbbu oktavuođas mii árbevirolaš sámi ealáhusain ja meahcceávkkástallamis lea sihkkarastit iežaset areálavuođu ja dan dárbui mii sámi servodagas lea bargosajiide ja árvoháhkamii resursaávkkástallama vuođul.</p>
    <p>Sámedikki ođđa rolla plána- ja huksenlága vuođul bidjá maiddái Sámediggái stuorát ovddasvástádusa fuolahit sámi deasttaid dakko bokte ahte Sámediggi sáhttá vuosttaldit dakkár plánaid, main lea stuorra váikkuhusat sámi kultuvrra luondduvuđđosii olles árbevirolaš sámi guovllus. Dan lassin lea finnmárkkulágas erenoamáš áššemeannudannjuolggadusat dasa mo galgá atnit deastta sámi beroštusain rievdaduvvon meahcceávkkástallama oktavuođas. Stáhta konsultašuvdnageatnegasvuohta Sámedikki ektui ja njuolgga guoskkahuvvon sámi beroštusaid ektui galgá maiddái fuolahuvvot dain mearrádusproseassain mat čatnasit minerálaresurssaid iskkademiide, geahččalanroggamiidda, ávkkástallanvuoigatvuođaide ja doaibmanlobiide.</p>
    <p>Sámediggi áigu aktiivvalaččat sihkkarastit sámi kultuvrra luondduvuđđosa, ja fuolahit sápmelaččaid eana- ja resursavuoigatvuođaid álbmotrievtti, siskkáldas rievtti ja sámi boares vieruid vuođul. Dan lassin áigu Sámediggi sihkkarastit njuolgga guoskkahuvvon sámi beroštusaid aktiivvalaš oassálastima go minerálaresurssaid geavaheapmi ja hálddašeapmi mearriduvvojit. Álbmotriekti lea Sámedikki, eiseválddiid ja fitnodagaid gaskasaš searvevuođa rámma árbevirolaš sámi guovlluid mineráladoaimmaid oktavuođas. Nu sáhttá minerálaresurssaid iskkadeapmi ja doaimmaheapmi dušše čađahuvvot máilmmiviidosaš olmmošvuoigatvuođaid dievaslaš árvvusatnima ja daid doahttaleami vuođul, ja nu váikkuhit rehálaš ja ceavzilis ovddideami. Dás čujuhuvvo erenoamážit 1. ja 27. artihkkaliidda ONa konvenšuvnnas siviila ja politihkalaš vuoigatvuođaid birra, 6, 7. ja 15. artihkkaliidda ILO konvenšuvnnas nr. 169 ja 19. ja 32. artihkkaliidda ONa julggaštusas álgoálbmogiid vuoigatvuođaid birra.</p>
    <p>Sápmelaččat galget, Sámedikki bokte, sáhttit šiehtadallat minerálaid iskkadeami ja roggama birra vai oažžut ávkki dakkár doaimmas. Mineráladoaimma ii galgga sáhttit čađahit almmá dan haga ahte njuolgga guoskkahuvvon sámi beroštusat, ja erenoamážit Sámediggi sámiid ovddasteaddji orgánan.</p>
    <p>Sámediggi áigu aktiivvalaččat váikkuhit gulahallama ealáhuseallimiin, sámi beroštusaiguin, ja báikkálaš, guovlulaš ja guovddáš eiseválddiiguin nannen dihte fuomášumi minerálaresurssaide ja vai sierra aktevrrat dihtet makkár ovddasvástádus dain lea oahppat dovdat álgoálbmotvuoigatvuođaid ja láhttet daidda dávistemiin.</p>
    <p>Sámedikki ulbmilin lea oažžut dakkár ealáhusdoaimma minerálaresurssaiguin árbevirolaš sámi guovlluin mas lea ávki sámi kultuvrii ja báikegottiide ja mii njuolga nanne ja ovdánahttá daid. Dán lágan doaibma ferte čađahuvvot ovttas árbevirolaš sámi ealáhusaiguin ja árbevirolaš sámi kulturvuđot meahcceávkkástallamiiguin, iige daid eret duvdilemiin.</p>
    <p>II Sámediggi mearrida čuovvovaš plánaveahki sámi kultuvrra, ealáhusovddideami ja servodateallima sihkkarastimii minerálaplánaid oktavuođas duohta iskkademiid, iskosiid váldima ja minerálaresursa doaimma ektui árbevirolaš sámi guovlluin:</p>
    <p>1 Ulbmil</p>
    <p>1.1Dát plánaveahkki galgá láhčit diliid nu ahte sámi kultuvrra, ealáhusovddideami ja servodateallima beroštusat deattuhuvvojit ja gozihuvvojit plánaid oktavuođas ávkkástallat minerálaresurssaiguin.</p>
    <p>1.2.Plánaveahkis mearriduvvojit Sámedikki vuordámušat fitnodagaide ja ovttasbargovugiide dakkár fitnodagaiguin mat háliidit soabadit Sámedikkiin duohta iskkademiid, geahččalanroggamiid ja áigumušaid oktavuođas ohcat doaibmanlobi minerálaresurssaide.</p>
    <p>1.3.Plánaveahkki galgá sihkkarastit ahte doahttaluvvo dat vuoigatvuođa mii sámiin lea  álbmotrievtti njuolggadusaid vuođul álgoálbmogiid ja minoritehtaid birra.</p>
    <p>2 Doaibmaguovlu</p>
    <p>2.1.Plánaveahkki geavahuvvo duohta iskkadanbargguid, iskosiidváldima ja áigumušaid  oktavuođas ohcat doaibmanlobi metállaide.</p>
    <p>Čoahkkingirjji čállit: Ellen Aina Eira / Ellen Mienna81 siidu 123 siiddus</p>
    <p>2.2.Plánaveahkki  geavahuvvo industriijametállaide, huksenávdnasiidda ja luonddugeđggiide árbevirolaš sámi guovlluin gos sámi eanavuoigatvuođat eai leat dohkkehuvvon ja gos Statskog SF odne hálddaša eatnamiid.</p>
    <p>2.3.Plánaveahkki gusto árbevirolaš sámi guvlui masa gullet Finnmárkku, Romssa, Nordlándda ja Davvi-Trøndelága fylkkat, ja Osen, Roan, Åfjord, Bjugn, Rissa, Selbu, Meldal, Rennebu, Oppdal, Midtre Gauldal, Tydal, Holtålen ja Røros suohkanat Mátta-Trøndelága fylkkas, Engerdal ja Rendalen, Os, Tolga, Tynset ja Folldal suohkanat Hedmárkku fylkkas, ja Surnadal, Rindal ja Sunndal suohkanat Møre ja Romsdal fylkkas.</p>
    <p>3 Dieđut ja árvvoštallamat sámi beroštusain</p>
    <p>3.1.Dat geasa lea addojuvvon iskkadanvuoigatvuohta minerálalága § 13 vuođul, galgá ráhkadit raportta mas leat dieđut ja árvvoštallamat sámi beroštusain maidda duohta iskkadanbargu, vejolaš geahččalanroggan minerálalága paragráfaid 19  ja 20 vuođul njuolga sáhttá guoskat.</p>
    <p>3.2Dat geasa lea addojuvvon rogganvuoigatvuohta minerálalága §§ 29 ja 30 vuođul, galgá ráhkadit váikkuhančielggadusa plána- ja huksenlága kapihttaliid 4 ja 14 vuođul ja Sámedikki plánaveahki mielde ovdalgo ohccojuvvo beassat roggat minerálalága § 43 vuođul.</p>
    <p>3.3.Go Statskog SF árvvoštallá dahkat soahpamuša iskkademiin mat gusket industriijametállaide, huksenávdnasiidda ja luonddugeđggiide, de dat berre fuolahit ahte ráhkaduvvo raporta mas leat dieđut ja árvvoštallamat sámi beroštusain maidda iskkadeamit, vejolaš geahččalanroggan ja doaibma sáhttet guoskat.</p>
    <p>3.4.Ráhkaduvvon raporta ja váikkuhusčielggadus galget leat vuođđun šiehtadallamiidda duohta iskkademiid ja roggama ektui, gč. dán plánaveahki 4. čuoggá.</p>
    <p>4 Šiehtadallamat</p>
    <p>4.1.Dat guhte galgá dahkat duohta iskkadanbargguid ja čađahit geahččalanroggamiid, ja dat guhte áigu ohcat doaibmankonsešuvnna minerálalága §§ 13, 20 ja 43 vuođul, galgá váldit oktavuođa Sámedikkiin ja šiehtadallat lagabui movt šiehtadallamat galget čađahuvvot.</p>
    <p>4.2.Sierra šiehtadallamat galget čađahuvvot duohta iskkadanbargguid oktavuođas, ja go áigu ohcat geahččalanrogganlobi, ja go áigu ohcat doaibmankonsešuvnna. Go áigu ohcat ávkkástallanvuoigatvuođa, de ráhkaduvvo oktasaš dokumeanta das ahte šiehtadallamat čađahuvvojit ovdalgo ohccojuvvo vejolaš doaibmankonsešuvdna.</p>
    <p>4.3.Statskog SF:in čađahuvvojit sierra konsultašuvnnat jus árvvoštallojuvvo dahkat šiehtadusaid fitnodagaiguin go guoská industriijaminerálaid, huksenávdnasiid ja luonddugeđggiid iskkademiide, geahččalanroggamiidda ja doaimmaheapmái.</p>
    <p>4.4.Sámediggi sáhttá čielggadit njuolga guoskevaš sámi beroštusaiguin ahte áigot go searvat dán lágan šiehtadallamiidda. Maŋŋá ovddalgihtii dieđihuvvon miehtama sáhttá Sámediggi fuolahit njuolga guoskevaš sámi beroštusaid šiehtadallamiin.</p>
    <p>4.5.Dat guhte áigu bargat plánaveahki čuoggá 4.1 ektui, sáhttá bivdojuvvot máksit šiehtadallamiid čađaheami duohta goluid.</p>
    <p>Čoahkkingirjji čállit: Ellen Aina Eira / Ellen Mienna82 siidu 123 siiddus</p>
    <p>5 Šiehtadus, beavdegirji ja sisdoallu</p>
    <p>5.1.Šiehtadus duohta iskkadanbargguin ja šiehtadus geahččalanroggamis sáhttá siskkildit viidodaga, iskkadan áigodaga, doaibmaáiggi, beassangeainnuin, reaidduid rádjama jna. ja doaibmabijuid maiguin eastadit vahágiid dahje billistemiid dáláš ja árbevirolaš ávkkástallama ektui.</p>
    <p>5.2.Šiehtadus ahte sáhttá ohcat doaibmanlobi, galgá siskkildit rogganguovllu, roggan- ja doaibmaplána ja šiehtadusa loahpaheami jos doaibma ii álggahuvvo dihto áiggis dahje bissehuvvo guhkit áigái. Šiehtadus sáhttá siskkildit doaibmabijuid eastadan dihte vahágiid ja hehttehusaid dáláš ja árbevirolaš ávkkástallama ektui.</p>
    <p>5.3.Ráhkaduvvo beavdegirji konsultašuvnnain Statskog SF:in mas boahtá ovdan mii lea sohppojuvvon galgá leat mielde opšuvdna- ja doaibmašiehtadusain fitnodagain.</p>
    <p>5.4.Eaktun galgá sáhttit bidjat dan ahte addit buhtadusa ávkin sámi kultuvrii, ealáhusbargui ja servodateallimii nugo bargosajiid, giellanannema, gelbbolašvuođa- ja kapasitehtahuksema jna. ektui.</p>
    <p>5.5.Eaktun galgá sáhttit bidjat dan ahte ekonomalaš divatortnegat galget leat oassin roggama ja doaimma ávkeárvvus.</p>
    <p>5.6.Eaktun sáhttá bidjat ahte revideret šiehtadusa lagabui mearriduvvon áiggi maŋŋá. Šiehtadus galgá reviderejuvvot ovdalgo konsešuvdna reviderejuvvo minerálalága § 43 mielde.</p>
    <p>5.7.Jos šiehtadus ii dahkkojuvvo plánejuvvon bargguid ja ohcamiid hárrái, de galgá ráhkaduvvot šiehtadanbeavdegirji maid bealit dohkkehit.</p>
    <p>Ealáhus- ja kulturlávdegotti árvalus</p>
    <p>Álgu</p>
    <p>Maŋŋágo Stuorradiggi dohkkehii ođđa minerálalága de šattai deaŧalaš Sámediggái sáhttit njuolgga váikkuhit boahtteáiggi mineráladoaimma sámi guovlluin Norggas. Dat minerálaplánaveahkki maid Ealáhus- ja kulturlávdegoddi lea meannudan, galgá leat Sámediggái veahkkin das mo sámi kultuvra, ealáhusat ja ássan fuolahuvvo mineráladoaimmaid oktavuođas sámi guovlluin.</p>
    <p>Mearkkašumit</p>
    <p><em type="italic">Lávdegotti eanetlohku, Bargiidbellodaga sámediggejoavkku (BB)lahtut  Knut Store, Arild Pettersen</em> <em type="italic">Inga, Heidi Persdatter Greiner Haaker, Margit Eli Anti Oskal ja Skjalg Jensen, Árja lahttu Olaf Eliassen ja Nordkalottfolket lahttu Toril Bakken Kåven,</em> </p>
    <p>oidnet minerálaplánaveahki deaŧalaš reaidun das ahte sihkkarastit sámi beroštusaid mineráladoaimmaid oktavuođas sámi guovlluin. Vuođđun šiehtadallamiidda vejolaš minerálafitnodagaiguin ferte leat ollislaš ealáhuspolitihkka ja erenoamážit minerálapolitihkka. Sámedikki politihkka minerálaroggamiid oktavuođas boahtá ovdan iešguđet dokumeanttain ja mearrádusain, earret eará áššiin 47/08 ja 27/09. Dát oktan dán ášši áššečielggadusain lea buorre vuođđun ollislaš politihkkii mineráladoaimmaid oktavuođas ealáhussan sámi guovlluin.</p>
    <p>Lávdegoddi bivdá ahte Sámedikki minerálapolitihkka mearriduvvo ollislažžan, juogo oassin áššis ollislaš sámi ealáhuspolitihka birra, dahje sierra politihkkasuorgin. Deaŧalaš fáttát mat livčče čielggadanveahkkin,  leat etihkalaš njuolggadusat, čorgen maŋŋá ruvkedoaimmaid, eaiggátvuođastruktuvrrat ja birasstandárddat.</p>
    <p>Čoahkkingirjji čállit: Ellen Aina Eira / Ellen Mienna83 siidu 123 siiddus</p>
    <p>
      <em type="italic">Norgga sámiid riikkasearvvi (NSR) láhtut, Ger Tommy Pedersen, Cecilie Grape ja Mathis N. Eira </em>
    </p>
    <p>Mineráladoaimmat sámi guovlluin</p>
    <p>Norgga sámiid riikkasearvvi (NSR) láhtut, Ger Tommy Pedersen, Cecilie Grape ja Mathis N. Eira čujuhit Sámedikki mearrádusaide áššiin 47/08 ja 27/09. Stuorradiggi dohkkehii 10.06.09 minerálalága ja dat bođii fápmui 01.01.10. Dát lahtut gávnnahit ahte láhka ii ollašuhte stáhta álbmotrievttálaš geatnegasvuođaid sápmelaččaid ektui eai ge sii sáhte mieđihit minerálaláhkii, ja ahte Sámediggi dán vuođul ii ge sáhte mieđihit daidda doaimmaide maid láhkaevttohus áiggošii muddet.</p>
    <p>Dát lahtut oaivvildit ahte Sámediggi árjjalaččat ferte sihkkarastit sámi kultuvrra luondduvuđđosa, ja fuolahit sámi eana- ja resursavuoigatvuođaid álbmotrievtti, siskkáldas rievtti, historjjálaš vuoigatvuođaid, ja sámi riekteáddejumi ja geavaheami vuođul.</p>
    <p>Dát lahtut oaivvildit ahte minerálaláhkaevttohus mudde minerálaoamasteami ja -ávkkástallama, vaikke vel evttohus ii sihkkarastte doarvái suodjaleami sámi vuoigatvuođaide sisabahkkema oktavuođas, oassálastima mearrádusproseassaide ja ávkki roggama oktavuođas. Dát lahtut gávnnahit ahte láhka nu mo dat lea dál, ii atte ovttasbargovuođu minerálavuđot ealáhusovddideapmái árbevirolaš sámi guovlluin. Láhtut háliidit dakkár lágaid maid vuođul buohkain lea vejolaš plánet boahtteáiggi ja mat addet vejolašvuođa árbevirolaš ja ođđa ealáhusaide doaibmat bálddalagaid. Nu mo láhka lea dál, de dat hehtte mineráladoaimmaid dan sajis go ovddidit daid árbevirolaš sámi ássanguovlluin nu guhká go láhka ii fuolat sámi vuoigatvuođaid. Lahtut várrejit dakkár ovddideami vuostá mas ođđa industriijadoaibma áitá árbevirolaš geavaheami dahje sámi ealáhusaid ja dakko bokte sámi kultuvrra vuđđosa.</p>
    <p>Dát lahtut oaivvildit ahte Sámediggi ferte ráhkadit ollislaš rámmaid daidda mineráladoaimmaide mat čađahuvvojit sámi árbevirolaš guovlluin, mat maid bidjet etihkalaš standárddaid Sámedikki minerálapolitihkkii. Dát rámmat galget leat vuođđun Sámedikki ja minerálafitnodagaid gaskasaš šiehtadallamiidda mineráladoaimmaid birra sámi guovlluin.</p>
    <p>Dakkár rámmaide gullet etihkalaš njuolggadusat dakkár doaimmaide, birasdeasttat, sosiála ja kultuvrralaš deasttat, ekonomalaš buhtadus ja Sámedikki rolla ealáhusovddideaddjin ja oassálastin sámi guovlluin, dás maiddái gávppálaš eaiggátvuođa čielggadeapmi industriijadoaimmaid oktavuođas ja industriijaovddideami oassálastima oktavuođas.</p>
    <p>Dát lahtut oaivvildit ahte Sámediggi ferte ráhkadit šiehtadallanmálle mii čielggada guđe láhkai šiehtadallamat galget dahkkojuvvot ja mii dat galgá leat mielde vejolaš šiehtadusain. Šiehtadallamiid oktavuođas ferte vuos šiehtaduvvot guđe bealit galget oassálastit šiehtadallamiidda, ja šiehtadallamiid eavttut ja rámmat.</p>
    <p>Dát lahtut oaivvildit ahte Sámedikkis lea ovddasvástádus das ahte atnit ollislaš fuola buot guoskevaš sámi beroštusain go meannuda mineráladoaimmaid, álbmotriekti lea oassi sámi guovlluid mineráladoaimmaid rámmas. Dát lahtut deattuhit ahte minerálaid iskkadeapmi ja roggan sáhttá dušše čađahuvvot go máilmmiviidosaš olmmošvuoigatvuođat adnojit dievaslaččat árvvus ja doahttaluvvojit árjjalaččat, ja dan láhkai dat leat mielde duddjomin rehálaš ja ceavzilis ovddideami.</p>
    <p>
      <em type="italic">Johttisápmelaččaid listtu (JL) lahttu Per A. Bæhr </em>
    </p>
    <p>lea oaidnán ahte ođđa plána- ja huksenlága oktavuođas lea Sámediggi ožžon rolla mii addá Sámediggái ovddasvástádusa fuolahit sámi beroštumiid dakko bokte ahte Sámediggi sáhttá vuosttaldit dakkár plánaid, main leat stuorra váikkuhusat sámi kultuvrra luondduvuđđosii olles árbevirolaš sámi guovllus.</p>
    <p>Čoahkkingirjji čállit: Ellen Aina Eira / Ellen Mienna84 siidu 123 siiddus Boazodoalus lea dákkár rolla ođđa plána- ja huksenlágas. Boazodoalus lei maid dákkár rolla ovddit plánaja huksenlágas, fuolahit boazodoalu beroštumiid.</p>
    <p>Ferte vuos guorahallat mo dákkár minerálaplánaveahkki sáhttá váikkuhit dan rollii mii omd. boazodoalus, eará vuođđoealáhusain ja bealálaččain lea ja lea leamaš, ovddeš ja dáláš plána- ja huksenlága ja vuođđolága § 105 b oktavuođas, ovdalgo dákkár minerálaplánaveahkki dohkkehuvvo.</p>
    <p>Evttohusat</p>
    <p><em type="italic">NSRas</em> </p>
    <p>Evttohus 1</p>
    <p>Mineráladoaimmat sámi guovlluin</p>
    <p>Sámediggi čujuha Sámedikki mearrádusaide áššiin 47/08 ja 27/09. Stuorradiggi dohkkehii 10.06.09 minerálalága ja dat bođii fápmui 01.01.10. Sámediggi gávnnaha ahte láhka ii ollašuhte stáhta álbmotrievttálaš geatnegasvuođaid sápmelaččaid ektui eai ge sii sáhte mieđihit minerálaláhkii. Dat mearkkaša ahte Sámediggi dán vuođul ii ge sáhte mieđihit daidda doaimmaide maid láhkaevttohus áiggošii muddet</p>
    <p>Sámediggi áigu árjjalaččat sihkkarastit sámi kultuvrra luondduvuđđosa, ja fuolahit sámi eana- ja resursavuoigatvuođaid álbmotrievtti, siskkáldas rievtti, historjjálaš vuoigatvuođaid, ja sámi riekteáddejumi ja geavaheami vuođul.</p>
    <p>Minerálaláhkaevttohus mudde minerálaoamasteami ja -ávkkástallama, vaikke vel evttohus ii sihkkarastte doarvái suodjaleami sámi vuoigatvuođaide sisabahkkema oktavuođas, oassálastima mearrádusproseassaide ja ávkki roggama oktavuođas.</p>
    <p>Sámediggi gávnnaha ahte láhka nu mo dat lea dál, ii atte ovttasbargovuođu minerálavuđot ealáhusovddideapmái árbevirolaš sámi guovlluin. Sámediggi háliida dakkár lágaid maid vuođul buohkain lea vejolaš plánet boahtteáiggi ja mat addet vejolašvuođa árbevirolaš ja ođđa ealáhusaide doaibmat bálddalagaid. Nu mo láhka lea dál, de dat hehtte mineráladoaimmaid dan sajis go ovddidit daid árbevirolaš sámi ássanguovlluin nu guhká go láhka ii fuolat sámi vuoigatvuođaid. Sámediggi várre dakkár ovddideami vuostá mas ođđa industriijadoaibma áitá árbevirolaš geavaheami dahje sámi ealáhusaid ja dakko bokte sámi kultuvrra vuđđosa.</p>
    <p>Sámediggi áigu ráhkadit ollislaš rámmaid daidda mineráladoaimmaide mat čađahuvvojit sámi árbevirolaš guovlluin, mat maid bidjet etihkalaš standárddaid Sámedikki minerálapolitihkkii. Dát rámmat galget leat vuođđun Sámedikki ja minerálafitnodagaid gaskasaš šiehtadallamiidda mineráladoaimmaid birra sámi guovlluin.</p>
    <p>Dakkár rámmaide gullet etihkalaš njuolggadusat dakkár doaimmaide, birasdeasttat, sosiála ja kultuvrralaš deasttat, ekonomalaš buhtadus ja Sámedikki rolla ealáhusovddideaddjin ja oassálastin sámi guovlluin, dás maiddái gávppálaš eaiggátvuođa čielggadeapmi industriijadoaimmaid oktavuođas ja industriijaovddideami oassálastima oktavuođas.</p>
    <p>Sámediggi áigu ráhkadit šiehtadallanmálle mii čielggada guđe láhkai šiehtadallamat galget dahkkojuvvot ja mii dat galgá leat mielde vejolaš šiehtadusain. Šiehtadallamiid oktavuođas ferte vuos šiehtaduvvot guđe bealit galget oassálastit šiehtadallamiidda, ja šiehtadallamiid eavttut ja rámmat.</p>
    <p>Čoahkkingirjji čállit: Ellen Aina Eira / Ellen Mienna85 siidu 123 siiddus Sámedikkis lea ovddasvástádus das ahte atnit ollislaš fuola buot guoskevaš sámi beroštusain go meannuda mineráladoaimmaid, álbmotriekti lea oassi sámi guovlluid mineráladoaimmaid rámmas. Dát lahtut deattuhit ahte minerálaid iskkadeapmi ja roggan sáhttá dušše čađahuvvot go máilmmiviidosaš olmmošvuoigatvuođat adnojit dievaslaččat árvvus ja doahttaluvvojit árjjalaččat, ja dan láhkai dat leat mielde duddjomin rehálaš ja ceavzilis ovddideami.</p>
    <p><em type="italic">JLas ja Árjas</em> </p>
    <p>Evttohus 2</p>
    <p>Ášši maŋiduvvo.</p>
    <p>Ferte vuos guorahallat mo dát minerálaplánaveahkki sáhttá váikkuhit dan rollii mii omd. boazodoalus, eará vuođđoealáhusain ja bealálaččain lea ja lea leamaš, ovddeš ja dáláš plána- ja huksenlága ja vuođđolága § 105 oktavuođas.</p>
    <p><em type="italic">OBas</em> </p>
    <p>Evttohus 3</p>
    <p>Minerálaroggan lea muddejuvvon dain lágain ja láhkaásahusain maid Stuorradiggi ja Ráđđehus addet. Direktoráhta addá konsešuvnnaid. Jus galget biddjojuvvot eavttut mat unnidit vahágiid ja váikkuhit ceavzilis ovddideapmái, de dat galget sihkkarastit oppalaš beroštusaid buot ássiide.</p>
    <p>Lávdegotti ráva</p>
    <p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
    <p>Sámediggi doarju muđui Sámediggeráđi árvalusevttohusa.</p>
    <p>III  Jienasteapmi</p>
    <p>39 áirasis ledje 36 čoahkis. Jienasteapmi dahkkojuvvui čuovvovaš vuogi mielde:</p>
    <p>·Evttohus 1 hilgojuvvui 22 jienain. 14 jienastedje beali. ·Evttohus 2 hilgojuvvui 19 jienain. 17 jienastedje beali. ·Evttohus 3 hilgojuvvui 33 jienain. 3 jienastedje beali. ·Lávdegotti ráva mearriduvvui 19 jienain 17 jiena vuostá.</p>
    <p>IV  Beavdegirjelasáhusat</p>
    <p>Aud Marthinsen, Ovddádusbellodat, ovddidii čuovvovaš beavdegirjelasáhusa:</p>
    <p>OvB sámediggejoavku ii doarjjo álggahanteakstaoasi minerálaáššis. OvB bivddii ahte dát teakstaoassi jienastuvvo. Muhto jienasteapmi hilgojuvvui.</p>
    <p>Čoahkkingirjji čállit: Ellen Aina Eira / Ellen Mienna86 siidu 123 siiddus</p>
    <p>V  Sáhkavuorrolistu ja replihkat</p>
    <p>SáhkavuorruReplihkka  1 Skjalg Jensen, áššejođiheaddjiGeir Tommy Pedersen Ann-Mari Thomassen Per Andersen Bæhr Skjalg Jensen Geir Tommy PedersenSkjalg Jensen Jørn Are Gaski Cecilie Grape Geir Tommy Pedersen Per Andersen BæhrAlf Isaksen Geir Tommy Pedersen Heidi Persdatter Greiner Haaker Per Andersen Bæhr Geir Tommy Pedersen, čoahkkinortnegii Aud Marthinsen Silje Karine MuotkaSkjalg Jensen Jørn Are Gaski Silje Karine Muotka Mariann Wollmann MaggaJørn Are Gaski Mathis Nilsen Eira Egil Olli Skjalg Jensen Geir Tommy Pedersen Per Andersen Bæhr, čoahkkinortnegii Ann-Mari Thomassen Alf Isaksen Ann-Mari Thomassen, čoahkkinortnegii Jørn Are Gaski Láilá Susanne Vars Geir Tommy Pedersen, čoahkkinortnegii Skjalg Jensen, áššejođiheaddji Geir Tommy Pedersen, čoahkkinortnegii Heidi Persdatter Greiner Haaker, čoahkkinortnegii Alf Isaksen, čoahkkinortnegii Aud Marthinsen, čoahkkinortnegii Aud Marthinsen, čoahkkinortnegii Geir Tommy Pedersen, čoahkkinortnegii</p>
    <p>VI  Sámedikki mearrádus</p>
    <p>I Dan minerálalága ulbmil maid Stuorradiggi dohkkehii 10.06.09 ja mii bođii fápmui 01.01.10, lea ovddidit ja sihkkarastit minerálaresurssaid servodatlaš dohkálaš hálddašeami ja geavaheami ceavzilis ovddideami</p>
    <p>Čoahkkingirjji čállit: Ellen Aina Eira / Ellen Mienna87 siidu 123 siiddus prinsihpaid vuođul. Láhka galgá áimmahuššat sámi kultuvrra, ealáhuseallima ja servodateallima luondduvuđđosa, ja geavahuvvot daid álbmotrievttálaš njuolggadusaid mielde mat gusket álgoálbmogiidda ja minoritehtaide.</p>
    <p>Oassin ollislaš minerála- ja ealáhuspolitihkas Sámedikki várás mearrida Sámediggi konkrehta minerálaplánaveahki mii čielggada Sámedikki rolla iskkademiid, roggama ja doaibmama oktavuođas árbevirolaš sámi guovlluin. Das gullet sihke metállat, maidda stáhta čuoččuha oamastanvuoigatvuođa, industriijaminerálat, huksenávdnasat ja luonddugeađggit, mat leat eanaeaiggáda minerálat. Minerálaplánaveahkis lea vel lassin dat erenoamáš ulbmil ahte sihkkarastit guoskevaš sámi beroštusaid riektesihkarvuođa ja einnostahttivuođa sámi guovlluid minerálahálddašeami ja -ávkkástallama oktavuođas.</p>
    <p>Ávkkástallan minerálaresurssaiguin árbevirolaš sámi guovlluin galgá gehččojuvvot earalágan sisabahkkemiid oktavuođas mat njuolgga gusket sámi kultuvrii, ealáhusaide, ássamii ja eallinvuohkái ja mat sáhttet áitit birgenlági. Sámedikki mielas lea deaŧalaš ahte áiggis áigái garraseamos biraslaš standárddat biddjojuvvojit vuođđun mineráladoaimmaide. Doaimmaheapmi ferte čađahuvvot nu ahte nuoskkideapmi ja bázahusat eai vahágahte dearvvašvuođa dahje luonddu buvttadannávcca ja návcca iežas ođasmahttit.</p>
    <p>Sámedikkis lea ovddasvástádus atnit ollislaš deastta buot guoskevaš sámi beroštusain mineráladoaimmaid oktavuođas. Dat guoská sihke destii dan dárbbu oktavuođas mii árbevirolaš sámi ealáhusain ja meahcceávkkástallamis lea sihkkarastit iežaset areálavuođu ja dan dárbui mii sámi servodagas lea bargosajiide ja árvoháhkamii resursaávkkástallama vuođul.</p>
    <p>Sámedikki ođđa rolla plána- ja huksenlága vuođul bidjá maiddái Sámediggái stuorát ovddasvástádusa fuolahit sámi deasttaid dakko bokte ahte Sámediggi sáhttá vuosttaldit dakkár plánaid, main lea stuorra váikkuhusat sámi kultuvrra luondduvuđđosii olles árbevirolaš sámi guovllus. Dan lassin lea finnmárkkulágas erenoamáš áššemeannudannjuolggadusat dasa mo galgá atnit deastta sámi beroštusain rievdaduvvon meahcceávkkástallama oktavuođas. Stáhta konsultašuvdnageatnegasvuohta Sámedikki ektui ja njuolgga guoskkahuvvon sámi beroštusaid ektui galgá maiddái fuolahuvvot dain mearrádusproseassain mat čatnasit minerálaresurssaid iskkademiide, geahččalanroggamiidda, ávkkástallanvuoigatvuođaide ja doaibmanlobiide.</p>
    <p>Sámediggi áigu aktiivvalaččat sihkkarastit sámi kultuvrra luondduvuđđosa, ja fuolahit sápmelaččaid eana- ja resursavuoigatvuođaid álbmotrievtti, siskkáldas rievtti ja sámi boares vieruid vuođul. Dan lassin áigu Sámediggi sihkkarastit njuolgga guoskkahuvvon sámi beroštusaid aktiivvalaš oassálastima go minerálaresurssaid geavaheapmi ja hálddašeapmi mearriduvvojit. Álbmotriekti lea Sámedikki, eiseválddiid ja fitnodagaid gaskasaš searvevuođa rámma árbevirolaš sámi guovlluid mineráladoaimmaid oktavuođas. Nu sáhttá minerálaresurssaid iskkadeapmi ja doaimmaheapmi dušše čađahuvvot máilmmiviidosaš olmmošvuoigatvuođaid dievaslaš árvvusatnima ja daid doahttaleami vuođul, ja nu váikkuhit rehálaš ja ceavzilis ovddideami. Dás čujuhuvvo erenoamážit 1. ja 27. artihkkaliidda ONa konvenšuvnnas siviila ja politihkalaš vuoigatvuođaid birra, 6, 7. ja 15. artihkkaliidda ILO konvenšuvnnas nr. 169 ja 19. ja 32. artihkkaliidda ONa julggaštusas álgoálbmogiid vuoigatvuođaid birra.</p>
    <p>Sápmelaččat galget, Sámedikki bokte, sáhttit šiehtadallat minerálaid iskkadeami ja roggama birra vai oažžut ávkki dakkár doaimmas. Mineráladoaimma ii galgga sáhttit čađahit almmá dan haga ahte njuolgga guoskkahuvvon sámi beroštusat, ja erenoamážit Sámediggi sámiid ovddasteaddji orgánan.</p>
    <p>Sámediggi áigu aktiivvalaččat váikkuhit gulahallama ealáhuseallimiin, sámi beroštusaiguin, ja báikkálaš, guovlulaš ja guovddáš eiseválddiiguin nannen dihte fuomášumi minerálaresurssaide ja vai sierra aktevrrat dihtet makkár ovddasvástádus dain lea oahppat dovdat álgoálbmotvuoigatvuođaid ja láhttet daidda dávistemiin.</p>
    <p>Sámedikki ulbmilin lea oažžut dakkár ealáhusdoaimma minerálaresurssaiguin árbevirolaš sámi guovlluin mas lea ávki sámi kultuvrii ja báikegottiide ja mii njuolga nanne ja ovdánahttá daid. Dán lágan doaibma ferte čađahuvvot ovttas árbevirolaš sámi ealáhusaiguin ja árbevirolaš sámi kulturvuđot meahcceávkkástallamiiguin, iige daid eret duvdilemiin.</p>
    <p>Čoahkkingirjji čállit: Ellen Aina Eira / Ellen Mienna88 siidu 123 siiddus II Sámediggi mearrida čuovvovaš plánaveahki sámi kultuvrra, ealáhusovddideami ja servodateallima sihkkarastimii minerálaplánaid oktavuođas duohta iskkademiid, iskosiid váldima ja minerálaresursa doaimma ektui árbevirolaš sámi guovlluin:</p>
    <p>1 Ulbmil</p>
    <p>1.1Dát plánaveahkki galgá láhčit diliid nu ahte sámi kultuvrra, ealáhusovddideami ja servodateallima beroštusat deattuhuvvojit ja gozihuvvojit plánaid oktavuođas ávkkástallat minerálaresurssaiguin.</p>
    <p>1.2.Plánaveahkis mearriduvvojit Sámedikki vuordámušat fitnodagaide ja ovttasbargovugiide dakkár fitnodagaiguin mat háliidit soabadit Sámedikkiin duohta iskkademiid, geahččalanroggamiid ja áigumušaid oktavuođas ohcat doaibmanlobi minerálaresurssaide.</p>
    <p>1.3.Plánaveahkki galgá sihkkarastit ahte doahttaluvvo dat vuoigatvuođa mii sámiin lea álbmotrievtti njuolggadusaid vuođul álgoálbmogiid ja minoritehtaid birra.</p>
    <p>2 Doaibmaguovlu</p>
    <p>2.1.Plánaveahkki geavahuvvo duohta iskkadanbargguid, iskosiidváldima ja áigumušaid oktavuođas ohcat doaibmanlobi metállaide.</p>
    <p>2.2.Plánaveahkki  geavahuvvo industriijametállaide, huksenávdnasiidda ja luonddugeđggiide árbevirolaš sámi guovlluin gos sámi eanavuoigatvuođat eai leat dohkkehuvvon ja gos Statskog SF odne hálddaša eatnamiid.</p>
    <p>2.3.Plánaveahkki gusto árbevirolaš sámi guvlui masa gullet Finnmárkku, Romssa, Nordlándda ja Davvi-Trøndelága fylkkat, ja Osen, Roan, Åfjord, Bjugn, Rissa, Selbu, Meldal, Rennebu, Oppdal, Midtre Gauldal, Tydal, Holtålen ja Røros suohkanat Mátta-Trøndelága fylkkas, Engerdal ja Rendalen, Os, Tolga, Tynset ja Folldal suohkanat Hedmárkku fylkkas, ja Surnadal, Rindal ja Sunndal suohkanat Møre ja Romsdal fylkkas.</p>
    <p>3 Dieđut ja árvvoštallamat sámi beroštusain</p>
    <p>3.1.Dat geasa lea addojuvvon iskkadanvuoigatvuohta minerálalága § 13 vuođul, galgá ráhkadit raportta mas leat dieđut ja árvvoštallamat sámi beroštusain maidda duohta iskkadanbargu, vejolaš geahččalanroggan minerálalága paragráfaid 19  ja 20 vuođul njuolga sáhttá guoskat.</p>
    <p>3.2Dat geasa lea addojuvvon rogganvuoigatvuohta minerálalága §§ 29 ja 30 vuođul, galgá ráhkadit váikkuhančielggadusa plána- ja huksenlága kapihttaliid 4 ja 14 vuođul ja Sámedikki plánaveahki mielde ovdalgo ohccojuvvo beassat roggat minerálalága § 43 vuođul.</p>
    <p>3.3.Go Statskog SF árvvoštallá dahkat soahpamuša iskkademiin mat gusket industriijametállaide, huksenávdnasiidda ja luonddugeđggiide, de dat berre fuolahit ahte ráhkaduvvo raporta mas leat dieđut ja árvvoštallamat sámi beroštusain maidda iskkadeamit, vejolaš geahččalanroggan ja doaibma sáhttet guoskat.</p>
    <p>3.4.Ráhkaduvvon raporta ja váikkuhusčielggadus galget leat vuođđun šiehtadallamiidda duohta iskkademiid ja roggama ektui, gč. dán plánaveahki 4. čuoggá.</p>
    <p>Čoahkkingirjji čállit: Ellen Aina Eira / Ellen Mienna89 siidu 123 siiddus</p>
    <p>4 Šiehtadallamat</p>
    <p>4.1.Dat guhte galgá dahkat duohta iskkadanbargguid ja čađahit geahččalanroggamiid, ja dat guhte áigu ohcat doaibmankonsešuvnna minerálalága §§ 13, 20 ja 43 vuođul, galgá váldit oktavuođa Sámedikkiin ja šiehtadallat lagabui movt šiehtadallamat galget čađahuvvot.</p>
    <p>4.2.Sierra šiehtadallamat galget čađahuvvot duohta iskkadanbargguid oktavuođas, ja go áigu ohcat geahččalanrogganlobi, ja go áigu ohcat doaibmankonsešuvnna. Go áigu ohcat ávkkástallanvuoigatvuođa, de ráhkaduvvo oktasaš dokumeanta das ahte šiehtadallamat čađahuvvojit ovdalgo ohccojuvvo vejolaš doaibmankonsešuvdna.</p>
    <p>4.3.Statskog SF:in čađahuvvojit sierra konsultašuvnnat jus árvvoštallojuvvo dahkat šiehtadusaid fitnodagaiguin go guoská industriijaminerálaid, huksenávdnasiid ja luonddugeđggiid iskkademiide, geahččalanroggamiidda ja doaimmaheapmái.</p>
    <p>4.4.Sámediggi sáhttá čielggadit njuolga guoskevaš sámi beroštusaiguin ahte áigot go searvat dán lágan šiehtadallamiidda. Maŋŋá ovddalgihtii dieđihuvvon miehtama sáhttá Sámediggi fuolahit njuolga guoskevaš sámi beroštusaid šiehtadallamiin.</p>
    <p>4.5.Dat guhte áigu bargat plánaveahki čuoggá 4.1 ektui, sáhttá bivdojuvvot máksit šiehtadallamiid čađaheami duohta goluid.</p>
    <p>5 Šiehtadus, beavdegirji ja sisdoallu</p>
    <p>5.1.Šiehtadus duohta iskkadanbargguin ja šiehtadus geahččalanroggamis sáhttá siskkildit viidodaga, iskkadan áigodaga, doaibmaáiggi, beassangeainnuin, reaidduid rádjama jna. ja doaibmabijuid maiguin eastadit vahágiid dahje billistemiid dáláš ja árbevirolaš ávkkástallama ektui.</p>
    <p>5.2.Šiehtadus ahte sáhttá ohcat doaibmanlobi, galgá siskkildit rogganguovllu, roggan- ja doaibmaplána ja šiehtadusa loahpaheami jos doaibma ii álggahuvvo dihto áiggis dahje bissehuvvo guhkit áigái. Šiehtadus sáhttá siskkildit doaibmabijuid eastadan dihte vahágiid ja hehttehusaid dáláš ja árbevirolaš ávkkástallama ektui.</p>
    <p>5.3.Ráhkaduvvo beavdegirji konsultašuvnnain Statskog SF:in mas boahtá ovdan mii lea sohppojuvvon galgá leat mielde opšuvdna- ja doaibmašiehtadusain fitnodagain.</p>
    <p>5.4.Eaktun galgá sáhttit bidjat dan ahte addit buhtadusa ávkin sámi kultuvrii, ealáhusbargui ja servodateallimii nugo bargosajiid, giellanannema, gelbbolašvuođa- ja kapasitehtahuksema jna. ektui.</p>
    <p>5.5.Eaktun galgá sáhttit bidjat dan ahte ekonomalaš divatortnegat galget leat oassin roggama ja doaimma ávkeárvvus.</p>
    <p>5.6.Eaktun sáhttá bidjat ahte revideret šiehtadusa lagabui mearriduvvon áiggi maŋŋá. Šiehtadus galgá reviderejuvvot ovdalgo konsešuvdna reviderejuvvo minerálalága § 43 mielde.</p>
    <p>5.7.Jos šiehtadus ii dahkkojuvvo plánejuvvon bargguid ja ohcamiid hárrái, de galgá ráhkaduvvot šiehtadanbeavdegirji maid bealit dohkkehit.</p>
    <p>Ášši meannudeapmi loahpahuvvui 10.06.10 dii.14.30</p>
    <p>Čoahkkingirjji čállit: Ellen Aina Eira / Ellen Mienna90 siidu 123 siiddus</p>
    <p>Vuođđogiella: Dárogiella</p>
    <p>Ášši 22/10</p>
    <p>Boazoguohtonkonvenšuvnna šiehtadallamat gaskkal Norgga ja Ruoŧa</p>
    <p>Arkiivaáššenr.. 10/48206 / 25 - 58</p>
    <p>Meannudeamit</p>
    <p>Politihkalaš dássiBeaiviÁššenr. Sámediggeráđđi12.01.10R 16/10 Bajásšaddan-, fuolahus- ja oahppolávdegoddi09. - 11.02.10004/10 Sámedikki dievasčoahkkin23. - 27.02.1008/10 Bajásšaddan-, fuolahus- ja oahppolávdegoddi26. - 28.05.10BFOL 007/10 Sámedikki dievasčoahkkin08. - 11.06.1022/10</p>
    <p>Ášši meannudeapmi álggahuvvui 10.06.10 dii. 11.00</p>
    <p>I  Mildosat</p>
    <p>Nr.BeaiviGeas/GeasaNamahus</p>
    <p xml:lang="nob">12.01.10Ášši R 16/10 Boazoguohtonkonvenšuvnna šiehtadallamat gaskkal Norgga ja Ruoŧa Sámedikki dievasčoahkkinÁšši 26/09 Boazodoallokonvenšuvnna šiehtadallamat gaskkal Norgga ja Ruoŧa Konvensjon mellom Norge og Sverige om grenseoverskridende reindrift Områdeprotokoll til konvensjon mellom Norge og Sverige om grenseoverskridende reindrift Ansvarsfordeling mellom Norge og Sverige for oppføring og vedlikehold av gjerder Vedtekter for Norsk-svensk reinbeitenemnden og Norsk-svensk overprøvingsnemnden U15.07.09SametingetHøringsnotat om ny konvensjom mellom Norge og Sverige om grenseoverskridende reindrift ISaanti Sijte / Essand ReinbeitedistriktHøringssvar IIdar BransfjellHøringsnotat om ny konvensjon mellom Norge og Sverige, om grenseoverskridende reindrift I15.12.09Länsstyrelsen Jämtland LänSøknad om endring av beitetider I07.12.09Byrkije reinbeitedistriktByrkijes syn på reinbeitekonvensjonen I25.11.09Saltfjellet reinbeitedistriktHøringsnotat om ny konvensjon mellom Norge og Sverige om grenseoverskridende reindrift I09.09.09Advokat Geir HaugenInnsigelse fra helligskogen reinbeitedistrikt - Kopi av brev til Landbruks- og Matdepartementet I30.11.09Troms reindriftssamers fylkeslagHøringsuttalelse reinbeitekonvensjon I10.05.09Troms reindriftssamers fylkeslagNy reinbeitekonvensjon mellom Norge og Sverige. Uttalelse fra Troms reindriftsamers fylkeslag. I24.11.09Gaske Dajven Båatsoe Tjieltie / Nord-Trøndelag reinsamelag</p>
    <p xml:lang="nob">Uttalelse ang. ny reinbeitekonvensjon</p>
    <p xml:lang="nob">I11.11.09Gielas ReinbeitedistriktHøringsnotat om ny konvensjon mellom Norge og Sverige om grenseoverskridende reindrift I18.10.09Røssåga/Toven reinbeitedistriktAd høringsuttalelse om ny konvensjon mellom Norge og Sverige I03.10.09Skjomen ReinbeitedistriktHøringsnotat om ny konvensjon mellom Norge og Sverige om grenseoverskridende reindrift I11.12.09Stállonjárga/ Hjerttind-Altevann ReinbeitedistriktHøringsuttalelse utkast til ny</p>
    <p xml:lang="nob">reinbeitekonvensjon fra Stállonjárga/ Hjerttind</p>
    <p xml:lang="nob">Altevann reinbeitedistrikt 21IOppvekst-, omsorgs- og utdanningskomite v/ AP sametingsgruppe, FSL, ÅSG</p>
    <p xml:lang="nob">Presisering til forslag fra Arbeiderpartiets Sametingsgruppe</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>Sámediggi lea váldoáššis duhtavaš šiehtaduvvon konvenšuvdnaevttohusain. Dát guoská álggaheaddji teakstaoassái mii duođašta sápmelaččaid dili guovtti stáhta álgoálbmogin, viidáseappot 1751-mannosaš rádješiehtadusa vuosttaš kodicilla čujuhussii, dábálepmosit gohčoduvvon Lappekodisillan, mii duođašta vuoigatvuođa beassat ávkkástallat vuoigatvuođaiguin boares vieru vuođul, ja erenoamážit dan harmoniserengáldui vuoigatvuođaid birra Norggas ja Ruoŧas, mii boahtá ovdan čujuhusas 3. protokolla álggahanjulggašusas go Ruoŧŧa searvvai Eurohpa uniovdnii. Dát guoská erenoamážit protokolla čujuhussii daidda gustojeaddji riikkaidgaskasaš rievttálaš norpmaide, mat gustojit álgoálbmogiidda.</p>
    <p>2. artihkkalii Sámediggi sáhttá doarjut daid ulbmiliid mat leat almmuhuvvon dán artihkkalis ja vuorddaša mielas beassat ovddidit ja buoridit dán ovttasbarggu ain eanet davviriikkaid sámekonvenšuvnna rámmaid siskkobealde.</p>
    <p>4. artihkkalii Geavahettiin dán mearrádusa berrejit deattuhuvvot dat prinsihpat mat leat vuođđun ILO-k 169 artihkkalii nr. 16 ráddjehusaid birra sáhttit sirdit dahje duvdit eret álgoálbmogiid iežaset guovlluin ja dat eavttut ahte galgá leat mieđihuvvon addojuvvon dieđuid vuođul, dahje ahte leat dakkár bákkolaš dilit mat čađahuvvojit erenoamáš bargovugiiguin sihkkarastin dihtii álgoálbmogiid vuoigatvuođaid. Seamma prinsihpat leat duođaštuvvon ONa álgoálbmotjulggaštusa 10. artihkkalis. Dat loažžadeabbo geavat, mii sáhttá leat leamaš Ruoŧas ja mii oalgguha earret eará Norgga industriija beroštusaid vuođđudemiid mat bahkkejit bozodoalloguovlluide, berre rievdaduvvot.</p>
    <p>Dán artihkkala buohtastahttin boahtá ovdan guovlluprotokolla 48. artihkkalis mas dat riika mii lea suovvan dakkár sisabahkkema mii duođas sáhttá hehttet boazoguohtuma ovdalgo konvenšuvdna boahtá fápmui, lea geatnegahttojuvvon čađahit doaibmabijuid mat sihkkarastet guohtuma.</p>
    <p>5. ja 6. artihkkaliidda ja 3. kapihttalii Norgga-Ruoŧa guohtunnammagotti birra, 4. kapihttalii Norgga-Ruoŧa dárkkistannammagotti birra ja 5. kapihttalii Norgga-Ruoŧa boazoguohtunnammagotti ja Norgga-Ruota dárkkistannammagotti oktasaš mearrádusat. Norgga-Ruoŧa boazoguohtunnammagotti ja Norgga-Ruoŧa dárkkistannammagotti ásaheapmi adnojuvvo leat ovdáneapmin dien guovtti riikka gaskasaš ovddeš boazoguohtunkonvenšuvnnaid ektui. Sámedikkiid vejolašvuohta beassat searvat dáid organaid čoahkádusmearrádussii lea lassi ovdáneapmi. Dáid ásahusaid vuođđudeapmi mearkkaša dan dohkkeheami ahte konvenšuvdna rájiidrasttideaddji boazodoalu birra galgá fuolahit beroštusaid ja áššiid maid lea váttis muddet dárkilis mearrádusaiguin dakkár doibmii mii lea dynámalaš ja mas bienalaš dásiin lea váttis duhtadit buot guovdilis dárbbuid. Sámedikkiid váikkuhanfápmu dáid orgánaid čoahkádussii vurdojuvvo sáhttit váikkuhit daidda bajimus proseassaide mat biddjojuvvojit vuođđun, erenoamážit nu guhkás go dát gusket sámiid stuorát searvevuođa oktasaš bajimus beroštusaide.</p>
    <p>Sámediggi lea mihtten ávžžuhusa Romssa Boazosápmelaččaid Fylkasearvvis deattuhit dan ahte galgá leat dárbbašlaš gelbbolašvuohta rájiidrasttideaddji boazodoalus ja ahte galgá sihkkarastit ahte boazosápmelaččat leat mielde lahttun guoskevaš nammagottiin. Gávnnahuvvo ahte ovttas dain lahtuin maid ráđđehusat goappašiid bealde nammadit, galgá leat buorre máhtolašvuohta boazodoalu birra ja nammadeapmi galgá dahkkojuvvot riikka boazoealáhusa evttohusa vuođul. Norgga ja Ruoŧa beale sámedikkit galget evttohit dan jođiheaddji maid ráđđehusat ovttas nammadit. Eaktuduvvo ahte guovdilis evttohasaid árvvoštallan galgá geahččalit fuolahit buot guoskevaš deasttaid go dat áigi boahtá.</p>
    <p>Sámediggi gávnnaha ahte sihke boazoguohtunnammagoddi ja dárkkistannammagoddi leat duopmostuollolágan orgánat ja ahte áššemeannudannjuolggadusat leat mealgadii seammá go dat proseassuála njuolggadusat mat gustojit dábálaš duopmostuoluide.</p>
    <p>Sámediggeráđđi lea mihtten Basevuovddi boazoorohaga eahpádusaid maid advokáhta Geir Haugen lea ovddidan gáržžidusaid birra beassat gáibidit ahte nationála duopmostuolut dárkkistit Dárkkistannammagotti mearrádusaid. Go Norgga-Ruoŧa dárkkistannammagoddái lea eaktuduvvon addit gelbbolašvuođa mearridit áššiid mat gusket guovtti riikka beroštusaide, de mis lea áddejupmi dakkár ráddjehusaide. Soahpameahttunvuođa stáhtaidgaskasaš šiehtadusaid áddejumis dahje čuovvumis čoavdá dábálaččat oktasaš orgána dahje riikkaidgaskasaš duopmostuollu. Dat gelbbolašvuohta mii eaktuduvvo biddjojuvvot Boazoguohtunnammagoddái ja Dárkkistannammagoddái galgá doaimmahuvvot daid ulbmiliid vuođul mat leat mearriduvvon konvenšuvnna 2. artikhhalis ja ahte leat goabbatbeallásaš geatnegasvuođat láhčit dilálašvuođaid nu ahte rájiidrasttideaddji boazodoalliid duohta dárbbut ollašuhttojuvvojit.</p>
    <p>Muđui lea Sámediggi Romssa ja Skjomena sisriikka orohagaid ja Nordlándda Sáltoduoddara orohaga vuosttaldemiid vuođul mihttet ahte Boazoguohtunnammagottis 12. artihkkala vuođul lea gelbbolašvuohta dahkat mearrádusaid earret eará spiehkastagaid birra guovloprotokolla mearrádusain dalle go dat adnojuvvo dárbbašlažžan.</p>
    <p>Seamma vuosttaldemiid vuođul orru leamen dárbu atnit erenoamáš ávvira das ahte sihkkarastit dárbbašlaš dálveguohtumiid bajábealde namuhuvvon orohagaide. Jus dáid dárbbuid ii sáhte sihkkarastit spiehkastagaid bokte guovloprotokollas, geahča 7. čuoggá, de eaktuda ráđđi ahte Boazoguohtunnammagoddi ja Dárkkistannammagoddi besset evttohit rievdadusmearrádusa guovloportokollii, jus ii sáhte čovdojuvvot earaláhkai.</p>
    <p>7. artihkkalii   Dát mearrádus rahpá vejolašvuođa dahkat dohkkehuvvon ovttasbargošiehtadusaid gaskal orohaga ja čearu ja dohkkehit dan ahte dákkár šiehtadusat sáhttet spiehkastit guovloprotokollas. Sámediggi lea duhtavaš go lea dakkár vejolašvuohta geavhit oktasaš čovdosiid šiehtadusa bokte gaskal guoskevaš orohaga ja čearu máinnašuvvo konvenšuvdnateavsttas. Dán oktavuođas biddjojuvvo vuođđun ahte soahpamušat guoskevaš beliid gaskkas dávjjibut dovddahit dan maid bealit ieža gávnnahit ulbmilažžan ja govttolažžan, ja leahkit ávkin goappašat beliide.</p>
    <p>8. artihkkalii Čujuhuvvo bajábealde komeanttaide Romssa boazodoalu birra seammás go gávnnahuvvo ahte vejolašvuohta čuoččaldahttit ášši guhtenai riikka duopmostuoluide dakkár vejolaš vuoigatvuođaid oktavuođas mat leat ásahuvvon dološ áiggi rájes geavaheami vuođul dahje don doloža rájes lea oamasteapmi leamaš doaimmas beroškeahttá ovddeš konvešuvdnamearrádusain. Dat mii lea ođas evttohusa 8. artihkkalis, lea ahte vejolaš buhtadusgáibádusaid váilevaš vejolašvuođas duohtandahkamis vejolaš mieđihuvvon vuoigatvuođaid, dál orru sáhttimin ovddidit dan stáhtii gos dat vuoigatvuođat leat, mat eai leat duohtandahkkojuvvon. Eaktun lea ahte nu guhká go sivvan Ruoŧa belde boazosápmelaččaid váilevaš vejolašvuhtii beassat ávkkástallat vuoigatvuođaiguin Norgga bealde, ledje ovddeš boazoguohtunkonvenšuvnnat, de ferte buhtadusgáibádusa ovddidit Ruoŧa stáhtii mas lei álbmorievttálaš gelbbolašvuohta dahkat dakkár šiehtadusa Norgga stáhtain, mas lei negatiiva sisdoallu iežas riikkaássiid ektui. Sámediggeráđđi ii dieđe leat go dakkár gáibádusat ovddiduvvon.</p>
    <p>Ii leat árvvoštallojuvvon livččii go dakkár passivitehtas váikkuhus jus gáibádus boahtá Norgga stáhtii.</p>
    <p>Sámediggi gávnnaha ahte šiehtaduvvon evttohusa lea Norgga eanadoalloministtar ja Ruoŧa eanandoalloministtar vuolláičállán. Váldojuvvo diehttun ahte dát mearkkaša goabbatbeallásaš geatnegasvuohta hilgádit juohke dagu mii rihkku šiehtadusbohtosa. Sámedikki váikkuhusfápmu šiehtadusevttohusa ektui lea danne ráddjejuvvon juogo konvenšuvdnaevttohusa miehtamii dahje hilgumii. Dattetge eaktuda Sámediggi ahte jus sáhttá duođaštit čielga boasttuvuođaid dahje boasttuáddejumi šiehtadallamis, de daid berre njulget. Nu maiddái dalle go sáhttá duođaštit ahte šiehtadallansáttagottit eai leat ádden dahje ožžon diehtit dan birra ahte lea juo juksojuvvon ovttamielalašvuohta gaskal orohaga ja čearu guoskevaš áššiin mat leat meannuduvvon guovloprotokollas.</p>
    <p>Sámediggi gávnnaha ahte eanaš dálveguohtunguovlluin, mat leat ožžon orohagaid Norgga bealde, fertejit geavahit biilla johtimii. Dáid dálveguohtumiid lea hui divrras geavahit. Sámediggi eaktuda ahte ásahuvvojit doarjjaortnegat main sáhttá oažžut veahki máksit goluid fievrrideapmái ja liige vuođđostruktuvrii vai sáhttá ávkkástallat dáid dálveguohtumiiguin.</p>
    <p>Bajásšaddan-, fuolahus- ja oahppolávdegotti árvalus</p>
    <p>Lávdegotti ávžžuhus:</p>
    <p>Lávdegoddi rávve Sámedikki mearridit čuovvovaččat:</p>
    <p>Sámediggi bivdá dán ášši meannudeami maŋidit boahtte lávdegoddečoahkkimii ja dievasčoahkkimii. Sivvan dasa lea ahte Sámedikkis ii leat doarvái vuođđu meannudit ášši dál. Lávdegoddi dárbbaša eanet áiggi čiekŋudit áššái.</p>
    <p>Sámedikki mearrádus dievasčoahkkimis 23. - 27.02.10</p>
    <p>·Geahča mearrádusa áššis 01/10 vuođđudeapmi</p>
    <p>Bajásšaddan- fuolahus- ja oahppolávdegotti árvalus</p>
    <p>Álggahus</p>
    <p>Lávdegoddi meannudii ášši 22/10 Boazoguohtunkonvenšuvnna šiehtadallamat gaskal Norgga ja Ruoŧa. Lávdegoddi lea meannudan sámediggeráđi gulaskuddanevttohusa. 1751 rádješiehtadusa oktavuođas gaskal Norgga ja Ruoŧa dohkkehuvvui earenoamáš šiehtadus sápmelaččaid rievtti birra ávkkástallat eatnamiid ja čáziid goappašiid bealde ráji ja <span type="quote">"boares vieru"</span> vuođul čakčat ja giđđat johtit ealuiguin rastá ráji vai besset atnit ávkki eatnamiin ja gáttiin sihke iežas ja bohccuid bajásdoallama várás.</p>
    <p>Ášši lea gulaskuddamis Sámedikkis ovdal go loahpalaččat meannuduvvo Stuoradikkis.</p>
    <p>Mearkkašumit</p>
    <p><em type="italic">Lávdegoddi, Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Miriam Paulsen ja Norgga Riikkasearvvi/Sámeálbmot bellodaga (NSR/SáB) lahtu Trond Are Anti, ovddideddje</em>čuovvovaš mearkkašumi: </p>
    <p>Boazoguohtunkonvenšuvdna</p>
    <p>Lávdegoddi deattuha ahte lea dehálaš sajáiduhttit konvenšuvnna mii regulere boazoguohtundili gaskal Norgga ja Ruoŧa.</p>
    <p>Lávdegoddi oaidná ahte gulaskuddamat maid Sámediggi lea čađahan čájehit ahte oassi guovlluprotokollas ii oro soahpame konvenšuvnna art 2 intenšuvnnaiguin main ulbmil konvenšuvnnain livččii sihkkarastit guhkilmas vuođu ekologalaččat, ekonomalaččat ja kultuvrralaččat ceavzi boazodollui.</p>
    <p>Lávdegoddi mearkkaša ahte konvenšuvnna teaksta artihkal 7 govvida čovdosa man vuođul orohagat ja čearut sáhttet siskkáldasat šiehtadit guohtuneatnamiid geavaheami birra. Lávdegoddi háliida deattuhit dán oasi konvenšuvdnaevttohusas guovddáš elemeantan dan ektui ahte gávdnat báikkálaš čovdosiid mat dárbbu mielde sáhttet doaibmat ovdalii konvenšuvnna šiehtadallojuvvon guovlluprotokolla.</p>
    <p>Lávdegoddi oaivvilda ahte gulahallan ja šiehtadallan beliid gaskkas lea dehálaš, ja oaidná hui dehálažžan ahte orohagat/čearut soabadit gaskaneaset eatnamiid juogadeami ektui.</p>
    <p>Lávdegoddi oaivvilda ahte guoskevaš beliin lea konsultašuvdnariekti, ja ahte dat mielddisbuktá norgga stáhtii geatnegasvuođa konsulteret guoskevaš beliiguin ja ahte stáhtas ain lea dat geatnegasvuohta maŋŋel go konvenšuvdna lea gustogoahtán.</p>
    <p>Lávdegoddi mearkkašahttá ahte šiehtadallanlávdegottis ii lean riektevuođuid árvvoštallan oassin sin mandáhtas, earret eará Sámedikki ovdalaš várašumiid dihte. Lávdegoddi čujuha ahte lea dárbu ásahit riektekommišuvnna boazodollui mii geahčada gullevaš riektevuođuid. NSR sámediggejoavku ovddidii sámediggeráđđái guovvamánu 2008 evttohusa ásahit riektekommišuvnna boazodollui.</p>
    <p>Evttohusat</p>
    <p><em type="italic">Bargiidbellodaga sámediggejoavkku (Bb) lahtuin Geir Johnsen, Mariann Wollmann Magga, Jørn Are Gaski ja Anne Helene Saari, Árjja lahtus Odd Iver Sara, Åarjel-Saemiej Gielh (ÅaSG) lahtus Ida Marie Bransfjell ja Johttisápmelaččaid listtu (JsL) lahtus Anders Somby jr</em> </p>
    <p>Evttohus 1</p>
    <p>1. teakstabihtá sadjái čuovvovačča: Sámediggi čujuha Norgga-Ruoŧa Boazoguohtunkommišuvnna jagi 1997 árvalussii, ja proseassaide mat leat doalvvuhan ođđa šiehtadallojuvvon Norgga-Ruoŧa boazoguohtunkonvenšuvdnaevttohussii. Sámediggi čuovvola boazoguohtunkonvenšuvnna bajimus mihttomeari mii lea ovddidit ja ovdánahttit ovttasbarggu riikkarájiid rastá, gaskal orohagaid ja ovttaskas siiddaid, ovttasbargu mii dagaha sihke ekonomalaš ja kultuvrralaš ceavzi boazodoalu goappaš riikkain. Sámediggi oaivvilda hui dárbbašlažžan ahte konvenšuvdna sihkkarastá rabasvuođa, einnostahtti ja oadjebas rámmaid rájiidrasttideaddji boazodollui, vai konvenšuvnna ulbmila olahit.</p>
    <p>Konvenšuvdnaevttohusa gieđahallama bokte, sihke čálalaš ja njálmmálaš gulaskuddamiin áššis, lea Sámediggi ožžon dárkilis dieđuid ášši birra mat lea leamaš stuora mearkkašupmi Sámedikki mearrádussii.</p>
    <p>Sámediggi mearkkaša ahte boazoguohtunkonvenšuvdna oktan gullevaš guovlluprotokollaiguin guovlluide lulábealde Sáltoduoddara dohkálaččat goziha norgga bealde boazodoalu. Muhto Sámediggi oaidná dattetge váttisvuohtan jus boazoguohtunkonvenšuvdna oktan evttohuvvon guovlluprotokollaiguin Sáltoduoddaris ja davvelis gustogoahtá, go Sámedikki mielas ledje čielga váilevašvuođat proseassas ovdal go dáid guovlluid guovlluprotokollat dohkkehuvvojedje, ja go norgga bealde boazosápmelaččaid duohta geavaheapmi ii leat doarvái bures vuhtiiváldojuvvon. Dat guoská earenoamážit dasa ahte muhtun orohagaid dárbbašlaš ja dohkálaš dálveguohtumat eai leat dohkkehuvvon, nugo Hjerttind/Stállonjárgga, Mievkki, Basevuovddi, Gielas, Skievvá ja Sáltoduoddara orohagat.</p>
    <p>Njulgen dihte daid váilevašvuođaid mat leat leamaš davit guovlluid šiehtadallanproseassas oaivvilda Sámediggi ahte lea dárbu jođánit álggahit ođđa šiehtadallanproseassa guovlluprotokollaid ektui guovlluide Hjerttind/Stállonjárga, Mievki, Basevuovdi, Gielas, Skievvá ja Sáltoduottar, mas boađusin galggašii šaddat govttolaš juogadeapmi guohtuneatnamiin norgga ja ruoŧa beale orohagaid gaskkas. Sámediggi áigu váikkuhit dasa ahte Stáhta gávnnašii dohkálaš ođđašiehtadallanvuogi mas ulbmil lea olahit ovttamielalašvuođa ja einnostahtti ja buori ovttasbarggu orohagaid gaskkas goabbat bealde ráji. Dakkár proseassa ferte sihkkarastit dárbbašlaš searvama guoskevaš orohagain nu mot konvenšuvnna evttohusa ulbmilis daddjo.</p>
    <p>Váldo diehtun ahte dát mearkkaša goabbatbeallásaš geatnegasvuođa hilgut buot doaimmaid mat rihkkot šiehtadusbohtosa. Sámediggi bidjá eaktun ahte šiehtadallamiid čielga váilevašvuođat mat leat dagahan ahte muhtun guovlluprotokollat Sáltoduoddara guovlluin ja davás eai vuhtiiváldde norgga orohagaid dárbbuid dohkálaš guohtuneatnamiidda, njulgejuvvojit dan bokte ahte álggahuvvo proseassa mii sihkkarastá konvenšuvdnaevttohusa ulbmila nannet rájiidrasttideaddji boazodoalloovttasbarggu.</p>
    <p>Čoahkkingirjji čállit: Ellen Aina Eira / Ellen Mienna95 siidu 123 siiddus</p>
    <p>Artihkal 6:</p>
    <p>Artihkal 6, nubbinmaŋemus teakstabihttá, 2. cealkka rievdaduvvo dánin: Sámediggeráđđi lea mihtten Basevuovddi boazoorohaga eahpádusaid gáržžidusaid birra beassat gáibidit ahte nationála duopmostuolut dárkkistit Dárkkistannammagotti mearrádusaid.</p>
    <p>Artihkal 6, maŋemus teakstabihtá sadjái boahtá čuovvovaš teakstabihttá: Sámediggi dohkkeha šiehtaduvvon guovlluprotokollaid earret Hjerttind/Stállonjárga, Mievkki, Basevuovddi, Giellasa, Skievvá ja Sáltoduoddara orohagaid guovlluprotokollaid, vrd. daid paragráfaid mat guoskkahit daid orohagaid guovlluprotokollas. Orohagain geaid árbevirolaš dálveguohtumat gáržžiduvvot boazoguohtunkonvenšuvnna geažil, lea earenoamáš suodjalus Vuođđolágas § 110 a, go sii leat dan dilis ahte sáhttet massit iežaset ealáhusa ja kultuvrra luondduvuođustusa. Dat boazoorohagat galget resursalasiheami bokte oažžut vejolašvuođa joatkit šiehtadallamiid. Dat lea stáhta ovddasvástádus ja Sámediggi vuordá ahte dát ovddasvástádus devdojuvvo.</p>
    <p>Artihkal 7</p>
    <p>Maŋemus cealkaga sadjái dát cealkka: Sámediggi čujuha dattetge iežas prinsihpalaš oidnui go guoská davimus konvenšuvdnaprotokollaide, gos Sámedikki mielas ferte biddjot johtui ođđa proseassa guovlluprotokollaid ektui mat rahpet vejolašvuođa dakkár boahttevaš ovttasbargui ja spiehkasteapmái šihttojuvvon protokollas nu go artihkal 7 eaktuda.</p>
    <p>Artihkal 8</p>
    <p>2. teakstabihttá, 3. cealkaga sadjái dát: Sámediggi bidjá eaktun ahte šiehtadallamiid čielga váilevašvuođat mat leat dagahan ahte muhtun guovlluprotokollat Sáltoduoddara guovlluin ja davás eai vuhtiiváldde Norgga bealde orohagaid dárbbuid dohkálaš guohtuneatnamiidda, njulgejuvvojit dan bokte ahte álggahuvvo proseassa mii sihkkarastá konvenšuvdnaevttohusa ulbmila nannet rájiidrasttideaddji boazodoalloovttasbarggu.</p>
    <p>Maŋemus teakstabihtá sadjái dát teakstabihttá: Sámediggi gávnnaha ahte eanaš dálveguohtunguovlluin, mat leat ožžon orohagaid Norgga bealde, fertejit biillaiguin fievrridit ealuid. Konvenšuvdnaguohtumiid geavaheapmi mielddisbuktá stuora goluid orohagaide, sihke johtima oktavuođas ja ođđa infrastruktuvrra huksema oktavuođas. Sámediggi eaktuda ahte Stáhta ásaha ođđa ekonomalaš ortnegiid Boazoguohtunkonvenšuvnna oktavuođas, mat ollislaččat gokčet Ruoŧa bealde konvenšuvdnaguohtumiid geavaheami lassigoluid</p>
    <p>Sámediggi mihtte ahte muhtun boazoorohagat eai leat searvan boazoguohtunkonvenšuvnna šiehtadallamiin, ja eaktuda ahte orohagat mat eai loga beassan buktit iežaset oaiviliid konvenšuvdnabarggus ožžot vejolašvuođa dan dahkat viidásit barggus.</p>
    <p><em type="italic">Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Miriam Paulsen ja Norgga Riikkasearvvi/Sámeálbmot bellodaga (NSR/SáB) lahtu Trond Are Anti,</em> </p>
    <p>Evttohus 2</p>
    <p>Liigeevttohus maŋemus teakstabihtá maŋŋái:</p>
    <p>Dárbu sierra riektakommišuvdnii boazodollui</p>
    <p>Sámediggi mearkkašahttá ahte šiehtadallanlávdegottis ii lean riektevuođuid árvvoštallan oassin sin mandáhtas, earret eará Sámedikki ovdalaš várašumiid dihte. Sámediggi čujuha ahte lea dárbu ásahit riektekommišuvnna boazodollui mii geahčada gullevaš riektevuođuid. NSR sámediggejoavku ovddidii sámediggeráđđái golggotmánu 2008 evttohusa ásahit riektekommišuvnna boazodollui.</p>
    <p>Čoahkkingirjji čállit: Ellen Aina Eira / Ellen Mienna96 siidu 123 siiddus</p>
    <p><em type="italic">Ovddádusbellodaga lahtu, Hans Eriksen</em> </p>
    <p>Evttohus 3</p>
    <p>Molssaevttolaš evttohus ráđi árvalussii: Boazoguohtunkonvenšuvnna ášši lea bures čielggaduvvon ja čuvgejuvvon áššečilgehusas. Dat lea rájiidrasttideaddji čuolbma, ja min guovtti riikka našunálačoahkkimat mearridit dán áššis almmá Sámedikki seaguheami haga.</p>
    <p>Lávdegotti ávžžuhus</p>
    <p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
    <p>Sámediggi doarju muđui Sámediggeráđi evttohusa árvalussii.</p>
    <p>Evttohus 4, áirras Geir Tommy Pedersen, NSR:a sámediggijouvku</p>
    <p>NSR doarju sámediggeráđi mearrádusárvalusa mii čuodjá ollásit ná:</p>
    <p>Sámediggi lea váldoáššis duhtavaš šiehtaduvvon konvenšuvdnaevttohusain. Dát guoská álggaheaddji teakstaoassái mii duođašta sápmelaččaid dili guovtti stáhta álgoálbmogin, viidáseappot 1751-mannosaš rádješiehtadusa vuosttaš kodicilla čujuhussii, dábálepmosit gohčoduvvon Lappekodisillan, mii duođašta vuoigatvuođa beassat ávkkástallat vuoigatvuođaiguin boares vieru vuođul, ja erenoamážit dan harmoniserengáldui vuoigatvuođaid birra Norggas ja Ruoŧas, mii boahtá ovdan čujuhusas 3. protokolla álggahanjulggašusas go Ruoŧŧa searvvai Eurohpa uniovdnii. Dát guoská erenoamážit protokolla čujuhussii daidda gustojeaddji riikkaidgaskasaš rievttálaš norpmaide, mat gustojit álgoálbmogiidda.</p>
    <p>Čoahkkingirjji čállit: Ellen Aina Eira / Ellen Mienna97 siidu 123 siiddus 2. artihkkalii Sámediggi sáhttá doarjut daid ulbmiliid mat leat almmuhuvvon dán artihkkalis ja vuorddaša mielas beassat ovddidit ja buoridit dán ovttasbarggu ain eanet davviriikkaid sámekonvenšuvnna rámmaid siskkobealde.</p>
    <p>4. artihkkalii Geavahettiin dán mearrádusa berrejit deattuhuvvot dat prinsihpat mat leat vuođđun ILO-k 169 artihkkalii nr. 16 ráddjehusaid birra sáhttit sirdit dahje duvdit eret álgoálbmogiid iežaset guovlluin ja dat eavttut ahte galgá leat mieđihuvvon addojuvvon dieđuid vuođul, dahje ahte leat dakkár bákkolaš dilit mat čađahuvvojit erenoamáš bargovugiiguin sihkkarastin dihtii álgoálbmogiid vuoigatvuođaid. Seamma prinsihpat leat duođaštuvvon ONa álgoálbmotjulggaštusa 10. artihkkalis. Dat loažžadeabbo geavat, mii sáhttá leat leamaš Ruoŧas ja mii oalgguha earret eará Norgga industriija beroštusaid vuođđudemiid mat bahkkejit bozodoalloguovlluide, berre rievdaduvvot.</p>
    <p>Dán artihkkala buohtastahttin boahtá ovdan guovlluprotokolla 48. artihkkalis mas dat riika mii lea suovvan dakkár sisabahkkema mii duođas sáhttá hehttet boazoguohtuma ovdalgo konvenšuvdna boahtá fápmui, lea geatnegahttojuvvon čađahit doaibmabijuid mat sihkkarastet guohtuma.</p>
    <p>5. ja 6. artihkkaliidda ja 3. kapihttalii Norgga-Ruoŧa guohtunnammagotti birra, 4. kapihttalii Norgga-Ruoŧa dárkkistannammagotti birra ja 5. kapihttalii Norgga-Ruoŧa boazoguohtunnammagotti ja Norgga-Ruota dárkkistannammagotti oktasaš mearrádusat. Norgga-Ruoŧa boazoguohtunnammagotti ja Norgga-Ruoŧa dárkkistannammagotti ásaheapmi adnojuvvo leat ovdáneapmin dien guovtti riikka gaskasaš ovddeš boazoguohtunkonvenšuvnnaid ektui. Sámedikkiid vejolašvuohta beassat searvat dáid organaid čoahkádusmearrádussii lea lassi ovdáneapmi. Dáid ásahusaid vuođđudeapmi mearkkaša dan dohkkeheami ahte konvenšuvdna rájiidrasttideaddji boazodoalu birra galgá fuolahit beroštusaid ja áššiid maid lea váttis muddet dárkilis mearrádusaiguin dakkár doibmii mii lea dynámalaš ja mas bienalaš dásiin lea váttis duhtadit buot guovdilis dárbbuid. Sámedikkiid váikkuhanfápmu dáid orgánaid čoahkádussii vurdojuvvo sáhttit váikkuhit daidda bajimus proseassaide mat biddjojuvvojit vuođđun, erenoamážit nu guhkás go dát gusket sámiid stuorát searvevuođa oktasaš bajimus beroštusaide.</p>
    <p>Sámediggi lea mihtten ávžžuhusa Romssa Boazosápmelaččaid Fylkasearvvis deattuhit dan ahte galgá leat dárbbašlaš gelbbolašvuohta rájiidrasttideaddji boazodoalus ja ahte galgá sihkkarastit ahte boazosápmelaččat leat mielde lahttun guoskevaš nammagottiin. Gávnnahuvvo ahte ovttas dain lahtuin maid ráđđehusat goappašiid bealde nammadit, galgá leat buorre máhtolašvuohta boazodoalu birra ja nammadeapmi galgá dahkkojuvvot riikka boazoealáhusa evttohusa vuođul. Norgga ja Ruoŧa beale sámedikkit galget evttohit dan jođiheaddji maid ráđđehusat ovttas nammadit. Eaktuduvvo ahte guovdilis evttohasaid árvvoštallan galgá geahččalit fuolahit buot guoskevaš deasttaid go dat áigi boahtá.</p>
    <p>Sámediggi gávnnaha ahte sihke boazoguohtunnammagoddi ja dárkkistannammagoddi leat duopmostuollolágan orgánat ja ahte áššemeannudannjuolggadusat leat mealgadii seammá go dat proseassuála njuolggadusat mat gustojit dábálaš duopmostuoluide.</p>
    <p>Sámediggeráđđi lea mihtten Basevuovddi boazoorohaga eahpádusaid maid advokáhta Geir Haugen lea ovddidan gáržžidusaid birra beassat gáibidit ahte nationála duopmostuolut dárkkistit Dárkkistannammagotti mearrádusaid. Go Norgga-Ruoŧa dárkkistannammagoddái lea eaktuduvvon addit gelbbolašvuođa mearridit áššiid mat gusket guovtti riikka beroštusaide, de mis lea áddejupmi dakkár ráddjehusaide. Soahpameahttunvuođa stáhtaidgaskasaš šiehtadusaid áddejumis dahje čuovvumis čoavdá dábálaččat oktasaš orgána dahje riikkaidgaskasaš duopmostuollu. Dat gelbbolašvuohta mii eaktuduvvo biddjojuvvot Boazoguohtunnammagoddái ja Dárkkistannammagoddái galgá doaimmahuvvot daid ulbmiliid vuođul mat leat mearriduvvon konvenšuvnna 2. artikhhalis ja ahte leat goabbatbeallásaš geatnegasvuođat láhčit dilálašvuođaid nu ahte rájiidrasttideaddji boazodoalliid duohta dárbbut ollašuhttojuvvojit.</p>
    <p>Muđui lea Sámediggi Romssa ja Skjomena sisriikka orohagaid ja Nordlándda Sáltoduoddara orohaga vuosttaldemiid vuođul mihttet ahte Boazoguohtunnammagottis 12. artihkkala vuođul lea gelbbolašvuohta</p>
    <p>Čoahkkingirjji čállit: Ellen Aina Eira / Ellen Mienna98 siidu 123 siiddus dahkat mearrádusaid earret eará spiehkastagaid birra guovloprotokolla mearrádusain dalle go dat adnojuvvo dárbbašlažžan.</p>
    <p>Seamma vuosttaldemiid vuođul orru leamen dárbu atnit erenoamáš ávvira das ahte sihkkarastit dárbbašlaš dálveguohtumiid bajábealde namuhuvvon orohagaide. Jus dáid dárbbuid ii sáhte sihkkarastit spiehkastagaid bokte guovloprotokollas, geahča 7. čuoggá, de eaktuda ráđđi ahte Boazoguohtunnammagoddi ja Dárkkistannammagoddi besset evttohit rievdadusmearrádusa guovloportokollii, jus ii sáhte čovdojuvvot earaláhkai.</p>
    <p>7. artihkkalii   Dát mearrádus rahpá vejolašvuođa dahkat dohkkehuvvon ovttasbargošiehtadusaid gaskal orohaga ja čearu ja dohkkehit dan ahte dákkár šiehtadusat sáhttet spiehkastit guovloprotokollas. Sámediggi lea duhtavaš go lea dakkár vejolašvuohta geavhit oktasaš čovdosiid šiehtadusa bokte gaskal guoskevaš orohaga ja čearu máinnašuvvo konvenšuvdnateavsttas. Dán oktavuođas biddjojuvvo vuođđun ahte soahpamušat guoskevaš beliid gaskkas dávjjibut dovddahit dan maid bealit ieža gávnnahit ulbmilažžan ja govttolažžan, ja leahkit ávkin goappašat beliide.</p>
    <p>8. artihkkalii Čujuhuvvo bajábealde komeanttaide Romssa boazodoalu birra seammás go gávnnahuvvo ahte vejolašvuohta čuoččaldahttit ášši guhtenai riikka duopmostuoluide dakkár vejolaš vuoigatvuođaid oktavuođas mat leat ásahuvvon dološ áiggi rájes geavaheami vuođul dahje don doloža rájes lea oamasteapmi leamaš doaimmas beroškeahttá ovddeš konvešuvdnamearrádusain. Dat mii lea ođas evttohusa 8. artihkkalis, lea ahte vejolaš buhtadusgáibádusaid váilevaš vejolašvuođas duohtandahkamis vejolaš mieđihuvvon vuoigatvuođaid, dál orru sáhttimin ovddidit dan stáhtii gos dat vuoigatvuođat leat, mat eai leat duohtandahkkojuvvon. Eaktun lea ahte nu guhká go sivvan Ruoŧa belde boazosápmelaččaid váilevaš vejolašvuhtii beassat ávkkástallat vuoigatvuođaiguin Norgga bealde, ledje ovddeš boazoguohtunkonvenšuvnnat, de ferte buhtadusgáibádusa ovddidit Ruoŧa stáhtii mas lei álbmorievttálaš gelbbolašvuohta dahkat dakkár šiehtadusa Norgga stáhtain, mas lei negatiiva sisdoallu iežas riikkaássiid ektui. Sámediggeráđđi ii dieđe leat go dakkár gáibádusat ovddiduvvon.</p>
    <p>Ii leat árvvoštallojuvvon livččii go dakkár passivitehtas váikkuhus jus gáibádus boahtá Norgga stáhtii.</p>
    <p>Sámediggi gávnnaha ahte šiehtaduvvon evttohusa lea Norgga eanadoalloministtar ja Ruoŧa eanandoalloministtar vuolláičállán. Váldojuvvo diehttun ahte dát mearkkaša goabbatbeallásaš geatnegasvuohta hilgádit juohke dagu mii rihkku šiehtadusbohtosa. Sámedikki váikkuhusfápmu šiehtadusevttohusa ektui lea danne ráddjejuvvon juogo konvenšuvdnaevttohusa miehtamii dahje hilgumii. Dattetge eaktuda Sámediggi ahte jus sáhttá duođaštit čielga boasttuvuođaid dahje boasttuáddejumi šiehtadallamis, de daid berre njulget. Nu maiddái dalle go sáhttá duođaštit ahte šiehtadallansáttagottit eai leat ádden dahje ožžon diehtit dan birra ahte lea juo juksojuvvon ovttamielalašvuohta gaskal orohaga ja čearu guoskevaš áššiin mat leat meannuduvvon guovloprotokollas.</p>
    <p>Sámediggi gávnnaha ahte eanaš dálveguohtunguovlluin, mat leat ožžon orohagaid Norgga bealde, fertejit geavahit biilla johtimii. Dáid dálveguohtumiid lea hui divrras geavahit. Sámediggi eaktuda ahte ásahuvvojit doarjjaortnegat main sáhttá oažžut veahki máksit goluid fievrrideapmái ja liige vuođđostruktuvrii vai sáhttá ávkkástallat dáid dálveguohtumiiguin.</p>
    <p>III  Jienasteapmi</p>
    <p>39 áirasis ledje 36 čoahkis. Jienasteapmi dahkkojuvvui čuovvovaš vuogi mielde:</p>
    <p>·Evttohus 1 mearriduvvui 21 jienain 15 jiena vuostá. ·Evttohus 3 hilgojuvvui 33 jienain. 3 jienastedje beali. ·Evttohus 4 hilgojuvvui 24 jienain. 12 jienastedje beali.</p>
    <p>Čoahkkingirjji čállit: Ellen Aina Eira / Ellen Mienna99 siidu 123 siiddus</p>
    <p>·Lávdegotti ráva mearriduvvui 33 jienain 3 jiena vuostá. ·Evttohus 2 gessojuvvui.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka  1 Geir Johnsen, áššjođiheaddjiMiriam Paulsen Silje Karine Muotka Jørn Are Gaski Geir Johnsen Anne Helene SaariSilje Karine Muotka Miriam Paulsen Jørn Are Gaski Anne Helene Saari Egil OlliSilje Karine Muotka Miriam Paulsen Sten Erling Jønsson Egil Olli Hans J. EriksenJørn Are Gaski Miriam Paulsen Sten Erling Jønsson Hans J. Eriksen Silje Karine MuotkaAnders Somby jr. Silje Karine Muotka Anders Somby jr.Jørn Are Gaski Miriam Paulsen Geir Johnsen Anders Somby jr. Geir Tommy Pedersen Sten Erling Jønsson Miriam Paulsen Jørn Are Gaski Jarle Jonassen Mariann Wollmann Magga Jovna Z. Dunfjell Anne Helene Saari Per Andersen Bæhr Silje Karine Muotka Ann-Mari Thomassen Ronny Wilmelmsen Alf Isaksen Geir Johnsen, áššejođiheaddji Silje Karine Muotka, čoahkkinortnegii</p>
    <p>VI  Sámedikki mearrádus</p>
    <p>Sámediggi čujuha Norgga-Ruoŧa Boazoguohtunkommišuvnna jagi 1997 árvalussii, ja proseassaide mat leat doalvvuhan ođđa šiehtadallojuvvon Norgga-Ruoŧa boazoguohtunkonvenšuvdnaevttohussii. Sámediggi čuovvola boazoguohtunkonvenšuvnna bajimus mihttomeari mii lea ovddidit ja ovdánahttit ovttasbarggu</p>
    <p>Čoahkkingirjji čállit: Ellen Aina Eira / Ellen Mienna100 siidu 123 siiddus riikkarájiid rastá, gaskal orohagaid ja ovttaskas siiddaid, ovttasbargu mii dagaha sihke ekonomalaš ja kultuvrralaš ceavzi boazodoalu goappaš riikkain. Sámediggi oaivvilda hui dárbbašlažžan ahte konvenšuvdna sihkkarastá rabasvuođa, einnostahtti ja oadjebas rámmaid rájiidrasttideaddji boazodollui, vai konvenšuvnna ulbmila olahit.</p>
    <p>Konvenšuvdnaevttohusa gieđahallama bokte, sihke čálalaš ja njálmmálaš gulaskuddamiin áššis, lea Sámediggi ožžon dárkilis dieđuid ášši birra mat lea leamaš stuora mearkkašupmi Sámedikki mearrádussii.</p>
    <p>Sámediggi mearkkaša ahte boazoguohtunkonvenšuvdna oktan gullevaš guovlluprotokollaiguin guovlluide lulábealde Sáltoduoddara dohkálaččat goziha norgga bealde boazodoalu. Muhto Sámediggi oaidná dattetge váttisvuohtan jus boazoguohtunkonvenšuvdna oktan evttohuvvon guovlluprotokollaiguin Sáltoduoddaris ja davvelis gustogoahtá, go Sámedikki mielas ledje čielga váilevašvuođat proseassas ovdal go dáid guovlluid guovlluprotokollat dohkkehuvvojedje, ja go norgga bealde boazosápmelaččaid duohta geavaheapmi ii leat doarvái bures vuhtiiváldojuvvon. Dat guoská earenoamážit dasa ahte muhtun orohagaid dárbbašlaš ja dohkálaš dálveguohtumat eai leat dohkkehuvvon, nugo Hjerttind/Stállonjárgga, Mievkki, Basevuovddi, Gielas, Skievvá ja Sáltoduoddara orohagat.</p>
    <p>Njulgen dihte daid váilevašvuođaid mat leat leamaš davit guovlluid šiehtadallanproseassas oaivvilda Sámediggi ahte lea dárbu jođánit álggahit ođđa šiehtadallanproseassa guovlluprotokollaid ektui guovlluide Hjerttind/Stállonjárga, Mievki, Basevuovdi, Gielas, Skievvá ja Sáltoduottar, mas boađusin galggašii šaddat govttolaš juogadeapmi guohtuneatnamiin norgga ja ruoŧa beale orohagaid gaskkas. Sámediggi áigu váikkuhit dasa ahte Stáhta gávnnašii dohkálaš ođđašiehtadallanvuogi mas ulbmil lea olahit ovttamielalašvuođa ja einnostahtti ja buori ovttasbarggu orohagaid gaskkas goabbat bealde ráji. Dakkár proseassa ferte sihkkarastit dárbbašlaš searvama guoskevaš orohagain nu mot konvenšuvnna evttohusa ulbmilis daddjo.</p>
    <p>Váldo diehtun ahte dát mearkkaša goabbatbeallásaš geatnegasvuođa hilgut buot doaimmaid mat rihkkot šiehtadusbohtosa. Sámediggi bidjá eaktun ahte šiehtadallamiid čielga váilevašvuođat mat leat dagahan ahte muhtun guovlluprotokollat Sáltoduoddara guovlluin ja davás eai vuhtiiváldde norgga orohagaid dárbbuid dohkálaš guohtuneatnamiidda, njulgejuvvojit dan bokte ahte álggahuvvo proseassa mii sihkkarastá konvenšuvdnaevttohusa ulbmila nannet rájiidrasttideaddji boazodoalloovttasbarggu.</p>
    <p>2. artihkkalii Sámediggi sáhttá doarjut daid ulbmiliid mat leat almmuhuvvon dán artihkkalis ja vuorddaša mielas beassat ovddidit ja buoridit dán ovttasbarggu ain eanet davviriikkaid sámekonvenšuvnna rámmaid siskkobealde.</p>
    <p>4. artihkkalii Geavahettiin dán mearrádusa berrejit deattuhuvvot dat prinsihpat mat leat vuođđun ILO-k 169 artihkkalii nr. 16 ráddjehusaid birra sáhttit sirdit dahje duvdit eret álgoálbmogiid iežaset guovlluin ja dat eavttut ahte galgá leat mieđihuvvon addojuvvon dieđuid vuođul, dahje ahte leat dakkár bákkolaš dilit mat čađahuvvojit erenoamáš bargovugiiguin sihkkarastin dihtii álgoálbmogiid vuoigatvuođaid. Seamma prinsihpat leat duođaštuvvon ONa álgoálbmotjulggaštusa 10. artihkkalis. Dat loažžadeabbo geavat, mii sáhttá leat leamaš Ruoŧas ja mii oalgguha earret eará Norgga industriija beroštusaid vuođđudemiid mat bahkkejit bozodoalloguovlluide, berre rievdaduvvot.</p>
    <p>Dán artihkkala buohtastahttin boahtá ovdan guovlluprotokolla 48. artihkkalis mas dat riika mii lea suovvan dakkár sisabahkkema mii duođas sáhttá hehttet boazoguohtuma ovdalgo konvenšuvdna boahtá fápmui, lea geatnegahttojuvvon čađahit doaibmabijuid mat sihkkarastet guohtuma.</p>
    <p>5. ja 6. artihkkaliidda ja 3. kapihttalii Norgga-Ruoŧa guohtunnammagotti birra, 4. kapihttalii Norgga-Ruoŧa dárkkistannammagotti birra ja 5. kapihttalii Norgga-Ruoŧa boazoguohtunnammagotti ja Norgga-Ruota dárkkistannammagotti oktasaš mearrádusat. Norgga-Ruoŧa boazoguohtunnammagotti ja Norgga-Ruoŧa dárkkistannammagotti ásaheapmi adnojuvvo leat ovdáneapmin dien guovtti riikka gaskasaš ovddeš boazoguohtunkonvenšuvnnaid ektui. Sámedikkiid vejolašvuohta beassat searvat dáid organaid čoahkádusmearrádussii lea lassi ovdáneapmi. Dáid ásahusaid</p>
    <p>Čoahkkingirjji čállit: Ellen Aina Eira / Ellen Mienna101 siidu 123 siiddus vuođđudeapmi mearkkaša dan dohkkeheami ahte konvenšuvdna rájiidrasttideaddji boazodoalu birra galgá fuolahit beroštusaid ja áššiid maid lea váttis muddet dárkilis mearrádusaiguin dakkár doibmii mii lea dynámalaš ja mas bienalaš dásiin lea váttis duhtadit buot guovdilis dárbbuid. Sámedikkiid váikkuhanfápmu dáid orgánaid čoahkádussii vurdojuvvo sáhttit váikkuhit daidda bajimus proseassaide mat biddjojuvvojit vuođđun, erenoamážit nu guhkás go dát gusket sámiid stuorát searvevuođa oktasaš bajimus beroštusaide.</p>
    <p>Sámediggi lea mihtten ávžžuhusa Romssa Boazosápmelaččaid Fylkasearvvis deattuhit dan ahte galgá leat dárbbašlaš gelbbolašvuohta rájiidrasttideaddji boazodoalus ja ahte galgá sihkkarastit ahte boazosápmelaččat leat mielde lahttun guoskevaš nammagottiin. Gávnnahuvvo ahte ovttas dain lahtuin maid ráđđehusat goappašiid bealde nammadit, galgá leat buorre máhtolašvuohta boazodoalu birra ja nammadeapmi galgá dahkkojuvvot riikka boazoealáhusa evttohusa vuođul. Norgga ja Ruoŧa beale sámedikkit galget evttohit dan jođiheaddji maid ráđđehusat ovttas nammadit. Eaktuduvvo ahte guovdilis evttohasaid árvvoštallan galgá geahččalit fuolahit buot guoskevaš deasttaid go dat áigi boahtá.</p>
    <p>Sámediggi gávnnaha ahte sihke boazoguohtunnammagoddi ja dárkkistannammagoddi leat duopmostuollolágan orgánat ja ahte áššemeannudannjuolggadusat leat mealgadii seammá go dat proseassuála njuolggadusat mat gustojit dábálaš duopmostuoluide.</p>
    <p>Sámediggeráđđi lea mihtten Basevuovddi boazoorohaga eahpádusaid gáržžidusaid birra beassat gáibidit ahte nationála duopmostuolut dárkkistit Dárkkistannammagotti mearrádusaid. Go Norgga-Ruoŧa dárkkistannammagoddái lea eaktuduvvon addit gelbbolašvuođa mearridit áššiid mat gusket guovtti riikka beroštusaide, de mis lea áddejupmi dakkár ráddjehusaide. Soahpameahttunvuođa stáhtaidgaskasaš šiehtadusaid áddejumis dahje čuovvumis čoavdá dábálaččat oktasaš orgána dahje riikkaidgaskasaš duopmostuollu. Dat gelbbolašvuohta mii eaktuduvvo biddjojuvvot Boazoguohtunnammagoddái ja Dárkkistannammagoddái galgá doaimmahuvvot daid ulbmiliid vuođul mat leat mearriduvvon konvenšuvnna 2. artikhhalis ja ahte leat goabbatbeallásaš geatnegasvuođat láhčit dilálašvuođaid nu ahte rájiidrasttideaddji boazodoalliid duohta dárbbut ollašuhttojuvvojit.</p>
    <p>Sámediggi dohkkeha šiehtaduvvon guovlluprotokollaid earret Hjerttind/Stállonjárga, Mievkki, Basevuovddi, Giellasa, Skievvá ja Sáltoduoddara orohagaid guovlluprotokollaid, vrd. daid paragráfaid mat guoskkahit daid orohagaid guovlluprotokollas. Orohagain geaid árbevirolaš dálveguohtumat gáržžiduvvot boazoguohtunkonvenšuvnna geažil, lea earenoamáš suodjalus Vuođđolágas § 110 a, go sii leat dan dilis ahte sáhttet massit iežaset ealáhusa ja kultuvrra luondduvuođustusa. Dat boazoorohagat galget resursalasiheami bokte oažžut vejolašvuođa joatkit šiehtadallamiid. Dat lea stáhta ovddasvástádus ja Sámediggi vuordá ahte dát ovddasvástádus devdojuvvo.</p>
    <p>7. artihkkalii   Dát mearrádus rahpá vejolašvuođa dahkat dohkkehuvvon ovttasbargošiehtadusaid gaskal orohaga ja čearu ja dohkkehit dan ahte dákkár šiehtadusat sáhttet spiehkastit guovloprotokollas. Sámediggi lea duhtavaš go lea dakkár vejolašvuohta geavhit oktasaš čovdosiid šiehtadusa bokte gaskal guoskevaš orohaga ja čearu máinnašuvvo konvenšuvdnateavsttas. Sámediggi čujuha dattetge iežas prinsihpalaš oidnui go guoská davimus konvenšuvdnaprotokollaide, gos Sámedikki mielas ferte biddjot johtui ođđa proseassa guovlluprotokollaid ektui mat rahpet vejolašvuođa dakkár boahttevaš ovttasbargui ja spiehkasteapmái šihttojuvvon protokollas nu go artihkal 7 eaktuda.</p>
    <p>8. artihkkalii Čujuhuvvo bajábealde komeanttaide Romssa boazodoalu birra seammás go gávnnahuvvo ahte vejolašvuohta čuoččaldahttit ášši guhtenai riikka duopmostuoluide dakkár vejolaš vuoigatvuođaid oktavuođas mat leat ásahuvvon dološ áiggi rájes geavaheami vuođul dahje don doloža rájes lea oamasteapmi leamaš doaimmas beroškeahttá ovddeš konvešuvdnamearrádusain. Dat mii lea ođas evttohusa 8. artihkkalis, lea ahte vejolaš buhtadusgáibádusaid váilevaš vejolašvuođas duohtandahkamis vejolaš mieđihuvvon vuoigatvuođaid, dál orru sáhttimin ovddidit dan stáhtii gos dat vuoigatvuođat leat, mat eai leat duohtandahkkojuvvon. Eaktun lea ahte nu guhká go sivvan Ruoŧa belde boazosápmelaččaid váilevaš vejolašvuhtii beassat ávkkástallat vuoigatvuođaiguin Norgga bealde, ledje ovddeš boazoguohtunkonvenšuvnnat, de ferte buhtadusgáibádusa ovddidit Ruoŧa stáhtii mas lei álbmorievttálaš</p>
    <p>Čoahkkingirjji čállit: Ellen Aina Eira / Ellen Mienna102 siidu 123 siiddus</p>
    <p>gelbbolašvuohta dahkat dakkár šiehtadusa Norgga stáhtain, mas lei negatiiva sisdoallu iežas riikkaássiid ektui. Sámediggeráđđi ii dieđe leat go dakkár gáibádusat ovddiduvvon. Ii leat árvvoštallojuvvon livččii go dakkár passivitehtas váikkuhus jus gáibádus boahtá Norgga stáhtii.</p>
    <p>Sámediggi gávnnaha ahte šiehtaduvvon evttohusa lea Norgga eanadoalloministtar ja Ruoŧa eanandoalloministtar vuolláičállán. Váldojuvvo diehttun ahte dát mearkkaša goabbatbeallásaš geatnegasvuohta hilgádit juohke dagu mii rihkku šiehtadusbohtosa. Sámediggi bidjá eaktun ahte šiehtadallamiid čielga váilevašvuođat mat leat dagahan ahte muhtun guovlluprotokollat Sáltoduoddara guovlluin ja davás eai vuhtiiváldde Norgga bealde orohagaid dárbbuid dohkálaš guohtuneatnamiidda, njulgejuvvojit dan bokte ahte álggahuvvo proseassa mii sihkkarastá konvenšuvdnaevttohusa ulbmila nannet rájiidrasttideaddji boazodoalloovttasbarggu.   Dattetge eaktuda Sámediggi ahte jus sáhttá duođaštit čielga boasttuvuođaid dahje boasttuáddejumi šiehtadallamis, de daid berre njulget. Nu maiddái dalle go sáhttá duođaštit ahte šiehtadallansáttagottit eai leat ádden dahje ožžon diehtit dan birra ahte lea juo juksojuvvon ovttamielalašvuohta gaskal orohaga ja čearu guoskevaš áššiin mat leat meannuduvvon guovloprotokollas.</p>
    <p>Sámediggi gávnnaha ahte eanaš dálveguohtunguovlluin, mat leat ožžon orohagaid Norgga bealde, fertejit biillaiguin fievrridit ealuid. Konvenšuvdnaguohtumiid geavaheapmi mielddisbuktá stuora goluid orohagaide, sihke johtima oktavuođas ja ođđa infrastruktuvrra huksema oktavuođas. Sámediggi eaktuda ahte Stáhta ásaha ođđa ekonomalaš ortnegiid Boazoguohtunkonvenšuvnna oktavuođas, mat ollislaččat gokčet Ruoŧa bealde konvenšuvdnaguohtumiid geavaheami lassigoluid Sámediggi mihtte ahte muhtun boazoorohagat eai leat searvan boazoguohtunkonvenšuvnna šiehtadallamiin, ja eaktuda ahte orohagat mat eai loga beassan buktit iežaset oaiviliid konvenšuvdnabarggus ožžot vejolašvuođa dan dahkat viidásit barggus.</p>
    <p>Ášši meannudeapmi loahpahuvvui 10.06.10 dii. 14.15</p>
    <p>Čoahkkingirjji čállit: Ellen Aina Eira / Ellen Mienna103 siidu 123 siiddus</p>
    <p>Vuođđogiella: Dárogiella</p>
    <p>Ášši 23/10</p>
    <p>Sámedikki plánaveahkki sámi kultuvrra, ealáhusovddideami ja servodateallima sihkkarastimii</p>
    <p>Arkiivaáššenr.. 10/25506 / 25 - 58</p>
    <p>Meannudeamit</p>
    <p>Politihkalaš dássiBeaiviÁššenr. Sámediggeráđđi28.04.10R 065/10 Ealáhus- ja kulturlávdegoddi26. – 28.05.10EKL 007/10 Sámedikki dievasčoahkkin8. – 11.06.1023/10</p>
    <p>Ášši meannudeapmi álggahuvvui 10.06.10 dii.14.30</p>
    <p>I  Mildosat</p>
    <p>Nr.BeaiviGeas/GeasaNamahus</p>
    <p>28.04.10Ášši R 065/10 Sámedikki plánaveahkki sámi kultuvrra, ealáhusovddideami ja servodateallima sihkkarastimii 14.01.10Sámediggi Gulaskuddanreive oktan gulaskuddannotáhtaiguin ja mildosiiguin 23.03.10Guolástus- ja riddodepartemeantaGulaskuddancealkámuš 28.01.10MáhttodepartemeantaGulaskuddancealkámuš 30.03.10Ođasmahttin-, hálddahus- ja girkodepartemeanta Gulaskuddancealkámuš</p>
    <p>14.04.10BirasgáhttendepartemeantaGulaskuddancealkámuš 29.03.10SuodjalusdepartemeantaGulaskuddancealkámuš 31.03.10Eanadoallo- ja biebmodepartemeantaGulaskuddancealkámuš 09.03.10Stáhta geaidnolágádusGulaskuddancealkámuš 26.03.10Finnmárkku fylkkamánniGulaskuddancealkámuš 23.03.10Mátta-Trøndelága fylkkamánniGulaskuddancealkámuš 22.03.10BoazodoallohálddahusGulaskuddancealkámuš 26.03.10RiikkaantikváraGulaskuddancealkámuš 26.03.10NČE (NVE)Gulaskuddancealkámuš 30.03.10Finnmárkku fylkkagieldaGulaskuddancealkámuš 06.04.10Nordlándda fylkkasuohkanGulaskuddancealkámuš 01.03.10Davvi-Trøndelága fylkkasuohkan Gulaskuddancealkámuš 18.03.10Deanu gieldaGulaskuddancealkámuš 22.03.10Gaska Gauldala suohkanGulaskuddancealkámuš 25.03.10Álttá suohkanGulaskuddancealkámuš 25.03.10Davvesiidda gieldaGulaskuddancealkámuš 19.03.10Rørosa suohkanGulaskuddancealkámuš 26.03.10Guovdageainnu suohkanGulaskuddancealkámuš 25.03.10Gaske Dajven Båatso Tjilte/NordTrøndelag reinsamelag</p>
    <p>Gulaskuddancealkámuš</p>
    <p>26.03.10NBR/NRLGulaskuddancealkámuš 26.03.10|KS Davvi-TrøndelágaGulaskuddancealkámuš 26.03.10Meahccesuohkaniid lihttu (Utmarkskommunenes sammenslutning) Gulaskuddancealkámuš</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>I Stuorradiggi dohkkehii plána- ja huksenlága ođđa plánaoasi 05.06.08 ja dat bođii fápmui 01.07.09. Sámediggi mieđihii láhkaevttohussii Áššis 24/07. Lága ulbmil lea oččodit ceavzilis ovdáneami buorrin juohkehažžii, servodahkii ja boahttevaš buolvvaide dakko bokte ahte plánen lága vuođul lea mielde oktiiordnemin stáhta, regionála ja gieldda bargamušaid nu ahte dat addet mearridanvuođu resursageavaheami ja -suodjaleami oktavuođas. Plánaoasi mearrádus bargamušaid ja deasttaid birra plánemis ollista lága plánavuogádaga ulbmilmearrádusa. Deaŧalaš deasta plánemis lága vuođul lea sihkkarastit sámi kultuvrra, ealáhusdoaibmama ja servodateallima luondduvuđđosa.</p>
    <p>Sámi beroštusaid nannen Sámedikki ođđa bargamušain ja rollas plána- ja huksenlága vuođul gáibida ahte dat deasttat čielggaduvvojit, maid ferte atnit go galgá sihkkarastit sámi kultuvrra luondduvuđđosa. Danne mearrida Sámediggi sierra plánaveahki. Plánaveahkki ii čana juridihkalaččat, muhto addá systemáhtalaš ja ollislaš visogova dain deasttain main ferte atnit ja mat čuvvot gustovaš rievttis. Dan lassin bidjet álgoálbmotvuoigatvuođaid riikkaidgaskasaš riektestandárddat deaŧalaš eavttuid daidda deasttaide maid ferte atnit.</p>
    <p>Sámi servodat lea máŋggabealat, ii ge dat ovddas dušše ovtta beroštusa. Dat mearkkaša ahte doppe leat dilit go ferte iešguđet sámi deasttaid gaskkas vihkkedallat. Danne lea deaŧalaš dakkár buorre báikkálaš plánaproseassa, mas njuolgga guoskkahuvvon sámi beroštusat árjjalaččat searvvahuvvojit plánabargui. Dát sáhttet maid viiddiduvvot dakkár arenan gos sáhttá čoavdit riidduid ja ovttasbargat. Sámedikkis lea ovddasvástádus váldit ollislaš ovddasvástádusa buot sámi beroštusain go plánejuvvo plána- ja huksenlága vuođul. Dat guoská destii iešguđet árbevirolaš sámi ealáhusaid dárbbu oktavuođas ja dárbui ođđa ealáhusdoaimmaide. Plánabarggus ferte váldit erenoamáš deastta dain sámi kulturdoaimmain ja ealáhusain, mat leat áitojuvvon ja garrasit gáržžiduvvo, nu go kulturvuđot ávkkástallama, meahcceealáhusaid, mearrasámi guolásteami ja lotnolasdoaluid ja boazodoalu.</p>
    <p>Buorre plánen maid plána- ja huksenláhka gáibida, eaktuda ahte buorre máhttu ja buorit bargonávccat leat plánaeiseválddis ja Sámedikkis sámi kultuvrra birra ja daid deasttaid birra mat galget leat plánemis. Sámediggi vuordá ahte Ráđđehus čuovvola ođđa bargamušat plána- ja huksenlága vuođul dainna lágiin ahte dat nanne plánaeiseválddi ja Sámedikki bušeahta.</p>
    <p>II Sámediggi dohkkeha čuovvovaš plánaveahki sámi kultuvrra, ealáhusovddideami ja servodateallima sihkkarastimii plánema várás plána- ja huksenlága vuođul:</p>
    <p>1 Ulbmilat</p>
    <p>1.1Plánaveahkki galgá láhčit dilálašvuođaid nu, ahte buot plánat, čuovvumuščielggadusat ja mearrádusat mat leat dáhkkojuvvon plána- ja huksenlága plánaoasi mielde, sihkkarastet sámi kultuvrra, ealáhusdoaimmaid ja servodateallima luondduvuođu.</p>
    <p>1.2Plánaveahkki lea suorggistis oaivvilduvvon bisuhit dan vuoigatvuođa mii sámiin lea gustovaš rievtti mielde ja álbmotrievtti njuolggadusaid mielde álgoálbmogiid ja unnitloguid birra.</p>
    <p>2 Doaibmasuorgi</p>
    <p>2.1Plánaveahkis lea sáhka plánastrategiijaid, plánaid, čielggadanprográmmaid ráhkadeamis, ja mearrádusain maid stáhtalaš, guvllolaš ja gielddalaš (suohkanlaš) orgánat dahket plána- ja huksenlága plánaoasi mielde, ja eará lágaid mielde main lea vuosttaldanvuoigatvuohta plána- ja huksenlága mielde. 2.2Plánaveahkki gusto árbevirolaš sámi guvlui masa gullet Finnmárku, Romsa, Nordlánda ja Davvi-Trøndelága, ja vel gielddat Osen, Roan, Åfjord, Bjugn, Rissa, Selbu, Meldal, Rennebu, Oppdal, Midtre Gauldal, Tydal, Holtålen ja Røros Lulli-Trøndelága fylkkas, Engerdal ja</p>
    <p>Čoahkkingirjji čállit: Ellen Aina Eira / Ellen Mienna105 siidu 123 siiddus</p>
    <p>Rendalen, Os, Tolga, Tynset ja Folldal suohkanat Hedmárkku fylkkas ja Surnadal, Rindal ja Sunndal suohkanat Møre ja Romsdal fylkkas.</p>
    <p>3 Ovddasvástádus</p>
    <p>3.1Sámedikkis lea bajimuš ovddasvástádus plánaveahki oppalaš čuovvoleamis ja rávvagiin dan  birra. Sámediggi galgá plánaveahki vuođul searvat dehálaš dieđuiguin plánaeiseválddiid plánemii. Sámediggi sáhttá buktit cealkámuša ja vejolaččat vuosttaldit gielddaplána areálaoassái ja regulerenplánii, vuosttaldit konsešuvdnaáššiid meannudeami čázádatbuođđunlága, energiijalága ja čáhceresursalága mielde ja gáibidit ahte guovloplánat galget biddjojuvvot departemeantta ovdii, jos plánat guđđet dahje eai váldde vuhtii beroštumiid mat leat dehálaččat sámi kultuvrii dahje ealáhusdoaimmaide. 3.2Stáhtalaš, guvllolaš ja gielddalaš plánaeiseválddi ovddasvástádus lea bidjat vuođđunis Sámedikki plánaveahki go pláne plána- ja huksenlága plánaoasi mielde, ja eará lágaid mielde main lea vuosttaldanvuoigatvuohta plána- ja huksenlága mielde.</p>
    <p>4 Plánema vuođđojurdagat (prinsihpat)</p>
    <p>Prinsihpat maid vuođul dat stáhtalaš, guvllolaš ja gielddalaš orgánat mat ráhkadit plánastrategiijaid, plánaid, mearridit čielggadusprográmmaid ja dahket mearrádusaid plána- ja huksenlága plánaoasi mielde, ja meannudit konsešuvdnaáššiid plána- ja huksenlága mielde, galget bargat leat:</p>
    <p>a. árvvoštallat sierra doaibmabijuid mat sáhttet leat mielde sihkkarastimin sámi kultuvrra, ealáhusovddideami ja servodateallima luondduvuođu. b. bidjat oppa stuorra deattu dasa, ahte galget vuhtii váldit sámi kultuvrra, ealáhusdoaibmama ja servodateallima luondduvuođu, vai dat vuođđu seailu dahje buorrána plána bokte, iige áitojuvvo. c. árvvoštallat leago nu ahte ovddeš plánaid ja plánejuvvon plánaid ja doaibmabijuid buohkanas váikkuhusat doaibmaguovllus addet doarvái vejolašvuođaid joatkit geavaheami d. bidjat árbedieđu guovllu birra ja guovllu geavaheami vuođđun plánaid hábmemii e. álggahit aktiiva doaibmabijuid sihkkarastin dihtii duohta searvama go ulbmil lea oažžut diđolaš miehtama sámi beroštumiin ja báikegottiin, maiddái mánáinge, maidda áššit njuolga gusket f. láhčit dilálašvuođaid nu, ahte sámegielalaš áššáioasálaččat sáhttet geavahit sámegiela sihke čálalaččat ja njálmmálaččat</p>
    <p>5 Maid vuhtii váldit sámi kultuvrra ektui</p>
    <p>Plánen berre láhčit dilálašvuođaid nu, ahte lea vejolaš joatkit ássanminstariid ja báikegottiid mat leat mielde bisuheamen sámi kultuvrra, ealáhusovddideami ja servodateallima luonddu vuođul. 5.1Mánáide berrejit lagaš birrasis sihkkarastojuvvot areálat ja rusttegat mat addet sidjiide vejolašvuođa doaibmat ovttas eará mánáiguin, vai sáhttet seailluhit ja ovddidit iežaset sámi kultuvrra ja identitehta. Jurdagis fertejit maid leat doaibmabijut mat jotket servvoštallamiid ja máhttosirdima buolvvas bulvii. 5.2Barttaid ja bartaguovlluid huksen berre váldonjuolggadusa mielde dáhpáhuvvat regulerenplána mielde mas maiddái dárbbašlaš infrastruktuvrralaš doaibmabijut dakkár bartaguovlluide leat mielde. Barttat berrejit buoremus lági mielde huksejuvvot čoahkis vai deaddu sámi kultuvrra, ealáhusdoaimmaid ja servodateallima luondduvuđđui ii šatta nu viiddis. 5.3Go mearriduvvojit báikkit ja organiserejuvvojit bieđgguid ássanviesso-, astoáigevisttit ja ealáhusvisttit gielddaplána areálaoasis, de berre vuhtii váldojuvvot buolvvaid gullevašvuohta orrunbáikkiide ja eanadahkii, ja sin geavaheapmi, maiddái riddo- ja vuotnaguovlluinge. 5.4Plánat ja doaibmabijut eai galgga rihkkut dahje ropmudit sámi bassi báikkiid, hávddiid dahje eará sajiid main lea erenoamáš kulturhistorjjálaš mearkkašupmi.</p>
    <p>6 Maid vuhtii váldit sámi ealáhusovddideamis ja resursageavaheamis</p>
    <p>Čoahkkingirjji čállit: Ellen Aina Eira / Ellen Mienna106 siidu 123 siiddus</p>
    <p>6.1Gielddaplána areálaoassi ja regulerenplánat galget dárbbu mielde sihkkarastit areálaid árbevirolaš guollebivdinbáikkiide ja gođđanguovlluide mat leat oppa dehálaččat guollebivdui sámi riddo- ja vuotnaguovlluin. Dorskebiebmanrusttegat eai galgga huksejuvvot luđolaš dorski gođđanbáikkiide. 6.2Gielddaplána areálaoassi ja regulerenplánat galget sihkkarastit ahte nuppástuhttojuvvon areálageavaheapmi sámi riddo- ja vuotnaguovlluin ii dagat bissovaš vahága ja billis báikkálaš guollebivddu mii lea oppa dehálaš dihto guovllu álbmogii. 6.3Gielddaplána areálaoassi ja regulerenplánat galget dárbbu mielde sihkkarastit eanadoallobuvttadeami ja guohtunguovlluid gilvojuvvon ja gilvvehahtti eatnamiid nu stuorra šibitlohkui go šibitdoallu sáhttá biebmat dálvvi miehtá. 6.4Gielddaplána areálaoassi ja regulerenplánat galget dárbbu mielde sihkkarastit dehálaš areálaid fuođđobivddu, guollebivddu, muorračuohppama, murjema ja gámasuinniid čuohppama várás, ja maiddái ávdnasiid viežžama várás duddjomii ja dakkár doaimmaide main eaŋkalolbmot dahje joavkkut ollásit dahje muhtun muddui ellet ja maidda dárbbašit ávdnasiid. 6.5Gielddaplána areálaoassi ja regulerenplánat galget nu guhkás go lea dárbu sihkkarastit boazodoalloareálaid boazodoalu deaŧaleamos resursavuođđun. Dát guoská ee. dárbbašlaš giđđa-, geasse-, čakča- ja dálveguohtumiidda, ja maiddái johtolagaide, boazobálgáide, vuojehangaskkaide, njuovvan- ja mearkunbáikkiide, guottet-, bálgan- ja ragatguovlluide. Boazodoalu johtolagat eai galgga giddejuvvot.</p>
    <p>7 Buhtadas vahága, heađušteami dahje eretduvdima ovdii</p>
    <p>Go árvvoštallojuvvo dagahago oktage mearrádus mii lea dahkkojuvvon plána- ja huksenlága mearrádusaid mielde, vahága, heađušteami dahje eretduvdima árbevirolaš geavaheapmái, de lea vejolaš deattuhit dan, go daid ovdii leat buhtadassan doaibmabijut mat leat ávkin sámi kultuvrii, ealáhusdoaibmamii dahje servodateallimii ja mat buktet bargosajiid, giellanannema, máhtto- ja kapasitehtahuksen ja dakkáraččat.</p>
    <p>8 Gaskavuohta Sámedikki njuolggadusaide mat gustojit go lea dárbu árvvoštallat sámi beroštumiid</p>
    <p>meahccegeavaheami nuppástuhttima geažil Finnmárkkus, gč. Finnmárkkulága § 4</p>
    <p>Stáhtalaš, guvllolaš ja gielddalaš eiseválddit Finnmárkkus fertejit Finnmárkkulága § 4 mielde bidjat Sámedikki njuolggadusaid vuođđun go árvvoštallet areálaplánemis. Dannego njuolggadusat sisdoalu dáfus leat Finnmárkkulága § 4 mielde oktii heivehuvvon Sámedikki plánavehkiin, de plánaeiseválddit sáhttet válljet geavahit Sámedikki plánaveahki lassin Sámedikki njuolggadusaide Finnmárkkulága § 4 mielde.</p>
    <p>Ealáhus- ja kulturlávdegotti árvalus</p>
    <p>Álgu</p>
    <p>Sámedikki plánaveahkki lea vuođđun sámi kultuvrra, ealáhusdoaimmaheami ja servodateallima sihkkarastimii. Stuorradiggi dohkkehii Plána- ja huksenlága ođđa plánaoasi 05.06.08 ja dat bođii fápmui 01.01.09. Sámediggi mieđihii láhkaevttohussii áššis 24/07 Mineráladoaimmat Sámi guovlluin</p>
    <p>Evttohusat</p>
    <p><em type="italic">Bargiidbellodaga sámediggejoavkku (BB)lahtuin  Knut Store, Arild Pettersen Inga, Heidi Persdatter Greiner Haaker, Margit Eli Anti Oskal ja Skjalg Jensen, Norgga sámiid riikkasearvvi (NSR) lahtuin Mathis N. Eira, Geir Tommy Pedersen ja Cecilie Grape, Árja lahtus Olaf Eliassen, Johttisápmelaččaid listtu (JL) lahtus Per A. Bær  ja Nordkalottfolket lahtus Toril Bakken Kåven,</em> </p>
    <p>Evttohus 1</p>
    <p>Lasáhus Sámediggeráđi árvalusevttohusa goalmmát teakstaoasi maŋimus cealkagii:</p>
    <p>Čoahkkingirjji čállit: Ellen Aina Eira / Ellen Mienna107 siidu 123 siiddus Plánabarggus ferte váldit erenoamáš deastta dain sámi kulturdoaimmain ja ealáhusain, mat leat áitojuvvon ja garrasit gáržžiduvvo, nu go kulturvuđot ávkkástallama, meahcceealáhusaid, mearrasámi guolásteami ja lotnolasdoaluid, eanadoalu ja boazodoalu.</p>
    <p>Čuokkis 6.3 Lasáhus: … go šibitdoallu sáhttá biebmat dálvvi miehtá, ja areálaid dárbbašlaš installašuvnnaide.</p>
    <p>Čuokkis 6.4 Rievdadus: Sihko sáni ”ja”  3. linjás. Lasáhus maŋimus cealkagii; Dát guoská earret eará guovlluide fuođđobivddu, guollebivddu, muorračuohppama, murjema ja gámasuinniid čuohppama várás, ja maiddái ávdnasiid viežžama várás duddjomii ja dakkár doaimmaide main eaŋkalolbmot dahje joavkkut ollásit dahje muhtun muddui ellet ja maidda dárbbašit ávdnasiid, ja areálaid dárbbašlaš installašuvnnaide.</p>
    <p>6.5 rievdaduvvo dánin: Gielddaplána areálaoassi ja regulerenplánat galget nu guhkás go lea dárbu sihkkarastit boazodoalloareálaid boazodoalu deaŧaleamos resursavuođđun, dát guoská earret eará dárbbašlaš giđđa-, geasse-, čakča- ja dálveguohtumiidda, ja maiddái johtolagaide, boazobálgáide, vuojehangaskkaide, njuovvan- ja mearkunbáikkiide, guottet-, bálgan- ja ragatguovlluide, areálaide dárbbašlaš installašuvnnaide.</p>
    <p>Čuokkis 7 Buhtadus vahága, heađušteami dahje eretduvdima ovddas Čuokkis 7 rievdaduvvo dánin: Go árvvoštallojuvvo dagahago oktage mearrádus mii lea dahkkojuvvon plána- ja huksenlága mearrádusaid mielde, vahága, heađušteami dahje eretduvdima árbevirolaš geavaheapmái, de lea vejolaš deattuhit dan, go daid ovddas leat buhtadassan doaibmabijut mat leat ávkin sámi kultuvrii, ealáhusdoaibmamii dahje servodateallimii.</p>
    <p><em type="italic">OBas</em> </p>
    <p>Evttohus 2</p>
    <p>Sámediggeráđi árvalusevttohusa vuosttaš cealkkaoassi rievdaduvvo dánin: Stuorradiggi dohkkehii plána- ja huksenlága ođđa plánaoasi 05.06.08 ja dat bođii fápmui 01.07.09. Sámediggi mieđihii láhkaevttohussii Áššis 24/07. Lága ulbmil lea oččodit ceavzilis ovdáneami buorrin juohkehažžii, servodahkii ja boahttevaš buolvvaide dakko bokte ahte plánen lága vuođul lea mielde oktiiordnemin stáhta, regionála ja gieldda bargamušaid nu ahte dat addet mearridanvuođu resursageavaheami ja -suodjaleami oktavuođas. Plánaoasi mearrádus bargamušaid ja deasttaid birra plánemis ollista lága plánavuogádaga ulbmilmearrádusa. Deaŧalaš deasta plánemis lága vuođul lea sihkkarastit almmolašvuođa beroštusaid kultuvrii, ealáhusdoaibmamii ja servodateallimii. (Ođđa teaksta lea vuolláisárgojuvvon)</p>
    <p>Buot dat eará ráđi evttohusas sihkkojuvvo.</p>
    <p>Lávdegotti ráva</p>
    <p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
    <p>Sámediggi doarju muđui Sámediggeráđi árvalusevttohusa.</p>
    <p>III  Jienasteapmi</p>
    <p>39 áirasis ledje 36 čoahkis. Jienasteapmi dahkkojuvvui čuovvovaš vuogi mielde:</p>
    <p>Čoahkkingirjji čállit: Ellen Aina Eira / Ellen Mienna108 siidu 123 siiddus</p>
    <p>·Evttohus 1 mearriduvvui 33 jienain 3 jiena vuostá. ·Evttohus 2 hilgojuvvui 33 jienain. 3 jienastedje beali. ·Lávdegotti ráva mearriduvvui 33 jienain 3 jiena vuostá.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka Mathis Nilsen Eira, áššejođiheaddji Knut Store Aud Marthinsen Silje Karine Muotka Gunn-Britt Retter Skjalg Jensen Elin K. Henriksen Olaf EliassenAnders Somby jr. Olaf Eliassen Per Andersen Bæhr Geir Tommy Pedersen Olaf Eliassen Mathis Nilsen Eira, áššejođiheaddji</p>
    <p>VI  Sámedikki mearrádus</p>
    <p>I Stuorradiggi dohkkehii plána- ja huksenlága ođđa plánaoasi 05.06.08 ja dat bođii fápmui 01.07.09. Sámediggi mieđihii láhkaevttohussii Áššis 24/07. Lága ulbmil lea oččodit ceavzilis ovdáneami buorrin juohkehažžii, servodahkii ja boahttevaš buolvvaide dakko bokte ahte plánen lága vuođul lea mielde oktiiordnemin stáhta, regionála ja gieldda bargamušaid nu ahte dat addet mearridanvuođu resursageavaheami ja -suodjaleami oktavuođas. Plánaoasi mearrádus bargamušaid ja deasttaid birra plánemis ollista lága plánavuogádaga ulbmilmearrádusa. Deaŧalaš deasta plánemis lága vuođul lea sihkkarastit sámi kultuvrra, ealáhusdoaibmama ja servodateallima luondduvuđđosa.</p>
    <p>Sámi beroštusaid nannen Sámedikki ođđa bargamušain ja rollas plána- ja huksenlága vuođul gáibida ahte dat deasttat čielggaduvvojit, maid ferte atnit go galgá sihkkarastit sámi kultuvrra luondduvuđđosa. Danne mearrida Sámediggi sierra plánaveahki. Plánaveahkki ii čana juridihkalaččat, muhto addá systemáhtalaš ja ollislaš visogova dain deasttain main ferte atnit ja mat čuvvot gustovaš rievttis. Dan lassin bidjet álgoálbmotvuoigatvuođaid riikkaidgaskasaš riektestandárddat deaŧalaš eavttuid daidda deasttaide maid ferte atnit.</p>
    <p>Sámi servodat lea máŋggabealat, ii ge dat ovddas dušše ovtta beroštusa. Dat mearkkaša ahte doppe leat dilit go ferte iešguđet sámi deasttaid gaskkas vihkkedallat. Danne lea deaŧalaš dakkár buorre báikkálaš plánaproseassa, mas njuolgga guoskkahuvvon sámi beroštusat árjjalaččat searvvahuvvojit plánabargui. Dát sáhttet maid viiddiduvvot dakkár arenan gos sáhttá čoavdit riidduid ja ovttasbargat. Sámedikkis lea ovddasvástádus váldit ollislaš ovddasvástádusa buot sámi beroštusain go plánejuvvo plána- ja huksenlága vuođul. Dat guoská destii iešguđet árbevirolaš sámi ealáhusaid dárbbu oktavuođas ja dárbui ođđa</p>
    <p>Čoahkkingirjji čállit: Ellen Aina Eira / Ellen Mienna109 siidu 123 siiddus ealáhusdoaimmaide. Plánabarggus ferte váldit erenoamáš deastta dain sámi kulturdoaimmain ja ealáhusain, mat leat áitojuvvon ja garrasit gáržžiduvvo, nu go kulturvuđot ávkkástallama, meahcceealáhusaid, mearrasámi guolásteami ja lotnolasdoaluid, eanadoalu ja boazodoalu.</p>
    <p>Buorre plánen maid plána- ja huksenláhka gáibida, eaktuda ahte buorre máhttu ja buorit bargonávccat leat plánaeiseválddis ja Sámedikkis sámi kultuvrra birra ja daid deasttaid birra mat galget leat plánemis. Sámediggi vuordá ahte Ráđđehus čuovvola ođđa bargamušat plána- ja huksenlága vuođul dainna lágiin ahte dat nanne plánaeiseválddi ja Sámedikki bušeahta.</p>
    <p>II Sámediggi dohkkeha čuovvovaš plánaveahki sámi kultuvrra, ealáhusovddideami ja servodateallima sihkkarastimii plánema várás plána- ja huksenlága vuođul:</p>
    <p>1 Ulbmilat</p>
    <p>1.1Plánaveahkki galgá láhčit dilálašvuođaid nu, ahte buot plánat, čuovvumuščielggadusat ja mearrádusat mat leat dáhkkojuvvon plána- ja huksenlága plánaoasi mielde, sihkkarastet sámi kultuvrra, ealáhusdoaimmaid ja servodateallima luondduvuođu.</p>
    <p>1.2Plánaveahkki lea suorggistis oaivvilduvvon bisuhit dan vuoigatvuođa mii sámiin lea gustovaš rievtti mielde ja álbmotrievtti njuolggadusaid mielde álgoálbmogiid ja unnitloguid birra.</p>
    <p>2 Doaibmasuorgi</p>
    <p>2.1Plánaveahkis lea sáhka plánastrategiijaid, plánaid, čielggadanprográmmaid ráhkadeamis, ja mearrádusain maid stáhtalaš, guvllolaš ja gielddalaš (suohkanlaš) orgánat dahket plána- ja huksenlága plánaoasi mielde, ja eará lágaid mielde main lea vuosttaldanvuoigatvuohta plána- ja huksenlága mielde. 2.2Plánaveahkki gusto árbevirolaš sámi guvlui masa gullet Finnmárku, Romsa, Nordlánda ja Davvi-Trøndelága, ja vel gielddat Osen, Roan, Åfjord, Bjugn, Rissa, Selbu, Meldal, Rennebu, Oppdal, Midtre Gauldal, Tydal, Holtålen ja Røros Lulli-Trøndelága fylkkas, Engerdal ja Rendalen, Os, Tolga, Tynset ja Folldal suohkanat Hedmárkku fylkkas ja Surnadal, Rindal ja Sunndal suohkanat Møre ja Romsdal fylkkas.</p>
    <p>3 Ovddasvástádus</p>
    <p>3.1Sámedikkis lea bajimuš ovddasvástádus plánaveahki oppalaš čuovvoleamis ja rávvagiin dan  birra. Sámediggi galgá plánaveahki vuođul searvat dehálaš dieđuiguin plánaeiseválddiid plánemii. Sámediggi sáhttá buktit cealkámuša ja vejolaččat vuosttaldit gielddaplána areálaoassái ja regulerenplánii, vuosttaldit konsešuvdnaáššiid meannudeami čázádatbuođđunlága, energiijalága ja čáhceresursalága mielde ja gáibidit ahte guovloplánat galget biddjojuvvot departemeantta ovdii, jos plánat guđđet dahje eai váldde vuhtii beroštumiid mat leat dehálaččat sámi kultuvrii dahje ealáhusdoaimmaide. 3.2Stáhtalaš, guvllolaš ja gielddalaš plánaeiseválddi ovddasvástádus lea bidjat vuođđunis Sámedikki plánaveahki go pláne plána- ja huksenlága plánaoasi mielde, ja eará lágaid mielde main lea vuosttaldanvuoigatvuohta plána- ja huksenlága mielde.</p>
    <p>4 Plánema vuođđojurdagat (prinsihpat)</p>
    <p>Čoahkkingirjji čállit: Ellen Aina Eira / Ellen Mienna110 siidu 123 siiddus Prinsihpat maid vuođul dat stáhtalaš, guvllolaš ja gielddalaš orgánat mat ráhkadit plánastrategiijaid, plánaid, mearridit čielggadusprográmmaid ja dahket mearrádusaid plána- ja huksenlága plánaoasi mielde, ja meannudit konsešuvdnaáššiid plána- ja huksenlága mielde, galget bargat leat:</p>
    <p>a. árvvoštallat sierra doaibmabijuid mat sáhttet leat mielde sihkkarastimin sámi kultuvrra, ealáhusovddideami ja servodateallima luondduvuođu. b. bidjat oppa stuorra deattu dasa, ahte galget vuhtii váldit sámi kultuvrra, ealáhusdoaibmama ja servodateallima luondduvuođu, vai dat vuođđu seailu dahje buorrána plána bokte, iige áitojuvvo. c. árvvoštallat leago nu ahte ovddeš plánaid ja plánejuvvon plánaid ja doaibmabijuid buohkanas váikkuhusat doaibmaguovllus addet doarvái vejolašvuođaid joatkit geavaheami d. bidjat árbedieđu guovllu birra ja guovllu geavaheami vuođđun plánaid hábmemii e. álggahit aktiiva doaibmabijuid sihkkarastin dihtii duohta searvama go ulbmil lea oažžut diđolaš miehtama sámi beroštumiin ja báikegottiin, maiddái mánáinge, maidda áššit njuolga gusket f. láhčit dilálašvuođaid nu, ahte sámegielalaš áššáioasálaččat sáhttet geavahit sámegiela sihke čálalaččat ja njálmmálaččat</p>
    <p>5 Maid vuhtii váldit sámi kultuvrra ektui</p>
    <p>Plánen berre láhčit dilálašvuođaid nu, ahte lea vejolaš joatkit ássanminstariid ja báikegottiid mat leat mielde bisuheamen sámi kultuvrra, ealáhusovddideami ja servodateallima luonddu vuođul.</p>
    <p>5.1Mánáide berrejit lagaš birrasis sihkkarastojuvvot areálat ja rusttegat mat addet sidjiide vejolašvuođa doaibmat ovttas eará mánáiguin, vai sáhttet seailluhit ja ovddidit iežaset sámi kultuvrra ja identitehta. Jurdagis fertejit maid leat doaibmabijut mat jotket servvoštallamiid ja máhttosirdima buolvvas bulvii. 5.2Barttaid ja bartaguovlluid huksen berre váldonjuolggadusa mielde dáhpáhuvvat regulerenplána mielde mas maiddái dárbbašlaš infrastruktuvrralaš doaibmabijut dakkár bartaguovlluide leat mielde. Barttat berrejit buoremus lági mielde huksejuvvot čoahkis vai deaddu sámi kultuvrra, ealáhusdoaimmaid ja servodateallima luondduvuđđui ii šatta nu viiddis. 5.3Go mearriduvvojit báikkit ja organiserejuvvojit bieđgguid ássanviesso-, astoáigevisttit ja ealáhusvisttit gielddaplána areálaoasis, de berre vuhtii váldojuvvot buolvvaid gullevašvuohta orrunbáikkiide ja eanadahkii, ja sin geavaheapmi, maiddái riddo- ja vuotnaguovlluinge. 5.4Plánat ja doaibmabijut eai galgga rihkkut dahje ropmudit sámi bassi báikkiid, hávddiid dahje eará sajiid main lea erenoamáš kulturhistorjjálaš mearkkašupmi.</p>
    <p>6 Maid vuhtii váldit sámi ealáhusovddideamis ja resursageavaheamis</p>
    <p>6.1Gielddaplána areálaoassi ja regulerenplánat galget dárbbu mielde sihkkarastit areálaid árbevirolaš guollebivdinbáikkiide ja gođđanguovlluide mat leat oppa dehálaččat guollebivdui sámi riddo- ja vuotnaguovlluin. Dorskebiebmanrusttegat eai galgga huksejuvvot luđolaš dorski gođđanbáikkiide. 6.2Gielddaplána areálaoassi ja regulerenplánat galget sihkkarastit ahte nuppástuhttojuvvon areálageavaheapmi sámi riddo- ja vuotnaguovlluin ii dagat bissovaš vahága ja billis báikkálaš guollebivddu mii lea oppa dehálaš dihto guovllu álbmogii. 6.3Gielddaplána areálaoassi ja regulerenplánat galget dárbbu mielde sihkkarastit eanadoallobuvttadeami ja guohtunguovlluid gilvojuvvon ja gilvvehahtti eatnamiid nu stuorra šibitlohkui go šibitdoallu sáhttá biebmat dálvvi miehtá, ja areálaid dárbbašlaš installašuvnnaide. 6.4Gielddaplána areálaoassi ja regulerenplánat galget dárbbu mielde sihkkarastit dehálaš areálaid fuođđobivddu, guollebivddu, muorračuohppama, murjema ja gámasuinniid čuohppama várás, maiddái ávdnasiid viežžama várás duddjomii ja dakkár doaimmaide main eaŋkalolbmot dahje joavkkut ollásit dahje muhtun muddui ellet ja maidda dárbbašit ávdnasiid. Dát guoská earret eará guovlluide fuođđobivddu, guollebivddu, muorračuohppama, murjema ja gámasuinniid čuohppama várás, ja maiddái ávdnasiid viežžama várás duddjomii ja dakkár doaimmaide main</p>
    <p>Čoahkkingirjji čállit: Ellen Aina Eira / Ellen Mienna111 siidu 123 siiddus eaŋkalolbmot dahje joavkkut ollásit dahje muhtun muddui ellet ja maidda dárbbašit ávdnasiid, ja areálaid dárbbašlaš installašuvnnaide. 6.5Gielddaplána areálaoassi ja regulerenplánat galget nu guhkás go lea dárbu sihkkarastit boazodoalloareálaid boazodoalu deaŧaleamos resursavuođđun, dát guoská earret eará dárbbašlaš giđđa-, geasse-, čakča- ja dálveguohtumiidda, ja maiddái johtolagaide, boazobálgáide, vuojehangaskkaide, njuovvan- ja mearkunbáikkiide, guottet-, bálgan- ja ragatguovlluide, areálaide dárbbašlaš installašuvnnaide.</p>
    <p>7 Buhtadas vahága, heađušteami dahje eretduvdima ovdii</p>
    <p>Go árvvoštallojuvvo dagahago oktage mearrádus mii lea dahkkojuvvon plána- ja huksenlága mearrádusaid mielde, vahága, heađušteami dahje eretduvdima árbevirolaš geavaheapmái, de lea vejolaš deattuhit dan, go daid ovddas leat buhtadassan doaibmabijut mat leat ávkin sámi kultuvrii, ealáhusdoaibmamii dahje servodateallimii.</p>
    <p>8 Gaskavuohta Sámedikki njuolggadusaide mat gustojit go lea dárbu árvvoštallat sámi beroštumiid</p>
    <p>meahccegeavaheami nuppástuhttima geažil Finnmárkkus, gč. Finnmárkkulága § 4</p>
    <p>Stáhtalaš, guvllolaš ja gielddalaš eiseválddit Finnmárkkus fertejit Finnmárkkulága § 4 mielde bidjat Sámedikki njuolggadusaid vuođđun go árvvoštallet areálaplánemis. Dannego njuolggadusat sisdoalu dáfus leat Finnmárkkulága § 4 mielde oktii heivehuvvon Sámedikki plánavehkiin, de plánaeiseválddit sáhttet válljet geavahit Sámedikki plánaveahki lassin Sámedikki njuolggadusaide Finnmárkkulága § 4 mielde.</p>
    <p>Ášši meannudeapmi loahpahuvvui 10.06.10 dii. 15.35</p>
    <p>Čoahkkingirjji čállit: Ellen Aina Eira / Ellen Mienna112 siidu 123 siiddus</p>
    <p>Vuođđogiella: Dárogiella</p>
    <p>Ášši 24/10</p>
    <p>Deanučázádat – báikkálaš hálddašeapmi</p>
    <p>Arkiivaáššenr.. 10/152106 / 25 – 58</p>
    <p>Meannudeamit</p>
    <p>Politihkalaš dássiBeaiviÁššenr. Sámediggeráđđi28.04.10R 68/10 Bajásšaddan-, fuolahus- ja oahppolávdegoddi26. – 28.05.10BFOL 008/10 Sámedikki dievasčoahkkin7. – 11.06.1024/10</p>
    <p>Ášši meannudeapmi álggahuvvui 10.06.10 dii.15.35</p>
    <p>I  Mildosat</p>
    <p>Nr.BeaiviGeas/GeasaNamahus</p>
    <p xml:lang="nob">28.04.10SámediggeráđiÁšši R 68/10 Deanučázádat – Baikkálaš halddaseapmi MiljøverndepartementetHøring – utvalgsrapport om lokal forvaltning av Tanavassdraget MiljøverndepartementetForslag til lokal forvaltning av fisk og fisket i Tanavassdraget. Tanautvalgets rapport 2009</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>Deanulávdegotti bargu lea finnmárkkulága kapihttala 4 čuovvoleapmi Deanučázádaga várás. Vuođđo láidestusat bargui bohtet ovdan Sámedikki mearrádusain ja mearkkašumiin áššái.  Finnmárkku lágas čuovvu njuolgga ahte guolástushálddašeamis galgá leat báikkálaš čatnaseapmi ja vuođđuduvvon vuoigatvuođaide. Dat erenoamáš vuoigatvuođat bohtet muhtumassii ovdan lágas, earret eará Deanulágas, ja muhtumassii dološáiggi rájes geavaheamis ja báikkálaš boaresvieruin.</p>
    <p>Deanučázádaga guolásteamis lea stuorra mearkkašupmi sámi kultuvrii. Sámediggi lea máŋgga oktavuođas deattuhan deaŧalažžan ahte dán guolásteami hálddašanortnegat galget vuođđuduvvot sámi riekteáddejupmái ja geavaheapmái.</p>
    <p>Sámediggi rámiida Deanulávdegotti vuđolaš ja bures vuođđuduvvon barggu ovddas, ja deattuha ahte lávdegottis lea ovttajienalašvuohta evttohusas ektui.</p>
    <p>Váldoáššis doarju Sámediggi Deanulávdegotti evttohusa. Evttohus lea mielde nannemin vuoigatvuođaid lága, dološáiggi rájes geavaheami ja boaresvieruid vuođul.</p>
    <p>Sámediggi ii sáhte almmá mange haga doarjut evttohusa váiddaortnegin. Váiddaortnet ferte árvvoštallojuvvot vuđoleappot, ja dakkár momeanttat fertejit leat mielde ahte dat lea vuoigatvuohta mii galgá hálddašuvvot, ahte dat lea priváhta lágan orgána mii ásahuvvo ja ahte gelbbolašvuohta sámi riektekultuvrras ja sámegielas ferte biddjojuvvot vuođđun go vállje čovdosiid.</p>
    <p>Sámediggi bivdá ahte Birasgáhttendepartemeanta farggamusat čađaha konsultašuvnnaid Deanulávdegotti evttohusa čuovvoleami oktavuođas. Jus konsultašuvnnaid geažil bohtet ovdan substensiála rievdadusat láhkaásahusevttohussii ja láhkarievdadus, ja Sámedikki cealkámušaide dáidda, de ferte loahpalaš evttohus ovddidit Sámedikki dievasčoahkkima meannudeapmái.</p>
    <p>Bajásšaddan- fuolahus- ja oahppolávdegotti árvalus</p>
    <p>Álggahus</p>
    <p>Lávdegoddi lea meannudan gulaskuddancealkámuša áššis Deanučázádat – báikkálaš hálddašeapmi.</p>
    <p>Evttohusat</p>
    <p><em type="italic">Bargiidbellodaga sámediggejoavkku (Bb)lahtut, Geir Johnsen, Mariann Wollmann Magga, Jørn Are Gaski og Anne Helene Saari, Árjja lahtu Odd Iver Sara, Åarjel-Saemiej Gielh (ÅaSG) lahtu Ida Marie Bransfjell ja Johtisápmelaččaid listu (JsL)lahtu Anders Somby jr</em> </p>
    <p>Evttohus 1</p>
    <p>3. teakstaoassi sihkkojuvvo.</p>
    <p>Lasáhus: Maŋimus cealkka, 4. teakstaoassi, čuovvovaš lasáhus cealkaga lohppii: <em type="italic">"… dan oassái deanučážádagas gosa </em></p>
    <p><em type="italic">luossa manná ".</em> </p>
    <p>Lasáhus, biddjojuvvo 3. maŋimus teakstaoassin: Sámediggi ii leat ovttamielas Deanulávdegotti evttohussii doaibmaguovlun, ja oaivvilda ahte láhkaásahusa doaibmaguovlu, vrd. § 1, ferte gáržžiduvvot dan oassái gosa luossa manná, nu mo Sámi vuoigatvuođalávdegoddi lea evttohan. Dakkár rievdadus maid Deanulávdegoddi lea evttohan, attášii viiddiduvvon vuoigatvuođaid, ja dan ii sáhte Sámediggi dohkkehit. Sámediggi mearkkaša ahte lávdegoddi evttoha viiddidit doaibmaguovllu almmá searvvaheames daid beliid geaidda evttohuvvon doaibmaguovlu guoská.</p>
    <p><em type="italic">Ovddádusbellodaga lahtu, Hans Eriksen</em> </p>
    <p>Evttohus 2</p>
    <p>Sámediggi guorrasa Deanulávdegotti ovttajienalaš evttohussii.</p>
    <p>Lávdegotti ávžžuhus</p>
    <p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
    <p>Sámediggi doarju muđui Sámediggeráđi evttohusa árvalussii.</p>
    <p>Evttohus 3, áirras Geir Tommy Pedersen, NSRa sámediggejoavku</p>
    <p>NSR doarju sámediggeráđi mearrádusárvalusa mii čuodjá ollásit ná:</p>
    <p>Deanulávdegotti bargu lea finnmárkkulága kapihttala 4 čuovvoleapmi Deanučázádaga várás. Vuođđo láidestusat bargui bohtet ovdan Sámedikki mearrádusain ja mearkkašumiin áššái.  Finnmárkku lágas čuovvu njuolgga ahte guolástushálddašeamis galgá leat báikkálaš čatnaseapmi ja vuođđuduvvon</p>
    <p>Čoahkkingirjji čállit: Ellen Aina Eira / Ellen Mienna114 siidu 123 siiddus vuoigatvuođaide. Dat erenoamáš vuoigatvuođat bohtet muhtumassii ovdan lágas, earret eará Deanulágas, ja muhtumassii dološáiggi rájes geavaheamis ja báikkálaš boaresvieruin.</p>
    <p>Deanučázádaga guolásteamis lea stuorra mearkkašupmi sámi kultuvrii. Sámediggi lea máŋgga oktavuođas deattuhan deaŧalažžan ahte dán guolásteami hálddašanortnegat galget vuođđuduvvot sámi riekteáddejupmái ja geavaheapmái.</p>
    <p>Sámediggi rámiida Deanulávdegotti vuđolaš ja bures vuođđuduvvon barggu ovddas, ja deattuha ahte lávdegottis lea ovttajienalašvuohta evttohusas ektui.</p>
    <p>Váldoáššis doarju Sámediggi Deanulávdegotti evttohusa. Evttohus lea mielde nannemin vuoigatvuođaid lága, dološáiggi rájes geavaheami ja boaresvieruid vuođul.</p>
    <p>Sámediggi ii sáhte almmá mange haga doarjut evttohusa váiddaortnegin. Váiddaortnet ferte árvvoštallojuvvot vuđoleappot, ja dakkár momeanttat fertejit leat mielde ahte dat lea vuoigatvuohta mii galgá hálddašuvvot, ahte dat lea priváhta lágan orgána mii ásahuvvo ja ahte gelbbolašvuohta sámi riektekultuvrras ja sámegielas ferte biddjojuvvot vuođđun go vállje čovdosiid.</p>
    <p>Sámediggi bivdá ahte Birasgáhttendepartemeanta farggamusat čađaha konsultašuvnnaid Deanulávdegotti evttohusa čuovvoleami oktavuođas. Jus konsultašuvnnaid geažil bohtet ovdan substensiála rievdadusat láhkaásahusevttohussii ja láhkarievdadus, ja Sámedikki cealkámušaide dáidda, de ferte loahpalaš evttohus ovddidit Sámedikki dievasčoahkkima meannudeapmái.</p>
    <p>III  Jienasteapmi</p>
    <p>39 áirasis ledje 39 čoahkis. Jienasteapmi dahkkojuvvui čuovvovaš vuogi mielde:</p>
    <p>·Evttohus 2 hilgojuvvui 36 jienain 3 jiena vuostá. ·Evttohus 3 hilgojuvvui 26 jienain 13 jiena vuostá. ·Evttohus 1 mearriduvvui 23 jienain 16 jiena vuostái. ·Lávdegotti ráva mearriduvvui 36 jienain 3 jiena vuostá.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka  Per Andersen Bæhr, čoahkkinortnegii Hans J. Eriksen, áššejođiheaddjiWilly Ørnebakk Åge Nordkild Mariann Wollmann MaggaMirjam Paulsen Geir Tommy Pedersen Mariann Wollmann Magga Silje Karine Muotka Elin K. Hermansen Ronny Wilhelmsen Åge Nordkild Anne Helene SaariSilje Karine Muotka</p>
    <p>Čoahkkingirjji čállit: Ellen Aina Eira / Ellen Mienna115 siidu 123 siiddus</p>
    <p>Anne Helene Saari Ragnhild Melleby Aslaksen Odd Iver SaraGunn-Britt Retter Silje Karine Muotka Anne Helene Saari Odd Iver Sara Alf IsaksenGeir Tommy Pedersen Anne Helene Saari Alf Isaksen Per Andersen BæhrAnne Helene Saari Geir Tommy Pedersen Willy Ørnebakk Per Andersen Bæhr Marianne BaltoAlf Isaksen Silje Karine Muotka Marianne Balto Geir Tommy Pedersen Marianne Balto Hans J. Eriksen, áššejođiheaddji</p>
    <p>VI  Sámedikki mearrádus</p>
    <p>Deanulávdegotti bargu lea finnmárkkulága kapihttala 4 čuovvoleapmi Deanučázádaga várás. Vuođđo láidestusat bargui bohtet ovdan Sámedikki mearrádusain ja mearkkašumiin áššái.  Finnmárkku lágas čuovvu njuolgga ahte guolástushálddašeamis galgá leat báikkálaš čatnaseapmi ja vuođđuduvvon vuoigatvuođaide. Dat erenoamáš vuoigatvuođat bohtet muhtumassii ovdan lágas, earret eará deanulágas, ja muhtumassii dološáiggi rájes geavaheamis ja báikkálaš boaresvieruin.</p>
    <p>Deanučázádaga guolásteamis lea stuorra mearkkašupmi sámi kultuvrii. Sámediggi lea máŋgga oktavuođas deattuhan deaŧalažžan ahte dán guolásteami hálddašanortnegat galget vuođđuduvvot sámi riekteáddejupmái ja geavaheapmái.</p>
    <p>Váldoáššis doarju Sámediggi Deanulávdegotti evttohusa. Evttohus lea mielde nannemin vuoigatvuođaid lága, dološáiggi rájes geavaheami ja boaresvieruid vuođul <em type="italic">dan oassái deanučážádagas gosa luossa manná.</em> </p>
    <p>Sámediggi ii leat ovttamielas Deanulávdegotti evttohussii doaibmaguovlun, ja oaivvilda ahte láhkaásahusa doaibmaguovlu, vrd. § 1, ferte gáržžiduvvot dan oassái gosa luossa manná, nu mo Sámi vuoigatvuođalávdegoddi lea evttohan. Dakkár rievdadus maid Deanulávdegoddi lea evttohan, attášii viiddiduvvon vuoigatvuođaid, ja dan ii sáhte Sámediggi dohkkehit. Sámediggi mearkkaša ahte lávdegoddi evttoha viiddidit doaibmaguovllu almmá searvvaheames daid beliid geaidda evttohuvvon doaibmaguovlu guoská.</p>
    <p>Sámediggi ii sáhte almmá mange haga doarjut evttohusa váiddaortnegin. Váiddaortnet ferte árvvoštallojuvvot vuđoleappot, ja dakkár momeanttat fertejit leat mielde ahte dat lea vuoigatvuohta mii galgá hálddašuvvot, ahte dat lea priváhta lágan orgána mii ásahuvvo ja ahte gelbbolašvuohta sámi riektekultuvrras ja sámegielas ferte biddjojuvvot vuođđun go vállje čovdosiid.</p>
    <p>Sámediggi bivdá ahte Birasgáhttendepartemeanta farggamusat čađaha konsultašuvnnaid Deanulávdegotti evttohusa čuovvoleami oktavuođas. Jus konsultašuvnnaid geažil bohtet ovdan substensiála rievdadusat láhkaásahusevttohussii ja láhkarievdadus, ja Sámedikki cealkámušaide dáidda, de ferte loahpalaš evttohus ovddidit Sámedikki dievasčoahkkima meannudeapmái.</p>
    <p>Ášši meannudeapmi loahpahuvvui 10.06.10 dii.17.10</p>
    <p>Čoahkkingirjji čállit: Ellen Aina Eira / Ellen Mienna116 siidu 123 siiddus</p>
    <p>Vuođđogiella: Dárogiella</p>
    <p>Ášši 25/10</p>
    <p>Sámi giellalága hálddašanguovllu suohkaniid ja fylkkasuohkaniid  njuolggodoarjagiid raporteren 2008 Sámedikkis</p>
    <p>Arkiivaáššenr.. 10/185106 / 25 - 58</p>
    <p>Meannudeamit</p>
    <p>Politihkalaš dássiBeaiviÁššenr. Sámediggeráđđi28.04.10R 072/10 Plána- ja finánsalávdegoddi26. – 28.05.10PFL 008/10 Sámedikki dievasčoahkkin8. – 11.06.1025/10</p>
    <p>Ášši meannudeapmi álggahuvvui 11.06.10 dii.09.00</p>
    <p>I  Mildosat</p>
    <p>Nr.BeaiviGeas/GeasaNamahus</p>
    <p>28.04.10Ášši 072/10 Sámi giellalága hálddašanguovllu suohkaniid ja fylkkasuohkaniid  njuolggodoarjagiid raporteren 2008 Sámedikkis Kárášjoga gielda2008 rehketdoallu ja raporta Deanu gielda2008 rehketdoallu ja raporta Gáivuona suohkan2008 rehketdoallu ja raporta Snåase suohkan2008 rehketdoallu ja raporta Porsáŋggu gielda2008 rehketdoallu ja raporta Divttasvuona suohkan2008 rehketdoallu ja raporta Unjárgga gielda2008 rehketdoallu ja raporta Guovdageainnu suohkan2008 rehketdoallu ja raporta Finnmárkku fylkkasuohkan2008 rehketdoallu ja raporta Romssa fylkkasuohkan2008 rehketdoallu ja raporta Nordlándda fylkkasuohkan2008 rehketdoallu ja raporta Davvi- Trøndelága fylkkasuohkan2008 rehketdoallu ja raporta SámediggiJuolludusreive suohkaniidda ja fylkkasuohkaniidda</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>Sámediggi váldá suohkaniid ja fylkkasuohkaniid guovttegielalašvuođaruđaid geavaheami jagis 2008 diehttevassii. Sámediggi oaidná suohkaniid ja fylkkasuohkaniid raporttain ahte gávdnojit iešguđetlágan hástalusat ja čuolmmat hálddašansuohkaniin ja fylkkasuohkaniin. Lea stuora hástalus suohkaniidda main lea ollu bálvaleapmi álbmogii sámegillii, geiget bienalaš raportta goluin. Seammás lea eará suohkaniidda dárbbašlaš hukset álbmoga ja bargiid sámegiela gelbbolašvuođa vai bálvalusat jearahuvvojit sámegillii. Dan lassin leat suohkaniin iešguđet lágan dárbbut ja sii atnet ruđaid iešguđet ládje. Sámediggi áigu danin gaskaboddasaččat dohkkehit ahte suohkanat ja fylkkasuohkanat buktet nu iešguđetlágan raporttaid go odne dahket. Sámediggi áigu boahtteáiggis bidjat dárkilet gáibádusaid raporttaide, ja guovttegielalašvuođadoarjagiid geavaheapmái.</p>
    <p>Sámediggi lea hábmeme ođđa juolluduseavttuid main biddjo eanet deaddu ulbmilolahusaid raporteremii go goluid bienalaš raporteremii. Sámediggi áigu maid ođđa juolludaneavttuid hábmema barggus bidjat láidesteami dasa movt guovttegielalašvuođadoarjja sáhttá adnot ja makkár gáibádusat leat daidda suohkaniidda ja fylkkasuohkaniidda mat ožžot guovttegielalašvuođadoarjaga Sámedikkis.</p>
    <p>Plána- ja finánsalávdegotti árvalus</p>
    <p>Álggahus</p>
    <p>Raporttat gielddain ja fylkkagielddain leat ovddiduvvon lávdegoddái, maŋŋá go Sámediggeráđđi meannudii raporttaid áššis R 72/10.</p>
    <p>Doarjjaortnega mihttomearrin lea buktit sámegiela oidnosii ja nannet dan geavaheami, ja buoridit sámegielat álbmoga vejolašvuođa hálddašanguovllus gulahallat njálmmálaččat ja čálalaččat sámegillii. Dát dávista Sámelága giellanjuolggadusaide. Deaŧalaš oasseulbmil lea laskadit sámegiela geavaheddjiid.</p>
    <p>Sámediggi lea mearridan ulbmilolahusa eavttuid ja juolludaneavttuid doarjjaortnega várás.</p>
    <p>Doarjjaoažžuid raporttat leat hábmejuvvon iešguđege láhkai.</p>
    <p>Mearkkašumit:</p>
    <p><em type="italic">Norgga sámiid riikasearvvi (NSR) lahtut Ann-Mari Thomassen, Rolf Johansen, Jarle Jonassen ja Ovddádusbellodaga lahttu Arthur Tørrfoss </em>oaivvildit ahte: </p>
    <p>Lávdegoddi oaidná ahte Sámediggeráđđi áššis R 72/10 čujuha ahte lea dárbu čielgaset njuolggadusaide guovttegielalašvuođa ruđaid geavaheapmái ja raporteremii.</p>
    <p>Dasto bidjá lávdegoddi merkii ahte guovttegielalašvuođa ruđaid birra raporterejuvvo oalle oppalaččat. Raporttat čájehit ahte stuorra oassi juolludusain manná dakkár ulbmiliidda maid ii sáhte defineret gullat njuolggadusaid vuollái, ja muhtun oktavuođain geavahuvvojit guovttegielalašvuođa ruđat reanttuid ja loanaid máksimii, almmá ahte Sámediggeráđđi meannudettiinis raporttaid livččii cuiggodan dan dahje čujuhan dán beali.</p>
    <p>Lávdegoddi lea bidjan merkii ahte juolludusreivviin eai leat válddahallojuvvon ulbmilolahusa eavttut mat muitalivčče movt gielddat galggašedje raporteret.</p>
    <p>Dát mearkkaša dan ahte čielga njuolggadusat guovttegielašvuođa ruđaid geavaheapmái ja raporteremii fertejit leat sajis bušeahttajagis 2011.</p>
    <p>Lávdegoddi oaidná ahte Sámediggeráđđi ii nagot bearráigeahččat mannetgo ruđat mat juolluduvvojit jurddašuvvon ulbmiliidda. Sámediggi eaktuda ahte boahtteáiggis biddjojuvvojit čielgaset njuolggadusat ja dagaldumit dákkár ruđaid geavaheapmái.</p>
    <p>Evttohus:</p>
    <p><em type="italic">NSR evttohus:</em> </p>
    <p>Evttohus 1</p>
    <p>Sámediggeráđi árvalus hilgojuvvo, ja dan sadjái biddjojuvvo čuovvovaš; Sámediggi váldá gielddaid ja fylkkagielddaid raporttaid guovttegielalašvuođa ruđaid geavaheamis jagis 2008 diehttevassii.</p>
    <p>Lávdegotti ráva</p>
    <p>Lávdegottis eai leat šat eanet mearkkašumit dahje evttohusat ja rávve Sámedikki mearridit čuovvovačča:</p>
    <p>Čoahkkingirjji čállit: Ellen Aina Eira / Ellen Mienna118 siidu 123 siiddus</p>
    <p>Sámediggi doarju muđui Sámediggeráđi evttohan árvalusa.</p>
    <p>III  Jienasteapmi</p>
    <p>39 áirasis ledje 33 čoahkis. Jienasteapmi dahkkojuvvui čuovvovaš vuogi mielde:</p>
    <p>·Evttohus 1 hilgojuvvui 19 jienain. 14 jienastedje beali. ·Lávdegotti ráva mearriduvvui 19 jienain 14 jiena vuostá.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka Jarle Jonassen, áššejođiheaddji Willy ØrnebakkGeir Tommy Pedersen Jarle Jonassen Willy Ørnebakk Geir JohnsenGeir Tommy Pedersen Jarle Jonassen Geir Johnsen Inga-Lill SundsetLáilá Susanne Vars Geir Tommy Pedersen, čoahkkinortnegii Rolf JohansenGeir Tommy Pedersen Willy Ørnebakk Ragnhild Melleby Aslaksen Rolf Johansen Ragnhild Melleby AslaksenPer Andersen Bæhr Láilá Susanne Vars Cecilie Grape, čoahkkinortnegii Miriam PaulsenWilly Ørnebakk Miriam Paulsen Olaf EliassenWilly Ørnebakk Silje Karine Muotka Alf Isaksen Olaf Eliassen Anders Somby jr. Ann-Mari ThomassenSten Erling Jønsson Rolf Johansen Willy Ørnebakk Ann-Mari Thomassen Anne Helene SaariGeir Tommy Pedersen Anne Helene Saari Geir Tommy PedersenWilly Ørnebakk Sten Erling Jønsson</p>
    <p>Čoahkkingirjji čállit: Ellen Aina Eira / Ellen Mienna119 siidu 123 siiddus</p>
    <p>Anne Helene Saari Geir Tommy Pedersen Aud Marthinsen Per Andersen Bæhr Ronny Wilhelmsen Geir Tommy Pedersen Odd Iver Sara Willy Ørnebakk Alf Isaksen Jarle Jonassen, áššejođiheaddji</p>
    <p>VI  Sámedikki mearrádus</p>
    <p>Sámediggi váldá suohkaniid ja fylkkasuohkaniid guovttegielalašvuođaruđaid geavaheami jagis 2008 diehttevassii. Sámediggi oaidná suohkaniid ja fylkkasuohkaniid raporttain ahte gávdnojit iešguđetlágan hástalusat ja čuolmmat hálddašansuohkaniin ja fylkkasuohkaniin. Lea stuora hástalus suohkaniidda main lea ollu bálvaleapmi álbmogii sámegillii, geiget bienalaš raportta goluin. Seammás lea eará suohkaniidda dárbbašlaš hukset álbmoga ja bargiid sámegiela gelbbolašvuođa vai bálvalusat jearahuvvojit sámegillii. Dan lassin leat suohkaniin iešguđet lágan dárbbut ja sii atnet ruđaid iešguđet ládje. Sámediggi áigu danin gaskaboddasaččat dohkkehit ahte suohkanat ja fylkkasuohkanat buktet nu iešguđetlágan raporttaid go odne dahket. Sámediggi áigu boahtteáiggis bidjat dárkilet gáibádusaid raporttaide, ja guovttegielalašvuođadoarjagiid geavaheapmái.</p>
    <p>Sámediggi lea hábmeme ođđa juolluduseavttuid main biddjo eanet deaddu ulbmilolahusaid raporteremii go goluid bienalaš raporteremii. Sámediggi áigu maid ođđa juolludaneavttuid hábmema barggus bidjat láidesteami dasa movt guovttegielalašvuođadoarjja sáhttá adnot ja makkár gáibádusat leat daidda suohkaniidda ja fylkkasuohkaniidda mat ožžot guovttegielalašvuođadoarjaga Sámedikkis.</p>
    <p>Ášši meannudeapmi loahpahuvvui 11.06.10 dii. 11.30</p>
    <p>Čoahkkingirjji čállit: Ellen Aina Eira / Ellen Mienna120 siidu 123 siiddus</p>
    <p>Vuođđogiella: Dárogiella</p>
    <p>Ášši 26/10</p>
    <p>Sámedikki 2011 čoahkkinplána</p>
    <p>Arkiivaáššenr.. 10/1606 / 25 - 58</p>
    <p>Meannudeamit</p>
    <p>Politihkalaš dássiBeaiviÁššenr. Čoahkkinjođihangoddi05.05.1000/10 Sámedikki dievasčoahkkin08. – 11.06.1026/10</p>
    <p>Ášši meannudeapmi álggahuvvui 11.06.10 dii.11.30</p>
    <p>I  Mildosat</p>
    <p>Nr.BeaiviGeas/GeasaNamahus</p>
    <p xml:lang="nob">Kalender 2011</p>
    <p>II  Evttohusat ja mearkkašumit</p>
    <p>Dievasčoahkkinjođihangotti árvalus</p>
    <p>Sámediggi mearrida čuovvovaš čoahkkinplána jahkái 2011.</p>
    <p>Sámedikki dievasčoahkkimat 2011:</p>
    <p>- Uke 10 njukčamánu 7. – 11. b. - Uke 23geassemánu 6. – 10. b. - Uke 40golggotmánu 3. - 7. b. - Uke 49juovlamánu 5. - 9. b.</p>
    <p>Sámedikki lávdegoddečoahkkimat 2011:</p>
    <p>- Uke 08guovvamánu 21. – 25. b. - Uke 21miessemánu 23. – 27. b. - Uke 38čakčamánu 19. – 23. b. - Uke 47skábmamánu 21. – 25. b.</p>
    <p>Evttohus 1: áirras Aud Marthinsen, Ovddádusbellodat sámediggejoavku</p>
    <p>Čoahkkinplána 2011</p>
    <p>Sámediggi beavttálmahttojuvvo ja lávdegoddečoahkkimat ja dievasčoahkkimat dollojuvvojit seamma vahkus. Sámedikki lávdegodde- ja dievasčoahkkimat dollojuvvojit 2011:s dáid vahkuid: - vahku 10 - vahku 23 - vahku 40 - vahku 49</p>
    <p>III  Jienasteapmi</p>
    <p>39 áirasis ledje 30 čoahkis. Jienasteapmi dahkkojuvvui čuovvovaš vuogi mielde:</p>
    <p>·Evttohus 1 hilgojuvvui 28 jienain. 2 jienasteigga beali. ·Dievasčoahkkinjođihangotti árvalus mearriduvvui 28 jienain 2 jiena vuostá</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>SáhkavuorruReplihkka Jarle Jonassen, áššejođiheaddji Aud MarthinsenSilje Karine Muotka Willy Ørnebakk Alf Isaksen Aud Marthinsen Geir Tommy PedersenWilly Ørnebakk Alf Isaksen Ronny Wilhelmsen Geir Tommy Pedersen Olaf Eliassen Anne Helene Saari Per Andersen Bæhr Jarle Jonassen, áššejođiheaddji</p>
    <p>VI  Sámedikki mearrádus</p>
    <p>Sámedikki čoahkkinplána jahkái 2011.</p>
    <p>Sámedikki dievasčoahkkimat 2011:</p>
    <p>- Uke 10 njukčamánu 7. – 11. b. - Uke 23geassemánu 6. – 10. b. - Uke 40golggotmánu 3. - 7. b. - Uke 49juovlamánu 5. - 9. b.</p>
    <p>Sámedikki lávdegoddečoahkkimat 2011:</p>
    <p>- Uke 08guovvamánu 21. – 25. b. - Uke 21miessemánu 23. – 27. b. - Uke 38čakčamánu 19. – 23. b. - Uke 47skábmamánu 21. – 25. b.</p>
    <p>Ášši meannudeapmi loahpahuvvui 11.06.10 dii.12.00</p>
    <p>Čoahkkingirjji čállit: Ellen Aina Eira / Ellen Mienna122 siidu 123 siiddus Vuolláičállit leat lohkat čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
    <p>Kárášjohka 25.06.2010</p>
    <p>Dievasčoahkkinjođihangoddi</p>
    <p>Jarle JonassenToril Bakken Kåven jođiheaddji</p>
    <p>Jørn Are GaskiHilde Anita Nyvoll</p>
    <p>Mathis Nilsen Eira</p>
  </body>
</document>
