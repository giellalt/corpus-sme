<document xml:lang="sme" id="no_id"><header><title/><genre code="admin"/><author><unknown/></author><year>2015</year><wordcount>73221</wordcount><conversion_status type="standard"/><availability><free/></availability><multilingual/><origFileName>http://innsyn.e-kommune.no/innsyn_sametinget_samisk/wfdocument.ashx?journalpostid=2015007964&amp;dokid=571723&amp;versjon=1&amp;variant=P&amp;ct=RA-PDF</origFileName><parallel_text xml:lang="nob" location="sp2015-1.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Ávjuvárgeaidnu 50, N-9730 Kárášjohka</p>
<p xml:lang="nno">Telefon +47 78 47 40 00</p>
<p xml:lang="est">Telefaks +47 78 47 40 90</p>
<p>Sámedikki dievasčoahkkin</p>
<p xml:lang="nob">Møtebok 01/15</p>
<p xml:lang="est">Tid: 04.03.2015</p>
<p>Sted: Kárášjogas</p>
<p xml:lang="est"><em type="bold">Saksliste </em>001/15 </p>
<p>Vuođđudeapmi 002/15 </p>
<p>Ođđa áššiid dieđiheapmi 004/15 </p>
<p>Gažaldagat Sámediggeráđđái 003/15 </p>
<p>Sámediggeráđi doaibmadieđáhus 005/15 </p>
<p>Čilgehus – Sámedikki dieđáhus alitoahpu ja dutkama birra 006/15 </p>
<p>Sámediggeráđi čilgehus sohkabealdásseárvvu birra 2015 007/15 </p>
<p>Sámedikki jahkedieđáhus 2014 008/15 </p>
<p>Dulkon almmolaš suorggis – Sámedikki strategiijat 009/15 </p>
<p>Sámedikki doaibmaplána sámi mánáidgárdefálaldahkii 2015 - 2018 010/15 </p>
<p>Sámedikki bivdo- ja hálddašanprinsihpat mariidna ealáhusain 011/15 </p>
<p>Sámedikki cealkámuš 2015 eanadoallošiehtadallamiidda 012/15 420 kv El-fápmolinjá Báhccavuotna - Skáidi </p>
<p xml:lang="krl">Ášši 001/15</p>
<p>Sámedikki dievasčoahkkin</p>
<p>Vuođđudeapmi</p>
<p xml:lang="sms">Áššenr. 15/1009</p>
<p>Ášši meannudeapmi álggahuvvui 04.03.15 dii. 09.00</p>
<p>Áirasat Cuovvovaš áirasat ledje vuođđudeamis: 1.</p>
<p>Mariann Wollmann Magga 21. <em type="italic">Ii lean várrelahttu Lisa-Katrine Mo ovddas </em>2. </p>
<p>Beaska Niillas 22. Sandra Márjá West 3.</p>
<p xml:lang="nno">Hartvik Hansen 23. Aud Marthinsen 4. </p>
<p xml:lang="nob">Knut Inge Store 24. Per Mathis Oskal 5.</p>
<p xml:lang="nob">Christina Henriksen 25. Lars Oddmund Sandvik 6. </p>
<p>Hans Hatle <em type="italic">(Várrelahttu </em>26. Nanna Thomassen </p>
<p><em type="italic">Ellen Kristina Saba ovddas) </em>7. </p>
<p>Áile Javo <em type="italic">(Várrelahttu </em>27. Viktor Inge Paulsen </p>
<p><em type="italic">Laila Nystad ovddas) </em>8. </p>
<p>Laila Susanne Vars 28. Vibeke Larsen 9. </p>
<p>Marit Kirsten A. Gaup 29. Nils Ante O. Eira <em type="italic">(Várrelahtu Lars Filip Paulsen ovddas) </em>10. </p>
<p>Per A. Bæhr 30. <em type="italic">Ii lean várrelahttu Ellinor Marita Jåma </em>11. </p>
<p>Mathis Nilsen Eira 31. Nora Marie Bransfjell 12.</p>
<p><em type="italic">Ii lean várrelahttu Isak Mathis </em>32. John Kappfjell </p>
<p><em type="italic">O. Hætta ovddas 04.03.15 </em>13. </p>
<p xml:lang="sma">Inger Eline Eriksen 33. Jovna Zakarias Dunfjell 14.</p>
<p>Johan Vasara 34. Kirsti Guvsám 15. </p>
<p>Åse Dahl <em type="italic">(Várrelahttu </em>35. Jørn Are Gaski </p>
<p><em type="italic">Toril Bakken Kåven ovddas) </em>16. </p>
<p xml:lang="nob">Ronny Wilhelmsen 36. Anita Persdatter Ravna 17.</p>
<p xml:lang="nob">Arthur Johan Tørfoss 37. Marie Therese N. Aslaksen 18.</p>
<p xml:lang="nno">Inger Elin Kristina Utsi 38. Kjellrun Wilhelmsen 19.</p>
<p xml:lang="nob">Kjetil Romsdal 39. Tor Gunnar Nystad 20.</p>
<p>Piera Heaika Muotka</p>
<p>Juolluduvvon permišuvnnat</p>
<p>Permišuvnnat olles dievasčoahkkimis Áirras nr. 6 Ellen Kristine Saba Áirras nr. 7 Laila Nystad Áirras nr. 15 Toril Bakken Kåven Áirras nr. 21 Lisa-Katrine Mo Áirras nr. 29 Lars Filip Paulsen Áirras nr. 30 Ellinor Marita Jåma</p>
<p>Áirras nr 12 Isak Mathis O. Hætta Permišuvnnat osiid dievasčoahkkimis Áirras nr. 24 Per Mathis Oskal 05.- 06.03.15 Áirras nr. 18 Inger Elin Kristina Utsi 05. - 06.03.15 Áirras nr. 37 Marie Therese N. Aslaksen 05.- 06.03.15 Áirras nr. 35 Jørn Are Gaski 06.03.15 dii. 10.30 - 12.00 Áirras nr. 20 piera Heaika Muotka 05.03.15 dii. 15.00 rájes ja 06.03.15</p>
<p>Várrelahtut</p>
<p>Várrelahttu Hans Hatle lei čoahkkimis áirras nr. 6 Ellen Kristine Saba ovddas Várrelahttu Åse Dahl lei čoahkkimis áirras nr. 15 Toril Bakken Kåven ovddas Várrelahttu Áile Javo lei čoahkkimis áirras nr. 7 Laila Nystad ovddas Várrelahttu Nils Ánte Oskal Eira lei čoahkkimis áirras nr. 29 Lars Filip Paulsen ovddas Várrelahttu Tor Johnny Josefsen lei čoahkkimis áirras nr. 18 Inger Elin Kristina Utsi ovddas 05. -06.03.15 Várrelahttu Nils Anders Rasmus lei čoahkkimis áiras nr. 12 Isak Mathis O. Hætta ovddas 05. - 06.03.15 Ii lean várrelahttu áirras nr. 21 Lisa-Katrine Mo ovddas Ii lean várrelahttu áirras nr. 37 Marie Therese N. Aslaksen ovddas Ii lean várrelahttu áirras nr. 30 Ellinor Marita Jåma ovddas Ii lean várrelahttu áirras nr. 24 Per Mathis Oskal ovddas Dievasčoahkkinjođihangotti árvalus 06.02.15 beaiváduvvon gohččun árvaluvvon áššelistu, prográmma ja sárdnunáigi dohkkehuvvo čuvvovaš rievdádusaiguin:</p>
<p>Ášši 009/15 <em type="italic">Sámedikki doaibmaplána sámi mánáidgárdefálaldahkki 2015-2018 </em>máŋiduvvo. Ođđa ášši 12/15 <em type="italic">Kv El-fábmolinjá báhccavuotna-Hámmárfeasta </em>biddjojuvvo áššelistui ja meannuduvvo máŋimuš áššin </p>
<p>Sámedikki dievasčoahkkin - 001/15 Ášši meannudeapmi álggahuvvui 04.03.15 dii. 09.00</p>
<p>III Jienasteapmi 39 áirasis ledje 37 čoahkis. Jienasteapmi dahkkojuvvui čuovvovaš vuogi mielde: ·</p>
<p>Dievasčoahkkinjođihangotti árvalus mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Jørn Are Gaski |</p>
<p>DC - Mearrádus:</p>
<p>VI Sámedikki mearrádus 06.02.15 beaiváduvvon gohččun oktan áššelisttuin dohkkehuvvo čuvvovaš rievdádusaiguin: Ášši 009/15 <em type="italic">Sámedikki doaibmaplána sámi mánáidgárdefálaldahkki 2015-2018 </em>máŋiduvvo. Ođđa ášši 12/15 <em type="italic">Kv El-fábmolinjá báhccavuotna-Hámmárfeasta </em>biddjojuvvo áššelistui ja meannuduvvo máŋimuš áššin. Ášši meannudeapmi loahpahuvvui 06.03.15 dii. 09.05. </p>
<p xml:lang="krl">Ášši 002/15</p>
<p>Sámedikki dievasčoahkkin</p>
<p>Ođđa áššiid dieđiheapmi</p>
<p xml:lang="sms">Áššenr. 15/1009</p>
<p>Sámedikki dievasčoahkkin - 002/15 ·</p>
<p>Evttohus 1:Áirras Sandra Márjá West, NSR – NSR/SáB ·</p>
<p>Evttohus 2:Áirras Nora Bransfjell, NSR ·</p>
<p>Evttohus 3:Áirasat Mariann W. Magga og Knut Store, BB ·</p>
<p>Evttohus 4:Áirras Per Mathis Oskal, BB ·</p>
<p>Evttohus 5:Áirras Mariann W. Magga, BB ·</p>
<p>Evttohus 6: Áirras Vibeke Larsen, BB ·</p>
<p>Evttohus 7: Áirras Per Mathis Oskal, BB ·</p>
<p>Evttohus 8: Áirras Johan Vasara, BB</p>
<p>Evttohus 1:Áirras Sandra Márjá West, NSR – NSR/SáB</p>
<p>Áillohačča árbbi dahkat olahahttin</p>
<p>NSR-NSR/SÁB háliida ahte Áillohačča árbi dahkkojuvvo eanet olahahttin olbmuide. Dál ii leat olbmuin bistevaš ja rabas čájáhussadji gos sii sáhttet oahpásmuvvat multidáiddáriin ja olbmuin Áillohaš. NSR bivdá Sámedikki ja Sámediggeráđi vuoruhit dan ahte árbi ovtta Sámi stuorámus dáiddára maŋis šaddá eanet olahahttin.</p>
<p>Vuođđudusas Lásságámmi lea dál ovddasvástádus das ahte ovddidit kultuvrralaš ja vuoiŋŋalaš árbbi Nils-Aslak Valkeapää maŋis dáiddár- ja dutkiviesu Lásságámmi bokte. VuođđudusLásságámmilea čujuhan ahte dárbbašuvvo bistevaš ovdanbuktinlatnja mas sáhttá vásihit Áillohačča dáidaga ja movttiidahttojuvvot dan bokte. Lásságámmi lea álggahan ovttasbarggu Davvi álbmogiid guovddážiin oažžut áigái bistevaš Áillohaš-lanja ja vuorká guovddážii gosa sáhttá vurket su dáidaga ja biergasiid.</p>
<p>Albma vuorká bokte Davvi álbmogiid guovddážis šattašii dáidda eanet olahahttin go mo dál lea. Šaddá maid álkit Lásságámmi Vuođđudussii luoikat dáidaga museaide, čájáhusaide, jna. Vuorká boađášii maid davviálbmogiid dálááiggemuseii buorrin ja šattašii deaŧalaš Bååstede čađaheapmái.</p>
<p>Davvi álbmogiid guovddážis lea nana sámi fágagelbbolašvuohta ja doppe lea dál sámi girjerádjobálvalus, álbmotgirjerádju, dálááiggemusea, Riddu Riđđu ja sámi giellaguovddáš. Lagašvuohta dáidda ásahusaide nannešii gaskkusteami Áillohačča oktavuođas. Sihke Lásságámmis ja Davvi álbmogiid guovddážis fitnet ollu olbmot ja dat leat lahkalagaid.</p>
<p>NSR bivdá Sámedikki bargat dainna ahte ásahuvvo bistevaš Áillohaš-latnja.</p>
<p xml:lang="smj">Vástádus áššái 002/15 – Ođđa áššiid dieđiheapmi - Áillohačča árbev bárrusin dahkat Sámediggerádáj le dåbdos ássje Lásságámmi ja Nuorttaálmmugij guovdásj li álggám aktisasjbargov dagátjit Áillohačča árbev bárrusin. Sáme kultuvrraárbev joarkedit ja bárrusin dahkat la ájnas ássje Sámediggerádáj, majna bargaduvvá nåv gå máhtsadimprosjevtajn Bååstede. Sáme dávvervuorkájn li uddni ilá binná luohko háldadittjat ietjama kultuvrraárbev. Nuorttaálmmugij guovdásj la akta dávvervuorkájs gånnå ælla ibno. Dan diehti le dárbbo muhtem mærráj ulmusjluohkojs, valla aj dåhkkidum ibnojs ja vuosáduslanjájs. Divras la konserverit, ibnnit ja gaskostit kultuvrrahiståvrålasj gávnijt, ja dakkir máhtsadimev biednigahttet ij la tjoavdedum.</p>
<p xml:lang="smj">Nuorttaálmmugij guovdátja dávvervuorkká ja Lasagam li da institusjåvnå gånnå le gåbdemus fágalasj máhttudagá Áillohačča árbes. Sierra Áillohašladnja, aktan ietjas arkijvajn/ibnujn, luluj sjaddat ájnas duodden suv dájdav bárrusin dahkat. Sierra Áillohašladnja luluj sjaddat buorre duodden gaskostittjat sáme kultuvrraárbev, ja dat viertti gehtjaduvvat sáme ibnoj ásadime ja ådåstuhttema aktijvuodan. Sámediggeráden li stuorra vuorddámusá guovdásj oajválattja sihti siegen liehket tjoavddemin biednigahttemav sáme dávvervuorkájda mij gullu dåhkkidum ibnojda.</p>
<p>Evttohus 2:Áirras Nora Bransfjell, NSR</p>
<p xml:lang="sma">Beetnehvierhtieh gïeletjåanghkojde åarjelsaemien learoehkidie</p>
<p xml:lang="sma">Maajhööhpehtimmie åarjelsaemien gïelesne lea gellie jaepieh akte ööhpehtimmiefaalenasse orreme åarjelsaemien learoehkidie mah eah lohkehtæjjam saemien gïelesne utnieh jïjtse skuvlesne sijjen årrometjïeltine.</p>
<p xml:lang="sma">Åarjelsaemieh bårrode årroeh jïh vaenie gïelelohkehtæjjah. Maajhööhpehtimmie gïeletjåanghkoejgujmie lea akte faalenasse maam dovne learohkh jïh eejhtegh leah tuhtjeme hijven orreme. Jïjnjh eejhtegh eah jïjtje saemien maehtieh, men sijhtieh dej maanah edtjieh nuepiem utnedh saemien lïeredh.</p>
<p xml:lang="sma">Juktie stuerebe gïelebyjresem sjugniedidh, nuepieh vedtedh gïelem nuhtjedh jïh ij goh unnemes jïemmehkigujmie åahpenidh, gïeletjåanghkoeh leah öörnesovveme dejtie joekehts aaltaridie juktie dam buektiehtidh.</p>
<p xml:lang="sma">Åarjelsaemien skuvlijste åarjelsaemien maajhööhpehtimmiefaalenassine vadtasåvva jieniebidie learoehkidie mah eah faalenassem utnieh jïjtse skuvlesne. Jïh ïedtje lea stoerre.</p>
<p xml:lang="sma">Vuesiehtimmien gaavhtan medtie 50 learohkh maajhööhpehtimmiem åadtjoeh Gaske-Nöörjen Saemienskovleste Aarbortesne. Faalenasse gïeletjåanghkoej bïjre vadtasåvva 2-4 aejkieh fïerhten jaepien fïerhten aalteredåahkan. Gïeletjåanghkoeh maehtieh ovrehte 1 våhkoem ryöhkedh fïerhten aejkien.</p>
<p xml:lang="sma">Gaatesjen dle vuejnebe jienebh tjïelth ekonomeles fåantoej gaavhtan daam faalenassem båarhte veeljieh. Aaj doh tjïelth mah aarebi learohkh gïeletjåanghkojne åtneme. Dejtie learoehkidie mah faalenassem dessieh lea ovlæhkoes, jïh ij reakta domtoe viertiestamme dej learohkigujmie mah maehtieh daam faalenassem nuhtjedh.</p>
<p xml:lang="sma">Tjïelte dïhte mij dïedtem åtna ööhpehtimmien åvteste åarjelsaemien gïelesne. Maahta vååjnedh goh gïeletjåanghkojde utnieh goh akte ovdaerpies lissiefaalenasse maam maahta båarhte veeljedh, dan mearan learohkh dam unnemes låhkoem saemientæjmojste åadtjoeh maajhööhpehtimmien tjïrrh.</p>
<p xml:lang="sma">NSR veanhta gïeletjåanghkoeh tjuerieh vuajnalgidh goh akte ellies faalenasse maajhööhpehtimmine ektine. Gosse learohkh maajhööhpehtimmiem utnieh, dellie byöroe gïeletjåanghkojde vuejnedh goh akte sjïehtesjamme bielie destie, jïh dan åvteste ij edtjh maehtedh dam båarhte veeljedh.</p>
<p xml:lang="sma">Byöroe sjïere vierhtieh daan åssjalommesasse læjkoedidh. Sjyöhtehke vuarjasjidh jïjtsh beetnehvierhtieh gïeletjåanghkojde gaajhkide learoehkidie mah saemienlïerehtimmiem utnieh. Jis åarjelsaemieh edtjieh sijjen ietniengïelem åadtjodh goh akte gïele mij govloe jïh åtnasåvva, tjuara gaajhkide nuepide vuartasjidh juktie dam buektiehtidh.</p>
<p xml:lang="sma">Vaestiedasse aamhtesasse 002/15 - Bæjhkoehtimmie orre aamhtesijstie: Beetnehvierhtieh gïeletjåanghkojde åarjelsaemien learoehkidie</p>
<p xml:lang="sma">Saemiedigkie tuhtjie vihkeles saemien learohkh edtjieh sijjen reaktah åadtjodh saemien lïerehtimmien bïjre, jïh aktem lïerehtimmiem hijven kvaliteeteste åadtjoeh. Gaajh jïjnjh learohkh, joekoen åarjelsaemien dajvesne lïerehtimmiem saemiengïelesne åadtjoeh maajhööhpehtimmien tjïrrh. Ööhpehtimmielaakesne maajhööhpehtimmie lea neebneme goh akte alternatijve vuekie lïerehtimmiem saemien gïelesne faalehtidh dejtie learoehkidie mah eah maehtieh dam lïerehtimmiem åadtjodh aktede lohkehtæjjeste mij lea stïeresne. Mij edtja lïerehtimmesne årrodh dan bïjre ij maam gænnah jeahtasovvh laakesne, men sïejhme orreme tjoeje-guvvieööhpehtimmiem faalehtidh lohkehtæjjine jïh lissine joekehts gïelebiesietæjmoeh, vuesiehtimmien gaavhtan guessielearoehkinie årrodh.</p>
<p xml:lang="sma">Gaajhkh maaksoeh maajhööhpehtæmman learohki hïejmetjïelth edtjieh maeksedh. Doh joekehts faalehtæjjah saemien maajhööhpehtimmeste eah seamma tæjmoeåasah utnieh sijjen dïenesji åvteste, jïh faalenassh leah joekehts dovne sisvegen jïh öörnedimmien bïjre. Departemeente dan åvteste aktem barkoem eelki juktie aktem bijjemes soejkesjem saemien maajhööhpehtæmman åadtjodh jaepien 2012. Akte barkoedåehkie, gusnie aaj Saemiedigkie lij meatan, aktem raeriestimmiem deelleme mij departemeentese seedtesovvi. Mænngan raeriestimmie seedtesovvi die Finnmaarhken Fylhkenålma jïh Nordlaanten Fylhkenålma stillemem åådtjeme departemeenteste aktem mierievierhkiem maajhööhpehtæmman darjodh. Daate barkoe dorjesovvi Ööhpehtimmiedirektovraatine ektine. Raeriestimmieh mierievearhkan saemien maajhööhpehtæmman Maahtoedepartemeentese deellesåvva njoktjen 1.b. åvtelen. Saemiedigkie edtja meatan årrodh digkiedidh guktie edtja aamhtesinie guhkiebasse barkedh. Ulmie lea seammavyörtegs faalenassh åadtjodh gaajhkide learoehkidie mah maajhööhpehtimmiem åadtjoeh. Åvtelen soejkesjem maajhööhpehtæmman jååhkesje edtja Saemiedigkine aamhtesen bïjre råårestalledh.</p>
<p xml:lang="sma">Dåarjoe maam tjïelth åadtjoeh saemien gïelese ij dejtie rïektes maaksojde feerhmh. Lissine dejtie tæjmoeåaside maajhööhpehtimmien åvteste, vuelkeme- jïh årromemaaksoeh guessielearoehkasse båetieh. Dastegh gåhkoe hïejmeskuvlen jïh faalehtæjjan gaskesne lea stoerre, maaksoeh sijhtieh stoerre sjïdtedh. Dan åvteste ekonomeles fåantoeh mah nænnoestieh mejtie learohkh åadtjoeh guessielearoehkinie jallh meatan årrodh gïeletjåanghkojne.</p>
<p xml:lang="sma">Dan åvteste maaksoeh maajhööhpehtæmman dan jïjnjem jeerehtieh, mij lea jearohke learohken årromesijjeste jïh gusnie faalenasse vadtasåvva, tjuara öörnegh darjodh guktie tjïelth buektiehtieh sijjen dïedtem gorredidh saemien learohki åvteste bööremeslaakan. Saemiedigkien mïelen mietie dle tjuara mieriedimmine vihtiestidh lïerehtimmie saemiengïelesne aaj guessielearoehkinie jïh gïeletjåanghkoeh feerhmie, jïh refusjovneöörnege daam feerhmie. Dellie dïhte sæjhta dïedtem vedtedh skuvle-aajhteridie.</p>
<p xml:lang="sma">Faage saemien ij leah neebneme ööhpehtimmielaaken § 2-3 goh akte dejstie faagijste maam maadthlïerehtimmie edtja feerhmedh. Akte konsekvense destie lea privaate skuvlh eah dïedtem utnieh lïerehtimmiem faalehtidh saemien gïelesne. Saemiedigkie lea krïeveme aktem ellies gïehtjedimmiem ööhpehtimmielaakeste jïh jarkelimmieh privaateskuvlelaakesne guktie saemien learohki reakta saemien lïerehtæmman gorresåvva.</p>
<p xml:lang="sma">Saemiedigkie edtja barkoem maajhööhpehtimmiesoejkesjinie guhkiebasse fulkedh jïh sæjhta guessielearohke jïh gïeletjåanghkoe edtja akte bielie årrodh faalenasseste maajhööhpehtimmien bïjre. Dagkerh öörnegh leah joekoen vihkeles gïelelïerehtimmien jïh gïeleevtiedimmien gaavhtan. Learohkh mah maajhööhpehtimmiem åadtjoeh vaenie gïeledåarjoem jïh vaenie nuepieh utnieh saemien nuhtjedh voengesne. Lidteratuvre, programmh meedijinie, guvvieraajroeh jallh spïelh saemien gïelesne fååtesieh. Dan åvteste vihkeles sjïehteladtedh gïelesijjieh åadtjodh gusnie nuepiem åadtjoeh saemien nuhtjedh jeatjah learohkigujmie ektine jïh saemien byjresisnie.</p>
<p>Evttohus 3:Áirasat Mariann W. Magga og Knut Store, BB</p>
<p>Ii oaggunkoarta finnmárkulaččaide Maŋŋágo Finnmárku rahppojuvvui olgoriikalaččaid astoáigeoaggumii, de vásihuvvo stuorra deaddu eanemus geasuheaddji guovlluide, gos báikkálaš ja regionála álbmot lea bivdán buolvvaid mielde. Min mielas sáhttá vásihuvvot noađđin jus finnmárkulaččat bággejuvvojit oasti oaggunkoartta ja jus ásahuvvo raproterengeatnegasvuohta oagguma duođašteami várás. Deanu gielda lea álggahan geahččaladdankártema, ja livččii riekta čađahit dán prošeavtta ovddidan dihtii vuogi dákkár kártemii. Ferte jearrat ja árvvoštallat sáhttá go dohkkehit olgoriikalaččaid mearihis sáivaguolásteami Finnmárkkulága ja dan ulbmilparagráfa mihttomeari ektui. Bargiidbellodaga sámediggejoavku ovddida gažaldaga dan geavada ektui maid mii dál vásihit ahte lea go dat riekta Finnmárkkukommišuvnna barggu ektui finnmárkulaččaid boares vuoigatvuođaid dohkkeheami ja identifiserema ektui, ja luossa- ja sáivaguolástanlága paragráfa 24 ektui daid erenoamáš njuolggadusaid birra mat gustojit báikkálaš álbmoga oaggunvuoigatvuhtii Finnmárkkus miessemánu 27. b. 1775 mannosaš gonagaslaš resolušuvnna vuođul. Álbmot- ja álgoálbmotriekti maid ánssáša lagat árvvoštallama. Dat guoská maiddái ESA gaskavuhtii mii lea EØS-njuolggadusaid vákšunorgána. Bargiidbellodaga sámediggejoavku bivdá Sámediggeráđi oažžut dievaslaččat guorahallojuvvot buot beliid olgoriikalaččat sáivaguolásteami oktavuođas Finnmárkkus, geavahettiin daid riektegaskaomiid mat gávdnojit.</p>
<p>Vástádus áššái 002/15 – Ođđa áššiid dieđiheapmi - Eai bivdokoarttat finnmárkulaččaide Eai bivdokoarttat finnmárkulaččaide Sámediggeráđđi čuovvoleapmi 5 evttohussii.</p>
<p>Beaivválaččat bargá Sámediggeráđđi čuovvolemiiguin mat leat čatnon Finnmárkoláhkii (fml). Sámedikki geassemánu 2014:i dievasčoahkkinmearrádus ávdne rámma min lahkoneami. Dát guoská sihke Finnmárkkuopmodaga(FEFO) doibmii ja Finnmárkokommišuvnna bargui. Finnmárkoláhka mearriduvvui eanetloguin Stuoradikkis ja Sámedikki miehtamiin ovttajienalaččat. Min beroštupmi lea ahte FEFO galgá hálddašit eatnamiid ja ođasmuvvi riggodagaid mii oktiivástida lága ulbmiliin, erenoamážit vuođđun sámi kultuvrii, boazodollui, meahcásteapmái, ealáhusbargui ja servodateallimii. Sámediggeráđđi čuovvola daid momeanttaid ja gažaldatdiliid mat bohtet Bargiidbellodaga sámediggejoavku evttohusain čađahan dihte sisdoalu áššis 019/14 Finnmárkolága čuovvoleapmi. Duogáš dasa lea ahte Finnmárkoláhka bidjá vuođđun ahte giliolbmuin leat meahcástan, guolástan, bivdo ja meahcceresursa ávkkástallan riekti daidda ođasmuvvi riggodagaide Finnmárkkus. Viidásit guorahallá Finnmárkokommišuvdna geavahan- ja oamastanvuoigatvuođaid, ja Finnmárkku Meahcceduopmostuollu galgá gieđahallat vuoigatvuođa riidduid birra. Finnmárkkuopmodat(FEFO) hálddaša eatnamiid ja meahcceresurssaid maid dat eaiggáda ja mii lea oktiivástádus Finnmárkolágain ja lea daid rámmaid siskkobealde maid almmolaš eiseváldi leat addán nugo eará lágaid ja láhkaásahusaid bokte. Dakko bokte Luonddušláddjivuođalága ja luossa- ja sáivaguollebivdolága bokte mii deattuha sámi beroštumiid. Ođasmuvvi riggodagatmat leat FEFO eatnamiin lea Finnmárkoláhka cealkkan earet eará ahte olbmot mat ásset Finnmárkkus lea guolástanriekti sáivaguliid bivdit sihke firpmiin ja oaggunstávrráin. Finnmárkoláhka § 25 addá johttiguolásteddjiide lobi bivdit čázádagain oaggunstávrráin ja nođđoduorgguin. Dát lohpi sáhttá regulerejuvvot, muhto vejolaš gáržžideamit lobis ferte ákkastallojuvvot ja vuhtiiváldin dihte resursa, gč, fml §27.</p>
<p>FEFO stivra lea álggahan barggu buoret reguleret sáivaguollebivddu. Sámediggeráđđi oaččui dieđu dán birra FEFO gulahallančoahkkimis Kárášjogas 20.1.2015. Nu go diehtit de leat čađahuvvon álbmotčoahkkimat dán ášši birra. Gulaskuddandokumeanttat čájehit ahte otná vuogi mielde de buot olbmot mat ásset Finnmárkkus guolástit sáivaguoli nuvttá ja bivdokoartta haga. Dan seamma dahket johttiguolásteaddjit mat leat vuollel 16 jagi ja sii geat leat badjel 67 jagi. Buot johttiguolásteaddjit mat leat 16 jagis girtta 67 jahkái fertejit oastit bivdokoartta jus galget bivdit Finnmárkkuopmodaga čázádagain. Dat lea ráhkaduvvo statistihkkat man olu bivdokoarttaid leat vuovdan norgga ja olgoriika johttiguolásteddjiide. Jagi 2014:s vuvdui sullii 5000 koartta olgoriikalaččaide, ja sullii 1000 koartta norgga johttiguolásteddjiide. Sámediggeráđđi áigu čuovvut lobiregulerema johttiguolásteddjiid sáivaguolásteami go FEFO sádde ášši formála gulaskuddamii. Go EEO-šiehtadus šattai gustovaš Norggas 1994:s čálihuvvui okta ii- vealahemiidprinsihppa mii guoská juohke EEO-ássiide. Vealaheapmi almmolaš eiseválddiin našunalitehta vuođul lea gielddus. Otnáš vuohki lea ahte FEFO meannuda buot johttiguolásteddjiid dássálaga. Orut go Romssas vuoi Roavenjárggas, goabbatge oaččuba seamma eavttuid dego johttiguolásteaddji go oastá bivdokoartta. Váiddaáššiid maid vákšunorgána ESA lea meannudan go gusto guolástanvuoigatvuođaide stáhta oktasašmehciin ja eará stáhtaeatnamiin, lea leamaš čatnon gáibádus bistevaš ássan Norggas. Sámediggeráđis ii leat diehtu ahte lea eará gažaldagat mat leat leamaš konkrehtalaš váiddaáššit. Sámediggeráđđi oaidná ahte sáhttá leat ávkin čielggadit EEO-rievttalaš gažaldaga go gusto reguleremii addit lobi earáide bivdit Finnmárkkus, ja jus dárbu sáhttá FEFO dehe earát ovddidit áššiid ESA:i. Sámediggeráđis lea beroštupmi ahte reguleremat dehe disponeremat daidda ođasmuvvi resurssaid dáhpáhuvvá nu ahte báikkálaš álbmoga geavahanriekti joatkašuvvá ja earát eai gáržžit daid. Min vuolggasadji lea ahte hálddašeapmi dáhpáhuvvá lagas ovttasbargguin ja árvvus atnet giliolbmuid riektiipmárdusa. Giliolbmuid geavahanvuoigatvuođat ii mielddisbuvtte ahte earát giddejuvvojit eret, muhto giliolbmuid geavaheapmi iige sáhtte gáržžiduvvot earáid dihte. Geavahangáržžideapmi gáibida dasa lassin konkrehta árvvoštallama jus resursadilálašvuohta gáibiduvvo. Ođasmuvvi resurssat sáhttet garrasit regulerejuvvot ja eará láhkai gáržžidit lobi earáide earet báikkálaš álbmoga geavaheami. Láhčit dili ain báikkálaš geavaheapmái nu ahte bidjo mieđiheamis erenoamáš riektivuođđu mii lea dehálaš.</p>
<p>Fml ii juollut ođđa vuoigatvuođaid, muhto regulere dan dálá vuoigatvuođaid gos láhkaregulerema ruohttasat leat Finnmárkku eanačujuhan 1775-resulušuvnna rádjái. Guhkesáigge eanaja čázegeavaheami bokte leat sápmelaččat gártadan vuoigatvuođaid, ja fml § 5 deattuha dan. Sámediggeráđđi mielas lea dehálaš ahte fml praktiseren ferte dáhpáhuvvat álbmotrievtti vuođul ja erenoamážit ILO-konvenšuvnna nr. 169 álgoálbmogiid birra ja árvvusatnimiin eai daga duohtadeami gártaduvvon kollektiiva ja ovttaskas vuoigatvuođaid. Sámediggeráđđi čujuha dán oktavuođas dan ođđa ortnegii mii lea 2015:i bušeahtas mas organisašuvnnat ja institušuvnnat sáhttet ohcat doarjaga nu ahte eana- ja resursavuoigatvuođat fuolahuvvojit mii guoská sámi guovllu areálaide. Ohcanáigemearri lea 15. b. njukčamánu.</p>
<p>Go gusto meahcásteapmái, bivdui ja guolásteapmái de Finnmárkolágas dadjá ahte son gii oažžu lobi galgá ožžon koarta dehege sullasačča mii čájeha ahte sus lea lohpi. FEFO ii leat praktiseren dán vuogi siddjiide mat guolástit nuvttá. FEFO lea dál ohcan departemeanttas spiehkasteami dán gáibádusas. Sámediggeráđđi oainnu mielde galget finnmárkulaččat beassat velá bivdit sáivaguoli FEFO eatnamiin. Mii registreret ahte FEFO lea gulaskuddanmuttus árvvoštallat álggahit raporterenvuogádaga mii registrere guolástanviidodaga dain iešguđetge geavahanjoavkkuin juhkkojuvvon geográfalaš guovlluide dego suohkandássái dehe čázádahkii ja čáziide. Dakko bokte maid olbmuide mat ásset Finnmárkkus. Dát sáhttá leat dan dihte ahte hahkat oahpu guoddevaš nállehálddašeami resursavuođu ektui. Dát dieđut leat maid guovddážis sihkkarastin dihte vuoruhit guolástanlobi giliolbmuide dain guovlluin gos resursadilálašvuohta čájeha ahte johttiguolásteddjiid lohpi berrešii gáržžiduvvot. Sámediggeráđđi oaivvilda lihka ahte lea hui guovddážis ahte vejolaš raporteremat berrešii nu álkin dahkat geavaheddjiide ja maiddái dan dihte go lea dahku mii lea ođas ja maid giliolbmot sáhttet hilgut iešguđetgelágan ákkaiguin. Lea dehálaš ahte doaibma boahtá čielgasit ovdan ahte dát lea okta oassi resursahálddašeamis, ja obmot mat ásset doppe váldojuvvojit vuhtii go lea resursavánisvuohta ja dan geažil galget vuoruhuvvot ja čujuhit Finnmárkoláhkii. Sámediggeráđđi oaivvilda ahte Deanu gieldda geahččalankárten berre válbmejuvvot ovdal jus dakkár hálddašandoaibma álggahuvvo, earet eará go dát geahččaleapmi addá eanet máhtu mii lea dehálaš ollislaš ášši árvvoštallamis</p>
<p>Evttohus 4:Áirras Per Mathis Oskal, BB</p>
<p>Boraspiriid hálddašeapmi</p>
<p>Dálá hálddašeapmi lea vuođđuduvvon daidda láidestusaide mat leat biddjojuvvo 2004 Boraspiredieđáhusas ja 2011 Boraspiresoahpamušas Stuorradikkis. Boraspiresoahpamuš lea mearridan ahte 5 jagi siste (2016) galgá boraspirehálddašeapmi evaluerejuvvot. Maŋŋá 11 jagi dálá hálddašanmálliin ja mearriduvvon boraspiredásiin mii oaidnit ahte boraspireváttisvuođat leat lassánan, ollu sávzadoalut leat ferten heaittihuvvot ja ollu orohagat rahče stuorra massimiin ja uhccán gánnáhahttivuođain. Dat guovtteoasat mihttomearri mii mis lea, sihke boraspiret ja guohtunealáhusat, ii sáhte ollašuhttojuvvot dálá hálddašanmálliin ja boraspiredásiin. Dálá mearriduvvon boraspiredási sámi boazoguovlluin ferte beallidit. Viidáseappot ferte rievdadit avádatjuogu, mas A avádat várrejuvvon boraspiriide ja B avádat fas guohtunelliide. A avádagat fertejit unniduvvot, go dát leat menddo stuorrát, ja dahká veadjemeahttumin doalahit B avádagaid boraspiriid haga. Ferte ásahit goaskinbivddu. Mii bivdit sámediggeráđi garraseappot áŋgiruššat dáinna bargguin, go das lea stuorra mearkkašupmi daidda geat eaiggáduššet dáid elliid ja sin boahtteáigái.</p>
<p>Vástádus áššái 002/15 – Ođđa áššiid dieđiheapmi: boraspirehálddašeapmi</p>
<p>Sámediggeráđi mielas ii leat boraspirejávkadeapmi dohkálaš. Okta ovdamearka dása lea 8. regiovnnas (Romssas ja Finnmárkkus). Vaikko geatkenálli lea ollu badjel mearriduvvon nállemihttomeari 8. regiovnnas, de eai báhččo doarvái geatkkit.</p>
<p>Massin boazodoalus ja eanadoalus lea balddehahtti. Muhtin orohagain (lullisámi guovllus) lea boraspirevahát máksu arvat eanet go biergobuvttadeami dienas. Eanet sávzadoalut leat maid heaittihuvvon stuora vahágiid dihte (earret eará Báhčaveajis dákkár boraspirepolitihkka ii leat gánnáhahtti Norgga stáhtii.</p>
<p>Vuoruhuvvon boraspireguovllut (A- guovllut) leat muhtin regiovnnain biddjon boazodoalu ja sávzadoalu váldoguovlluide. Davvi- Trøndelágas lea eanas oassi fylkkas vuoruhuvvon čivganguovlun albasiidda, getkkiide ja guovžžaide. Dasa lassin leat goaskinat seamma guovlluin. Boazodoalus leat guottetbáikkit seamma guovlluin. Dat ahte galget leat boraspiret seamma guovllus, ii mana bures. Eará ovdamearka lea Sis-Romsa gos lea váttis báhčit vahátelliid A-guovlluin. Lávdegottit fertejit buorebut sáhttit báhčit vahátelliid vaikko leat ge boraspireguovllus (A-guovllus) – dat guoská erenoamážit guovlluide mat leat boazodoalu guottetbáikkit.</p>
<p>Mii guoská gumppiide, de lea Sámedikki oaidnu ahte hálddašanguovlu ii ábut viidut. Sámediggi lea searvan ráhkkanančoahkkimii skábmamánus gumpeguovllu rievdadeami birra. Dat prinsihppa ahte gumpe ii galgga gávdnot sámi boazodoalloguovlluin ferte viidásetfievrriduvvot.</p>
<p>Sámedikkis boahtá leat eanet fokus álbmotriektái boraspirepolitihka ektui. Leat máŋga riikkaidgaskasaš konvenšuvnna mat mearridit stáhta politihka sápmelaččaid ektui. Norggas manná olmmošvuoigatvuohta ovdalii eará lágaid nu go birasrievtti ovdalii. Sápmelaččaid riekti kultuvrii manná ovdamearkka dihte ovdalii mearrádusaid luonddusuodjalanlágas. Olmmošvuoigatvuođa saji nannen Norgga rievttis (Olmmošvuoigatvuođaláhka) 1999- láhka deattuha dan. Dás čuožžu 3. § ahte Mearrádusat konvenšuvnnain ja beavdegirjjiin mat leat namuhuvvon 2. § galget, jus šaddá eahpádus, mannat ovdalii mearrádusaid eará lágain.</p>
<p>Sámediggeráđđi lea váldán bajás dáid áššiid čoahkkimiin Dálkkádat- ja birasdepartemeanttain juovlamánu 16.b.2014, ja oaivvilda ahte departemeanta ja Birasdirektoráhta fertejit čuovvolit konsulterenšiehtadusa maiddái boraspireáššiin.</p>
<p>Sámediggi áigu ain viidáseappot bargat dáinna áššiin, ja bargat dan nala ahte evalueren biddjo johtui.</p>
<p>Evttohus 5:Áirras Mariann W. Magga, BB</p>
<p>Finnmárkulaččaid guolástanvuoigatvuohta mearas Ráđđehus ealáhusministara bokte áigu dál sihkkut 1775 mannosaš láhkaparagráfa, Eanačujuhusresolušuvnna paragráfa 6, mii nanne finnmárkulaččaid guolástanvuoigatvuođa mearas. Bargiidbellodat gáibida ahte paragráfa bisuhuvvo, ja ahte álggahuvvo bargu dainna áigumušain ahte nannet finnmárkulaččaide dan vuoigatvuođa maid paragráfa addá. Dán paragráfa sihkkun lea rievttálaš rihkkun, dál go Finnmárkkukommišuvdna áigu čielggadišgoahtit vuoigatvuođa boares bivdinsajiide, geahča Finnmárkulága § 29. Bargiidbellodaga sámediggejoavku bivdá Sámediggeráđi álggahit barggu dalán eastadan dihtii ahte dát láhkaparagráfa sihkkojuvvo.</p>
<p>Vástádus áššái 02/15 Ođđa áššiid dieđiheapmi - Finnmárkulaččaid guolástanvuoigatvuohta mearas Ealáhus- ja guolástusdepartemeanta lea almmuhan iežaset neahttasiidduin ahte sii háliiditsihkkut ja álkidahttit máŋga lága iežaset ovddasvástádussuorggis. Departemeanta oaivvilda earret eará ahte Miessemánu 27.b. 1775 mannosaš láhka Gonagaslaš resolušuvdna Eanajuohkima birra Finnmárkkus ja viessočujuheapmi ja vealgáibidjama birra seamma sajis (Eanačujuhusresolušuvdna) lea boarásmuvvan.</p>
<p>Sámediggeráđđi ii doarjjo departemeantta árvvoštallama ahte eanačujuhusresolušuvdna lea boarásmuvvan ja áigu gáibidit konsultašuvnnaid dainna áigumušain ahte juksat ovttamielalašvuođa dán áššis. Sámediggeráđđi vuordá dán oktavuođas lagat čilgehusa departemeanttas das guđe váikkuhusaid lága sihkkun buktá.</p>
<p>Lea oahpes ášši ahte Riddoguolástuslávdegotti evttohusa čuovvoleami oktavuođas ii juksojuvvon ovttamielalašvuohta álbmotrievtti dulkoma ja historjjálaš guolástusvuoigatvuođaid ektui. Sámediggeráđđi čujuha dasa ahte dálá álgoálbmotrievtti vuođđun lea álgoálbmogiid historjjálaš vuoigatvuođaid dohkkeheapmi earret eará riddo- ja vuotnaguolásteapmái árbevirolaš álgoálbmotguovlluin. Go guoská historjjálaš vuoigatvuođaide, lea Sámediggeráđi oaivil ahte dát leat fámus ja álo leat leamaš fámus ássama ja geavaheami bokte rittuin. Sápmelaččain leat dákkár vejolašvuođat dološ áiggi rájes geavaheami ja vieruiduvvan báikkálaš vuoigatvuođaid vuođul.</p>
<p>Sámediggi lea máŋgii deattuhanahte ráđđehus ferte maiddái doahttalit boarráset lágaid dán suorggis. Ovdamearkka dihtii 1751 mannosaš lappekodisilla ja 1775 mannosaš Eanačujuhusresolušuvnna mat nannejit finnmárkulaččaid vuosttašvuoigatvuođa guolásteapmái. Sámediggeráđđi čujuha dasa ahte dát láhkamearrádusat dovddahit čielgasit vuollásaš riektediliid, namalassii ahte sápmelaččain ja earáin leat vieruiduvvan báikkálaš vuoigatvuođat guolásteapmái riddo- ja vuotnaguovlluin mat leat sin birrasiin.</p>
<p>Sámediggi oaidná ahte Norgga eiseválddit boasttooinnolaččat ja almmá lagat ákkaid haga leat guođđán iežaset ovddeš oainnu guolástusrádjaáššis Stuorra Británnia ektui. Dan áššis vikkai Norga duođaštit ahte <span type="quote">“friija guolásteami”</span> jurdda ii lean goassege dohkkehuvvon Norgga rittus. Duopmu čájeha ahte historjjálaš geavaheami duođaštusat rittus vieruiduvvan báikkálaš njuolggadusaiguin, ledje guovddážis dan mearrádussii mii dalle dahkkojuvvui.</p>
<p>Sámediggeráđđi muittuha Gáivuona duomu birra mii maid mealgadii manná dan guvlui ahte dovddahit ahte das lea sáhka vieruiduvvan vuoigatvuođain. Dán áššis ožžo báikkálaš guolásteaddjit buhtadusa dannego sin guolástanbáikkiide šattai váddásat beassat go fápmohuksema geažil šattai eanet jiekŋa vuonas.</p>
<p>Sámediggeráđđi čujuha dán oktavuođas maiddái dasa ahte Sámi vuoigatvuođalávdegoddi 2iežas cealkámušas Gáivuona duomu birra, rahpá dan vejolašvuođa ahte sullasaš vieruiduvvan vuoigatvuođat leat fámus maiddái eará sajiin. <em type="italic">1 International Court of Justice, Reports 1951, page 116 ff </em><em type="italic">2 NOU:2007:13 kapihtal 22.4.1.2 </em></p>
<p xml:lang="nob">Dan ahte leat go vieruiduvvan báikkálaš vuoigatvuođat, ferte aŋkke árvvoštallat konkrehta juohke dilis historjjálaš geavaheami vuođul. Finnmárkkukommišuvdna galgá finnmárkkulága § 29 vuođul álggahit dán barggu dađi mielde go ášši ovddiduvvo. Danne lea Sámediggeráđi mielas hui unohas jus eanačujuhusresolušuvdna, mii dovddaha vuollásaš vuoigatvuođadiliid, árvvoštallojuvvo sihkkojuvvot dan botta go dát bargu lea čađahuvvomin, almmá dan haga ahte ođđa mearrádusat mat nannejit sápmelaččaid ja earáid guolástanvuoigatvuođa, bohtet sadjái. <em type="italic">3 ”Selv om dommen tar utgangspunkt i den tradisjonelle allemannsretten, beveger imidlertid rettens flertall seg gjennom sin beskrivelse av bruksforholdene i fjorden som ledd i begrunnelsen for domsresultatet seg ut av dette begrepet. Den bruken som beskrives ligger relativt langt fra de typiske allemannsrettighetene, og har de fleste karakteristika som kjennetegner en tinglig rettighet. Videre har det i de drøyt 20 årene som har gått siden dommen ble avsagt vært en betydelig utvikling i rettspraksis når det gjelder synet på samiske rettigheter og mulighetene for samisk rettserverv gjennom lang tids bruk, jf. særlig Selbu-saken (Rt. 2001 side 769) og Svartskog-saken (Rt. 2001 side 1229). </em></p>
<p xml:lang="nob"><em type="italic">Det er derfor ikke utenkelig at domstolene i en framtidig sak hvor tvistetemaet er om det er ervervet en privatrettslig rettighet til kyst- og fjordfiske for fiskere hjemmehørende i et sjøsamisk bygdesamfunn, kan gi de lokale fiskerne medhold dersom deres bruksutøvelse er av noenlunde samme omfang, intensitet og eksklusivitet som i Kåfjord-dommen.” </em></p>
<p>Evttohus 6: Áirras Vibeke Larsen, BB</p>
<p>Sámi eksportaráđđi</p>
<p>Disneyfilbma <span type="quote" xml:lang="nob">"Frost"</span> lea ovdamearkan dasa ahte máilbmi háliida eanet sámi kultuvrra. Dat lea dakkár sodju mainna mii sápmelaččat fertet šaddat čeahpit ávkkástallat ávkin alcceseamet.</p>
<p>Riikkaidgaskasaš márkanis mas luondu ja sámi kultuvra šaddá eanet ja eanet áigeguovdil sihke mátkemearrin ja kulturvuđot buvttan, mii berret ásahit sámi eksportaráđi.</p>
<p>Jus mii geahčastit eksportaráđđái guoli várás, de mii oaidnit ahte dán orgánas lea leamaš ja lea ain stuorra mearkkašupmi Norgga márkanoassái ja erenoamážit gelbbolašvuhtii guoli ja Norgga mearraborramuša birra olgoriikkas.</p>
<p>Sámi buktagiin ja vásihusain lea stuorra vejolašvuohta šaddat eallingeaidnun dađi mielde go máilmmiviidosaš ekonomiija ja ovttasdoaibman ovdána. Danne lea deaŧalaš doaibmat márkaniin ja dasa lassin ahte mis lea bajitdási orgána mii sáhttá oktiiordne buorebut go dan mii dál dahkkojuvvo.</p>
<p>Dál šaddet sámi ovttaskas oassálastit menddo smávvát dasa ahte sáhttit bures birget riikkaidgaskasaš gilvvohallamis stuorra oassálastiiguin main lea stuorát kapitála. Mii dárbbašit dakkár orgána mii sáhttá čohkket fámuid, čatnat searvevuođaid, gilvit máhtu min kultuvrra birra ja erenoamážit eaiggáduššat buktagiid ja bálvalusaid ollu viidábut go dál.</p>
<p>Máilmmiekonomiija lea eanet čadnojuvvon oktii go ovdal, sojut leat eanet máilmmiviidosaččat go ovdal, olbmot mátkkoštit eanet ja eanet, sii áinnas ohcet dan mii lea eakti, ja mii fertet šaddat gearggusin ávkkástallat vejolašvuođaiguin.</p>
<p>Bargiidbellodat bivdá sámediggeráđi árvvoštallat vejolašvuođaid ásahit sámi eksportaráđi mii sáhttá veahkehit buorebut ávkkástallat máilmmiviidosaš vejolašvuođaiguin.</p>
<p>Vástádus áššái 02/15 Ođđa áššiid dieđiheapmi - Sámi eksportaráđđi Sámi buktagiid vuovdin olgoriikii ja sámi vásáhusvuđot mátkeeallima vuovdaleapmi lea eanet áigeguovdil go goassege ovdal. Mis leat ovttaskas buvttadeaddjit geat leat gergosat lávket riikkaidgaskasaš arenaide, ja ovttaskasoassálastit geat lihkostuvvet mátkeealáhusain, eakti ja autenttalaš buktagiiguin. Sámediggeráđđi sávvá dán ovdáneapmái bures boahtima.</p>
<p>Sámediggeráđi árvvoštallan lea dat ahte dál ferte guvttiin áššiin bargat oktanaga vai dát ovdáneapmi bisttášii. De lea vuos deaŧalaš bargat daid buvttadeddjiid ektui, geat sáhttet lágidit buktagiid riikkaidgaskasaš márkanii. Mii oaidnit dál juo ahte mis leat ovttaskasbuvttadeaddjit mat leat dan muttus, muhto ovdalgo álggahuvvo stuorát vuovdaleapmi, de berrejit leat ain eanet buvttadeaddjit geain leat buorit ja stáđis buktagat. Dát guoská sihke eksportii ja mátkeealáhusaide. Danne lea sámediggeráđđi hui duhtavaš dainna bargguin maid <em type="italic">sámi mátkeeallin </em>čađaha, mas dál isket sertifiserenortnega sámi mátkeealáhusfitnodagaid ektui ovttas VisitSápmi fitnodagain Ruoŧa bealde. Deaŧalaš lea maid bargat kvalitehtasihkkarastimiin duodjeealáhusas. </p>
<p>Dasto ferte bargat vuovdalemiin. Innovašuvdna Norga lea 2004 rájes čađahan Norgga eksportaráđi doaimmaid. Ovttasbargošiehtadusa bokte Innovašuvdna Norggain háliida Sámediggeráđđi digaštallat IN:in mo sáhttá ulbmillaččat ovddidit sámi buktagiid olgoriikii. Kulturealáhusa doaibmaplánas lea oassi áŋgiruššamis veahkehit riikkaidgaskasaš márkaniidda dakkár oassálastiid geain lea erenoamáš veadju, ja IN vuolggášii áinnas ovttasbargoguoibmin. Sámedikki direktevrras galgá njukčamánu 12. b. leat čoahkkin Innovašuvdna Norgga divišuvdnadirektevrrain Per Niederbach:in. Sámediggeráđđi lea bivdán direktevrra erenoamážit dán čuovvolit, oassin ovttasbargošiehtadusa čuovvoleamis. Go buorebut geavaha daid vejolašvuođaid maid Innovašuvdna Norgga olgoriikakantuvrrat addet, de sáhttá Sámediggi geavahit dán bures sajáiduvvan vuogádaga álggahit riikkaidgaskasaš áŋgiruššama. Sámediggeráđđi áigu árvvoštallat ásahit oktasaš sámi eksportaráđi boahtteáiggis.</p>
<p>Evttohus 7: Áirras Per Mathis Oskal, BB</p>
<p>Guohtunrájiid mearrideapmi dálveguovlluin Finnmárkkus.</p>
<p>Boazolohkounnideami proseassa osiin Finnmárkkus lea álggahuvvon. Sámediggi lea máŋgga oktavuođas ovddidan cealkámušaid ja evttohusaiddasa. Dán bargui leat čielga rájit juohke orohahkii dálveguohtumiin áibbas deaŧalaččat vai lea einnostanvejolašvuohta sis geaidda dat guoská. Mii bivdit ahte Sámediggi lea mielde álggaheamen dán barggu dain guovlluin Finnmárkkus gos dál orrot leamen eahpádusat guohtunrájiid hárrái. Vástádus áššái 002/15 – Ođđa áššiid dieđiheapmi: Guohtunrájiid mearrideapmi dálveguovlluin Finnmárkkus. Sámediggeráđđi oaivvilda ahte jus galggaš juksat bissulis rámmaeavttuid boazodollui Finnmárkkus, de lea áibbas deaŧalaš oažžut čielggaduvvot guohtunrájiid siiddaid gaskkas dálveguohtunguovlluin. Dat barge ferte vuoruhuvvot hui bajás. Dat livččii deaŧalaš doaibmabidju dasa ahte oažžut buoret proseassa boazolohkoheiveheapmái. Danne lea Sámediggi mielde bargojoavkkus mii galgá čielggadit ja evttohit rievdadusaid eanajuohkinlágas ja boazodoallolágas eanajuohkinrievtti gelbbolašvuođa ektui meannudit siskkáldas diliid boazodoalus. Dat bargu lea vuolggahuvvon konsultašuvnnaid vuođul Prop 3 L (2002-2013) Rievdadusat eanajuohkinlágas, birra. Das lei ovttamielalašvuohta gaskal Eanadoallo- ja biebmodepartemeantta, NRL ja Sámediggi ledje ovttaoaivilis sierra proseassa birra addit boazodollui beassanvejolašvuođa eanajuohkinriektái. Dáinna bargguin lea áigumuš ásahit njuolggadusaid mat earret eará dahket vejolažžan maiddái oažžut mearriduvvot rievttálaš rájiid siiddaid gaskka dálveguohtumiin. Bargojoavku galgá geiget evttohusas 2015 giđa, ja dasto čuovvola Sámediggeráđđi ášši.</p>
<p>Evttohus 8: Áirras Johan Vasara, BB</p>
<p>Sámi riekteveahkkekontuvrra boahtteáigi</p>
<p>Bargiidbellodahkii lea dehálaš ahte juohke okta gii orru Norggas galgá dovdat oadjebasvuođa ja sihkarvuođa, erenoamážit dalle go olmmoš lea váttes dahje rašes dilis. Sápmelaččaid riektesihkarvuohta lea Norgga stáhta ásaheami rájes boktan unnan beroštumi sis geat dábalaččat ledje galgat beroštit olbmuid riektesihkarvuođas. Giellamáhttu ja kulturipmárdus, dahje rievttabu daddjon, kultuvrra vuhtiiváldin ja gudnijahttin, ii leat eisege leamaš diehttelas go sápmelaččat riektevuogádagaid bokte leat deaividan eiseváldiiguin. Seammaládje diehtit mii ahte álgoálbmotrievttit dávjá eai vuhtiiváldo Norgga riektevuogádagas, eai odnege, vaikko diehtit ahte álbmotriekti lea sajáiduvvon Norgga láhkagirjjiide sierra olmmošvuoigatvuođalága bokte. Mis leat oalle easkká ovdamearkkat dasa ahte sápmelašolbmot garrasit šaddet rahčat oažžut ipmárdusa ee. báikkálaš árbevirolaš meahcásteapmái.</p>
<p>Dađi bahabu lea Justisdepartemeanta čakčamánu 22. Beaivvi 2014:is mearridan heaittihit dan áidna riekteveahkkekontuvrra mii beaivválaččat bargá erenoamážit ovttaskas sápmelaččaid riekteáššiiguin. Bargiidbellodat oaidná dán stuora lávkin maŋosguvlui sámi riektesihkárvuhtii.</p>
<p>Bargiidbellodat deattuha ahte riekteveahkkekontuvrra boahtteáigi lea dehálaš sámiid riektesihkarvuhtii, ja bivdá danin sámediggeráđi guorahallat ođđa čovdosit dasa ahte mo sihkarastit Sámi riekteveahkkekontuvrii ain ruhtadeami ja nu maiddái sihkkaris boahtteáiggi.</p>
<p>Vástádus áššái 02/15 Ođđa áššiid dieđiheapmi- Sámi riekteveahkkekontuvrra boahtteáigi</p>
<p>Sámediggái lea áibbas deaŧalaš ahte riekteveahkkedárbu Sis-Finnmárkkus fuolahuvvo seamma bures go álbmogii muđui. Lea maid deaŧalaš ahte eai čađahuvvo doaibmabijut mat addet uhcit veahki sápmelaččaide go álbmogii muđui.</p>
<p>Sámediggi bidjá vuođđun ahte Stuorradiggi ovdal lea mearridan ahte riekteveahkkekantuvra galge leat bistevaš ortnet, danne mii oaivvildit ahte ášše ferte čielggaduvvot vuđolaččat dainna áigumušain ahte Stuorradiggi sáhttá buktit ođđa cealkámuša jus leš nu ahte árvvoštallojuvvo heaittihit Sis-Finnmárkku riekteveahkkekantuvrra.</p>
<p>Sámediggeráđđi gávnnaha ahte Sámedikki evttohus čađahit riekteveahkkedárbbu geahčadan dihtii riekteveahkkedárbbu ja giellaeastagiid sámi guovlluin, ii leat váldojuvvon vuhtii. Sámediggeráđđi muittuha dán oktavuođas ahte dat riekteveahkkedutkan mii lea čađahuvvon, orru čujuheamen stuorát riekteveahkkedárbbu vaikke vel leat ge eanet advokáhtat dál.</p>
<p>Sámediggi čujuha maiddái dasa ahte go juolluduvvojit ruđat sierra riekteveahkkedoaibmabijuide, de váldojuvvo riekteveahkkekantuvra vuhtii almmolaš riekteveahkkekantuvran, gos bargit leat stáhta virgeolbmot ja ahte danne ii sáhte sin gohččut bálkkáhisbarggu dahje vejolaš ruhtadeami, go buohtastahttojuvvojit idealisttalaš organisašuvnnaiguin.</p>
<p>Ášši meannudeapmi álggahuvvui 06.03.15 dii. 09.00.</p>
<p>III Jienasteapmi 39 áirasis ledje 30 čoahkis.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Jørn Are Gaski, dievasčoahkkinjođiheaddji 2 Sandra Márjá West</p>
<p xml:lang="nob">Henrik Olsen</p>
<p>Sandra Márjá West 3 Nora Marie Bransfjell</p>
<p>Silje K. Muotka</p>
<p xml:lang="nno">Lars Oddmund Sandvik</p>
<p>Silje K. Muotka 4 Knut Inge Store</p>
<p>Silje K. Muotka</p>
<p>Mariann Wollmann Magga</p>
<p>Laila Susanne Vars</p>
<p xml:lang="nno">Kjetil Romsdal</p>
<p>Silje K. Muotka 5 John Kappfjell</p>
<p xml:lang="est">Thomas Åhrén</p>
<p>John Kappfjell</p>
<p>Mariann Wollmann Magga</p>
<p xml:lang="sma">Nora Marie Bransfjell</p>
<p>Thomas Åhrén 6 Mariann Wollmann Magga</p>
<p>Silje K. Muotka 7 Vibeke Larsen</p>
<p>Silje K. Muotka</p>
<p xml:lang="nob">Vibeke Larsen</p>
<p>Laila Susanne Vars</p>
<p xml:lang="nno">Hans Hatle</p>
<p>Silje K. Muotka 8 Johan Vasara</p>
<p xml:lang="est">Thomas Åhrén</p>
<p>Johan Vasara</p>
<p xml:lang="nob">Mathis Nilsen Eira</p>
<p xml:lang="isl">Per A. Bæhr</p>
<p>John Kappfjell</p>
<p>Thomas Åhrén 9 John Vasara</p>
<p xml:lang="nob">Henrik Olsen</p>
<p>John Vasara</p>
<p>Beaska Niillas</p>
<p xml:lang="nno">Marit Kirsten A. Gaup</p>
<p>Laila Susanne Vars</p>
<p xml:lang="nob">Henrik Olsen</p>
<p>DC - Mearrádus:</p>
<p>VI Sámedikki mearrádus</p>
<p>Ođđa áššit 1 - 8 sáddejuvvojit Sámediggeráđđái čuovvoleapmái. Ášši meannudeapmi loahpahuvvui 06.03.15 dii. 10.15.</p>
<p xml:lang="krl">Ášši 004/15</p>
<p>Sámedikki dievasčoahkkin</p>
<p>Gažaldagat Sámediggeráđđái</p>
<p xml:lang="sms">Áššenr. 15/1009 ·</p>
<p><em type="italic">Gažaldat 1: Áirras Lars Oddmund Sandvik, Árja – Politiijaođastus </em>· </p>
<p><em type="italic">Gažaldat 2: Áirras Hartvik Hansen, Árja – Mohtorjohtolatlága praktiseren ja revišuvdna </em>· </p>
<p>Gažaldat 3: Áirras Per A. Bæhr, JOHT – Boazologuheivehan ·</p>
<p><em type="italic">Gažaldat 4: Áirras Arthur Tørfoss, Ovddádusbellodat – Ealgabivdu Finnmárkkus </em>· </p>
<p><em type="italic">Gažaldat 5: Áirras/ Mariann W. Magga, BB – Sámi Albmotbeaivvi </em></p>
<p>Sámedikki dievasčoahkkin - 004/15</p>
<p>III Jienasteapmi 39 áirasis ledje 37 čoahkis. Dán áššis ii jienastuvvon. IV Beavdegirjelasáhusat Dán áššis ii ovddiduvvon beavdegirjelasáhus. IV Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Lars Oddmund Sandvik</p>
<p xml:lang="nob">Henrik Olsen</p>
<p>Mariann Wollmann Magga</p>
<p xml:lang="nno">Lars Oddmund Sandvik</p>
<p xml:lang="nob">Henrik Olsen 2 Hartvik Hansen</p>
<p xml:lang="est">Thomas Åhrén</p>
<p xml:lang="nob">Hartvik Hansen 3 Per A. Bæhr</p>
<p xml:lang="est">Thomas Åhrén</p>
<p>Mariann Wollmann Magga</p>
<p xml:lang="isl">Per A. Bæhr</p>
<p>Thomas Åhrén 4 Arthur Tørfoss</p>
<p>Silje K. Muotka</p>
<p xml:lang="nno">Inger Eline Eriksen</p>
<p xml:lang="nob">Arthur Tørfoss</p>
<p>Beaska Nillas</p>
<p>Silje K. Muotka 5 Mariann Wollmann Magga</p>
<p xml:lang="nob">Henrik Olsen</p>
<p xml:lang="nob">Hartvik Hansen</p>
<p>Mariann Wollmann Magga</p>
<p xml:lang="nob">Henrik Olsen</p>
<p>Ášši meannudeapmi loahpahuvvui 04.03.15 dii. 15.50.</p>
<p xml:lang="krl">Ášši 003/15</p>
<p>Sámedikki dievasčoahkkin</p>
<p>Sámediggeráđi doaibmadieđáhus</p>
<p xml:lang="sms">Áššenr. 15/610</p>
<p>I Mildosat</p>
<p>II Evttohusat ja mearkkašumit</p>
<p>Sámediggeráđi mearrádusárvalus: 1 Álggahus</p>
<p>Dán dieđáhusas válddahuvvo áigodat 08.11.14 rájes 02.02.15 rádjai ja lea čadnojuvvon Sámedikki 2014 ja 2015 bušehttii. Dieđáhusas raporterejuvvojit mihttomearit ja strategiijat mat leat válddahuvvon bušeahtas, ja eará bargamušat.</p>
<p>Sámediggeráđđi lea dán áigodagas doallan 2 fysálaš čoahkkima ja máŋga telefončoahkkima ja lea meannudan 226 ášši.</p>
<p>Nugo oidno geahčastagas www.sametinget.no/kalender, de lea ráđđi searvan maiddái ollu čoahkkimiidda ja ovddastemiide. 2 Giella</p>
<p>Váldomihttomearri · Eanet giellageavaheaddjit ja eanet sámegielaid geavaheapmi. 2. 1 Ovddasvástádusat ja rámmaeavttut sámegielas</p>
<p>Sámegiela hálddašanguovlu ja sámi giellaguovddážat</p>
<p>Sámediggeráđđi lea dán áigodagas juohkán 2015 ovddidandoarjaga sámi hálddašanguovllu gielddaide ja fylkkagielddaide, ja sámi giellaguovddážiidda. Ovddidandoarjja lea juhkkon ásahusaid aktivitehtaplána, gielddaid ja fylkkagielddaid ovttasbargošiehtadusa ja 2013 raporttaid vuođul. Aktivitehtat ja prošeavttat mat váikkuhit sámegiela seailluheapmái, nannejupmái ja ovddideapmái leat vuoruhuvvon.</p>
<p>Doarjjaortnegiid njuolggadusat leat ođasmahtton ja 2015 juolludanreivvet leat sáddejuvvon sámegiela hálddašanguovllu gielddaide ja fylkkagieldda, ja sámi giellaguovddážiidda.</p>
<p>Sámedikki ja ovttaskas gielddaid sámi hálddašanguovllus lea ovttasbargošiehtadus mii gusto 12.02.12 rájes ja livččii galgan leat doaimmas olggos 2014. Skábmamánu álggus sáddii Sámediggi buot gielddaide ja fylkkagielddaide evttohusa guhkidit šiehtadusa jagiin, ja vel dan maŋŋá ovtta jagiin. Dán evttohusa vuođđu lea go ortnet galgá evaluerejuvvot 2015 ja ii leat ávkkálaš dahkat stuorát rievdademiid ovdalgo evalueren lea čađahuvvon. Dán proseassa oktavuođas lea maid nammaduvvon giellalávdegoddi veardideamen áššiid mat leat relevánta dán ortnegii.</p>
<p>Guovdageaidnu ja Kárášjohka ledje áidna gielddat mat eai háliidan guhkidit ovttasbargošiehtadusa Sámedikkiin dán hámis mo dat odne lea. Sii oaivvildedje ahte šiehtadus ii leat heivehuvvon dáid gielddaide, go šiehtadusa váldoulbmil lea oažžut eanet giellageavaheddjiid. Dáid gielddain leat ollu giellageavaheaddjit, nu ahte váldoášši lea nannet ja ovddidit giela.</p>
<p>Sámediggepresideanta lea čoahkkimis ođđajagimánus 2015 Guovdageainnus, boahtán ovttaoaivilvuhtii dahkat smávit rievdadusaid šiehtadusas. Lea dahkkon rievdadusat 5 artihkkalis, ovddidanoasis, dasa lassin lea biddjon ođđa artihkal 6, mii čilge makkár ovddasvástádus Sámedikkis lea ovttasbargošiehtadusa olis. Sámediggeráđđi ja Guovdageainnu ovdagoddi leat mearridan ođasmahtton ovttasbargošiehtadusa gaskal Sámedikki ja suohkana.</p>
<p>Sámedikkis leamaš maid čoahkkin Kárášjoga gielddain ovttasbargošiehtadusa rievdadeami olis. Proseassa lea dál jođus, ja lea oaivvilduvvon dahkat seammá rievdadusaid maid Guovdageainnu suohkanin leat dahkan. Vejolaš ođđa šiehtadus meannuduvvo dáid orgánain guovvamánu loahpas.</p>
<p>Sámediggepresideanta lea galledan Várdobáiki sámi giellaguovddáža ođđajagimánus. Dát lea joatkka presideantta galledemiin, gos lea galledan buot sámi giellaguovddážiiguin vai oahpásmuvvá sin doaimmain.</p>
<p>Sámi giellalávdegoddi</p>
<p>Sámediggeráđis lei čoahkkin ođđajagimánus 2015 almmolaš nammaduvvon giellalávdegottiin. Ráđđi buvttii cealkámušaid áššiide mat gusket lávdegotti mandáhtii.</p>
<p>Sámi báikenamat</p>
<p>Sámediggi lea addán rávvagiid áššiide mat gustojit sámi báikenamaid čállinvuohkái ja makkár mearkkašupmi dain lea. Sámediggi lea earret eará addán loahpalaš rávvagiid luonddunamaide Áhkánjárggas ja Gáivuonas. Mii leat maid álggahan nammaáššiid Skániin, Hársttáin, Ivgus ja Romssas.</p>
<p>Davvisámegiel giellajuogus lea normeren 56 stáhta namaid. Dát dahkkui sihkkarastin dihte ahte buot davviriikkalaš riikkat čállet stáhtaid namaid seammá vuogi mielde. Stáhtaid normeren proseassa álggahuvvui giđđat 2014. Dát proseassa lea dál loahpahuvvon ja 193 stáhta leat normerejuvvon davvisámegillii.</p>
<p>Terminologiija</p>
<p>Sámi Giellagáldu máttasámegiel giellajuhkosis leamaš čoahkkin Staares skábmamánus. Historjjá ja servvodat terminologiija dohkkehuvvui dán čoahkkimis. Máttasámi manuid namaid dohkkeheapmi álggahuvvui.</p>
<p>Sámi Giellagáldu julevsámegiel giellajuhkosis lei čoahkkin Gironis skábmamánus, ja čuovvolančoahkkin juovlamánus. Lea álggahuvvon čielggadanbargu, mo loatnasániid heivehit julevsámegillii, go eai gávdno prinsihpat mat leat normerejuvvon. Lea evttohuvvon guovtte láhkai heivehit loatnasániid julevsámegillii.</p>
<p>Sámediggi lea oassálastán Davviriikalaš semináras Oslos skábmamanus 2014, gos fáddán lei terminologiijakurssaid organiseren. Lea dehálaš ahte Sámedikkis lea oktavuohta giellabirrasiin Davviriikalaččat ja maiddái oažžut diehtit man láhkai bargat terminologiijain ja makkár interneahttačovdosiid geavahit.</p>
<p>Sámediggi lea oassálastán Giellabeaivvis (Språkdagen), Giellaráđi jahkásaš konferánssas, mii lágiduvvui Oslos 18.11.14. Giellabeaivvi 2014 fáddá dárogiela terminologiija ja fágagiela boahtteáigi. Sámedikki bealis lei miellagiddevaš gullat dáid fáttáid birra mas giellaráđđi berošta, go dát lea maid áigeguovdilis ja dehálaš ášši Sámedikkis.</p>
<p>Sámediggi lea maid barga n www.sátni.org ođasmahttimin. Dán áigodagas lea biddjon dihtorfága terminologiija sátnebáŋkui.</p>
<p>Sámediggi jorgala eanaš dokumeanttaid ráđđe- ja dievasčoahkkimiid oktavuođas. Preassadieđáhusat ja Sámedikki interneahttasiiddut leat aivve sáme- ja dárogillii. Reivvet mat sáddejuvvojit Sámediggái sámegillii vástiduvvojit sámegillii. Buot reivvet sámegiela hálddašanguovllu gielddaide sáddejuvvojit sihke dáro- ja sámegillii. Jorgalanbargu buktá dávjá hástalusaid go leat oanehis áigemearit, ja jorgaleapmi iešalddis lea hástaleaddji bargu. Dán áigodagas leat earret eará jorgalan doarjjanjuolggadusaid ja ohcanskoviid.</p>
<p>Ministarčoahkkin ja Gollegiella bálkkašupmi geigejupmi</p>
<p>Sámediggepresideanta lei oasseváldin presideanta- ja ministarčoahkkimis Helssegis skábmamánus 2014. Gollegiella bálkkašupmi geigejuvvui dán čoahkkimis golmma vuitiide, Mikael Svonnii, Kerttu Vuolabii ja Seija Sivertsenii. Čoahkkimis digaštalle earret eará davviriikkalaš giellaovttasbargu, ja mearriduvvui ahte ámmátdoaibma galgá deaivvadit, gos galget gávdnat čovdosa boahttevaš ovttasbargui. 2. 2 Giellageavaheaddjit</p>
<p>Stipeanda ohppiide geain lea sámegiella fágan joatkkaskuvllain</p>
<p>Stipeanda ohppiide geain lea sámegiella fágan joatkkaskuvllain lea rievdaduvvon nu ahte maiddái oasseáiggeoahppit sáhttet ohcat stipeandda. Stipeandasturrodat lea ru 7 500,- sidjiide geain lea sámegiella vuosttašgiellan, ru 5 500,- geain lea sámegiella nubbingiellan ja ru 3 000,- sidjiide geain lea sámegiella vierisgiellan. Stipeandda sáhttá ohcat áigodagas 15.01-31.03. 2. 3. Sámegiela geavaheapmi</p>
<p>Giellaprošeavttat</p>
<p>Giellaprošeavttaid doarjjaortnet lea 2015 rájes rievdaduvvon nu ahte dál lea rabas ohcanáigemearri. Ohcamiid sáhttá sáddet olles jagi ja dat meannuduvvojit dađistaga. Sámediggi lea maid váldán eret vuoruhemiid mat leat dán rádjai stivren ohcamiid. Dál veardiduvvojit ohcamat kvalitehta ja báikkálaš dárbbuid mielde.</p>
<p xml:lang="smj">Giellakampánja</p>
<p>Kárášjoga kulturmárkanii oktavuođas skábmamánus lágidedje giellaambassadevrrat ovttas Kárášjoga gielddain giellakafea sámi nuoraide. Ulbmil giellakafean lei deaivat sámi nuoraid lunddolaš arenaiguin ja ráhkadit nuoraid várás nuoraiddeaivvadeami, maid nuorat ieža lágidit. Giellakafea lihkostuvai bures, ledje boahtán sullii 80 nuora stoahkama ja oahppama dihte. Ambassadevrraiguin ledje iešguđet stašuvnnat gos ledje iešguđet giellastohkosat ja gilvvohallamat gos sámegiella lei guovddážis.</p>
<p>Giellakampánja ođasmahttá facebooksiiddu jámma. Filmmat, maid giellaambassadevrrat leat ráhkadan, leat čájehuvvon 10 000 geardde ja leat hui bivnnut. Kampánnja blogga ođasmahtto jámma, ja dás čállojuvvo buot sámegielaide. 3 Kultuvra</p>
<p>Váldomihttomearri · Ealli ja juohkelágan sámi dáidda- ja kultureallin mas lea kvalitehta ja lea buohkaid olámuttus.</p>
<p>Sámediggi oassálasttii 18.11.14 Norgga Kulturráđi semináražii Unesco eahpeávnnaslaš kulturárbbi konvenšuvnna implementerema birra, ja Norgga Kulturráđi konferánsii eahpeávnnaslaš kulturárbbi birra 19.11.14 Oslos.</p>
<p>Sámediggepresideanta doalai sáhkavuoru 26.11.14 Sámiráđi semináras kulturpolitihka birra Kárášjogas. Sáhkavuorus válddii ovdan dan mo mii sáhtášeimmet bargat riikkarájáid rastá Sámis, višuvnnat kultursuorggi várás ja hástalusaid ovttasbarggu oktavuođas.</p>
<p>Sámediggepresideanta lei semináras juoigama birra 01.02.15 maid Romssa musea lágidii, mas okta fáttáin lei musea luohtečoakkáldaga hálddašeapmi. Sámediggi lea fas bovdejuvvon digaštallamii dan birra Romsii. Ráđi vuolggasadjin lea ahte sámi kulturárbbis galgá leat oppalaččat leat sámi stivrejupmi.</p>
<p>Jahkebeallásaš hálddahuslaš gulahallančoahkkin Kulturdepartemeanttain dollojuvvui 16.12.14 Oslos. Čoahkkima fáddán lei goappat beallásaš diehtojuogadeapmi ja áigeguovdilis áššiid ságaškuššan, earret eará huksenáššit - Saemien Sijte Beaivváš Sámi Našunálateáhter, bušeahtta 2015 ja bušeahttadárbbut 2016, sámi museaid oppalaš rámmat ja máhcahanprošeakta Bååstede, media ja filbma, sámegielat neavttároahppu ja 2017-ávvudeapmi.</p>
<p>Troanddin 2017 ávvudeapmi</p>
<p>Sámediggi lea sádden 3 000 000 ruvdnosaš doarjjaohcama GOD:ii Troanddin 2017 Sámeávvudeami hálddašeapmái ja plánemii.</p>
<p>Prošeavtta ulbmil lea hábmejuvvon ná: <em type="italic"><span type="quote" xml:lang="nob">”Prosjektmålet er å markere, formidle kunnskap om samene, samisk kultur og historie i et 100-års perspektiv. Den skal bidra til deltakelse og engasjement for demokratiet og legge til rette for en markering også utenfor Trøndelagsfylkene”</span> </em>(Prošeaktaulbmil lea čalmmustahttit ja gaskkustit máhtu sápmelaččaid, sámi kultuvrra ja historjjá birra 100-jagi perspektiivvas. Dat galgá váikkuhit oassálastimii demokratiijii ja dainna áŋgiruššamii ja láhčit čalmmusteapmái olggobealde Trøndelága-fylkkaid <em type="italic">. </em>) </p>
<p>Prošeakta lea dán rádjai organiserejuvvon dainna lágiin ahte stivrenjoavku lea ásahuvvon hálddahuslaš oassálastimiin Sámedikki, Troanddima suohkan ja Lulli-Trøndelága fylkkasuohkana bealis. Troanddima suohkan lágida kántorsaji ja doaibmá prošeaktajođiheaddji ja mielbargiid bargoaddin. Gollodárbun meroštallojuvvo 1,2 miljon ru. 2015:s, 1,93 miljon ru. 2016:s ja 1,87 miljon ru. 2017:s. Sámedikki oassin lea evttohuvvon 300 000 ru. jahkái dán áigodagas. 3. 1 Buorit rámmaeavttut sámi dáiddáriidda</p>
<p>Girjjálašvuohta Sámediggeráđđi juolluditt 6,8 miljon ruvnno sámi fága- ja čáppagirjjálašvuhtii. Ođđa sámi originálagirjjálašvuohta vuoruhuvvui, muhto juolludeamis ledje maid doarjagat bivnnuhit ja oahpes namahusaid jorgaleapmi buot golmma sámegillii.</p>
<p>Musihkka Sámediggeráđđi lea juolludan 2,3 miljon ruvnno musihkkaalmmuhemiide 2014:s. Musihkkajuolludeamis leat doarjagat sihke ođđaáiggi ja árbevirolaš sámi musihkkii. Musihkkaalmmuhemiid ulbmil lea ovddidit kvalitatiiva buori sámi musihka buohkaid várás. Dán jagi ohcamat ja juolludeamit čájehit ahte ollu mii dáhpáhuvvá sámi musihkkaeallimis lea gelddolaš, mas leat mielde ollu šaŋerat, ja ollu nuorra artisttain lea alla dássi. Oktiibuot 18 almmuheami ožžot doarjaga dán jagi. Dáin leat máŋga nuorra artistta. Lea maid addojuvvon doarjja čieža juoiganalmmuheapmái, guokte almmuheami gullet oskkolašvuhtii ja guovtti almmuheamis lea musihkka mánáid várás. Ohcanhivvodat 2014:s lei badjelaš 5 miljon ruvnno. 3. 2 Sámi kulturásahusat sámi kultuvrra gaskkustan- ja vásihanarenan</p>
<p>Sámediggi lágidii gasku skábmamánu cealkámuš- ja evttohusčoahkkima Romssas ođđa dieđáhusa oktavuođas sámi kulturásahusaid birra. Sámediggeráđi čilgehusa vuođul sámi kulturásahusaid birra háliidii Sámediggi oažžut cealkámušaid ja evttohusaid bargui ovddasguvlui. Sámediggeráđđi álggahii čoahkkima ja prográmmas ledje logaldallit ja joavkobarggut. Čoahkkimii ledje boahtán dakkár kulturásahusat mat ožžot njuolggadoarjaga sámedikki bušeahta bokte.</p>
<p>Ostojuvvon dáidda</p>
<p>Sámedikki ostojuvvon govvadáidda- ja dáiddaduodječoakkáldagas leat dál badjel 1000 dáidaga. RiddoDuottarMuseaid (RDM) keallára rádju ii leat dohkálaš, ii saji ektui ii ge rádjolanjaid kvalitehta ektui ge. Earret eará RDM ja Sámi Dáiddačehpiid Searvvi (SDS) oktavuođaváldima vuođul Sámedikki bovdii čoahkkimii RDM:in 30.01.15 mas váldofáddán lei dáidagiid dilli. Bealit sohpe čoahkkimis proseassa mo sirdit dáidagiid stuorát ja eanet heivvolaš rádjui Kárášjogas, ja plána biddjojuvvui mo dan sáhttá ruhtadit.</p>
<p>Rethinking Sami Culture in Museum nammasaš konferánssa oktavuođas Oslos 26. – 28.11.14 mas sámediggeráđis lei sáhkavuorru, oassálasttii maiddái sámediggeráđđi Sámi museasearvvi jahkečoahkkimii. Váldojuvvui bures vuostái dat go sámediggeráđđi 2015 bušeahttaevttohusastis lea evttohan 200 000 ruvdnosaš bistevaš doaibmadoarjaga museasearvái. Dát dagahivččii museasearvvi barggu eanet einnostan vejolažžan. Sámi museasearvvi jahkečoahkkin dovddahii dattetge stuorra vuorjašuvvama dan ekonomalaš dili geažil mas sámi museat leat dál. Sii oaivvildit ahte stáhta Kulturdepartemeantta bokte ja dakkár regionála dásiid bokte go fylkkagielddaid, ii váldde ovddasvástádusa dain hástalusain mat sámi museain leat. Dát guoská erenoamážit Baastede-prošeavtta čuovvoleapmái. 3. 3 Sámi valáštallan</p>
<p>Sámediggeráđis lei 31.01.15 čoahkkin Sámi Heargevuodjin-lihtu (SHL) ovddasteddjiiguin mas váldofáddán lei heargegilvvohallama organiseren ja rusttethuksen. Sámediggeráđđi áigu čuovvolit heargevuodjinorganiserema dili dainna lágiin ahte gohččut SHL ja SVL-N oktasaš čoahkkimii njukčamánus 2015 mas ráđđi háliida ságaškuššat oktasaš hástalusaid goappašiid lihtuiguin. 3. 4 Sámi mediat</p>
<p>Sámediggeráđđi lea 12.01.15 oassálastán Romssa riikkaidgaskasaš filbmafestivála 2015 rahpankonferánsii. Sámediggeráđđi lea 16.01.15 maiddái oassálastán 7 Sámi Stories vuosttaščájálmassii.</p>
<p>Sámediggeráđđi oassálasttii ođđajagimánus Riikkaidgaskasaš sámi filbmainstituhta (ISF) eaiggátčoahkkimii mas fáddán lei ISF heiveheapmi sámi filbmabarggu rádjarasttideaddji organisašuvdnii. 5 Máhttu</p>
<p>Váldomihttu · Sámi álbmogis lea dat máhttu, gelbbolašvuohta ja gálggat mat dárbbašuvvojit vai sáhttá suodjalit ja ovddidit sámi servodagaid, ja árjjalaš oassálastimii sámi, nationála ja riikkaidgaskasaš servodahkii. 5. 1 Mánáidgárdi</p>
<p>Sámediggi lágidii 2014 nuppi mánáidgárdeseminára Álttás 12.-13.11. Fáttát ledje giella, kulturipmárdus máŋggakultuvrralaš servodagas ja digitála oahppanresurssat. Seminárii čoahkkanedje sullii 100 oasseváldi. Eai goassege ovdal leat leamaš nu olu oasseváldit. Dat čájeha ahte mánáidgárdebargiin geat barget sámi mánáidgárdefálaldagain, lea dárbu čoahkkanit oktasaš arenai. Sii dieđihit ahte seminárain lea buorre sisdoallu ja seammás leat konstruktiiva čoahkkananbáikkit gos besset digaštallat sámi giela ja kultuvrra birra.</p>
<p>Sámediggi lágidii giellamovttiidahttinseminára ovttas Romssa ja Finnmárkku fylkkamánniiguin ja Sámi lohkanguovddážiin Romssas bearjadaga 21.11.14 mánáidgárdebargiide. Dán háve fállojuvvui seminára bargiide mánáidgárddiin gos leat sámi mánát Romssas ja Finnmárkkus. Fáddá lei giellabargu mánáidgárddis ja oahpásnuvvat muhtun mánáidgárddiid giellabargguin. Semináras ledje badjelaš 40 oasseváldi. 26.11.14 lei Sámediggeráđis čoahkkin Porsáŋggu gielddain. Čoahkkima duogáš lei ahte Porsáŋggu gielda háliida sirdit Ájanas sámi mánáidgárddi seamma vistái go dáčča mánáidgárdi lea. Dat lea boktán mediačállosiid ja vuostemiela váhnemiin ja Ájanas mánáidgárddi bargiin. Maŋŋel leat dattetge mearridan ahte eai sirdde Ájanas mánáidgárddi. 20.11.14 lei Sámediggeráđis čoahkkin Málatvuomi suohkaniin ja sámi mánáidgárddiin. Čoahkkimis Sámediggi muitalii Sámedikki doarjjaortnegiid birra, ja doppe digaštalloje sihke mánáidgárddi kapasitehta ja ovddidanvejolašvuođat. Dasto guorahallui maiddái suohkana ollislaš mánáidgárdefálaldat, ja sámediggeráđđi ovddidii dárbbu bargat giellalávgunmodeallaiguin ja sihkkarastit sámegielfálaldaga daidda mánáide geat eai beasa sisa Málatvuomi priváhta sámi mánáidgárdái. 26.11.2014 čađahii sámediggeráđđi čoahkkima Deanu sámi mánáidgárddiiguin, Diddi mánáidgárdi ja Giellavealgu mánáidgárdi. Fáddá lei hástalusat priváhta sámi mánáidgárddiid ruhtademiin. Dasto lei sámediggeráđis čoahkkin Deanu gielddain 27.11.2014 Deanu sámi mánáidgárddiid dili birra. Guovddážis čoahkkimis lei Deanu guovtti priváhta mánáidgárddi ruhtadeapmi, ja hástalusat go priváhta mánáidgárddiid doarjaga meroštallanvuođđu lea máŋgii rievdan dan guovtti maŋemus jagis. Deanu sátnejođiheaddji dieđihii maiddái dárbbu nannet sámi mánáidgárdefálaldaga gielddas. Dasto lei maiddái sáhka hástalusaid birra oažžut mánáidgárdeoahpaheddjiid main lea sámi giellagelbbolašvuohta. 04.01.2014 čađahuvvui, sámediggeráđi vuolggaheami vuođul, oktasaščoahkkin singuin geat leat álggahan ášši ásahahttit priváhta sámi mánáidgárddi Rørosii ja Rørosa suohkanii. Čoahkkimis sámediggeráđđi dieđihii ahte leat mielas dan ásaheapmái, muhto jus galgá oažžut doarjaga Sámedikkis de ferte diekkár ásahus leat registrerejuvvon Brønnøysund-registaris. Dasto ferte maiddái čielggadit gosa mánáidgárdi galgá biddjot, go jurddaša goluid birra. Sámediggeráđđi áigu árvvoštallat doarjut ásaheami ovdabarggu ohcamuša vuođul prošeavttaid ja ovddidanbargguid ortnegis mas lea ohcanáigemearri 01.04.2015. Ásaheami álggaheaddjit ávžžuhuvvoje garrasit lagabut gulahallat suohkaniin mii lea báikkálaš mánáidgárdeeiseváldi, čielggadan dihte eavttuid oažžut dohkkehuvvot mánáidgárdedoaimma. Sámediggeráđđi ávžžuhii maiddái álggaheddjiid ja suohkana šiehtadit ahte go formála dohkkeheapmi lea sajis, de galgá mánáidgárdi oažžut doaibmadoarjaga suohkanis, ja ahte álggaheaddjit ráhkadit bušeahta mii čielgasit čájeha mot ekonomalaš doaibma galgá čađahuvvot váhnenmávssuin, suohkana doaibmadoarjagiin ja Sámedikki doarjagiin sámi mánáidgárddiide. Rørosa suohkan čilgii mot dilli lea eará mánáidgárddiiguin Rørosas gos odne sámi mánát Brekken ja Kvitsanden mánáidgárddiin. Suohkanis lea 60% virgeresursa mii lea juhkkojuvvon dan guovtti mánáidgárdái. Suohkan lea Robek-listtus, danne go suohkanis ee. leat gáržžiduvvon ekonomalaš resurssat. Šihttojuvvui doallat čuovvolančoahkkima njukčamánus Rørosas. 11.12.14 lei Sámediggi ovttasbargočoahkkimis Máhttodepartemeanttain Oslos. Okta ášši mii digaštallui lei Sámedikki doarjjaortnet sámi mánáidgárdefálaldagaide. Doarjjaortnet evaluerejuvvo dál. Ortnet ii leat rievdan dan rájes go álggahuvvui. Nordlandsforskning ja NORUT Áltá evaluerejit Sámedikki doarjjaortnegiid. Maŋidemiid dihte proseassas lea ođđa gárvvistanáigemearri biddjon 05.03.14. Sámediggi lei čoahkkimis Nordlandsforskningain Bådådjos evaluerema birra 20.01.15. Sámediggi háliida viidásit digaštallat dán ášši Máhttodepartemeanttain maŋŋel go evalueren lea gárvvis. Eará ášši mii loktejuvvui čoahkkimis lei Sámedikki oahpponeavvoguovddáš ja pedagogalaš ávdnasat ja stoahkanhearvvat. Das digaštallui ahte mot sáhttet Sámediggi ja departemeanta ovttasbargat buoridan dihte pedagogalaš ávdnasiid ja stoahkanhearvvaid ráhkadeami.</p>
<p>Sámedikki doaibmaplána sámi mánáidgárdefálaldaga várás 2015-2018 lei áššin ráđđečoahkkimis 28.01.15 ja 02.02.15. Doaibmaplána šaddá áššin njukčamánu dievasčoahkkimis.</p>
<p>Sámedikkis ledje golbma Bergen allaskuvlla ovddasteaddji guossis 29.01.15. Buot golmmas barget mánáidgárdeoahpaheaddji oahpus ja leat mátkkošteame oahppan dihte eambbo sámiid birra. Dan sii áigot geavahit studeanttaid oahpaheamis. Sámediggi muitalii sámi mánáidgárdefálaldaga birra ja Sámedikki rolla birra dan barggus.</p>
<p>Sámediggi lea áigodagas ráhkkanahttán doarjjameannudeami mánáidgárdefálaldahkii, ođasmahttán iešguđet skoviid ja málaid websak:ii ja almmuhan neahtas. Dasto leat boares doarjagat čuovvoluvvon ja raporttat ja máksimat leat guorahallojuvvon.</p>
<p>Ollu mánáidgárdebargit leat váldán oktavuođa Sámedikkiin sámi álbmotbeaivvi ávvudeami birra. Dan oktavuođas leat biddjojuvvon dieđut ja leaŋkkat Sámedikki ruovttusiidui dan birra: http://www.sametinget.no/Om-Sametinget/Bakgrunn/Nasjonaldag-og-nasjonale-symboler 5. 1 Vuođđooahpahus</p>
<p>Priváhtaskuvlalága revideren</p>
<p>Máhttodepartemeanta lea sádden árvalusa gulaskuddamii ođđa priváhtaskuvlaláhkii (ođđa friddjaskuvlaláhka). Sámediggi lea sádden gulaskuddancealkámuša ja bivdán konsulteremiid. Sámedikki mielas láhka ii doarvái bures sihkkaraste sámi ohppiid rievtti oažžut sámegielfágas oahpahusa friddjaskuvllain. Earret eará ii gáibiduvvo dohkkehaneavttuin ahte friddjaskuvllat galget fállat sámegieloahpahusa.</p>
<p>Oahppoplána – oppalaš oasi revideren</p>
<p>Dalle go Máhttolokten ja Máhttolokten – sámi váldojuvvo atnui, bisuhuvvo oppalaš oassi sihke L97 ja L97S oktasaš oassin, earret eará danin go skuvlla ulbmilpáragráfa oahpahuslágas ii lean rievdan. 2008:s rievddai skuvlla ulbmil, ja dutkan čájeha ahte ii leat doarvái oktavuohta gaskal oppalaš oasi, oahpahusa prinsihpaid ja Máhttoloktema fágaid oahppoplánaid.</p>
<p>Stuoradiggedieđáhusas nr. 20 (2012–2013) Rievttes geainnu nalde, evttohii Máhttodepartemeanta ođastit oppalaš oasi oahppoplánas. Dieđáhusa meannudeamis čálii Girko-, oahpahus- ja dutkanlávdegoddi iežas árvalusas ahte <span type="quote">“lávdegoddi doarju departemeantta árvalusa ođastit Oppalaš oasi oahppoplánas mii buorebut čuvge servodatovdánahttima ja 2008 ulbmilpáragráfa hábmemiid.”</span> Máhttodepartemeanta lea Stuoradikki meannudeami vuođuin bidjan johtui barggu gos galget ođastit oahppoplána oppalaš oasi. Sámediggi lei bovdejuvvon čoahkkimii Máhttodepartemeanttain juovlamánu 12.b.2014 vai oažžu dieđuid barggu birra. Departemeanta čálii bovdehusas ahte Sámedikkis lea erenoamáš sadji mii guoská oahpahusa sisdollui, gč. 6-4 § oahpahuslágas, ja lea dehálaš guorahallat iešguđet beliid oppalaš oasi barggus árrat proseassas. Máhttodepartemeanttas lea ásahuvvon siskkáldas joavku mii bargá oppalaš osiin. Čoahkkimis soabadeigga Máhtodepartemeanta ja Sámediggi ahte Sámediggi ja dát joavku čoahkkinastet ja lonohallet vásihusaid ja oainnuid, miehtá proseassas.</p>
<p>Sámi bealjehis ohppiid riekti oažžut oahpahusa sámegielas ja sámegillii</p>
<p>Dál ii gávdno almmolaš sámi mearkagiella. Muhtin skuvllain leat geavahan ovtta sámi variánta dáža mearkagielas oahpahusas sámi bealjehis ohppiide. Oahpahusdirektoráhta lea hábmen oahppoplánaid dárogielas ja dáru mearkagielas, dát guokte leaba dárbbašlaš vuođđun oahpahussii mii galgá dahkat ohppiid doaibmi guovttegielagin.</p>
<p>Sámedikkis lea leamaš čoahkkin oahpahusdirektoráhtain mearkagiellaoahpahusa birra sámi ohppiide, direktoráhta oaivvilda ahte sámi lossagulut ohppiin ii leat riekti leat guokte vuosttašgiela. Sii sáhttet válljet dáru mearkagiela vuosttašgiellan ja sámegiela nubbigiellan. Jus sii dasto válljejit sámegiela vuosttašgiellan, de sáhttet ohcat oažžut mearkagiela erenoamášoahpahussan.</p>
<p>Sámediggi áigu čuovvolit dán ášši viidáseappot, sihke viidáset gulahallama bokte direktoráhtain ja vai sihkkarastá ahte ráhkaduvvo oahppoplána sámegiela várás ohppiide geain lea mearkagiella vuosttašgiellan.</p>
<p>Ovttasbargu Máhttodepartemeanttain</p>
<p>Sámedikkis leat golmma geardde jagis ovttasbargočoahkkimat Máhttodepartemeanttain. Ovttasbargočoahkkimis departemeanttain juovlamánus attii Sámediggi dieđuid doaibmaplána birra oahpponeavvobuvttadeamis, mii mearriduvvui Sámedikkis golggotmánus. Eará vuođđooahpahusáššit maid birra ságastalaimet ledje earret eará; Sámi lohkanguovddáš – das bivddii Sámediggi buoret rámmaeavttuid guovddážii, ja Sámi gáiddusoahpahus – mas Sámediggi oaččui dieđuid stáhtusa birra. Máhttodepartemeanta váldá diehttevassii Sámedikki dárbbu lassi ruhtii oahpponeavvoovddideapmái. Mii guoská Sámi lohkanguovddážii, de dieđihii departemeanta ahte leat geahčadeami buot našunála guovddážiid. Boađus dán geahčadeamis addá vuođu dasa movt departemeanta čuovvola Sámi lohkanguovddáža.</p>
<p>Sámediggi dieđiha</p>
<p>Nordlándda fylkkamánni bovdii diehtojuohkinčoahkkimii Bådådjos ođđajagimánu 15.b.2015 sámegiela birra mánáidgárddis ja skuvllas. Olahusjoavku ledje ráđđeolbmát, mánáidgárde- ja skuvlafágalaš ovddasvástideaddjit, stivrrat ja rektorat. Sámediggi muitalii vuoigatvuođaid birra sámegielas ja sámegillii, sámi oahppoplánaid birra, fága- ja diibmojuohkima birra ja oahpponeavvuid birra.</p>
<p>Sámediggi searvvai NetSam seminárii juovlamánu 5.b.2014 gos fáddán lei <span type="quote">“Movt sáhttit mii ovttasbarggu bokte ovddidit sámegieloahpahusa?”</span> Sámediggi muitalii Sámedikki barggu birra oahpahussuorggis ja movt sáhttá viidáseappot bargat ovddidit sámi oahpahusa.</p>
<p>Gáiddusoahpahus</p>
<p>Oahppit geat eai oaččo sámegielas oahpahusa iežas skuvllas, ožžot oahpahusa gáiddusoahpahusa bokte. Lea skuvlaeaiggát mii galgá gokčat gáiddusoahpahusa goluid. Stáhtas oažžu ruovttoluotta máksot goluid sámegieloahpahussii.</p>
<p>Sámi allaskuvla, Lohkanguovddáš, Guovdageainnu suohkan ja Sámi joatkkaskuvla ja boazodoalloskuvla leat Oahpahusdirektoráhtii ja Máhttodepartementii ovddidan árvalusa ahte ásahit Sámi neahttaskuvlla Sámi allaskuvlii.</p>
<p>Sámediggeráđđi lei diehtojuohkinčoahkkimis gos rektor Jelena Porsanger čilgii bargoproseassa birra ja makkár plánat sis leat boahtteáiggi sámi neahttaskuvlla ektui.</p>
<p>Sámediggeráđđi lea ilus go ollu aktevrrat háliidit fállat sámi gáiddusoahpahusa go dat mearkkaša ahte dása lea olusiin beroštupmi. 2015 giđa boahtá árvalus ođđa rámmaide maid Finnmárkku ja Nordlándda fylkkamánnit leat hábmen. Sámediggi lea bivdán konsultašuvnna go rámmabuvtta lea válmmas.</p>
<p>Doarjjahálddašeapmi</p>
<p>Sámediggeráđđi meannudii juovlamánus vihtta váiddaášši main ohccit eai lean vuosttaš meannudeamis ožžon doarjaga oahpponeavvuide. Ráđđi nuppástuhtii njeallje dáin áššiin ja attii badjel 1 miljon ru doarjjalohpádusa erenoamášpedagogalaš oahpponeavvuide ja kártenávdnasiidda maid Sámi lohkanguovddáš ja Statped galget ovdánahttit.</p>
<p>Matematihkkagirji Sirkel nuoraidceahkkái jorgaluvvui 2014:s ja Multi mánáidceahkkái davvisámegillii. Dál lea Multi mánáidceahkkái jorgaluvvomin julev- ja máttasámegillii. Ođđa skuvlastruktuvra sámi luohkáide Romssas</p>
<p>Romssa suohkan árvvoštallá rievdadit mánáidskuvlastruktuvrra Romssas. Dan oktavuođas leat sii sádden ášši gulaskuddamii. Evttohuvvon lea earret eará sirdit sámi skuvlaluohkáid Báhppajávrri skuvllas eará skuvlii.</p>
<p>Media bokte ja go olbmot leat váldán njuolga oktavuođa Sámedikkiin, leat boahtán garra reakšuvnnat vánhemiin geat vuostálastet fárreheami. Dán vuođul bivddii Sámediggeráđđi čoahkkima Romssa suohkaniin, ja bivddii oažžut ášši gulaskuddandokumeanttaid. Álgovuorus ii lean Sámediggi gulaskuddaninstánsan, vaikko Romssa suohkana ja Sámedikki gaskka lea ovttasbargošiehtadus. Ráđđi háliidii addit gulaskuddancealkámuša áššái.</p>
<p>Dollojuvvui čoahkkin Romssa suohkana ovddasvástideaddji gávpotráđi lahtuin Amdahl Fyhn:in 19.01.15 Romssas. Seamma beaivvi doalai Sámediggeráđđi maiddái álbmotčoahkkima Romssas, gosa ledje erenoamážit bovdejuvvon Báhppajávrri skuvlla oahpaheaddjit, sámi mánáid vánhemat ja Báhppajávrri sámi mánáidgárdi. Sámediggi háliidii gullat sin oaivila skuvlaluohkáid fárreheami birra eret Báhppajávrri skuvllas. Doppe bođii ovdan ahte stuorra eanetlohku vuostálasttii sámi mánáid fárreheami ja oaivvilda ahte lea eahpeoiddolaš fárrehit sin eret oadjebas ja searvvaheaddji skuvlabirrasis.</p>
<p>Sámediggeráđđi lea sádden gulaskuddancealkámuša Romssa suohkanii sámi skuvlla fárreheami birra eret Báhppajávrri skuvlla lokálain. Sámediggeráđđi oaivvilda ahte sámi luohkát, dat mearkkaša sámi skuvla, galget bisuhuvvot iežaset oahpahuslokálain Báhppajávrri skuvllas. Sámediggeráđđi ávžžuha Romssa suohkana árvvoštallat čuovvovaš surggiid sámi oahpahusas lassin fysalaš beliide: · sámi ohppiid psykososiála birrasa · sámi oahpahusa ollislaš fálaldaga, oahpahusa sámegielas ja sámegillii olles vuođđoskuvllas · doaibmabijuid sámegiela ja sámi giellaarenaid suodjaleapmái ja ovddideapmái</p>
<p>Sámedikkis lea beroštus das ahte ohppiin galgá leat oadjebas ja buorre fysalaš ja psykososiála oahppanbiras mii movttiidahttá buori oahppamii, ja biras gos ii leat givssideapmi ja vealaheapmi.</p>
<p>Vuođđooahpahusa vánhenlávdegoddi (VOV)</p>
<p>Sámediggi lea nammadan lahtu vuođđooahpahusa vánhenlávdegoddái (VOV) áigodahkii 2012-2015, ja áigi evttohit ođđa lahtu lávdegoddái lahkana. Laila Aleksandersen Nutti, gii dál lea lávdegottis Sámedikki evttohusa mielde lea dovddahan ahte sus ii leat vejolašvuohta joatkit lávdegottis nammadanáigodaga lohppii. Sámediggeráđis lei čoahkkin VOV:in 15.01.15 Kárášjogas. Čoahkkima fáddán lei movt Sámediggi sáhtášii ovttas bargat VOV:in, earret eará sohppojuvvui ahte Sámedikki ja VOV gaskka dollojuvvojit čoahkkimat oktii jagis. Ságastuvvui maiddái dan birra man deaŧalaš lea sihkkarastit vuođđoskuvlla mánáid sámi vánhemiidda buoret vánhenorganisereneavttuid, ja dan vuođul háliidii VOV doallat seminára sámi vánhenovddasteddjiide Romssas oktii giđđat. Sámediggeráđđi lei mielas dán jurdagii.</p>
<p xml:lang="est">Givssidanmanifeasta</p>
<p>Sámediggi lea searvan Givssidanmanifeastta bargojoavkku čoahkkimii 09.01.15 Oslos. Čoahkkima agendan lei fáttá válljen dán jagi kampánjii. Dasa lassin pláne bargojoavku čoahkkima cuoŋománus, mas fokus lea biddjojuvvon sámi diliide. Čoahkkin dollojuvvo Sámedikkis Kárášjogas.</p>
<p>Sámedikki gilvvu oktavuođas buoremus givssidanplakáhtabarggus skuvllain, válljejuvvojedje vuoitit juovlamánus 2014. 10 000 ruvdnosaš vuoittuid 2014:s ožžo Kárášjoga mánáidskuvlla luohká 2 A ja Gyllenborg skuvlla luohkká 6B Romssa suohkanis. Dát skuvlaluohkát ledje ráhkadan eanemus movttiidahtti plakáhta fáttá birra, ja main lei sihke teaksta ja movttiidahtti govva/dáidda. Vuoitoplakáhta geavahuvvo Sámedikki barggus givssideami vuostá nationála dásis ja báikkálaččat.</p>
<p>Kárášjoga mánáidskuvlla luohká 2A bovdejuvvui Sámediggái juovlamánu dievasčoahkkinvahku oktavuođas ja oaččui 5 000 ru birasbuoridandoaibmabijuide nugo ledje háliidan ja diploma. Sámediggeráđi lahttu Silje Karine Muotka galledii Gyllenborg skuvlla 19.01.15 Romssas ja luohká oaččui 5000 ru birasbuoridandoaibmabijuide nugo ledje háliidan ja liđiid.</p>
<p>Sámediggeráđđi lea sádden giittoskoartta buot skuvllaide mat serve gilvui, ja buohkaide sáddejuvvo girji <span type="quote" xml:lang="nob">“Sámediggi 25 jagi/Sametinget gjennom 25 år”</span>.</p>
<p>Sámediggi lea duhtavaš responssas maid lea ožžon doaibmabidjui, ja go skuvllat čájehedje stuorra beroštumi gilvui, ja danne áigu álggahit eanet sullasaš doaibmabijuid main givssidaneastadeapmi skuvllain lea fokusis. 5. 1 Alit oahppu ja dutkan</p>
<p>Fágastrategalaš ovttadat sámi alit oahpu ja dutkama várás Sámi alit oahpu ja dutkama fágastrategalaš álggahančoahkkin Universitehta- ja allaskuvlaráđis dollojuvvui 09.12.14. Čoahkkimii serve Sámi allaskuvla, UiT Norgga árktalaš universitehta, Norlándda universitehta ja Davvi-Trøndelága allaskuvla. Ovdal álggahančoahkkima dollojuvvojedje guokte čoahkkima Sámi allaskuvllain, sihke hálddahusdásis ja politihkalaš dásis. Álggahančoahkkimis guorahallojuvvui fágastrategalaš ovttadaga mandáhta, ja Universitehta- ja allaskuvlaráđi stivra lea mearridan mandáhta stivračoahkkimis 30.02.15.</p>
<p>Árbediehtu Sámi árbediehtoovddasmanni prošeakta Sámi allaskuvllas, lea dál doaimmas maŋimuš jagi. Dán oktavuođas dollojuvvui videočoahkkin Sámedikkiin ja Gielda- ja ođasmahttindepartemeanttain. Čoahkkima fáddán lei árbedihtobarggu vejolaš joatkin.</p>
<p>Kvalifiseren- ja rekrutterenprográmma sámegielas alit oahpu várás Sámi allaskuvla, mii lea čađahan viđa jagáš Kvalifiseren- ja rekrutterenprográmma sámegielas alit oahpu várás, geigii loahpparaporttas 11.12.14. Sámediggeráđđi lea hui duhtavaš prográmma čađahemiin maid Sámediggi vuolggahii jagi 2008 bušeahta bokte. Raporttas boahtá ovdan ahte oktiibuot 360 studeantta leat čađahan ja ceavzán eksámena prográmmaáigodagas 2009 - 2014. Eksámenis leat unnimusat 15 oahppočuoggá mátta-, julev- dahje davvisámegielain.</p>
<p>UiT Norgga árktalaš universitehta - strategiijaseminára Sámediggeráđđi searvvai 15.12.14 Norgga árktalaš universitehta strategiijaseminárii Mánáidsuodjalus- ja sosiálabarggu instituhtas, Campus Áltá.</p>
<p>Stipeanda alit ohppui Alit oahpu stipeandda ohcamii giđđabadjái 2015, lei ohcanáigemearri 01.02. 02.02.15 muttus ledje journálii fievrriduvvon 63 ohcama. 6 Dearvvašvuohta ja sosiála</p>
<p>Váldomihttomearri: · Ovttaárvosaš dearvvašvuođa- ja sosiálabálvalusat sámi álbmogii, maid vuolggasadjin leat sámi giella ja kultuvra. Bálvalusat heivehuvvon sámi álbmoga vuoigatvuođaide ja dárbbuide. 6.1 Ovttaárvosaš dearvvašvuođa- ja sosiálabálvalus. Pasieantamátkkit</p>
<p>Dearvvašvuođa- ja fuolahusdepartemeanta lea sádden gulaskuddamii ođđa evttohusa rievdadit Pasieanta- ja geavahanvuoigatvuođa lága, ja evttohusa ođđa pasieantamátkeláhkaásahussan. Muhtun ákkat manne rievdadit lea dárbu álkidahttit njuolggadusaid ja vugiid movt gokčat dearvvašvuođafálaldaga mátkkiid, ja maid eanet čielga ja geahppasit ipmárdus njuolggadusain.</p>
<p>Sámediggi lea addán gulaskuddancealkámuša dasa, mas mii deattuhit ahte ovttaárvosaš dearvvašvuođabálvalus sisttisdoallá maid dan ahte buohkain lea seamma vejolašvuohta oažžut bálvalusa. Guhkes gaskkat dagahit ahte oallugat fertejit geavahit máŋggaid beivviid mátkkiide erenoamášdearvvašvuođabálvalus lusa, mii sáhttá dagahit ahte eai geavat dearvvašvuođabálvalusa nu dávjá. Pasieanttat main álgoálggus lea guhkes mátki buohccivissui, gillájit maid mátkenjuolggadusaid dihte mat eai leat dohkálaččat. Sámediggi lea maid deattuhan ahte buot sámi pasieanttain lea riekti oažžut sámegielat dearvvašvuođabálvalusa, beroškeahttá guđe guovllus don orut ja dán rievtti ii sáhte gáržžidit suohkaniidda mat gullet sámelága giellanjuolggadusa hálddašanguovlluide. Departemeanta lea bidjan vuođđun ahte pasieanttat mat eai huma dárogiela sáhttet oažžut mielčuovvu. Sámediggi áigu fuomášuhttit departemeantta ahte oallut sámegielat pasieanttaide ii leat dat hupman dárogiela seamma go ipmirdit dárogiela. Nu guhká go son gii addá dearvvašvuođabálvalusa ii hálddaš seamma giela maid pasieanta hupmá, de lea bálvaluskvalitehta heittot, ja maid sáhttá dáhpáhuvvat boasttudálkkodeapmi. Dát iešalddis ferte leat vuođđun oažžut mielčuovvu. Sámediggi lea maid namuhan dárbbu buresdoaibmi dulkonbálvalussii buohcciviesuin, nu ahte dehálaš dieđuid maid dearvvašvuođadoaimmahat addá lea olámuttos ja ipmirdahtti sámegielat pasieanttaide. 2020 Demeansaplána</p>
<p>Sámedikkis lea leamaš čoahkkin Dearvvašvuođa- ja fuolahusdepartemeanttain 2020 Demeansa birra. Dát lea dieđáhus mii galgá ovdanbuktojuvvot 2015 jagi mielde. Sámediggi oaidná dárbbu ahte sámi demeansapasieanttat ja sin lagamuččat vuhtiiváldojuvvojit plánas. Mii leat ovdal ohcalan čuovvoleami ja stáhtusa sámi demeansapasieanttaide maŋŋel dan ovddit plána, mas lei doaibmaáigi 2015 rádjái. Sámediggi lea oažžon dieđu departemeanttas ahte Senter for Omsorgsforskning Nord lea ožžon barggu ráhkadit sámi fáddágihppaga mii maŋŋel raportačállosa čuovvola <span type="quote">“Golmma jagi vuoruheapmi sámi dearvvašvuođa- ja fuolahusbálvalusa siskkobealde”</span>. Fáddágihpa galgá fuolahit ahte bálvalusdoaimmaheaddjit galget máhttit addit buoremus lági mielde bálvalusfálaldaga boares olbmuide main lea sámi duogáš – beroškeahttá gos Norggas sii orrot.</p>
<p>Ovttasbargu borasdávdaservviin</p>
<p>Sámediggeráđis lea leamaš čoahkkin Borasdávdaservviin gos digaštalle hástalusaid borasdávdasearvvi barggus, earet eará ásahit borasdávdakoordináhtorvirggi Finnmárkku suohkaniidda mat gullet hálddašanguvlui. Sámediggi ja borasdávdasearvi digaštalle maid boahtte áiggi ovttasbarggu.</p>
<p>SÁNAG ođđa organiseren Sámediggeráđđi vuorjašuvvá go jámma ožžot gažaldaga bálvalusdárbbu birra mii boahtá buorrin sámi pasieanttaide go ođđa organiseren ja seastinproseassat álget. SÁNAGa lea nuppát gearddi leamaš árvaluvvon geahpidit ođđa organiserenproseassa oktavuođas, maŋemus skábmamánu 2014:s. Dát dagaha sámi pasieanttaide eahpesihkarvuođa. Sámediggeráđđi lea dán áigodagas ovddidan dán erenoamášdearvvašvuođabálvalusa guovddáš, regionála ja báikkálaš eiseválddiide. Sámediggeráđđi lea deattuhan ahte giella ja kultuvrii heivehuvvon bálvalusdoaibma sámi pasieanttaide lea našunála ovddasvástádus, mii ii sáhte sorját ovttaskas báikkálaš fitnodaga ekonomalaš dilis ja vuoruheamis. Sámediggeráđđi lea deattuhan dárbbu jurddašit ollislaččat ja bajimus dásis organiserema ja ovddideami birra mii guoská bálvalusfálaldahkii sámi pasieanttaide.</p>
<p>Barggahandokumeanttat regionála dearvvašvuođadoaimmahagaide.</p>
<p>Sámediggeráđđi lea konsulteren regionála dearvvašvuođadoaimmahagaid jagi 2015 barggahandokumeanttaid birra. Konsultašuvnnaid olis lea Sámediggi deattuhan ahte giella ja kultuvrii heivehuvvon bálvalusdoaibma sámi pasieanttaide psyhkalaš dearvvašvuođas ja gárrendivššus lea bures ovdáneame, muhto somatihka erenoamášfálaldahkii sámi pasieanttaide ferte eanet fuomášupmi. Sámediggeráđđi lea čujuhan dakkár surggiid go geriatriija ja demeanssa guorahallan/čuovvoleapmi, pasieanttat geain lea vuoiŋŋamaššlága dehe eará buozalmasvuohta mat addet kognitiiva váikkuhusaid, bistevaš buozalmasvuođaid veajuiduhttin ja hálddašeapmi, ja fálaldat sámi mánáide ja doaimmashehtten olbmuide. Sámediggeráđđi lea duhtavaš go Davvi Dearvvašvuohta lea ožžon 2015:s bargun <em type="italic">álggahit fálaldaga geriatriijas ja veajuiduhttimis mii fuolaha sámegiela ja kulturipmárdusa </em>. Konsultašuvdnaproseassas fuomášuhtii Sámediggi maid váilevaš čuovvoleami dan barggus mii lei addon 2014:s dulkonprošeavtta joatkima hárrái. Sámediggeráđđi lea duhtavaš go dulkonprošeavtta čuovvoleapmi geardduhuvvo 2015 barggahandokumeanttas. </p>
<p>Seminára boahtteáiggi dearvvašvuođa ja fuolahusfálaldaga birra sámi pasieanttaide.</p>
<p>Sámediggeráđđi lea oasálasttán seminárii maid sámi doavttirsearvi lea lágidan, gos boahtteáiggi dárbu ja hástalusat dearvvašvuođa- ja fuolahusbálvalusas sámi pasieanttaide lei váldofáddá. Sámediggeráđi bealis lea fokus biddjojuvvon dárbui láhččojuvvon fálaldahkii geriatriijas ja demeansafuolahusas, oktiiheivehuvvon spesialistadearvvašvuođabálvalussii psykiatriijas, gárrenmirkosuorggis ja somáhtalaš dearvvašvuođas, ja eanet dárbui fuomášit divššu ja fuolahusbálvalusa sámi pasieanttaide. Deattuhuvvui vel dárbui dokumenterejuvvon máhttui bálvalusfálaldaga birra sámi pasieanttaide suohkaniin ja dárbui háhkat eanet sámi fágaolbmuid. Vuođđodearvvašvuođabálvalus</p>
<p>Sámedikki dievasčoahkkin meannudii ášši vuođđodearvvašvuođabálvalusa birra juovlamánu dievasčoahkkimis. Sámediggi lea sádden cealkámuša departementii dievasčoahkkinášši vuođul mas earret eará čujuhuvvo dárbui ođđa konkrehta doaibmaplánii dearvvašvuođa- ja fuolahusbálvalusas sámi álbmogii. Sámediggi oaivvilda ahte dárbbašuvvo duođaštus das mo bálvalusfálaldat sámi pasieanttaide fuolahuvvo iešguđet suohkanis gos lea sámi álbmot.</p>
<p>Viidáseappot čujuha Sámediggi dasa ahte dat fágabirrasiin mat galget ovddidit máhtu dearvvašvuođa- ja fuolahusbálvalussii sámi pasieanttaid várás, ferte leat vuođđomáhttu sámi giela, kultuvrra ja servodateallima birra. Sámediggi lea maid čujuhan dasa ahte sámi pasieanttaid vuoigatvuođat fertejit boahtit čielgasit ovdan nationála láidestusain ja lágain boahttevaš suohkanorganiserema oktavuođas. Departemeanta áigu addit dieđáhusa vuođđodearvvašvuođabálvalusaid birra 2015 giđa. Sámediggi áigu čuovvolit dán barggu departemeantta ektui sihkkarastin dihtii sámi pasieanttaid ja geavaheddjiid beroštusaid ja dárbbuid. 7 Areálat ja biras</p>
<p>Váldomihttomearri · Guoddilis luonddu ja resursavuođu hálddašeami vuođul sihkkarastit ja ovddidit sámi kultuvrra, ealáhusbarggu ja servodateallima. 7.1 Areálaid hálddašeapmi</p>
<p>Ođasmahttojuvvon ovttasbargošiehtadus Statskog:in</p>
<p>Sámediggeráđđi lea mearridan mieđihit ođasmahttojuvvon ovttasbargošiehtadussii Statskog:in golmma jahkái ovddasguvlui. Ođasmahttojuvvon ovttasbargošiehtadus lea Sámedikki dievasčoahkkima mearrádusa čuovvoleapmi Áššis SP 006/12. Ođasmahttojuvvon ovttasbargošiehtadusas lea ođđa nubbi lađas 4. čuoggás mas daddjojuvvo ahte bealit galget láhčit dasa ahte huksejeaddjit ja sámi vuoigatvuođaeaiggádat sáhttet soahpat notáhta čielggadusaid ja mearrádusaid birra mat čatnasit rievdaduvvon areálageavaheami plánaide. Dát čuokkis lea maid gieđahallojuvvon sierra šiehtadusa kommeantaoasis maid Sámediggi ja Statskog leat ovttas ráhkadan, ja addá vuođu nannet sámi vuoigatvuođaeaiggádiid eana- ja resursavuoigatvuođaid vuhtiiváldima sisabahkkenplánaid oktavuođas.</p>
<p>Dát ođđa čuokkis šiehtadusas lea Dievasčoahkkima Ášši SP 006/12 mearrádusa njuolgga čuovvoleapmi.</p>
<p>Sámediggeráđđi deattuha ahte ovttasbargošiehtadusa 1. čuokkis deattasta dan ahte dat ii čielggat sámiid eana- ja resursavuoigatvuođaid daidda eatnamiidda maid Statskog SF hálddaša árbevirolaš sámi guovllus. Danne ii mielddisbuvtte šiehtadus makkárge čielggadusaid dahje dohkkehemiid sámiid eana- ja resursavuoigatvuođain ILO 169 artihkkala 14 vuođul, ON konvenšuvnna artihkkala 1 vuođul siviila ja politihkalaš vuoigatvuođaid birra, ii ge ON álgoálbmotvuoigatvuođaid julggaštusa artihkkaliid 3, 26 ja 27 vuođul. Ovttasbargošiehtadus ii ge mielddisbuvtte makkárge ráddjehusaid dálá vuoigatvuođaid ektui ii ge geahnohuhte daid, ja nu dat ii bija makkárge rámmaid dahje láidestusaid NOU 2007:13 Den nye sameretten, čuovvolanbargui.</p>
<p>E.ON bieggafápmoplánat Trøndelágas</p>
<p>Sámediggeráđis lei čoahkkin energiijafitnodagain E.ON Værnesas 26.11.14. E.ON pláne bieggafápmohuksema Trøndelágas. Sivvan go sámediggeráđđi háliidii čoahkkima, lei go E.ON ovttabeallásaččat lei válljen cealkit eret ovttasbargošiehtadusa Skæhkere sijte:in almmá ollašuhttima haga iežas geatnegasvuođaid šiehtadusa mielde, ja seammás sádden konsešuvdnaohcama NČEii. Šiehtadus dahkkojuvvon Sámedikki ja Statskog jagi 2012 ovttasbargošiehtadusa vuođul ja Protect Sápmi vehkiin orohahkii. Čoahkkima boađusin lei ahte E.ON galggai váldit oktavuođa Skæhkere sijte:in dainna áigumušain ahte joatkit ovttasbarggu, seammás go sii galge geahčadit vejolašvuođaid ovddidit iežaset etihkalaš ja olmmošrievttálaš geatnegasvuođaid (CSR - Corporate Social Responsibility) álgoálbmogiid ektui. Sámediggeráđđi diehtá ahte dál leat digaštallamat gaskal E.ON ja</p>
<p>Skæhkere sijte eavttuid birra fas álggahit ovttasbarggu. E.ON lea mielas ovddidit iežaset CSR sámi organisašuvnnaid vehkiin. Sámediggi vuordá oktasaš čoahkkimiin CSR-bargui dassážiigo ovttasbargu Skæhkere sijte:in lea čielggaduvvon.</p>
<p>Minerálalágat</p>
<p>Sámediggeráđđi válddii ealáhusministariin 08.12.14 ovdan gažaldaga minerálalága rievdadeami birra. Čujuhuvvui erenoamážit dasa ahte Norga dohkkehii ON olmmošvuoigatvuođa ráđi ektui 20.08.14 ávžžuhusa ahte nannet gulahallama sápmelaččaiguin ruvkedoaimmaid oktavuođas davvin dainna áigumušain ahte juksat dakkár ovttamielalašvuođa maid buohkat sáhttet dohkkehit. Ealáhusministtar ii dovddahan makkárge proseassa geahčadit minerálalága, ja áiggui gulaskuddat lagabui Olgoriikadepartemeanttain dan birra maid olmmošvuoigatvuođaráđi ávžžuhusa dohkkeheapmi mearkkaša.</p>
<p>Sámediggeráđis lei maid čoahkkin Norgga bákteindustriija stivrajođiheddjiin ja váldočálliin 08.12.14. Čoahkkimis ságaškuššojuvvojedje hástalusat mat čatnasit mineráladoaimmaide sámi guovlluin mat eai leat vuođđuduvvon dakkár minerálaláhkii masa Sámediggi sáhttá mieđihit. Sámediggeráđđi mihtte ahte Norgga bákteindustriija maŋŋá čoahkkima lea sádden reivve ráđđehussii mas sii bivdet ahte čađahuvvojit dárbbašlaš doaibmabijut dasa ahte čielggadit diliid minerálalága ektui lagas ovttasbarggus Norgga bákteindustriijain ja Sámedikkiin.</p>
<p>Finnmárkkukommišuvdna – bivdosadjevuoigatvuođaid kárten</p>
<p>Sámediggi válddii 28.10.14 oktavuođa Finnmárkkukomišuvnnain dainna ávžžuhusain ahte čađahuvvo ulbmillaš diehtojuohkin dan birra mo galgá ovddidit gáibádusa kártet bivdosajiid mearra- ja vuotnaguovlluin, ja ahte almmuhuvvon guovlluid ráddjen atná dárbbašlaš fuola historjjálaš geavaheamis. Finnmárkkukommišuvdna vástidii 07.11.14 beaiváduvvon reivves ahte sii áddejit diehtojuohkindárbbu ja ahte dát čuovvoluvvo sierra diehtojuohkin-/álbmotčoahkkimiiguin. Sii čujuhedje viidáseappot das ahte vuosttašamanueansa Susann F. Skogvang lea kommišuvnna ovddas čállán čilgehusa <span type="quote" xml:lang="nob">"Fiskerettigheter i sjø- og fjordområder utenfor Finnmark"</span> (http://www.domstol.no/upload/FINN/Sakkyndige%20utredninger/Fiskerettigheter%20i%20sj%c 3%b8-%20og%20fjordomr%c3%a5der%20utenfor%20Finnmark%20-%20PDF.pdf).</p>
<p>Sámediggeráđđi árvvoštallá Skogvang čilgehusa deaŧalaš vuođđun gáibádusovddidemiide, ja čujuha dasa ahte doarjjaortnega njuolggadusaid kapihttala 11.2 poastta 30500 ‘Sámi areála- ja resursavuoigatvuođaid eará čuovvoleapmi’ lea sámediggeráđđi mearridan. Njuolggadusain boahtá ovdan ahte addojuvvo doarjja earret eará bagadeapmái ja ovdaiskkademiide vuoigatvuođaeaiggádiid várás vai sii sáhttet ovddidit gáibádusa Finnmárkkukommišuvdnii oažžut oktasaš dahje oktagaslaš vuoigatvuođaid bivdosajiide mearra- ja vuotnaguovlluin.</p>
<p>Politihkalaš gulaskuddančoahkkin Finnmárkkuopmodagain (FeFo)</p>
<p>Sámediggeráđđi, Finnmárkku fylkkagielda ja FeFo dolle jahkebeallásaš politihkalaš gulahallančoahkkima Kárášjogas 20.01.15. Čoahkkin lei gaskanas diehtojuohkin áigeguovdilis áššiid ja guoskevaš mearrádusaid birra. Finnmárkku fylkkagielda muitalii mearrádusaid birra fylkkadikki stivrendokumeanttaid oktavuođas ja Sámediggeráđđi fas Sámedikki mearrádusa birra áššis SP 19/14. FeFo muitalii áigeguovdilis áššiid ja hástalusaid birra ja čujuhii earret eará dasa ahte 2015:s ođasmahttojuvvo strategalaš plána. 420 kV linnjá Báhccavuonas Hámmárfestii</p>
<p>Sámediggeráđis lei juovlamánus čoahkkin Oljo- ja energiijaministariin Tord Lien guovddášlinnjá huksema birra gaskal Báhccavuona ja Hámmárfeastta. Stáhtaráđđi muitalii departemeantta váiddameannudeami birra ja deattuin konsultašuvnnaide orohagaiguin. Son muitalii ahte dárbu linnjái gaskal Skáiddi ja Hámmárfeastta árvvoštallojuvvo fápmofierpmádaga konseaptaválljenčilgehusa (KVU) oktavuođas Davvi-Norggas. Váiddameannudeapmi dán gaskka oktavuođas vurdojuvvo danne dassážiigo KVU-bargu lea loahpahuvvon. Čoahkkimis ságaškuššojuvvui viidáset konsultašuvdnaproseassa ja juksojuvvui ovttamielalašvuohta das ahte Sámedikki dievasčoahkkin galgá beassat meannudit ášši. OED áigu maŋŋá Sámedikki meannudeami dahkat mearrádusa váiddaáššis.</p>
<p>Čoahkkin gieđahalai maiddái energiijapolitihka oppalaš linnjáid davvin, dás maiddái bieggafápmoáššiid main departemeanta lea meannudeamen váidagiid. Sámediggepresideanta áiddostahtii man deaŧalaš lea fuolahit sámi beroštumiid dáid stuorra huksemiid oktavuođas ja ahte sisabahkkemiid ollislaš váikkuhusaid árvvoštallan ferte leat guovddážis váidagiid meannudeamis.</p>
<p>Konsultašuvnnat čađahuvvojit ođđajagimánu loahpageahčen gaskal Sámedikki ja OED 420 kV linnjá birra gaskal Báhccavuona ja Skáiddi. Beavdegirji ja konsultašuvdnavuođđu almmuhuvvojit go ášši ovddiduvvo Sámedikki dievasčoahkkimii. Konsultašuvdnavuođđu galgá, ovttas dievasčoahkkima áššemeannudemiin, leat vuođđun departemeantta mearrádussii váiddaáššis.</p>
<p>Konsultašuvnnat smávvafápmorusttegiid birra</p>
<p>Sámediggi lea 2014:s ovddidan vuostecealkámušaid smávvafápmorusttetohcamiidda Fuoskku, Bådådjo ja Báhccavuona suohkaniin ja Oarje-Finnmárkkus. Sámediggi oaivvilda ahte doaibmabijuid ollislaš noađđi boazodollui ii leat árvvoštallojuvvon ja ahte smávvafápmorusttegiid huksemis sáhttet leat stuorra negatiiva váikkuhusat boazodollui. NČE lea dáid ohcamiid sádden gulaskuddamii gimpun mas máŋga smávvafápmorusttegat seamma guovllus leat meannuduvvon oktanaga. Juovlamánus konsulterejuvvui NČE:in dáid smávvafápmogimppuid birra, muhto NČE ii dovddahan dáid áššiid bohtosa. Danne ii ane Sámediggi dáid konsultašuvnnaid čađahuvvon dainna áigumušain ahte juksat ovttamielalašvuođa. 7.2 Luondduresurssat</p>
<p>Láhkaásahus árbedieđu suodjaleami birra genehtalaš resurssaid oktavuođas</p>
<p>Sámediggi lea mielde resursajoavkkus mii bargá láhkaásahusain árbedieđu suodjaleami birra genehtalaš resurssaid oktavuođas. Láhkaásahusas galgá lea vuođđu luonddušláddjivuođalágas, ja lea Norgga geatnegasvuođaid čuovvoleapmi Nagoya-protokolla vuođul ON konvenšuvnnas biologalaš šláddjivuođa birra. Vuosttaš čoahkkin dollojuvvui 15.01.15. Ovdánanplána áigumuša mielde galgá láhkaásahusevttohus sáddejuvvot gulaskuddamii ovdal geasseluomu. Láhkaásahusa mihttomearri lea ahte álgoálbmogiid ja báikegottiid vuoigatvuođat ja beroštumit fuolahuvvojit ja adnojit árvvus go earát geavahit sin árbedieđu ja ávkkástallet dainna. Váldoprinsihppan lea gáibádus ahte máhttoeaiggát mieđiha ovddalgihtii addojuvvon dieđuid vuođul ovdalgo árbedieđu geavahanlohpi addojuvvo go eaktun lea ahte álgoálbmot dahje báikegoddi galgá oažžut oasi dan ovddus mii máhttogeavaheamis boahtá. Ja ahte loavkašuhtti geavaheapmi lea gielddus, ja ahte addojuvvo buhtadus ja gudnečuoččáldahttin rihkkuma oktavuođas. Áigumuš lea bidjat jierpmálaš ráddjejumiid ja spiehkastagaid, erenoamážit go máhttu geavahuvvo eahpegávppálaš ealáhusdoaimmas. 8 Kulturmuitosuodjalus</p>
<p>Váldomihttomearri · Duođaštit, gaskkustit ja hálddašit daid dieđuid vássánáiggis boahtteáiggi várás, maid sámi kulturmuittut ja kulturbirrasat ovddastit. 8.1 Hálddašeapmi</p>
<p>Doarjja sámi kulturmuitosuodjalusdoaibmabijuide</p>
<p>Doarjjaruđat sámi kulturmuitosuodjalussii almmuhuvvojedje juovlamánus 2014 ohcanáigemeriin 01.02.15. 2015 bušeahtas várrejuvvui 2,4 miljon ruvnno dán áigumuššii. Sámi kulturmuittuid ja -birrasiid geavaheddjiin lea dás vejolašvuohta ohcat ruđaid dakkár prošeavttaide mat leat mielde ollašuhttimin daid sámi kulturmuitosuodjalusa mihttomeriid mat leat aiddostahttojuvvon Sámedikki 2015 bušeahtas. Dát leat dakkár prošeavttat mat duođaštit, gaskkustit ja hálddašit dan máhtu vássánáiggi ja boahtteáiggi birra maid sámi kulturmuittut ja kulturbirrasat ovddastit. Kulturmuitobirrasii ja hálddašanvuđđui gullet sihke ávnnaslaš ja eahpeávnnaslaš kulturmuittut.</p>
<p>Máilmmiárbi Várjjagis</p>
<p>KLD háliida riikkaidgaskasaš árvvoštallama Sámedikki evttohusas, ja lea bivdán Riikkaantikvára diŋgot ICOMOS (UNESCO ráđđeaddi fágaorgána) dan dahkat jagis 2015. Riikkaantikvára lea bivdán Sámedikki ráhkadit bušeahtta- ja prográmmaevttohusa ICOMOS galledeapmái Várjjagis. Dalle lea sámi máilmmiárbebáikki álgga ollen lávkki ovddasguvlui.</p>
<p>Álttá máilmmiárbbi/báktesárgumiid ođđa hálddašanplána</p>
<p>Sámediggi lea leamaš mielde barggus hábmemin ođđa hálddašanmálle máilmmiárbái/báktedáidagii Álttás, sihke oassálastima bokte iešguđet bargobájiin ja čálalaš plánaevttohusaid bokte. Ovddeš plána lei 2002 rájes ja nu dat lei boarásmuvvan. Ođđa plána galgá čájehit ođđa dárbbuid mat leat čuožžilan ja ođđa višuvnnaid máilmmiárbebargui ja váldit vuhtii ođđa signálaid fágasuorggis earret eará dakko bokte ahte ásahit máilmmiárberáđi Álttá máilmmiárbbi várás (guovddáš kulturmuitoeiseválddiid ráva dadjá ahte juohke máilmmiárbebáikki várás galgá lea iežas máilmmiárberáđđi mearriduvvon bargamušaiguin, geahča máilmmiárberáđi Rørosa várás). Finnmárkku fylkkagielddas galgá ain leat váldoovddasvástádus Álttá máilmmiárbeguovlluid hálddašeamis. Dát čuovvu Sámedikki ovddeš hálddašangeavada ja fylkkagielda lea juksan ovttamielalašvuođa das. Muhto máilmmiárbbi hálddašeapmi ferte seammás čađahuvvot oktasaš áddejumis Sámedikkiin. Dat mearkkaša ahte fylkkagielda ja Báikedáidaga máilmmiárbeguovddáš – Álttá musea, leat geatnegahttojuvvon dieđihit Sámedikki doaibmabijuid birra, ja ahte juksojuvvo ovttamielalašvuohta čađaheamis. Nappo lea ge maiddái lunddolaš ahte Sámediggi searvá máilmmiárberáđđái ja Álttá báktedáidaga hálddahuslaš hálddašanjovkui.</p>
<p xml:lang="smj">E 8 Gáranasvuona suohkanoasseplána</p>
<p>Soabahančoahkkin dollojuvvui bajábealde namuhuvvon suohkanoasseplána birra Romssa fylkkamánnis 18.12.14. Sámediggi čilgii daid iskkademiid bohtosiid mat leat čađahuvvon evttohuvvon E8 feaskára birra Gáranasvuona čađa, 2014 geasi ja čavčča. Iskkadeamit čađahuvvojedje ovttas Romssa fylkkasuohkana kulturetáhtain ja das čađahuvvojedje oinnolaš bajildusdiđoštallamat, girjjálašvuođaoahput, gáldoguorahallamat ja dakkár informánttaid jearahallamat, main lea gullevašvuohta iskkadanguvlui. Dat iskkadallamat mat leat čađahuvvon kulturmuitolága mearrádusaid vuođul, čájehit ahte ovddeš registrerejuvvon bivdorusttegis 16 bivdorokkiin Stuoravállasis leat uhcimusat 31 rokki sullii 2,5 km gaskkas. 8 automáhtalaččat ráfáiduhttojuvvon sámi kulturmuitosaji registrerejuvvojedje maiddái gaskal Sørbotn ja Vávrrosnjárga. Nu viiddiduvvui vuostecealkka maiddái gustot dáidda kulturmuittuide. Sámedikki oainnu mielde eai lea soabahemiid ja eará gulahallama vuođul evttoheddjiin Romssa suohkaniin boahtán evttohusat váidudeaddji doaibmabidjun dahje eará ákkat maid geažil galggašii geassit ruovttoluotta vuostecealkámušaid. Danne doalaha Sámediggi vuostecealkámuša guoskevaš suohkanoasseplánii.</p>
<p>Stáhta geaidnodoaimmahat ja Romssa fylkkamánni birasgáhttema ja boazodoalu bokte doalahit maid iežaset vuostecealkámušaid plánii. Romssa fylkkasuohkanis eai lean fágalaš ákkat geassit ruovttoluotta vuostecealkámuš, muhto dattetge háliidii fylkkaráđđi bidjat mearrideaddji deattu gieldda iešstivrejupmái, ja danne válljii fylkkamánni sáddet ášši Riikkaantikvárii mii dál váldá fylkkasuohkana rolla ja váldá badjelasas ášši. Romssa suohkan čujuhii dan váldái maid gávpotráđđi lea ožžon suohkanstivrras, mii lea mearridan ahte geaidnu galgá huksejuvvot nuorta spáittu mielde, nu mo dat válddahallojuvvui 2008 suohkanoasseplána ovdabargguin E8 Sørbotn - Laukslett várás. Čujuhuvvui maiddái dasa ahte suohkana oaivil lea vuođustuvvon ollislaš árvvoštallamii, mas earret eará čatnaseapmi Moskavuotna-oktavuhtii lea deattuhuvvon. Suohkan čujuhii viidáseappot das ahte dál leat čađahuvvon dat čielggadeamit mat vuostecealkámušeiseválddiid mielas ledje dárbbašlaččat dasa ahte vuhtiiváldit daid beliid mat ledje vuođđun vuostecealkámušaide. Dan geažil go soabahanbealit eai juksan ovttamielalašvuođa dakkár plánaevttohussii maid buohkat sáhtte dohkkehit, de sáddejuvvo ášši dál Gielda- ja ođasmahttindepartementii mii dahká mearrádusa plána- ja huksenlága mearrádusaid vuođul. 8.2 Oainnusindahkan</p>
<p>Sámi visttiid registreren</p>
<p>Sámediggeráđđi oassálasttii diehtojuohkinčoahkkimii sámi visttiid registrerema birra Davvi-Romssas gaskavahku 28.01.15. Čoahkkin dollojuvvui Davvi álbmogiid guovddážis ja njeallje ášši Gáivuonas ledje čoahkkimis. Sámediggi muitalii prošeavtta birra ja máŋgasis ledje dieđut boares visttiid birra Gáivuonas. Čoahkkima ulbmil lei juohkit dieđuid báikediđoštallamiid birra Omasvuona ja Gáivuona suohkaniin 2015 geasi ja ráhkkanahttit dasa. Sámediggi lea seammás dan oktavuođas maiddái galledan muhtun informánttaid dán guovllus. Das bohte ollu dieđut mat dál galget gieđahallojuvvot, ja das galgá boahtit visogovva vejolaš sámi visttiin mat galget diđoštallojuvvot jagis 2015.</p>
<p>Sávvamis leat Sámedikki diehtojuohkinčoahkkimat ja oktavuohta informánttaiguin dagahan ahte eanet ássit Gáivuonas ja Omasvuonas dál dovdet registrerenprošeavtta. Mii sávvat ahte sii muitalit dán viidáseappot vejolaš sámi visttiid eaiggádiidda, go eaiggádat ožžot dieđihanreivve plánejuvvon diđoštallamiid birra. Dasa lassin lágiduvvo ođđa čoahkkin eaiggádiiguin miessemánus/geassemánus 2015. 9 Ealáhusat</p>
<p>Váldomihttomearri · Nana ja juohkelágan ealáhuseallin mii vuođđuduvvá sámi kultuvrii, lundui ja birrasii ja vuhtii váldá daid, ja lea vuođđun eallinfámolaš báikegottiide gos olbmot háliidit ássat. 9.1 Vuođđoealáhusaid rámmaeavttut</p>
<p>Guolástus</p>
<p>Ealáhus- ja guolástusdepartemeanta áigu giđđat 2015 ovddidit stuorradiggedieđáhusa gonagasreappáid birra. Sámediggi lea áigodagas searvan konsultašuvnnaide departemeanttain, ovdal go dieđáhus gárvvistuvvo ja sáddejuvvo gulaskuddamii. Sámediggi deattuhii man deaŧalaš lea ahte aktevrrat riddobivddus ain sáhttet bargat lotnolasealáhusaiguin, ja ahte buot fatnasiin, mat leat vuollel 15 mehtera, main leat rusttegat ja leat rustejuvvon gonagasreabbábivdui, fertejit beassat bivdit gonagasreappáid.</p>
<p>Konsultašuvnnain lei maiddái ovttamielalašvuohta das ahte vuotnabivddu bisuheami čoavdimii lea deaŧalaš buresdoaibmi vuostáiváldinapparáhta guliid ja gonagasreappáid várás. Dasa lassin sáhttet vuostáiváldinapparáhtas šaddat stuorát oalgeváikkuhusat go dušše konkrehta guolástusaide.</p>
<p>Dollojuvvui maid čoahkkin konsultašuvnna álggaheamis gonagasreabbábivddu birra bearjadaga 12.12.2014. Stáhtaráđđi čilgii ahte álggahuvvo ođđa stuorradieđáhusa ráhkadeapmi Tveteråslávdegotti (NAČ 2014:16) čuovvoleamis mii ovddiduvvui Romssas 16.12.2014. Dán oktavuođas ohcalii Sámediggi čielggadusa mas sáhtášii maiddái oainnusmahttit váikkuhusaid mearrasámi ealáhusaide ja kultuvrii, nugo ráđđehus lea geatnegahttojuvvon dahkat. Sámediggeráđđi lea váldán seamma ášši ovdan ministariin ovdal ge, čoahkkimis Girkonjárggas 25.08.2014. Sámediggeráđđi fálai maiddái veahki gulahallat dan birra mii dán lágan váikkuhaniskančielggadusas galggašii leat.</p>
<p>Bealit sohpe joatkit gulahallamiin ain fáttáid birra mat leat deaŧalaččat sihke gonagasreabbádieđáhussii ja bargui Tveterås-lávdegotti čuovvolemiin. Erenoamážit ságastallui vuostáiváldinstruktuvrra birra vuonain, stuorát rekrutterema ja fanaskapasitehta birra.</p>
<p>Sámediggeráđđi deattuhii dasto man deaŧalaš lea ahte fatnasiid vuovdingeatnegasvuohta bisuhuvvo ja bággejuvvo, jos eai daga dan de ferte bivdoeriid ođđasis juohkit fatnasiidda ja bivdiide, geat ásset dain guovlluin gos vuovdingeatnegasvuođat gustojit. Stáhtaráđđi čujuhii ahte vuovdingeatnegasvuođa rihkkun dagaha bággodoaibmabijuid, ja ahte lea bargojuvvon ollu dáid áššiid čorgemis.</p>
<p>Sámediggi dieđihii konsultašuvnnain juovlamánus ahte háliida konsultašuvnnaid oassálastinlága rievdadusaid birra, ja čujuhii árvalusas ahte rievdadusat váldet eret bivdolobiid fanaseaiggádiin. Dasto lea Sámediggi fuolastuvvan go rievdadusat addet vejolašvuođa priváhta aktevrraide dahkat priváhta rievttálaš šiehtadusaid bivdoeriid vuovdimis. Stáhtaráđđi deattuhii ahte evttohuvvon rievdadusat leat álkiduhttin doaibmabijut, ja geavatlaččat boahtá okta (1) ohcan golmma (3) ohcama sadjái. Dát proseassat leat leamaš eanemus áigeguovdilat davvinorgga guovlluin stuorát fatnasiid ektui, ja eai heive seamma bures unnit riddofatnasiidda mat bivdet eanaš mearrasámi guovlluin. Gulaskuddanáigemearri nogai juovlamánu 23. b., ja gulaskuddancealkámušat meannuduvvojit ja árvvoštallojuvvojit. Stáhtaráđđi dárkilasttii ahte mihkkege dán áššis ii leat mearriduvvon, muhto ahte sii geaidda dát proseassat njuolga gusket leat duhtavaččat rievdadusevttohusain. Dasto deattuhii stáhtaráđđi ahte evttohuvvon rievdadusain eai leat erenoamáš váikkuhusat mearrasámi guovlluide, ja ahte danne lea árvvoštallojuvvon ahte rievdadusat eai leat konsultašuvdnageatnegahttojuvvon. Sámediggi sáddii gulaskuddancealkámuša áššis ođđajagimánus 2015, nugo lei šihttojuvvon departemeanttain, ja oaččui čálalaš vástádus ahte departemeanta áigu geahčadit ja árvvoštallat Sámedikki gulaskuddancealkámuša seamma vuogi mielde go eará gulaskuddancealkámušaid, ja ahte departemeantta árvvoštallama mielde ii leat gulaskuddanevttohus konsultašuvdnageatnegahttojuvvon.</p>
<p>Sámediggeráđđi ovddidii maiddái dán oktavuođas sávaldaga ahte luondduluosaid hálddašeapmi ferte gullat Ealáhus- ja gearggusvuođadepartemeantta vuollái. Dán válddii Stáhtaráđđi diehttevassii.</p>
<p>Šiehtadallan Suomain guliin ja guolástusain Deanus</p>
<p>Kárášjogas lei 17. -18.11.14 šiehtadallančoahkkin Norgga ja Suoma sáttagottiin. Sámediggeráđđi lea ožžon Norgga šiehtadallansáttagotti árvvoštallamiid ja rávvagiid, lea ráhkadahttán juridihkalaš smiehttamuša rádjajoga bivdovuoigatvuođain ja meannudan ášši sámediggeráđis, áššis 002/15.</p>
<p>Mearraluossabivdu</p>
<p>Birasdirektoráhta lea, nu mo Dálkkádat- ja birasdepartemeanta lea bivdán, čielggadan movt luossabivddu, mii lea vuolgán Ruošša jogain, sáhtášii unnidit Várjjatvuona mearraluossabivddus jagi 2015 rájes. Birasdirektoráhtas lei čoahkkin Sámedikkiin ja mearraluossabivdiid organisašuvnnaiguin 02.10.14 ja 10.12.14. Sámediggi searvvai sierra ovdačoahkkimii buot luossabivdoorganisašuvnnaiguin Finnmárkkus (maŋimuš čoahkkimis lei maiddái Davvi-Romsa ovddastuvvon). Sámediggi ja organisašuvnnat bukte dasa lassin čálalaš árvalusaid maid áigemearri lei 10.01.15. Raporta biddjojuvvo gulaskuddamii.</p>
<p>Sámediggeráđđi lei mielde ja doalai sáhkavuoru Deanu- ja birrasa/Guovdageainnu allaskuvlla prošeavtta Árbediehtu semináras árbedieđuid ja mearraluossabivddu birra Vuonnabađas 27.11.14.</p>
<p>Sámediggeráđđi válddii ovdan mearraluossabivdiid dili ja erenoamážit Várjjatvuonas Ruošša gáibádusa ektui ahte unnidit mearraluossabivddu Várjjatvuonas, čoahkkimis Dálkkádat- ja birasdepartemeanttain 16.12.14.</p>
<p>Sámediggi lea 18.12.14 buktán rávvagiid njuolggadusaide mat galget gustot luossabivddu reguleremii. Ođđa njuolggadusevttohus vuođđuduvvá hui ollu dan ovddibui. Ođas lea dat go joga organiserengeatnegasvuohta lea váldojuvvon sisa luossa- ja sáivaguollebivddu rievdadusaid geažil, čujuhit ahte leat ráhkaduvvon ovddalgihtii šiehtaduvvon doaibmabijut erenoamáš diliide, ja ahte evttohus geatnegahttojuvvon dađistaga sálašregistreren lea ráhkaduvvomin, ja dasto ahte rahppojuvvo vejolašvuohta geahččat rievdadusaid regiovdnajuogus. Dieđaráđđi lea ožžon bargun geahčadit movt árbedieđuid sáhtášii geavahit reguleremis. Sámedikki mielas lea buorre go direktoráhta áigu geahčadit regiovdnajuogu. Sámedikki oaivila mielde lea deaŧalaš árrat boahtit mielde proseassaide ja juo dalle go máhttovuođđu ráhkaduvvo, ovdal go áššit sáddejuvvojit gulaskuddamii. Sámediggi vuordá bohtosa Dieđaráđi árvvoštallamis movt árbedieđuid sáhtášii geavahit reguleremiin, ja deattuha ahte Árbedieđut galget leat mielde máhttovuođu oassin. Sámediggi háliida ahte SP váldojuvvo sisa kapihttalis 1.1, danne go ealáhus ja kultuvra čatnasit nu lávga oktii. Sámediggi jearrá ahte berre go gearggusvuođa, gárgidemiide guollebiebmanrusttegiin, oainnusmahttit njuolggadusain, ja ahte mearraluossabivdit sáhtášedje bivdit gárgidan biebmoluosaid hui johtilit.</p>
<p>Mearrageavahus</p>
<p>Sámediggi lea addán gulaskuddanárvalusa ráđđehusa dieđáhussii norgga luossa- ja dápmotbiebmama ahtanuššama birra. Sámediggi registrere ráđđehusa mihttomeari mearrageavahusealáhusa ahtanuššamis, muhto čujuhii ahte ahtanuššan ealáhusas ii leat iešalddis mihttomearri. Árvoháhkan, barggolašvuohta ja čálgu mas lea ávki báikegottiid olbmuide ja biraslaš guoddinnákca, berrejit leat bajimuččas ráđđehusa ahtanuššansávaldagas. Ferte čađahuvvot váikkuhaniskanguorahallan luonddu ja sámi kultuvrra, sámi ealáhus- ja servodateallima ektui, ovdal go diktá eanet ahtanuššat guollebiebmama. Sámediggi bivddii konsultašuvnnaid áššis, danne go dieđáhusa doaibmabijut váikkuhit sámi kultuvrii, ealáhusaide, gillii ja eallinvuohkái.</p>
<p>Eanadoallu</p>
<p>Sámediggeráđis lei čoahkkin eanadoallo- ja biebmoministariin Sylvi Listhaug:in 09.12.14. Sámediggi dovddahii ahte dovdá iežas beahtahallan go Ráđđehus lei sihkastan eret doarjaga Sámediggái sihke boazodoalu ja eanadoalu lassiealáhusaide 2015:s. Dán geažil šaddet ollu huksenplánat eanadoalus bissehuvvot. Ministtar ákkastalai ahte Ráđđehus áigu vuoruhit ruđaid buvttadeami laskadeapmái dan sadjái go ruđaid investeremiidda.</p>
<p>Sámediggeráđis leat leamaš čoahkkimat boanddaidorganisašuvnnaiguin vuoruhuvvon surggiid birra 2015:s ja árvalusaid birra eanadoallošiehtadallamiidda. Boanddaidorganisašuvnnat leat maŋŋá čoahkkimiid buktán árvalusaid šiehtadussii. Eatnašat dovddahit ahte leat fuolastuvvan daid rievdadusaid geažil maid Ráđđehus lea bidjan johtui eanadoalus, man áigumuššan leat vel ain stuorát doalut ja doaimmat. Organisašuvnnat ledje maiddái fuolastuvvan daid stuorra vahágiid geažil maid boraspiret dagahit sávzadollui.</p>
<p>Sámediggi searvvai 22.01.15 Innovašuvnna Norgga čoahkkimii báikkálaš biebmu ja davvinorgalaš ovttasbarggu birra oččodit oktasaš biebmogálvostrategiija ja biebmovásihusaid. Čoahkkimis ásahuvvui stivrenjoavku mii galgá hábmet movt boahtteáiggis áŋgiruššat báikkálaš biepmuin. Joavkkus leat mielde earret eará boanddaidorganisašuvnnat, Innovašuvdna Norga, Varasguollesearvi, Davvinorgga mátkeealáhusat ja Sámediggi. Dán áŋgiruššamis galget leat mielde sihke mariidnaealáhusaid, eanadoalu ja boazodoalu biepmut. Čoahkkin lei Grüne Woche oktavuođas Berliinnas.</p>
<p>Boazodoallu Sámediggeráđis lei čoahkkin Eanadoallo- ja biebmoministariin Sylvi Listhaug:in Kárášjogas 09.12.14. Čoahkkimis váldojuvvojedje ovdan sihke boazodoalu ja eanadoalu fáttát. Earret eará ovddiduvvui Sámedikki árvalus boazodoallošiehtadussii, ja dievasčoahkkinmearrádus boazolohkoheiveheamis. Sámedikki presideanta válddii ovdan maiddái Norgga-Ruoŧa boazoguohtunkonvenšuvnna barggu ovdáneami.</p>
<p>Regionála forat sámi ja boazodoallofágalaš mieldeváikkuheapmái leat dál ásahuvvon eanaš fylkkain ja Sámediggi searvá čoahkkimiidda hálddahusdásis. Áigodagas leat leamaš čoahkkimat guovtti foras. Norlánddas 19.11.14 ja Finnmárkkus 30.1.15.</p>
<p>Sámediggi lea searvan <span type="quote" xml:lang="nno">"Ut på vidda"</span> prošeavtta referánsajovkui maid Finnmárkku Fylkkamánni jođiha. Loahpparaporta rávvagiiguin sáddejuvvui boazodoallošiehtadallamiid šiehtadallanbeliide juovlamánus.</p>
<p>Sámedikkis lea leamaš hálddahuslaš oktavuohtačoahkkin Eanadoallodirektoráhtain Álttás 13.01.15. Čoahkkima fáddán lei dieđuid lonuhallan boazodoalloáššiid barggu birra maiguin Eanadoallodirektoráhta ja Sámediggi leat bargamin.</p>
<p>Sámediggeráđđi lea juolludan ruđaid Gáldui seminára lágideapmái boazodoallolága ja álbmotrievtti birra, mii lágiduvvui 16.01.15. Ráđđi lei mielde semináras. Boazodoalus ledje boahtán hui ollu olbmot seminárii. 9.2 Geasuheaddji báikegottit</p>
<p>Sámediggi lea ovdal addán doarjaga Finnmárkku ovddidansearvái (IFU), čielggadit movt boahtteáiggis organiseret barggu fitnodatvuđot doarjjadoaimmain Sis-Finnmárkkus. IFU lea álggahan čoahkkinráiddu sierra eaiggátgielddaiguin gos váldit ovdan sierra fáttáid. IFU háliida dál čielggadit ealáhusgárdevejolašvuođaid ásaheami SIVA ealáhusgárdeprográmma bokte. Dát eaktuda ahte báikkálaš fitnodagat vulget mielde eaiggádin. Sámediggi lea searvan guovtti čoahkkimii ja oaivvilda ahte IFU dahká buori barggu. Sámediggi čuovvola ášši viidáseappot, ja IFU lea dieđihan stuorát čoagganeami Deanus cuoŋománus.</p>
<p>Sámediggi searvvai čoahkkimii Deanus Norgga luossaguovddáža ásaheami birra. Geahčaduvvui Norgga luossaguovddáža stáhtus, ja proseassa juolludusa rádjai. 2015 stáhtabušeahtas lea juolluduvvon 4,0 miljon ru Norgga Luossaguovddáža ásaheapmái. Birasdirektoráhta ii leat vuos ožžon juolludusreivve. Geahčaduvvui 2015-2018 ovdánanplána Norgga luossaguovddáža ásaheamis (Deatnu, Nååmesje, Lærdal ja Sørlandet) ja ságastuvvui dan birra. Buohkanas stivrenjoavku árvala ahte vuoruhuvvo Deatnu vuosttas vuorus, ja háliida geavahit ollu dán jagi juolludusas dasa.</p>
<p>Innovašuvdna Norggas lea deaŧalaš rolla sihke Sámedikki ealáhusovddidandoarjaga geográfalaš doaibmaguovllus (STN-guovlu) ja kulturvuđot sámi ealáhusaid ovddideamis miehtá riikka. Ealáhus- ja guolástusdepartemeanta lea álggahan ođđasis organiserenproseassa searvvi guovdu. Sámediggi guorahalai IN rolla sámi guovlluin čoahkkimis ealáhusministariin juovlamánu 8. b. 2014. Sámediggi lea maŋŋá dán čoahkkima addán gulaskuddancealkámuša <em type="italic">rievdadusaide lágas Innovašuvdna Norgga birra </em>. Sámediggi dovddahii gulaskuddanvástádusas earret eará ahte lea fuolastuvvan regionála leahkimis, regionála ruđaid ovddideamis ja sámi ealáhusgelbbolašvuođas. Sámediggi lea, čujuhettiin konsultašuvdnašiehtadussii, bivdán departemeanttas čoahkkima gulahallat IN rolla ja vuoruhemiid birra, ja lea geahččan dan departemeantta jahkásaš barggahanreivve ektui searvái. </p>
<p>Sámedikki direktevra lea bovden IN Sámediggái ságastallat ovttasbargošiehtadusa čuovvoleami birra. Dan oktavuođas lea Sámedikkis leamaš čoahkkin IN Finnmárkkuin, go finnmárkku kantuvrras lea ovddasvástádus šiehtadusa oktiiordnemis IN beales. Sámediggi ja IN barget dál oktasaš áššemeannudanbagadusain, mas galget leat oktasaš rutiinnat áššemeannudeapmái áššiin main lea oktasaš ruhtadeapmi dahje eará láhkai ovttasbargat. Dasto leat áigeguovdilis fáddán Sámi mátkeealáhusaid ovddideapmi ja IN rolla. Sámediggái lea deaŧalaš ahte nationála áŋgiruššan Sámi mátkeealáhusaiguin čađahuvvo oktasašáddejumiin Sámedikkiin. 9.3 Kulturealáhusat</p>
<p>Duodji</p>
<p>Sámediggeráđđi searvvai Sámiid duoji čoahkkimii 19.11.14. Duogážin lei Ráđđehusa evttohus bajidit momsadivatlogu registrerenráji 50 000 ruvnnus 150 000 ruvdnui. Riikaorganisašuvdna balai ahte unnimus duojárat masset Sámedikki doaibmadoarjaga. Ráđđi dárkilasttii ahte dát lea evttohus. Evttohus ii leat duohtan dahkkojuvvon.</p>
<p>Sámediggeráđđi searvvai duodjeseminárii maid Sámiráđđi doalai 25.11.14. Seminára fáddán lei mearkagálvoduddjon duojis. Seminára oasseváldit ledje ovttaoaivilis ahte ealáhus dárbbaša oktasaš strategiija mearkagálvoduddjomis. Sámediggeráđđi dárkilasttii ahte oktasaš duodjemearka lea deaŧalaš sihke dasa ahte oastit dihtet ahte sii ostet kvalitehta ja dasa ahte sámit leat duddjon gálvvuid. Sámiráđđi áigu čuovvolit barggu mearkagálvoduddjomiin.</p>
<p>Dáhttu Sámedikki vuosttas kulturealáhusaid fitnodatovddidanprográmmas, Dáhttu Finnmárku, lei maŋimuš ja loahpahančoagganeapmi Leavnnjas 20.-21.0115. 11 sámi kulturealáhusaktevrra Finnmárkkus leat beassan ovddidit iežaset fitnodaga dán prográmma bokte ovtta jagis. Sámediggeráđđi galledii maŋimuš čoagganeami ja geigii diploma ja rámiidii oasseváldiid geat leat leamaš mielde. Davvi-Norgga seastinbáŋkku Kulturealáhusvuođđudusa beaivválaš jođiheaddji</p>
<p>Bjørn-Eirik Olsen doalai sáhkavuoru ja oahpásmuvai lagabuidda sámi kulturealáhusaiguin ja prográmma oasseváldiiguin.</p>
<p>Čájeha ahte Dáhttu prográmmain leat hui bures lihkostuvvan fitnodatovddidanmállen dán ealáhusa siskkobealde. Erenoamážit go jurddašit fitnodatovttasbarggu mii lea šaddan joavkku aktevrraid gaskka. Dán prográmma maŋŋá ráhkaduvvo evaluerenraporta mas bohtet ovdan konkrehta bohtosat ja dárbu viidáseappot.</p>
<p>Dáhttu Duojis lei vuosttas čoagganeapmi Kárášjogas 08. - 09.12.14. Sámediggi galledii vuosttas čoagganeami ja sávai oasseváldiide lihku bargguin. Dáhttu Duodji lágiduvvo duoji ealáhusšiehtadusa oassin. 12 duojára Finnmárkkus, Romssas ja Norlánddas ledje ožžon saji prográmmas mii bisttii jagi.</p>
<p>Dáhttu lassin lea Sámedikki kulturealáhusprošeavttas bargu kulturealáhusa ovddidemiin oppalaččat sámi servodagas. Kulturealáhusprošeavttas deattuhuvvo earret eará gelbbolašvuođa buorideapmi, fierpmádathuksen ja gánnáhahttivuohta sámi kulturealáhusas. 9.4 Árvoháhkan ja ođđa ásaheamit</p>
<p>Sámediggeráđđi vuoruha áŋgiruššama meahcceávkkástallamis ealáhussan. Dán oktavuođas lea sáhka buorebut ávkkástallamis earret eará murjjiiguin, urtasiiguin, guobbariiguin, sáivaguollebivdduin das mielde luossabivdu, smávva fuođđobivdduin. Dás sáhttá leat sáhka reidekeahtes vuovdimis dahje meahccebuktagiid viidáseappot reidemis, ja meahccevuđot turismmas mas báikkálaš borramuš lea stuorra oassi fitnodatjurdagis.</p>
<p>Sámediggeráđđi lea mearridan ahte álggahuvvo bargu mii čađahuvvo máŋgga muttus. Álggos ferte vuos čohkket meahcásteddjiid ja vejolaš meahcásteddjiid. Boahtte vuorus ferte diehtit maid ferte bargat dan ektui ahte oažžut eambbogiid ávkkástallagoahtit mehciin ealáhussan. Sámediggeráđi oaivila mielde lea deaŧalaš ahte oasseváldit/meahcásteaddjit ieža jođihit proseassa.</p>
<p>Lea váttis ovdagihtii einnostit makkár boađus dán barggus šaddá. Deanus leat bargamin oažžut ásahuvvot luossagealboguovddáža – Joddu. Dán barggu vásihusain lea ávki meahcástanealáhusaiguin áŋgiruššamii.</p>
<p>Mátkeealáhusat</p>
<p>Sámediggeráđis lei čoahkkin Ealáhusministariin 08.12.14 ja ovddidii Sámedikki višuvnnaid kultur- ja mátkeealáhusain oktan deaŧaleamos ealáhusgeaidnun sámiide boahtteáiggis. Sámediggeráđđi bovdii Ealáhusdepartemeantta ovttas bargat mátkeealáhusáŋgiruššamis. Mátkeealáhusat Davvi-Norggas leat laskan sakka maŋimuš jagiin ja sámi kultuvra ja historjá leat deaŧalaš oassin das. Sámediggeráđđi čujuhii ahte sámi servodagas galgá leat váikkuhanfápmu dan historjái maid mátkeealáhusat muitalit Sámi birra ja vuordá ahte Ráđđehus váikkuha mátkeealáhusaid ovddideami eaktivuođa ja jáhkehahttivuođa vuođul. Ealáhusministtar válddii dán diehttevassii.</p>
<p>Prošeavttas sámi mátkeealáhusat maid Origo jođiha lea dál goalmmát ja maŋimuš jahki jođus. Dál lea áigumuš gávnnahit movt dán buori barggu sáhtášii joatkit. Sámediggi lea doallan čoahkkima sámi mátkeealáhusat prošeavtta ruhtadanoasálaččaiguin ja lea leamaš čoahkkin Davvinorgga Mátkeealáhusaiguin ja áigut árvvoštallat lávgadeappo ovttasbarggu prošeavtta oktavuođas ja áŋgiruššama sámi mátkeealáhusain.</p>
<p>Sámediggeráđđi lea álggahan strategiijaovddidanbarggu sámi mátkeealáhusaid várás mii galgá ovddiduvvot ovttaskas áššin dievasčoahkkimii čakčamánus. Gažaldagat sámediggeráđđái</p>
<p>Dieđáhusáigodagas lea boahtán okta gažaldat sámediggeráđđái. Geahča goalmmát mildosa. 10 Regionálaovddideapmi</p>
<p>Váldomihttomearri · Árjjalaš ja ulbmillaš ovttasbargu regionála ja báikkálaš eiseválddiiguin sámi kultuvrra, giela ja servodateallima nannemis ja ovddideamis.</p>
<p xml:lang="nob">Interreg V-A Davvi (2014-2020).</p>
<p>Eurohpákommišuvdna dohkkehii viimmat Interreg V-A Davvi-prográmma masa gullet guokte geográfalaš oasseguovllu, Davvi ja Sápmi, juovlamánus 2014. Ođđa prográmma bokte addojuvvo ekonomalaš doarjja ovttasbargoprošeavttaide njeallje áŋgiruššansuorggi siskkobealde: 1) Dutkan ja innovašuvdna, 2) Ealáhushutkan, 3) Kultuvra ja biras ja 4) oktasaš bargomárkan. Davviprográmmas, masa gullet guokte oasseprográmma Davvi ja Sápmi, lea bušeahtta oktiibuot 76 miljon euro, mas mielde suoma, ruoŧa ja norgga mielde ruhtadeapmi. Vuollel 40 miljon euro addá EO regionála ovddidanfoandda prográmma ollislaš bušehttii. Nationála ruhtadeapmi Norgga bealde lea birrasii 17 miljon euro.</p>
<p>Maŋŋá go prográmma dohkkehuvvui 12.01.15 lea Gielda- ja ođasmahttindepartemeanta, Sámi parlamentáralaš ráđi Norgga beale juhkosa evttohusa vuođul, nammadan ovddasteddjiid sihke bearráigeahččanlávdegoddái ja oasseprográmma Sápmi stivrenjovkui.</p>
<p>Bearráigeahččanlávdegoddi:</p>
<p>Tor Gunnar Nystad, persovnnalaš várrelahttu: Inger Elin Utsi</p>
<p>John Kappfjell, persovnnalaš várrelahttu: Ann Jorid Henriksen</p>
<p>Dát lahtut leat mielde lávdegottis norgga bealde mas oktiibuot leat 8 lahtu (goappašagat oasseprográmmat) lassin vel departemeantta ovddasteaddji. Sin bargun lea dáhkidit ahte prográmma čađahuvvo árjjalaš ja dohkálaš vuogi mielde. Lagat njuolggadusat bargui mearriduvvojit lávdegotti vuosttas čoahkkimis.</p>
<p>Stivrenlávdegoddi:</p>
<p>Jørn Are Gaski, várrelahttu: Lars Filip Paulsen</p>
<p>Laila Nystad; várrelahttu: Beaska Niillas</p>
<p>Mariann Wollmann Magga, várrelahttu: Piera Heaika Muotka.</p>
<p>Dát lahtut leat mielde Sápmi oasseprográmmas, ovttas 6 eará ovddasteddjiin mat leat nammaduvvon ruoŧa ja suoma bealde. Stivrenlávdegottis leat čuovvovaš doaimmat: Árvalit prošeavttaid ja árvvoštallat daid prográmma mihttomeari ja vuoruhemiid ektui. Searvat doaimmaide prográmma čađaheami ja čuovvoleami oktavuođas, ja dasto raporteret bearráigeahččanlávdegoddái.</p>
<p>Maŋŋá prográmma dohkkeheami almmuhuvvui dat rabasin prošeaktaohcamiidda ođđajagimánu 15. b. 2015 gitta 28.02.15 rádjai. Davvi-prográmma lea rabas priváhta ja almmolaš doaimmaide. Prošeaktaohcamiid oasálaččat fertejit leat unnimusat guovtti dan golmma riikkas mat gullet prográmmageografiijai.</p>
<p>Gieldaođastus</p>
<p>Sámediggeráđđi lea searvan resursajoavkočoahkkimiidda maid Davvi-Trøndelága, Norlándda, Romssa ja Finnmárkku fylkkamánnit leat ásahan. Resursajoavkkuin ledje vuosttaš čoahkkimat skábmamánus. Dáin čoahkkimiin lea Sámediggeráđđi deattuhan man deaŧalaš lea vuhtii váldit sámi diliid gieldaođastusbarggus ja ahte sámi vuoigatvuođat eai galgga fuotnut ođđa gielddain. Sámediggeráđđi lea čoahkkimiin maiddái čilgen Sámedikki barggu birra gieldaođastusain. Sámedikki hálddahusas lea leamaš čoahkkin máŋggain fágadepartemeanttain stuorradiggedieđáhusa birra maid ráđđehus lea čállimin doaibmačoavdimiid ektui ođđa gielddain. Čoahkkima organiserii Gielda- ja ođasmahttindepartemeanta. Doppe oaččui Sámediggi dieđuid barggu birra stuorradiggedieđáhusain mii galgá ovddiduvvot Stuorradiggái njukčamánus 2015. Sámediggi dovddahii ahte háliida oažžut teavstta dađistaga, konsultašuvdnašiehtadusa ektui.</p>
<p>Ášši gieldaođastusas meannuduvvui dievasčoahkkimis juovlamánus. Dievasčoahkkin mearridii Sámedikki prinsihpaid barggu várás gieldaođastusain. Dievasčoahkkin mearridii maiddái ahte Sámediggi galgá ráhkadit čielggadusa sámi perspektiiva ektui gieldaođastusa olis. Čielggadusbargu lea álggahuvvon siskkáldasat. Čielggadusa vuođul pláne sámediggeráđđi ovddidit ášši dievasčoahkkimii čakčat.</p>
<p>Jahkebeallásaš politihkalaš čoahkkimis juovlamánus, Sámedikki presideantta Aili Keskitalo ja sámeministara Jan Tore Sannera gaskka, válddii presideanta ovdan daid hástalusaid maid sámi gielddat oidnet gieldaođastusproseassas. Ministtar lohpidii ahte ráhkaduvvojit gaskaboddosaš ortnegat mat galget gustot dassážii go giellalávdegoddi lea geargan raporttainis, jos gielddat sámegiela hálddašanguovllu olggobealde laktojuvvojit oktii gielddaiguin mat lea sámegiela hálddašanguovllus.</p>
<p>Sámediggeráđđi plánii ja bovdii stuorra gieldakonferánsii mii galggai dollojuvvot guovvamánu 10. -11. b. 2015. Heajos dálkki geažil rittus eat sáhttán doallat konferánssa go sáhkavuorrodoallit ja ollu eará oasseváldit eai joavdan. Okta fáttáin konferánssas lei gieldaođastus. Danne go konferánsa ii šaddan, áigu sámediggeráđđi bovdet seminárii maŋŋá beassážiid mas fáddán leat gieldaođastus, ja erenoamážit čielggadus mainna Sámediggi bargá.</p>
<p>Ovttasbargošiehtadusaid čuovvoleapmi</p>
<p>Sámediggi ja fylkkagielddat leat áigodagas čuovvolan ovttasbargošiehtadusaid sierra ovttasbargoprošeavttaid ruhtademiiguin. 2014:s ruhtadeimmet ovttas ollu buriid prošeavttaid guovlulaš ovttasbargošiehtadusaid bokte, ollásit 4 268 900 ru ovddas.</p>
<p>Regionála ovttasbargošiehtadusa čuovvoleapmi Romssa fylkkasuohkaniin guorahallojuvvui politihkalaš dásis 25.11.14. Sohppojuvvui ahte šiehtadus ođastuvvo 2015:s. Dan oktavuođas háliidit bealit lágidit rávakonferánssa áigeguovdilis aktevrraiguin Romssas.</p>
<p xml:lang="smj">Duoddara Ráfe</p>
<p>Sámediggeráđđi searvvai Duoddara Ráfe stivračoahkkimii 28.11.14. Sámediggi muitalii earret eará ahte šaddá čoahkkin politihkalaš dásis 2015:s Sámedikki ja Norlándda fylkkagieldda gaskasaš ovttasbargošiehtadusa birra. Duoddara Ráfe bealistis lei beroštuvvan bihtánsámi gielladilis, das go leat unnán resursaolbmot giellaovddideamis, ovttasbarggus rájáid rastá, erenoamážit bihtán sámegiela suodjaleamis ja strategiijaplána barggus. 11 Sámi ovttasbargu ja riikkaidgaskasaš bargu</p>
<p>Váldomihttomearri · Álgoálbmogat mearridit iežaset ahtanuššama ja sis lea vejolašvuohta gozihit iežaset beroštumiid riikkaidgaskasaččat.</p>
<p>Álgoálbmotáššiid forum veahkis</p>
<p>Sámediggeráđđi searvvai 14.1.15 gulahallančoahkkimii sámi riikkaidgaskasaš solidaritehta birra. Čoahkkin dollojuvvui Olmmáivákkis maid Romssa universitehta, Gáldu, Sámi girkoráđđi ja Davviálbmogiid guovddáš lágidedje. Čujuhuvvui man deaŧalaš lea ahte Norga vuoruhivččii álgoálbmogiid veahkis ja válddášii vuhtii álgoálbmogiid vuoigatvuođaid dalle go veahkkedoaibmabijut čađahuvvojit. Ovdamearkka dihte ráđđehusa arvevuovdeáŋgiruššamis, go mii diehtit ahte arvevuvddiin ásset badjel 60 miljon álgoálbmoga. Dahje dalle go mii oaidnit ahte Stáhta penšunfoanda olgoriikkas dahká investeremiid álgoálbmotguovlluin. Sámediggi fertešii vuoruhit iežas resurssaid buorebut vai buorebut sáhttit váikkuhit ja bearráigeahččat masa norgga veahkkeruđat mannet ja maid oljofoanda investere. Davviguovllut Sámediggi lea ožžon Nordkloden stahtusraportta davviguovlluid várás 10.11.14. Presideantta vástádusas 14.11.14 olgoriikaministarii deattuhuvvo ahte ferte čađahit konsultašuvnnaid doaibmabijuid birra mat raporttas leat. Dasto dovddaheimmet ahte leat duhtavaččat go ráđđehus joatká barggu sámi árbedieđuiguin. Árbediehtu lea guovddáš oassi máhttodimenšuvnnas, erenoamážit dálkkádatrievdamiid ja luondduvuđđosa ektui, ja lea relevánta sihke Riikkaidgaskasaš boazodoalloguovddážii ja Sámi Giellagáldui, mat namuhuvvojit raporttas. Seammás evttohuvvo ahte dat lea deaŧalaš ja konstruktiiva davviguovloraportta čuovvoleapmi go ráđđehus, nugo Sámediggi ge váikkuhit ekonomalaš vuođđoruhtadeami Vuođđudussii Protect Sápmi. Dat lea sorjjasmeahttun profešunealla organisašuvdna gozihit sámi vuoigatvuođaoamasteddjiid areálaberoštumiid, eana- ja resursavuoigatvuođaid ja ovddidanvejolašvuođaid. Protect Sápmi njuolggadusaid mielde galget dat maiddái leat bidjamin eavttuid ja doaibmat ovttasdoaibmabeallin eiseválddiide ja ođđa ealáhusaktevrraide sin barggus sámi guovlluin. Ja dat lea ásahuvvon láhčit diliid nu ahte sámi báikkálaš servodat ja vuoigatvuođaoamasteaddjit sáhttet deaividit fitnodagaiguin dárbbašlaš kapasitehtain ja gelbbolašvuođain, ja dieinna lágiin váikkuhit čovdosiid proseassain fitnodagaiguin deaivvadeamis.</p>
<p>Sámedikki presideanta doalai sáhkavuoru 12.11.14 Romssas Davviriikkalaš sihkarvuođapolitihkalaš foruma rahpamis maid Eurohpalaš sihkarvuođa suoma lávdegoddi (STETE), ruoŧa OSSE-fierpmádat ja norgga Helsset-lávdegoddi lágidedje. Sáhkavuorus fokuserejuvvui ahte Árktisa dovdomearkan lea lihkus ahte dat lea ráfálaš guovlu gos lea ovttasbargu, ja gos álbmotriekti doahttaluvvo. Sihkarvuođapolitihkalaš hástalussan lea vuosttažettiin sihkkarastit ahte vejolaš vuostálasvuođat meannuduvvojit daid ásahuvvon álbmotrievttálaš ja politihkalaš ortnegiid siskkobealde mat gávdnojit. Sihke ON mearrariektekonvenšuvdna, Árktalaš Ráđđi ja Barentsovttasbargu leat dás guovddážis. Dasto ON, man ovddimuš mihttomearrin lea suodjalit riikkaidgaskasaš ráfi ja sihkarvuođa. Nubbi váldoprinsihppa ON:s lea suodjalit buot olmmošvuoigatvuođaid, maiddái álgoálbmogiid vuoigatvuođaid. Čujuhuvvui ahte ráfi, sihkarvuođa, ovttasbarggu ja olmmošvuoigatvuođaid gaskka leat lagaš báttit. Sámediggi oaidná vealtameahttun deaŧalažžan ahte stáhtat sihkkarastet dakkár lahkaaddima mii dávista olmmošvuoigatvuođaide. Davviriikkain lea viehka bures ovddiduvvon riektevuogádat dása, muhto ain leat stuorra ja lossa riekteovddidanproseassat sámiid eana- ja resursavuoigatvuođain. Sámedikki presideanta doalai rahpansáhkavuoru Arctic Frontiers lágideamis Romssas 19.01.15. Jagi fáddán lei dálkkádat ja energiija. Dás lei guovddážis dat ahte luonddulihkahallamat energiijadoaibmabijuid várás álgoálbmotguovlluin, ii galgga áddejuvvot ruoná kolonialisman. Bealušteimmet dan ahte árktalaš stáhtat fertejit konsulteret guoskevaš álgoálbmogiiguin oažžun dihte sis friija ja dieđihuvvon miehtama, ovdal go oktage prošeakta dohkkehuvvo mat gusket sin guovlluide ja luondduresurssaide ON álgoálbmogiid julggaštusa prinsihpaide dávistettiin. Ovdamearkan válddiimet dan go sámi nuorat Gearretnjárggas leat hui balus iežaset boahtteáiggis jos plánejuvvon bieggafápmorusttet guovdu orohaga duohtan dahkkojuvvo. Namuhuvvui maiddái ahte ollu čájeha ahte Nussir ruvkeprošeakta gártá rievtti ovdii, dáid vuoigatvuođaid iskama dihte, jos ii leat vejolaš soahpat.</p>
<p>Máilmmiálgoálbmotkonferánssa čuovvoleapmi (WCIP2014)</p>
<p>WCIP2014 loahppadokumeanttas leat ovcci doaibmi paragráfa doaibmabijuin ON dásis álgoálbmogiid vuoigatvuođaid buorebut sihkkarastima várás: §§ 19, 28, 29, 31, 32, 33, 38, 39 ja 40.</p>
<p>Dáid doaibmabijuid váldomihttomearrin lea ahte daid bokte buorebut ollašuhttit álgoálbmogiid vuoigatvuođaid nationála dásis.</p>
<p>Šiehtadallanproseassas vuoruhii árktalaš guovlu (1) barggu bearráigeahččanorgána ásaheami soahpamis ON álgoálbmotjulggaštusa várás (§28), (2) barggu ahte álgoálbmogiid iešstivrenorgánaide dohkkehuvvošii sierra stáhtus ON-vuogádagas (§33), ja (3) alladási olbmo nammadeapmi mas lea erenoamáš ovddasvástádus álgoálbmotáššiin ON:s (§31). Eará doaibmabijut leat maiddái deaŧalaččat, muhto dán golmma doaibmabijus dáidá leat stuorámus mearkkašupmi viidáseappot bargui dan ektui ahte geahččalit buorebut ollašuhttit álgoálbmogiid rivttiid.</p>
<p>Suopma bovdii davviriikkalaš čoahkkimii Helssegii 16.12.14, gos earret eará guorahalle čuovvolanproseassa. Suoma, Danmárkku, Norgga ja Ruoŧa lassin, lei maiddái Ruonáeatnama ruovttustivra, sámedikkit, Sámiráđđi ja ICC bovdejuvvon čoahkkimii.</p>
<p>Árktalaš guovlu deattuhii ahte livččii dárbu doallat eahpeformála čoahkkima OP28 birra Genèvas nu johtilit go lea vejolaš ođđajagis. Helssegis eat soahpan oktasaš proseassa davviriikkaid stáhtaiguin dán birra. Danne plánejuvvo dollojuvvot eahpeformála álgoálbmotčoahkkin Genèvas njukčamánu vuosttaš vahkus OP28 fokuseremiin. Dát ášši ii leat dušše hui deaŧalaš, muhto dat lea maiddái hoahppoášši, danne go olmmošvuoigatvuođaráđđi loahppadokumeantta mielde ferte dahkat mearrádusa ovdal go dát váldočoahkkinsešuvdna nohká (čakčamánus 2015). Sámediggi lea dadjan ahte mielas veahkeha álgoálbmotčoahkkima Genèvas. Čoahkkin ruhtaduvvo globála oktiiordnenjoavkku (GCG) ruđaiguin mat ledje báhcán čuovvoleapmái, ja IWGIA beales.</p>
<p>Sámedikki riikkaidgaskasaš ovddasteaddji, John Bernhard Henriksen, lea ožžon mandáhta Sámi parlamentáralaš ráđis (SPR) doaibmat oppasámi rollas čuovvolanproseassas.</p>
<p>Singapora stáhtaministara kantuvrra ministtar guossin Sámedikkis</p>
<p>Singapora stáhtaministara kantuvrra ministtar, Sam Tan Chin Siong, lei Sámedikkis guossin ja deaivvadii Sámedikki presideanttain Kárášjogas 20.01.15. Presideanta muitalii ministarii Sámedikki ja Sámedikki riikkaidgaskasaš barggu birra.</p>
<p>Australia ambassadevra Sámedikki guossin</p>
<p>Dánmárkku, Norgga ja Islándda Australia ambassadevra galledii Sámedikki juovlamánus. Ambassadevrras lea álgoálbmotduogáš. Sámediggi válddii ovdan 100-150 álgoálbmotservodaga bággofárreheami Austrálias ja ambassadevra áigu dieđihit midjiide ášši birra go son vuos lea iskan ášši lagabui. 12 Eará áššit</p>
<p>Sámedikki nuoraidpolitihkalaš lávdegoddi - SáNul</p>
<p>SáNul searvvai Eurohpáráđi ja Suoma Sámedikki seminárii <span type="quote" xml:lang="eng">”Access to traditional lifestyles”</span> fáddáoassái sámi kultuvrra ja giela birra Anáris skábmamánu loahpas ja doalai doppe sáhkavuoru. Ođđajagimánu gasku searvvai SáNul Sámi parlamentáralaš ráđi nuoraidráđi čoahkkimii Gironis. Fáddán ledje earret eará SPR 2015 nuoraidkonferánsa ja Nuoraidpolitihkalaš prográmma. SáNul searvvai <span type="quote" xml:lang="nno">”Plakatkunst mot mobbing”</span> gilvvu vuitiid válljema árvvoštallanlávdegoddái.</p>
<p>Bismavihaheapmi</p>
<p>Sámediggeráđđi lei mielde dalle go Olav Øygard vihahuvvui Davvi-Hålogalándda bismagotti bisman Romssa duopmogirkus sotnabeaivve 09.11.14. Ođđa bisma finai maiddái Sámedikki guossis 29.01.15, ja sus lei dalle čoahkkin Sámedikki presideanttain ja dievasčoahkkinjođiheddjiin, ja gos áigeguovdilis áššiid birra mat čatnasit sámi girkoeallimii guorahallojuvvojedje.</p>
<p>Stuorradiggedieđáhus dásseárvvu birra</p>
<p>Sámedikkis lea leamaš čoahkkin Mánáid- ja dásseárvodepartemeanttain 19.11.14 ođđa stuorradiggedieđáhusa birra dásseárvvus. Čoahkkimis ovddidii Sámediggi áššiid maid min mielas berrešii bidjat stuorradiggedieđáhussii. Áššiid gaskkas ledje máŋggalágan vealaheapmi, vejolašvuohta searvat vuođđoealáhusaide, vejolašvuohta doarjut sámi dásseárvoorganisašuvnnaid ja álgoálbmotfokus ráđđehusa dásseárvopolitihkas. Sámediggi lea dieđihan ahte háliida konsultašuvnnaid áššis.</p>
<p>Organisašuvdna Queering sámit</p>
<p>Organisašuvdna Queering sámit ásahuvvui jagi 2014 loahpas. Dát organisašuvdna galgá bargat lesbbaid, homofiillaid, bifiillaid ja guovttesárgálaš olbmuid (LHBG) vuoigatvuođaiguin sámi servodagas. Lahtut leat Ruoŧas, Suomas ja Norggas. Sámediggeráđis lea leamaš čoahkkin organisašuvnnain 15.01.15, sihke danne vai oahpásmuvvat organisašuvnnain ja gullat makkár vuordámušat das leat Sámediggái. Čoahkkimis válddii organisašuvdna earret eará ovdan áššečuolmmaid nugo dárbbu dutkat LHBG birra sámi servodagas, psyhkalaš dearvvašvuođa, láhkaaddima vuođđoealáhusain main lea heteroseksuála perspektiiva, terminologiija ovddideapmi ja ruhtadeapmi. Sámediggeráđđi háliida váikkuhit dan ahte organisašuvdna sáhtášii leat árjjalaš aktevra sohkabealságastallamiin ja ságastallamiin seksuála soju birra Sámis.</p>
<p>Veahkaváldi lagaš oktavuođain sámi servodagas</p>
<p>Sámedikki ja Justiisa- ja gearggusvuođadepartemeantta (JD) gaskasaš ovttasbargoprošeakta <span type="quote">“Veahkaváldi lagaš oktavuođain sámi servodagas”</span> lea dál álggahuvvon. Prošeavtta galgá čađahit Nationála máhttoguovddáš veahkaválddi ja traumáhtalaš huša (NKVTS) birra. Referánsajoavkku vuosttas čoahkkin dollojuvvui 08.01.15. Referánsajoavkkus leat mielde Sámediggi, Justiisa- ja gearggusvuođadepartemeanta, Dearvvašvuođa- ja fuolahusdepartemeanta ja Dearvvašvuođadirektoráhta. Prošeavtta ulbmilin lea kártet mii sámi servodagas váikkuha veahkaválddi šaddamii ja dahkamii lagaš oktavuođain. Prošeakta galgá maiddái geahčadit movt albmosii boahtima, eastadeaddji doaibmabijuid ja veahkkedoaibmabijuid sáhtášii láhčit buoremusat ávkin sámi álbmogii.</p>
<p>Fágalaš analysajoavkku evalueren</p>
<p>Sámedikkis lei 30.01.15 čoahkkin Gielda- ja ođasmahttindepartemeanttain ja Fágalaš analysajoavkku jođiheddjiin Jon Todalain. Čoahkkimat fáttát ledje analysajoavkku ja <span type="quote">“Sámi logut muitalit”</span> publikašuvnna evalueren.</p>
<p>Dálá analysajoavkku doaibmaáigi nohká 30.0915. Mii eat nagot čuovvolit evaluerema bohtosiid ovdal go doaibmaáigi dievvá. Danne guhkiduvvo analysajoavkku doaibmaáigi jagiin.</p>
<p>Ovttaárvosaš gednendilli sámi fáŋggain</p>
<p>Sámedikkis lei gulahallančoahkkin 22.01.15 Regiovdna Davvin Rihkusfuolahusain doaibmabidjoplána čuovvoleamis mii guoská sámi fáŋggaide ja gednemii dubmejuvvon olbmuid dásseárvosaš gednendillái.</p>
<p>Sámediggái lea dieđihuvvon regiovnna ođđasis organiseremis mii lea dahkkojuvvomin ja viidáseappot áŋgiruššansurggiid birra nannen dihte giela ja kulturbarggu rihkusfuolahusas. Sámediggi vuordá ahte konsultašuvdnageatnegasvuohta gozihuvvo maiddái ođđa organiserema oktavuođas, ja bivddii ahte sámi giellavuoigatvuođat oainnusmahttojuvvojit rihkusfuolahusa ruovttusiidduin jođáneamos lági mielde.</p>
<p>Sámediggi vihtanušai riekteáššis</p>
<p>Sámediggi lea, go Sis-Finnmárkku diggegoddi lea ávžžuhan 15.12.14 čilgen Sámedikki cealkámušaid birra mat leat addojuvvon mohtorjohtalusa ektui meahcis ja mohtorjohtaluslága dulkomis sámi riekteáddejumi dovddaheapmin suorggis.</p>
<p>Ovdaprošeakta – ealáskahtti geavadat</p>
<p>Sámediggi searvvai ovdaprošektii 15.-16.01.15 maid UiT ja NOVA čađahedje ealáskahtti geavadiid/ soabahallama birra sámi guovlluin.</p>
<p>Sámedikki dievasčoahkkin - 003/15 Evttohus 1, áirras Aud Marthinsen, Ovddádusbellodat Eahpeluohttámuševttohus</p>
<p>Čujuhuvvo čuovvovaš gažaldahkii maid Arthur Tørfoss ovddidii juovlamánu 2014 dievasčoahkkimis:</p>
<p><em type="italic">Bealátkeahtesvuohta ja doarjja ásahusaide maid NSR eaiggáduššá </em></p>
<p><em type="italic">Áltá Siida, ÁltáSiidda mánáidgárdi, ja Álttá giellaguovddáš ožžot njuolggadoarjaga Sámedikkis. Dát golmmas leat namuhuvvon ovdamearkan. Oaidná go sámediggeráđđi váttisvuohtan dahje unohassan go ráđđi mii lea vuolgán NSR bealis, juolluda njuolggodoarjagiid ásahusaide ja ovttadagaide maid NSR eaiggáduššá ja doaimmaha? Oaidná go ráđđi makkárge váttisvuođaid das ahte Álttá Siida fállá uhcit viessoláiggu NSR:ii go eará organisašuvnnaide mat háliidit láigohit, go olle doaibma sorjá almmolaš ruđaiguin maid ožžot Sámedikki bokte? </em>&gt;&gt;&gt; RáđđelahtuAnn-Mari Thomassena vástádusa sáhttečoahkkáigeassitná: (Muđui čujuhuvvo dievaslaš vástádussii dá ppe http://tv.samediggi.no/bruker/Default.aspx?sid=1&amp;cid=1&amp;movieID=35#) «Min oainnu mielde leat fáktameattáhusat gažaldagas. Álttá Siidda ja Álttá giellaguovddáža ii eaiggáduša NSR. Dan dahká Álttá sámesearvi. Álttá sámesearvvis lea sierra organisašuvdnanummir ja dat lea iehčanas organisašuvdna. Álttá sámesearvi ja Álttá suohkan eaiggáduššet ovttas Álttá giellaguovddáža. Nappo lea ge meattáhus gažaldaga fáktavuođus. </p>
<p>Njuolggadoarjagat. Dievasčoahkkin bidjá rámmaid ásahusaid njuolggadoarjagiidda. Dievasčoahkkinjođiheaddji hálddaša bealátkeahtesvuođa dievasčoahkkima ektui. Go guoská bealátkeahtesvuhtii ráđis, de lea ráđđi mii dan árvvoštallá guoskevaš áššiin, ovttasráđiin sámedikki juristtaiguin. Mii eat dieđe dakkár diliid birra main lea uhcit viessoláigu earáide. &gt;&gt;&gt;</p>
<p>Vástádus ii leat dohkálaš, dat lea duođaid njulgestaga boastut ja addá siva fuolastuvvat. Máŋgga siva geažil. 1. Thomassen deattasta ahte ÁlttáSiidda ja Álttá giellaguovddáža ii eaiggáduša NSR.</p>
<p>Dat lea njulgestaga boastut. Go geahččá NSR iežas neahttasiidduid, de oaidná álkit ahte Álttá sámesearvi lea NSR vuollásaš báikkálašsearv i. http://nsr.no/omoss/lokallag/alta-sameforening 1. Mii oaidnit maiddái, juoga mii vel deattuha báikkálašservviid rolla NSR:s, čuovvovačča, mii lea vižžojuvvon NSR njuolggadusain : http://nsr.no/wpcontent/uploads/2013/06/NSRs-vedtekter-vedtatt-2012.pdf §4 Miellahttuvuohta 4.1Miellahttuvuohta NSR:s lea báikkálaš servviid bokte. Ođđa báikkálaš searvvit dieđihit sisa čálalaččat ja ožžot buot vuoigatvuođaid go Riikkastivra dán mearrida. Sihke báikkálaš searvvit ja eaŋkil olbmot fertejit dohkkehit NSR ulbmiliid ja njuolggadusaid. Njuolgga miellahttovuohta sáhttá addojuvvot eaŋkilolbmuide riikkastivrra sierranas árvvoštallama vuođul. Guovddáš dásis čállojuvvo miellahttoregisttar masa riegádanjahki čállojuvvo.</p>
<p>Eahpitkeahttá gullá Álttá sámesearvi NSR:ii, ja nu eaiggáduššá NSR Álttá Siidda. Thomassena vástádus lea dalle eahpegovttolaš, ii ge sáhte adnojuvvot eará go dan ahte dat lea diehtomielaš geahččaleapmi gielistit sámedikki dievasčoahkkimii dáid beliid birra. 1. Dasa ahte earáide lea uhcit viessoláigu:</p>
<p>Go geahččá Álttá Siidda neahttasiidduid, de gávdná viehka álkit čuovvovačča: (http://altasiida.no/utleie/)</p>
<p>Dat ahte NSR ráđđelahttu ii dieđe ahte Álttá sámesearvi addá vuoládusa iežaset lahtuide, lea hui erenoamáš, ja geahnohuhttá ain eanet luohttámuša Thomassenii ja ráđđái oppalaččat.</p>
<p>Ovddádusbellodat gávnnaha ahte sámediggeráđđi Ann-Mari Thomassen njuolggogažaldahkii iežas organisašuvnna birra ja dilálašvuođaid birra dan ektui, lea gielistan sámediggái.</p>
<p>Ovddádusbellodat fertenavdit ahte go ráđđi lea ollásit NSR vuollásaš, ja go ii presideanta eai ge eará ráđđelahtut leat váikkuhan njuolget dan boasttudieđu maid Thomassen buvttii ovdan, de ferte ráđđi leat ollásit duogábealde dan vástádusa mii ovddiduvvui.</p>
<p>Evttohus:</p>
<p>Dán vuođul ovddida Ovddádusbellodat eahpeluohttámuševttohusa sámediggeráđđái, ja bivdá jienastuvvot lea go vai ii go leat sámedikki luohttámuš ráđđái.</p>
<p>Ášši meannudeapmi álggahuvvui 04.03.15 dii. 9.30. III Jienasteapmi 39 áirasis ledje 36 čoahkis. Dán áššis ii jienastuvvon. Evttohus 1 hilgojuvvui 21 jienain 15 jiena vuostá IV Beavdegirjelasáhusat Dán áššis ii ovddiduvvon beavdegirjelasáhus. V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Aili Keskitalo</p>
<p xml:lang="nob">Vibeke Larsen</p>
<p>Aili Keskitalo 2 Aud Marthinsen 3 Aili Keskitalo 4 Vibeke Larsen 5 Aud Marthinsen 6 Laila Susanne Vars 7 Per A. Bæhr 9 Nils Ánte O. Eira 10 Jovna Zakarias Dunfjell 11 Aili Keskitalo 12 Vibeke Larsen</p>
<p xml:lang="nno">Inger Eline Eriksen</p>
<p>Vibeke Larsen 13 Laila Susanne Vars</p>
<p xml:lang="nob">Silje Katrine Muotka</p>
<p xml:lang="nob">Vibeke Larsen</p>
<p xml:lang="smn">Aili Keskitalo</p>
<p>Laila Susanne Vars 14 Nora Marie Bransfjell 15 Mariann Wollmann Magga</p>
<p xml:lang="nob">Marie Therese N. Aslaksen</p>
<p xml:lang="nob">Henrik Olsen</p>
<p xml:lang="sma">Kirsti Guvsam</p>
<p>Mariann Wollmann Magga 16 Sandra Márjá West</p>
<p xml:lang="sma">Vibeke Larsen 17 Jovna Zakarias Dunfjell</p>
<p xml:lang="nob">Henrik Olsen 18 Per A. Bæhr 19 Ronny Wilhelmsen</p>
<p>Silje K. Muotka 20 Kirsti Guvsam</p>
<p xml:lang="sma">Jovna Zakarias Dunfjell</p>
<p xml:lang="nob">Vibeke Larsen</p>
<p xml:lang="nob">Henrik Olsen</p>
<p>Kirsti Guvsam 21 Piera Heaika Muotka 22 Henrik Olsen 23 Hartvik Hansen 24 Nils Ánte Oskal Eira 25 Inger Eline Utsi</p>
<p>DC - Mearrádus:</p>
<p>VI Sámedikki mearrádus Sámediggi váldá sámediggeráđi dieđáhusa dán doaibmaáigodagas diehtun. Ášši meannudeapmi loahpahuvvui 04.03.15 dii. 12.09.</p>
<p xml:lang="krl">Ášši 005/15</p>
<p>Sámedikki dievasčoahkkin</p>
<p>Čilgehus – Sámedikki dieđáhus alitoahpu ja dutkama birra</p>
<p xml:lang="sms">Áššenr. 14/896</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđi 02.02.15</p>
<p>SR 020/15</p>
<p>Sámedikki dievasčoahkkin 4. – 6.03.15</p>
<p xml:lang="nob">DC</p>
<p>Ášši meannudeapmi álggahuvvui gaskavahkku njukčkamánu 4. b. 2015 dii. 00.00</p>
<p>I Mildosat</p>
<p>II Evttohusat ja mearkkašumit</p>
<p>Sámediggeráđi mearrádusárvalus: Sámediggi lea ságaškuššan Sámediggeráđi čilgehusa – Sámediggedieđáhus alitoahpu ja dutkama birra. Čilgehus lea biddjojuvvon mielddusin protokollii.</p>
<p><em type="bold">Čilgehus – Sámedikki dieđáhus alitoahpu ja dutkama birra </em>1. Duogáš </p>
<p>Sámi servodat rievdá. Áiggiid čađa lea sámi servodagaid heiveheapmi siskkáldas ja olgguldas rievdadusproseassaide leamaš mielde váikkuheamen dasa ahte sámi kultuvra lea fievrriduvvon viidáseappot. Go sámi servodagat eai leat leamaš čadnojuvvon njuolgga nationálastáhtaid mearrideaddji geográfalaš rájáide, de lea sámi servodagaid čatnaseapmi dakkár kultuvrralaš mihtilmasvuođaide maid sáhttá dovdát nu go giela, ealáhusheivehemiid, geavahanguovlluid, soga, govastagaid ja máhttoáddejumi, leamaš mearrideaddjin dasa ahte vásihit oktavuođa historjái ja ovddeš áiggiid sápmelaččaide. Dát oktavuohta lea leamaš sámi servodaga geađgejuolgin. Sámi kultuvrralaš iešvuođat, funkšuvnnat ja organiseremat leat maŋimus logijagiid rievdan sakka – ja rievdadusat dáhpáhuvvet johtilit. Sámi almmolašvuođa ásaheapmi mas Sámedikkis lea guovddáš doaibma, lea seammás leamaš mielde váikkuheamen dáid rievdadusaid ja dagahan ahte sáhttá dovdát sámi mihtilmasvuohtan.</p>
<p>Sámi servodat lea dál oassi ođđaáiggi máhttoservodagas. Eará láhkai go ollu eará álgoálbmogat máilmmis, de leat sápmelaččat ja sámi servodat bures mielde ođđaáiggi máhttobuvttadeamis. Dattetge váldá oahppo- ja máhttobuvttadeapmi hárve vuolggasaji sámi servodagain, ii ge das leat mihttomearrin doaibmat sámi servodagas ii ge sámi servodaga ovddas. Spiehkastahkan lea Sámi allaskuvla mii lea ásahuvvon aiddo fal dan várás. Danne dárbbašuvvo sámi oahppo- ja dutkanpolitihkka mii fuolaha sámi dimenšuvnna sierranas oahppo- ja dutkansurggiin, ja mii bidjá ovdan sierra sámi áŋgiruššamiid ja doaibmabijuid.</p>
<p>Alitoahppu ja dutkan fátmmasta buot servodatsurggiid, ja sáhttá leat njuolgga ávkin ealáhusovdáneapmái ja árvoháhkamii, buoret dearvvašvuhtii ja eallinkvalitehtii, leat mielde oččodeamen eanet giellageavaheddjiid, ja bidjat vuođu politihkalaš válljemiidda ja vuoruhemiide. Dutkama kritihkalaš iešvuohta váikkuha dárbbašlaš heivehemiide maiddái sámi servodaga ovddideamis. Dasa lassin lea dutkan ja alitoahpu iešalddis oassi juohke olbmo eallimis, ja váikkuha servodatlaš integrašuvdnii, viidásetovddideapmái, dábálaš čuvgehussii ja almmolaš oaiviliiddahkamii. Seammás lea máhttu buorri iešalddis – maiddái dutkanvuđot máhttu.</p>
<p>Dakkár servodat man ulbmil lea áimmahuššat, ođasmahttit ja geavahit máhtu, lea buoremusat ráhkkanan ođasmahttimii ja hástalusaid dustemii. Sivas go máhttobuvttadeapmi lea nannosit čadnon servodahkii ja servodatovddideapmái, de lea váttis bidjat čielga ja njuolgga mihttomeari alitoahppo- ja dutkanpolitihkkii. Oahppu ja dutkan lea nannosit čadnojuvvon árvvuide, ja das lea árvu dannego dat sáhttá váikkuhit eallinhálddašeapmái, servodatovddideapmái ja stáđisvuhtii.</p>
<p>Sámedikki alitoahppo- ja dutkanpolitihka bajimus mihttomearri sáhttá dattetge leat dát:</p>
<p><em type="italic">Sámi alitoahppu ja dutkan váikkuha máhtuin ja olmmošlaš resurssaiguin sámi servodaga ekonomalaš, kultuvrralaš ja sosiála ovddideapmái. </em>2. Dilli ja ovdánansárggus </p>
<p>Sámit leat bures oahppan álbmot geaid gaskkas leat gorálaččat ollu akademihkkarat. Mis leat ásahusat maid sápmelaččat stivrejit, mis leat maiddái oahppoprográmmat ja -guovddážat álgoálbmogiid várás, ja sámi álgoálbmotfáttát leat mielde máŋgga universitehta ja allaskuvlla dutkamis ja oahpus. Vaikke vel ovdáneapmi lea ge leamaš positiiva, de váilot oppalaččat ollu fágaolbmot geain lea gelbbolašvuohta sámegielas ja gelbbolašvuohta sámi kultuvrra ja servodateallima birra.</p>
<p>Dan rájes go Sámi instituhtta ásahuvvui 1973:s otnážii, de lea leamaš stuorra ásahuslaš ja fágalaš ovdáneapmi sámi alitoahpus ja dutkamis. Dát ovdáneapmi dáhpáhuvvá oktanaga sámi servodaga ovdáneami Norgga politihkalaš jorggiheami ja ođđaáiggi sámepolitihka vuođul 1980 logu loahpa rájes.</p>
<p>Sámi allaskuvla ja UiT, Norgga árktalaš universitehta, lea dat alitoahppo- ja dutkanásahusat main lea stuorámus ja govddimus sámi oahppo- ja duktandoaibma (gč. Butenschønutvalget – Langs lange spor – om samisk forskning og høyere utdanning, kap 1.1 sammendrag). Nordlándda universitehtas ja Davvi-Trøndelága allaskuvllas lea erenoamáš ovddasvástádus namalassii julevsámegielas ja lullisámegielas. Máŋgga eará universitehtas, allaskuvllas ja dutkanásahusas leat sierra sámi fáttát oahppoprográmmain ja dutkanprošeavttain. Dál ii leat sierra sámi dutkaninstituhtta, muhto instituhttasuorggis masa gullet Norut Alta, NIKU, NINA, Nordlandsforskning ja SÁNAG, lea mearkkašahtti ollu máhtto, ja dutkanbuvttadeapmi sámi dilálašvuođaid birra. Suoma ja Ruoŧas lea maiddái oahppu ja dutkan sámi servodagaid várás, erenoamážit Roavvenjárgga, Oulu, Helssega ja Ubmi universitehtain. Roavvenjárgga universitehtas lea sierra čállingoddi dutkama várás sápmelaččaid ja árktalaš álgoálbmogiid birra, ja Ubmi universitehtas lea sierra guovddáš dakkár sámi dutkama várás movttiidahttit, koordineret ja ovddidit dutkama sámi fáttáid birra.</p>
<p>Sápmelaččat leat uhca álbmogaš, ja dakkár álbmot mas lea stuorra aktiiva oassálastin majoritehtaservodahkii. Dat dagaha ahte ii leat álo seamma álki dahje ulbmillaš earuhit sámi ja eará oahpu ja dutkama. Das čuožžilit fas hástalusat fálaldagaid ja rekrutterema ektui sierra sámi oahppo- ja dutkanfáttáide.</p>
<p>Sáhttá čuoččuhit ahte maŋimus 30 jagis lea šaddan viehka stuorra sámi alitoahppo- ja dutkanbiras mii doaibmá sámi servodagas ja gulahallá sámi servodagain. Butenschøn-lávdegoddi meroštalai jagi 2012 raporttas ahte Norggas leat 217 dutki ja 103 dutkanjahkedoaimma sámi fáttáid vuođul (gč. Lávdegotti raportta kap. 4.4.2). Dát addá nana vuođu ođasmahttojuvvon ja nannejuvvon áŋgiruššamii sámi máhttobuvttademiin. Ollu positiiva lea dáhpáhuvvan maŋimus logijagiin, muhto dattetge leat ollu hástalusaid maid ferte dustet boahtte jagiin. 3. Proseassa</p>
<p>Sámediggeráđi áigumuš lea bidjat ovdan sámediggedieđáhusa sámi alitoahppo- ja dutkanpolitihka birra jagi 2015 mielde. Dieđáhus galgá bidjat muhtun rámmaid ja čujuhit áŋgiruššan surggiid boahtte jagiin. Dát čilgehus láhčá digaštallamii Sámedikki dievasčoahkkimis mii bidjá vuođu perspektiivvaide ja fáttáide maid berrešii fuolahit dieđáhusa barggus. Deaŧalaš vuođđun dieđáhusbargui lea Butenschøn-lávdegotti 2012 mannosaš raporta, guhkes luottat – sámi dutkama ja alitoahpu birra. Máhttodepartemeanta nammadii Butenschøn-lávdegotti borgemánu 30. b. 2010, maŋŋá konsultašuvnnaid Sámedikkiin. Dat lei fas St.dieđáhusa nr. 30 (2008-2009) Klima for forskning čuovvoleapmi, man vuođul konsultašuvnnas mearriduvvui nammadit dakkár lávdegotti.</p>
<p>Sámediggedieđáhusa barggu oktavuođas lágidii sámediggeráđđi 2014:s álggahankonferánssa Diehtosiiddas Guovdageainnus. Sámi allaskuvla, UiT Norgga árktalaš universitehta, Nordlándda universitehta, Nesna allaskuvla ja Davvi-Trøndelága allaskuvla bovdejuvvojedje searvat konferánssa ráhkkanemiin. Doppe lei álggahan sáhkavuorru joavkobargguin hástalusaid ja čovdosiid birra dakkár fáttáin go a) sámegiella, b)kulturárbi, árbevierut ja árvvut, c) biras, areála ja resurssat, d) ealáhusovddideapmi ja innovašuvdna, e) demografiija ja eallineavttut ja f) koordineren, oktiiordnen ja ovttasbargu. Cealkámušat ja evttohusat konferánssat leat mielde dán čilgehusa vuođus ja galget viidáseappot geavahuvvot čuovvovaš gulahallamis ja čoahkkimiin earret eará oahppo- ja dutkanásahusaiguin dassážiigo dieđáhus gárvvistuvvo. 4. Hástalusat 4.1 Oahppo- ja dutkanvuogádat</p>
<p>Norgga ja Davviriikkaid oahppo- ja dutkanvuogádat lea eanaš huksejuvvon almmolaš ásahusaide ja almmolaš dutkanruhtadeapmái. Dát guoská ain eanet sámi alitohppui ja dutkamii.</p>
<p>Norgga alitoahppoásahusain lea dušše Sámi allaskuvla mii lohkkojuvvo sámiid stivren ásahussan. Doppe lea maid váldogiellan sámegiella. Ráđđehus lea dál bargamin stuorradiggedieđáhusain alitoahpu struktuvrra birra mas áigumuš lea buoridit kvalitehta. Ráđđehusa vuolggasadjin lea ahte oahput leat menddo uhcit ja rašit ja ahte dutkama kvalitehta ii leat doarvái buorre. Galgá ráhkaduvvot struktuvra mii addá nannoset fágabirrasiid. Dán proseassas lea Máhttodepartemeantta politihkalaš njunušgoddi dovddahan ahte Sámi allaskuvla galgá bissut nu mo dat lea dál. Sámi allaskuvla doaibmá dál ovttas universitehta- ja allaskuvlavuogádagain muđui ja muhtumassii maiddái instituhttasurggiin. Dán ovttasdoaibmama lea vejolaš viidáseappot ovddidit boahtteáiggis. Go sámit leat viehka uhca álbmogaš, de šaddá sámegielat studeanttaid ja dutkiid lohku maid uhcci. Danne lea rekrutteren okta sámi alitoahpu ja dutkama stuorra hástalusain boahtteáiggis.</p>
<p>Maŋimus logijagis leat sápmelaččat eanet ja eanet urbaniserejuvvon. Eanet ja eanet, ja erenoamážit nuorat fárrejit regionála guovddážiidda. Oppalaš logut studeanttaid rekrutteremis čájehit ahte eantašat háliidit váldit oahpu stuorát gávpogiin ja ahte oppalaččat lea hástalussan oažžut studeanttaid allaskuvllaide smávit báikkiin. Vaikke vel rekrutterenkampánjat sáhttet váikkuhit studeanttaid lassáneapmái, de bissu studeanttaid lohku viehka vuollin. Danne berrešii árvvoštallat formaliserejuvvon ovttasbargomodeallaid mat earret eará láhčet dasa ahte juohkit oahpahusmodulaid ja ásahit oktasaš mastergrádaid.</p>
<p>Butenschøn-lávdegotti evttohus ahte ásahit oktiiordnenráđi alitoahppoásahusaid várás main lea ovddasvástádus sámi dutkamis ja alitoahpus, lea čuovvoluvvon dainna lágiin ahte stáhtabušeahta bokte leat juolluduvvon ruđat fágastrategalaš ovttadaga ásaheapmái sámi alitoahpu ja dutkama várás Universitehta- ja allaskuvlaráđis. Dát lea Butenschøn-lávdegotti áidna evttohus maid ráđđehus lea čuovvolan.</p>
<p>Lassin fokusii sámi alitohppui lea sámediggi konsultašuvnnaid bokte ráđđehusain váikkuhan dasa ahte sámi perspektiiva lea váldojuvvon mielde láhkaásahusaide iešguđet nationála oahpaheaddjioahpuide. Máhtu sápmelaččaid ja sámi dilálašvuođaid birra ferte šaddat lunddolaš oassin buot Norgga fidnooahpuide. 4.2 Dutkanetihkka</p>
<p>Norggas lea 2006 mannosaš láhka dan birra mo etihkka ja vuoiggalašvuohta gieđahallojuvvo dutkamis, dutkanetihkkaláhka, mii mudde dutkanetihka. Láhka galgá váikkuhit dasa ahte almmolaš ja priváhta dutkan dahkkojuvvo dohkkehuvvon etihkalaš norpmaid vuođul. Lága olis leat ásahuvvon nationála dutkanetihkalaš lávdegottit, regionála lávdegottit medisiinnalaš ja dearvvašvuođafágalaš dutkanetihka várás ja nationála lávdegottit vuoiggalašvuođa guorahallama várás dutkamis.</p>
<p>Dutkan eaktuda stuorra luohttámuša dan álbmoga bealis mii dutkojuvvo. Sámi álbmot lea vásihan ahte dutkit eai leat álo vuhtiiváldán etihkalaš norpmaid ja atnán sin árvvus. Danne lea hui deaŧalaš ahte dutkan sámi servodagas dáhpáhuvvá dakkár etihkalaš njuolggadusaid vuođul maid sámi álbmot sáhttá dohkkehit.</p>
<p>Sámediggi lea álggahan proseassa dainna áigumušain ahte galget ráhkaduvvot etihkalaš njuolggadusat sámi dearvvašvuođadutkama várás, ja masa sámediggeráđi mielas berre maid gullat humána biologalaš ávdnasiid gieđahallan ja vurken. 4.3 Sámedikki rolla</p>
<p>Alitoahpu ja dutkama mihtilmasvuohtan lea dan autonomiija almmolaš eiseválddiid ja ealáhuseallima ektui – vaikke vel sáhttá ge jearrat man stuoris dat autonomiija lea ja man ollu ráđđehus stivre juolludusreivviid ja stivrengulahallama bokte. Ásahusaid autonomiija almmolaš eiseválddiid ektui guoská dieđusge maiddái Sámediggái almmolaš orgánan. Danne ii galgga ii ge sáhte Sámediggi ovddidit oaiviliid bienaid birra ásahusaid stivremis. Dattetge lea Sámediggi almmolaš oassálasti oahppo- ja dutkanvuogádagas ja das lea vuoigaduvvon sadji go almmolaš áŋgiruššan ja láhčin alitoahpu ja dutkama várás galgá hábmejuvvot. Sámedikki rolla ja váikkuhanfápmu alitoahpus ja dutkamis sorjá das ahte Sámediggi iežas mearriduvvon mihttomeriid ja strategiijaid bokte váldá dan saji mii lea lunddolaš álbmotválljen orgánii.</p>
<p>Hástalussan lea dat ahte Sámedikki bušeahtat vulget ollislaččat stáhtabušeahtas, ja ahte Sámedikkis dán rádjai ii leat makkárge konsultašuvdnaortnet ráđđehusain juolludemiid oktavuođas sámi ulbmiliidda. Dattetge ii sáhte Sámediggi njuolgga váikkuhit ekonomalaš rámmaide sámi alitoahpu ja dutkama várás, muhto sáhttá gulahallama ja konsultašuvnnaid bokte ráđđehusain váikkuhit háliiduvvon ovdáneapmái suorggis. Almmatge lea Sámedikkis eanet ja eanet oktavuohta ja gulahallan universitehtaiguin ja allaskuvllaiguin sin áŋgiruššama ja vuoruheami birra. Ovdamearkka dihtii lea Sámediggi leamaš láidesteaddjin das ahte oažžut UiT Norgga árktalaš universitehta ásahit masteroahpuid opmodatrievttis mas sámi kultuvra, dološvierut ja riekteárbevierut leat oahpu guovddážis.</p>
<p>Várra ferte Sámediggi boahtteáiggis viidáseappot ovddidit iežas oktavuođa ja gulahallama guovddáš eiseválddiiguin, dutkanráđiin, regionála dutkanfoanddaiguin, instituhttasurggiin ja allaskuvla- ja universitehtasurggiin, čalmmustahttin, áŋgiruššan, vuoruhan ja ovttasbarggu dihtii sámi alitoahpu ja dutkama oktavuođas. Sámi alitoahpus ja dutkamis lea iešalddis riikkaidgaskasaš luondu, danne berre Sámediggi geahččalit juksat daid áŋgiruššamiid ja rámmaid mat biddjojuvvojit davviriikkalaš dásis ja EU:s – erenoamážit Sámi parlamentáralaš ráđi bokte. Dán suorggis lea guhkesáiggi bargu mii addá bohtosiid. 4.4 Giella</p>
<p>Giellagáhtten ja giellaovddideapmi gullet oktii ii ge livčče vejolaš giela geavaheami haga. Dutkanoktavuođas lea sámegiella sihke fáddá ja gaskaoapmi. Butenschøn-lávdegoddi dadjá ahte sámegielat dutkan lea áibbas deaŧalaš sámi fágagiela ovddideapmái, ja fágagiella fas dárbbašuvvo dasa ahte oažžut sámegiela dievaslaš, ja nu servodaga guoddi, giellan. Sámegiela nannen dutkamis ja alitoahpus ferte geahččat eavttuid oktavuođas dasa ahte geavahit sámegiela olles oahppomannolagas. Čállingiellagálggat leat mearrideaddjin dakkár ohppui ja dutkamii man ulbmil lea nannet ja viidáseappot ovddidit sámegiela. 2012 mannosaš evaluerenraporttas Máhttolokten Sámi 2006 birra boahtá ovdan ahte sullii 80 % davvisámegiela hálddašanguovllu ohppiid mielas lea álkimusat lohkat dárogielteavstta ja ahte dušše 18 % ohppiin dadjet ahte sii čállet sámegillii buorebut go dárogillii. Bohtosat čájehit ahte lea stuorra dárbu nannet čállinmáhtu sámegielas vuođđooahpus jus galgá leat vejolaš geavahit sámegiela alitoahpus ja dutkamis. 5. Válljejuvvon oahppo- ja dutkanfáttát</p>
<p>Butenschøn-lávdegoddi lea namuhan máŋga fágalaš fáttá main lea mearkkašupmi sámi servodatovdáneapmái gos lea dárbu nannet sámi perspektiivva. Nu go Butenschøn-lávdegoddái ge de lea Sámediggái váttis vuoruhit dárbbuid gaskkas iešguđet servodatsurggiin. Dattetge sáhttá čujuhit ahte erenoamážit fidnooahpuin, nu go dearvvašvuođas, oahpahusas, mánáidsuodjalusas, politiijas, riektediehtagis ja journalistihkas, de lea oppalaš dárbu oažžut oahpu sámi kultuvrra ja servodatdiliid birra.</p>
<p>Sápmelaččaide ja álgoálbmogiidda guoski fáttát leat dávjá fágaid rasttideaddjit ja gáibidit innovatiiva metodageavaheami mii dávjá rámiduvvo oppalaččat, muhto masa liikká lea váttis oažžut ruhtadeami ja dutkanfágalaš dohkkeheami. Dat guoská erenoamážit dakkár bargguide mat leat oassin dutkanoahpus. 5.1 Mánáidgárdi ja vuođđooahpahus</p>
<p>Mánáidgárddis ja vuođđooahpahusas lea stuorra mearkkašupmi arenan sámi identitehtaduddjomii ja sámi kulturárbbi viidáseappot fievrrideapmái. Dálá servodahkii go eanebut ja eanebut ásset čoahkkebáikkiide ja gávpogiidda, ja bearašstruktuvra rievdá, lea mánáidgárdi ja vuođđooahpahus deaŧaleappo go goassege ovdal. Sámediggái lea áibbas deaŧalaš ahte dát suorgi doaimmahuvvo nu ahte ohppiin lea dat dábálašmáhttu go loahpahit vuođđooahpahusa maid sámi servodat jearaha.</p>
<p>Go váilot oahppan mánáidgárdeoahpaheaddjit ja oahpaheaddjit geain lea gelbbolašvuohta sámegielas, ja sámi kultuvrra ja servodateallima birra, de dat dagaha ahte mánáidgárddiid mánát ja vuođđooahpahusa oahppit eai oaččo dan fálaldaga masa sis lea vuoigatvuohta. Dán váillis leat maid váikkuhusat mánáidgárde- ja oahpahusfálaldaga kvalitehtii. Sámi allaskuvla oahpaha mánáidgárdeoahpaheddjiid ja vuođđoskuvlaoahpaheddjiid sámi mánáidgárde- ja oahpaheaddjioahpu rámmaplánaid mielde. UiT Norgga árktalaš universitehta fállá oahpaheaddjioahpu 5 – 10 davvisámegielain vierisgiellan masterfágan. Rekrutteren dáidda oahpuide lea dán rádjai leamaš hui hástaleaddjin. Vejolašvuohta oažžut buori oahpahusa sámegielain bidjá vuođu boahtteáiggi akademiijii sámegielain. Jus sámi mánáidgárde- ja vuođđooahpahusfálaldagas ii leat doarvái buorre, de das sáhttet leat stuorra negatiiva váikkuhusat sámegielovdáneapmái ja sámi servodahkii oppalaččat.</p>
<p>Kvalitehta mánáidgárde- ja oahpahussuorggis sorjá das ahte doppe gávdno máhttu mas lea stuorra mearkkašupmi suorggi ovdáneapmái. Dakkár máhttu lea ovdamearkka dihtii giellaoahpahus ja heiveheapmi iešguđet dásiide rávesolbmuidoahpahusas, didaktihkas sámi gáiddusoahpahussii, dieđut dan birra manne sámegieloahppit vuođđoskuvladásis heitet ja manne sámegielat oahppit joatkkaskuvllas heitet. 5.2 Dearvvašvuohta</p>
<p>Dutkanvuđot kvantitatiiva máhttu dearvvašvuođa ja eallineavttuide guoski čuolbmačilgehusat sámi servodagain lea váilon Norggas. Sámi dearvvašvuođadutkama guovddáš ásahuvvui 1990, dainna ulbmiliin ahte čađahit dutkama ja ovddidanbarggu dearvvašvuođa ja eallineavttuide guoski čuolbmačilgehusaid oktavuođas sámi álbmogiid guovdu. Guovddáš lea 15 jagi áigodagas čađahan guokte dearvvašvuođa- ja eallineaktoiskkadeami sámi guovlluin Norgga bealde, ja seammás leamaš árjjalaččat mielde rekrutteret oahpahit sámi dearvvašvuođadutkiid. Dat lea dagahan vejolažžan dutkat sámi álbmoga dávdagávdnoštumiid ja riskafáktoriid. Seammás lea mis uhccán duođaštuvvon dutkan eará dearvvašvuođasurggiin, nu go psyhkalaš dearvvašvuođas ja gárremis, bálvalusfálaldagain sámi buhcciide ja fuolahusdutkamis oktan mánáidsuodjalusain.</p>
<p>Kvalitatiiva buorre bálvalusfálaldat sámi buhcciide ja geavaheddjiide sorjá das ahte mis leat fágaolbmot geain lea máhttu sámegielas ja sámi kultuvrras. Dál váilot dakkár bargit, erenoamážit buhcciiddivššárat geat hálddašit sámegiela. Fidnooahput mat oahpahit dearvvašvuođa- ja sosiálasuorggi fágaolbmuid, fertejit addit studeanttaide gelbbolašvuođa sámi kultuvrra ja servodaga birra. Ja ferte addojuvvot vejolašvuohta váldit oahpu sámegielas vuođu rájes vai fágaolbmuin geat leat juo barggus, lea vejolaš loktet iežaset gelbbolašvuođa. Dát ii guoskka dušše dearvvašvuođa- ja sosiálasuorgái, muhto maiddái buot fidnuide mat addet bálvalusfálaldaga Sámis. Buhcciiddikšooahppu mas lea sierra rámmaplána, sáhttá leat mielde buorideamen kultuvrralaččat ja gielalaččat láhččojuvvon dearvvašvuođa- ja sosiálabálvalusa sámi geavaheddjiide. 5.3 Kulturárbi, areála ja luondduresurssat</p>
<p>Kultur- ja luondduárbi lea deaŧalaš ávnnaslaš vuođđu sámi kultuvrii kulturmuittuid, eanadaga, árbedieđu ja resurssaid bokte. Sámi historjjás leat uhccán čálalaš gáldut, ja eatnaša leat earát go sápmelaččat ieža čállán. Danne lea kulturárbi nu mo dat boahtá ovdan gitta ja luovus kulturmuittuin ja báikenamain, hui deaŧalaš máhttoresursan sámi ovdahistorjái ja historjái, oskku doaimmaheapmái, gillii, resursageavaheapmái, eanadatáddejupmái ja árbevieruide. Sámi ássanguovlu lea stuoris ja šláddjái, ja kulturárbi lea sihke máŋggabealat ja čájeha muhtun oktasašvuođaid. Dušše dát dagaha máhttobuvttadeami sámi kulturárbbi birra hástaleaddjin.</p>
<p>Dasa lassin lea nu ahte máhttobuvttadeapmi kulturárbbi birra lea eanaš dáhpáhuvvan nationálastáhtaid rámmaid siskkobealde. Sápmelaččaid historjjálaš oktilisvuođa čalmmustahttin ja deattuheapmi, ja sápmelaččaid historjá guovddáš oassin guovllu ja riikkaid historjjás, hástala ceggon ja luondduvuđot nationála historjjáid. Boađusin das lea ahte sápmelaččaid kulturárbbi lea álki atnit báikkálažžan dahje erenoamážin, mii dagaha hástaleaddjin sihkkarastit sámi oahppo- ja dutkanfágalaš oktilisvuođa kulturárbefágain. 1980-jagiid álggu rájes oaččuimet kulturárbbi ođasmahttojuvvon gaskkustan- ja dutkanfágalaš loktema, muhto dat ii dárbbaš leat institušonaliserejuvvon viidáset barggus dáinna sámi fágasurggiin universitehta- ja allaskuvlavuogádagas.</p>
<p>Sápmelaččaid historjjá ja kulturárbbi váilevaš almmolaš dohkkeheapmi ja máhttu dan birra lea maid garrasit mielde dagaheamen váttisin sámi musea- ja kulturásahusaide vuoruhuvvot stáhta bušeahtain. Dát ásahusat bissot dávjá dušše báikkálaš ásahussan.</p>
<p>Kulturárbemáhttu bidjet cealkkekeahtes láidestusaid guottuide ja válljejumiide. Musea- ja dutkanfágalaš birrasiin lea hui ollu máhttu sámi kulturárbbi birra. Muhto dat boahtá dušše oasážiid mielde ovdan. Danne sáhttá dadjat ahte dál livččii áigi álggahit viiddes prográmma man bokte ráhkaduvvošii stuorát sámi historjábuvttus mii čájeha oktilisvuođa, geassá guhkes linnjáid ja bidjá sápmelaččaid riikkaid ja Davit Fennoskandia historjái. Dakkár prográmma ráhkadeapmi ja čađaheapmi ferte dieđusge dahkkojuvvot dutkanbirrasa dáhtu ja stivrejumi vuođul. Sámediggi sáhtášii leat álggaheaddjin ja mielde ruhtadeamen.</p>
<p>Sámi ealáhusheiveheapmi lea árbevirolaččat leamaš, ja lea ain dál ge buori muddui čadnon ođasmuvvi resurssaid geavaheapmái guolásteami, boazodoalu, bivdima ja eanadoalu bokte. Dát lea hui areálagáibideaddji ealáhusheiveheapmi mii eanet ja eanet vásihuvvo leat vuostálagaid oppalaš olmmoš- ja čálgolassánemiin mas lea eanet ja eanet johtaleapmi ja astoáiggedoaimmat, infrastruktuvrahuksen, bieggafápmohuksemat, biebmanrusttegiid huksen ja ruvkeplánat. Lassáneame resursagiččut lea maid mielde váikkuheamen sihke ovttaskasolbmo ja báikegottiid eallinkvalitehtii. Seammás lea sápmelaččain vuoigatvuohta oažžut dohkkehuvvot ja kártejuvvot iežaset eana- ja resursavuoigatvuođaid.</p>
<p>Adnojuvvo hástalussan ovddidit oahppofálaldaga ja dutkama dakkár fágasurggiin mat barget sámi geavahanortnegiiguin, árbevirolaš areála- ja resursageavahemiin, ođđa gilvaleaddji doaimmaid váikkuhusaiguin árbevirolaš ealáhusaide, kultuvrralaš ovttasdoaibmamii ja sosiála gaskavuođaide. Dát fágasuorggit leat erenoamáš guoskevaččat riektediehtagii, servodatplánemii ja resursahálddašeapmái. 5.4 Ealáhuseallin, innovašuvdna ja barggolašvuohta</p>
<p>Boazodoallu, guolásteapmi ja eanadoallu leat vuođđoealáhusat mat árbevirolaččat leat leamaš deaŧalaš vuođđun sámi kultuvrra viidáseappot fievrrideapmái. Dát ealáhusheiveheapmi lea maid leamaš ekologalaččat ceavzil dannego dat lea doaimmahuvvon lotnolasvuođas, nu ahte olbmuin leat leamaš máŋga birgenlági. Dát ealáhusat leat dál garrasit deddojuvvon, erenoamážit stuorra ealáhusstruktuvrra rievdadusaid geažil ja demografiija rievdadusaid geažil. Čálgoovdáneapmi ja urbaniseren váikkuhit dasa ahte eanebut háliidit dakkár eallima mas bargobeaivvit leat regulerejuvvon ja dakkár eallima mii lea heivehuvvon astoáiggedoaimmaide.</p>
<p>Ii gávdno sierra stuorra ja govda dutkanvuđot boazodoallofágalaš biras, dahje mastergráda boazodoallofágain. Dát lea hástalussan eanet dutkamii ja ovdáneapmái boazodoalus. Boazodoallofágat rasttidit dakkár fágaid go ekonomiija, servodatplánema, kulturfágaid, gielaid, árbemáhtu ja biologiija. Váilevaš boazodoallofágalaš biras váikkuha váilevaš almmolaš digaštallamii ja digaštallamii mas máhttu ii leat vuođđun ja váilevaš mearrádusváldimii. Várra lea nu ahte ferte bargat ulbmillaččat huksen dihtii dutkanvuđot boazodoallofágalaš oahppofálaldaga master- ja doavttergrádadásis.</p>
<p>Maŋimus jagiid lea leamaš riikkaidgaskasaš fuomášupmi dan birra maid dáidda ja kultuvra mearkkaša árvoháhkamii ja ealáhusovddideapmái. Kultuvra ja mátkeeallin ealáhussuorgin lea maŋimus jagiid sturron hui ollu. Dát ealáhusat geavahit viehka muddui sámi kulturárbbi gávppálaš vuođđun, ja das leat stuorra vejolašvuođat mat eai leat geavahuvvon. UiT Norgga árktalaš universitehta fállá sihke Finnmárkkufakultehtas ja humaniora, servodatdiehtaga ja oahpaheaddjioahpu fakultehtas sihke mátkeeallima ja ealáhushutkama álgoálbmotguovlluin. Dattetge leat dutkanfágalaš barggut dán fágasuorggi birra, mas sámi dimenšuvdna lea nanus, ain hui uhccán ja dárbbašit eanet čalmmustahttima.</p>
<p>Demográfalaš ovdáneapmi, ovttas stuorra rievdadusaiguin sámi guovlluid ealáhusstruktuvrras, hástala Sámedikki árvvoštallat iešguđet boahtteáiggediđolaš málliid mo bargat ealáhusovddidemiin. Berre árvvoštallat sierra sámi ođđahutkanmálle vuođđuduvvon ođđajurddašeapmái regionála ođđahutkanvuogádaga birra, mii vuhtiiváldá kultuvrra, geografiija ja ealáhusstruktuvrra. Dán barggus ferte árvvoštallat sihke teoriija ja geavada, ja eará álgoálbmogiid vásáhusaid. Nu sáhtášii Sámediggi leat ovddabealde ovdáneami, ja doaibmat eaktudeaddjin dan ektui makkár gelbbolašvuođa ja dutkandárbbuid boahtteáiggi ealáhuseallin jearaha sámi guovlluin. 5.5 Sámi almmolašvuohta</p>
<p>Sámedikki ásaheapmi 1989:s vuolggahii sámi almmolašvuođa ođđa sámerievttálaš ja sámepolitihkalaš doaibmanvejolašvuođaiguin. Máhtus politihkalaš proseassaid birra gaskal stáhta ja Sámedikki ja siskkáldasat sámi servodagas, lea mearkkašupmi dasa ahte áddet rievdadusaid sámi servodagas ja ovttasdoaibmama majoritehta servodagain.</p>
<p>Iešmearridanvuoigatvuohta lea leamaš deaŧalaš fáddán sámepolitihkas maŋimus jagiid. Dát fágasuorgi lea hui deaŧalaš riektediehtagii, muhto guoská maiddái stáhtadiehtagii – ja de vejolaččat ain eanet dasa mo dakkár rievtti galgá áddet ja čađahit dan stáhta stivrenmodeallas masa álgoálbmotpolitihkka gullá.</p>
<p>Hástalussan lea movttiidahttit dutkamii ja oahpahussii dakkár fágain mat čatnasit ođđa sámi almmolašvuhtii. Vaikke vel dát dutkansuorgi maŋimus jagiid lea ovdánan, de dattetge ii oro sámi almmolašvuohta mas Sámediggi lea guovddážis, dievaslaččat integrerejuvvon oahpuide stáhta stivrenvuogádagaid birra. Iskkadeamit ja dutkan sámediggeválgga birra čađahuvvojedje vuosttaš geardde 2009 válgga oktavuođas. Ruhtadeapmi lea sihkkarastojuvvon 2013 válgga várás, muhto ii fal 2017 válgga várás. Deaŧalaš oassi buot válgadutkamis lea guorahallat ovdánansárgosiid áiggi badjel. Danne sáhttá oaivvildit ahte sámediggeválgaiskkadeapmái ferte sihkkarastit bistevaš ja einnostahttinvejolaš ruhtadeami, muhto maiddái nu ahte dutkanbirrasat sáhttet gilvvohallan dan barggu alde</p>
<p>Sámedikki dievasčoahkkin - 005/15</p>
<p>Mearkkašupmi: Ovddádusbellodat, áirras Aud Marthinsen Sámediggeráđi čilgehus alitoahpu ja dutkama birra</p>
<p>Sámi servodat lea dál oassi ođđaáiggi norgga máhttoservodagas. Sápmelaččat ja sámi servodat lea buori muttus mielde ođđaáiggi máhttobuvttadeamis, seamma dásis go dážat muđui. Oahppo- ja máhttobuvttadeapmi váldá buori muddui álgaga sámi servodagain, ii ge dan ulbmil leat doaibmat erenoamážit sámi servodagain ja sámi servodagaid várás. Spiehkastahkan lea Sámi allaskuvla mii lea ásahuvvon erenoamážit dáinna ulbmiliin. Danne oaivvilda Sámediggi ahte ii leat dárbu sierra sámi oahppo- ja dutkanpolitihkkii.</p>
<p>Sámediggi doarju eavttuheamet Norgga viidáseappot ovddidit máhttonašuvdnan. Jus dan galgá juksat, de ferte Norggas leat dakkár alitoahppofálaldat mii lea gilvonávccalaš riikkaidgaskasaččat.Priváhta- ja almmolaš oahppobáikkiid almmolaš ruhtadeapmi berre leat eanet ovttadássásaš. Oahpahusásahusat fertejit ovttastahttitoahpahusa dutkamiin ja doallat lagas oktavuođa dakkár riikkaidgaskasaš ásahusain main lea alla dássi oahpahusas ja dutkamis. Studeanttat berrejit árjjalaččat searvat oahppoásahusaid dutkamii.</p>
<p>Alit oahppoásahusat berrejit iežas beassat mearridit iežaset oahppofálaldaga ja iežaset vuogi mielde lágidit oahpu nationála gáibádusaid ja rámmaid vuođul. Universitehtat ja allaskuvllat berrejit ieža beassat mearridit sisabeassangáibádusaid studeanttaide.</p>
<p>Ruhtadanortnegat berrejit buorebut geavahuvvot dasa ahte stivret alit oahpahusásahusaid kapasitehta, nannen dihtii daid oahpuid mat addet dan gelbbolašvuođa maid bargoeallin jearaha eanemusat.</p>
<p>Ášši meannudeapmi álggahuvvui 04.03.15 dii. 15.50.</p>
<p>III Jienasteapmi 39 áirasis ledje 38 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Silje K. Muotka, áššejođiheaddji 2 Laila Susanne Vars</p>
<p>Beaska niillas</p>
<p>Laila Susanne Vars 3 Nanna Thomassen 4 Anita P. Ravna 5 Kjellrun Wilhelmsen 6 Nora Marie Bransfjell 7 Johan Vasara 8 Viktor Inge Paulsen 9 Kjetil Romsdal</p>
<p xml:lang="nob">Christina Henriksen 10 Nils Ánte Oskal Eira 11 Aud Marthinsen</p>
<p>Sandra Márjá West</p>
<p xml:lang="nob">Kjellrun Wilhelmsen</p>
<p xml:lang="nob">Vibeke Larsen</p>
<p>Aud Marthinsen 12 Vibeke Larsen 13 Kirsti Guvsam 14 Sandra Márjá West 15 Silje Karine Muotka</p>
<p>Mariann Wollmann Magga</p>
<p xml:lang="fin">Silje Karine Muotka 16 Laila Susanne Vars</p>
<p xml:lang="sma">Nora Marie Bransfjell</p>
<p xml:lang="nob">Laila Susanne Vars 17 Per A. Bæhr</p>
<p>Johan Vasara</p>
<p>Laila Susanne Vars 18 Mariann Wollmann Magga</p>
<p xml:lang="sma">Nora Marie Bransfjell</p>
<p>Mariann Wollmann Magga 19 Silje Karine Muotka</p>
<p xml:lang="nno">Kjetil Romsdal</p>
<p>John Kappfjell</p>
<p>Silje Karine Muotka, áššejođiheaddji</p>
<p>DC - Mearrádus:</p>
<p>VI Sámedikki mearrádus</p>
<p>Sámediggi lea ságaškuššan Sámediggeráđi čilgehusa alitoahpu ja dutkamabirra. Čilgehusa čuovvu mielddusin protokollii. Čilgehus - Sámdikki dieđáhus alitoahpu ja dutkama birra 1. Duogáš</p>
<p>Sámi servodat rievdá. Áiggiid čađa lea sámi servodagaid heiveheapmi siskkáldas ja olgguldas rievdadusproseassaide leamaš mielde váikkuheamen dasa ahte sámi kultuvra lea fievrriduvvon viidáseappot. Go sámi servodagat eai leat leamaš čadnojuvvon njuolgga nationálastáhtaid mearrideaddji geográfalaš rájáide, de lea sámi servodagaid čatnaseapmi dakkár kultuvrralaš mihtilmasvuođaide maid sáhttá dovdát nu go giela, ealáhusheivehemiid, geavahanguovlluid, soga, govastagaid ja máhttoáddejumi, leamaš mearrideaddjin dasa ahte vásihit oktavuođa historjái ja ovddeš áiggiid sápmelaččaide. Dát oktavuohta lea leamaš sámi servodaga geađgejuolgin. Sámi kultuvrralaš iešvuođat, funkšuvnnat ja organiseremat leat maŋimus logijagiid rievdan sakka – ja rievdadusat dáhpáhuvvet johtilit. Sámi almmolašvuođa ásaheapmi mas Sámedikkis lea guovddáš doaibma, lea seammás leamaš mielde váikkuheamen dáid rievdadusaid ja dagahan ahte sáhttá dovdát sámi mihtilmasvuohtan.</p>
<p>Sámi servodat lea dál oassi ođđaáiggi máhttoservodagas. Eará láhkai go ollu eará álgoálbmogat máilmmis, de leat sápmelaččat ja sámi servodat bures mielde ođđaáiggi máhttobuvttadeamis. Dattetge váldá oahppo- ja máhttobuvttadeapmi hárve vuolggasaji sámi servodagain, ii ge das leat mihttomearrin doaibmat sámi servodagas ii ge sámi servodaga ovddas. Spiehkastahkan lea Sámi allaskuvla mii lea ásahuvvon aiddo fal dan várás. Danne dárbbašuvvo sámi oahppo- ja dutkanpolitihkka mii fuolaha sámi dimenšuvnna sierranas oahppo- ja dutkansurggiin, ja mii bidjá ovdan sierra sámi áŋgiruššamiid ja doaibmabijuid.</p>
<p>Alitoahppu ja dutkan fátmmasta buot servodatsurggiid, ja sáhttá leat njuolgga ávkin ealáhusovdáneapmái ja árvoháhkamii, buoret dearvvašvuhtii ja eallinkvalitehtii, leat mielde oččodeamen eanet giellageavaheddjiid, ja bidjat vuođu politihkalaš válljemiidda ja vuoruhemiide. Dutkama kritihkalaš iešvuohta váikkuha dárbbašlaš heivehemiide maiddái sámi servodaga ovddideamis. Dasa lassin lea dutkan ja alitoahpu iešalddis oassi juohke olbmo eallimis, ja váikkuha servodatlaš integrašuvdnii, viidásetovddideapmái, dábálaš čuvgehussii ja almmolaš oaiviliiddahkamii. Seammás lea máhttu buorri iešalddis – maiddái dutkanvuđot máhttu.</p>
<p>Dakkár servodat man ulbmil lea áimmahuššat, ođasmahttit ja geavahit máhtu, lea buoremusat ráhkkanan ođasmahttimii ja hástalusaid dustemii. Sivas go máhttobuvttadeapmi lea nannosit čadnon servodahkii ja servodatovddideapmái, de lea váttis bidjat čielga ja njuolgga mihttomeari alitoahppo- ja dutkanpolitihkkii. Oahppu ja dutkan lea nannosit čadnojuvvon árvvuide, ja das lea árvu dannego dat sáhttá váikkuhit eallinhálddašeapmái, servodatovddideapmái ja stáđisvuhtii.</p>
<p>Sámedikki alitoahppo- ja dutkanpolitihka bajimus mihttomearri sáhttá dattetge leat dát:</p>
<p><em type="italic">Sámi alitoahppu ja dutkan váikkuha máhtuin ja olmmošlaš resurssaiguin sámi servodaga ekonomalaš, kultuvrralaš ja sosiála ovddideapmái. </em>2. Dilli ja ovdánansárggus </p>
<p>Sámit leat bures oahppan álbmot geaid gaskkas leat gorálaččat ollu akademihkkarat. Mis leat ásahusat maid sápmelaččat stivrejit, mis leat maiddái oahppoprográmmat ja -guovddážat álgoálbmogiid várás, ja sámi álgoálbmotfáttát leat mielde máŋgga universitehta ja allaskuvlla dutkamis ja oahpus. Vaikke vel ovdáneapmi lea ge leamaš positiiva, de váilot oppalaččat ollu fágaolbmot geain lea gelbbolašvuohta sámegielas ja gelbbolašvuohta sámi kultuvrra ja servodateallima birra.</p>
<p>Dan rájes go Sámi instituhtta ásahuvvui 1973:s otnážii, de lea leamaš stuorra ásahuslaš ja fágalaš ovdáneapmi sámi alitoahpus ja dutkamis. Dát ovdáneapmi dáhpáhuvvá oktanaga sámi servodaga ovdáneami Norgga politihkalaš jorggiheami ja ođđaáiggi sámepolitihka vuođul 1980 logu loahpa rájes.</p>
<p>Sámi allaskuvla ja UiT, Norgga árktalaš universitehta, lea dat alitoahppo- ja dutkanásahusat main lea stuorámus ja govddimus sámi oahppo- ja duktandoaibma (gč. Butenschønutvalget – Langs lange spor – om samisk forskning og høyere utdanning, kap 1.1 sammendrag). Nordlándda universitehtas ja Davvi-Trøndelága allaskuvllas lea erenoamáš ovddasvástádus namalassii julevsámegielas ja lullisámegielas. Máŋgga eará universitehtas, allaskuvllas ja dutkanásahusas leat sierra sámi fáttát oahppoprográmmain ja dutkanprošeavttain. Dál ii leat sierra sámi dutkaninstituhtta, muhto instituhttasuorggis masa gullet Norut Alta, NIKU, NINA, Nordlandsforskning ja SÁNAG, lea mearkkašahtti ollu máhtto, ja dutkanbuvttadeapmi sámi dilálašvuođaid birra. Suoma ja Ruoŧas lea maiddái oahppu ja dutkan sámi servodagaid várás, erenoamážit Roavvenjárgga, Oulu, Helssega ja Ubmi universitehtain. Roavvenjárgga universitehtas lea sierra čállingoddi dutkama várás sápmelaččaid ja árktalaš álgoálbmogiid birra, ja Ubmi universitehtas lea sierra guovddáš dakkár sámi dutkama várás movttiidahttit, koordineret ja ovddidit dutkama sámi fáttáid birra.</p>
<p>Sápmelaččat leat uhca álbmogaš, ja dakkár álbmot mas lea stuorra aktiiva oassálastin majoritehtaservodahkii. Dat dagaha ahte ii leat álo seamma álki dahje ulbmillaš earuhit sámi ja eará oahpu ja dutkama. Das čuožžilit fas hástalusat fálaldagaid ja rekrutterema ektui sierra sámi oahppo- ja dutkanfáttáide.</p>
<p>Sáhttá čuoččuhit ahte maŋimus 30 jagis lea šaddan viehka stuorra sámi alitoahppo- ja dutkanbiras mii doaibmá sámi servodagas ja gulahallá sámi servodagain. Butenschøn-lávdegoddi meroštalai jagi 2012 raporttas ahte Norggas leat 217 dutki ja 103 dutkanjahkedoaimma sámi fáttáid vuođul (gč. Lávdegotti raportta kap. 4.4.2). Dát addá nana vuođu ođasmahttojuvvon ja nannejuvvon áŋgiruššamii sámi máhttobuvttademiin. Ollu positiiva lea dáhpáhuvvan maŋimus logijagiin, muhto dattetge leat ollu hástalusaid maid ferte dustet boahtte jagiin. 3. Proseassa</p>
<p>Sámediggeráđi áigumuš lea bidjat ovdan sámediggedieđáhusa sámi alitoahppo- ja dutkanpolitihka birra jagi 2015 mielde. Dieđáhus galgá bidjat muhtun rámmaid ja čujuhit áŋgiruššan surggiid boahtte jagiin. Dát čilgehus láhčá digaštallamii Sámedikki dievasčoahkkimis mii bidjá vuođu perspektiivvaide ja fáttáide maid berrešii fuolahit dieđáhusa barggus. Deaŧalaš vuođđun dieđáhusbargui lea Butenschøn-lávdegotti 2012 mannosaš raporta, guhkes luottat – sámi dutkama ja alitoahpu birra. Máhttodepartemeanta nammadii Butenschøn-lávdegotti borgemánu 30. b. 2010, maŋŋá konsultašuvnnaid Sámedikkiin. Dat lei fas St.dieđáhusa nr. 30 (2008-2009) Klima for forskning čuovvoleapmi, man vuođul konsultašuvnnas mearriduvvui nammadit dakkár lávdegotti.</p>
<p>Sámediggedieđáhusa barggu oktavuođas lágidii sámediggeráđđi 2014:s álggahankonferánssa Diehtosiiddas Guovdageainnus. Sámi allaskuvla, UiT Norgga árktalaš universitehta, Nordlándda universitehta, Nesna allaskuvla ja Davvi-Trøndelága allaskuvla bovdejuvvojedje searvat konferánssa ráhkkanemiin. Doppe lei álggahan sáhkavuorru joavkobargguin hástalusaid ja čovdosiid birra dakkár fáttáin go a) sámegiella, b)kulturárbi, árbevierut ja árvvut, c) biras, areála ja resurssat, d) ealáhusovddideapmi ja innovašuvdna, e) demografiija ja eallineavttut ja f) koordineren, oktiiordnen ja ovttasbargu. Cealkámušat ja evttohusat konferánssat leat mielde dán čilgehusa vuođus ja galget viidáseappot geavahuvvot čuovvovaš gulahallamis ja čoahkkimiin earret eará oahppo- ja dutkanásahusaiguin dassážiigo dieđáhus gárvvistuvvo. 4. Hástalusat 4.1 Oahppo- ja dutkanvuogádat</p>
<p>Norgga ja Davviriikkaid oahppo- ja dutkanvuogádat lea eanaš huksejuvvon almmolaš ásahusaide ja almmolaš dutkanruhtadeapmái. Dát guoská ain eanet sámi alitohppui ja dutkamii.</p>
<p>Norgga alitoahppoásahusain lea dušše Sámi allaskuvla mii lohkkojuvvo sámiid stivren ásahussan. Doppe lea maid váldogiellan sámegiella. Ráđđehus lea dál bargamin stuorradiggedieđáhusain alitoahpu struktuvrra birra mas áigumuš lea buoridit kvalitehta. Ráđđehusa vuolggasadjin lea ahte oahput leat menddo uhcit ja rašit ja ahte dutkama kvalitehta ii leat doarvái buorre. Galgá ráhkaduvvot struktuvra mii addá nannoset fágabirrasiid. Dán proseassas lea Máhttodepartemeantta politihkalaš njunušgoddi dovddahan ahte Sámi allaskuvla galgá bissut nu mo dat lea dál. Sámi allaskuvla doaibmá dál ovttas universitehta- ja allaskuvlavuogádagain muđui ja muhtumassii maiddái instituhttasurggiin. Dán ovttasdoaibmama lea vejolaš viidáseappot ovddidit boahtteáiggis. Go sámit leat viehka uhca álbmogaš, de šaddá sámegielat studeanttaid ja dutkiid lohku maid uhcci. Danne lea rekrutteren okta sámi alitoahpu ja dutkama stuorra hástalusain boahtteáiggis.</p>
<p>Maŋimus logijagis leat sápmelaččat eanet ja eanet urbaniserejuvvon. Eanet ja eanet, ja erenoamážit nuorat fárrejit regionála guovddážiidda. Oppalaš logut studeanttaid rekrutteremis čájehit ahte eantašat háliidit váldit oahpu stuorát gávpogiin ja ahte oppalaččat lea hástalussan oažžut studeanttaid allaskuvllaide smávit báikkiin. Vaikke vel rekrutterenkampánjat sáhttet váikkuhit studeanttaid lassáneapmái, de bissu studeanttaid lohku viehka vuollin. Danne berrešii árvvoštallat formaliserejuvvon ovttasbargomodeallaid mat earret eará láhčet dasa ahte juohkit oahpahusmodulaid ja ásahit oktasaš mastergrádaid.</p>
<p>Butenschøn-lávdegotti evttohus ahte ásahit oktiiordnenráđi alitoahppoásahusaid várás main lea ovddasvástádus sámi dutkamis ja alitoahpus, lea čuovvoluvvon dainna lágiin ahte stáhtabušeahta bokte leat juolluduvvon ruđat fágastrategalaš ovttadaga ásaheapmái sámi alitoahpu ja dutkama várás Universitehta- ja allaskuvlaráđis. Dát lea Butenschøn-lávdegotti áidna evttohus maid ráđđehus lea čuovvolan.</p>
<p>Lassin fokusii sámi alitohppui lea sámediggi konsultašuvnnaid bokte ráđđehusain váikkuhan dasa ahte sámi perspektiiva lea váldojuvvon mielde láhkaásahusaide iešguđet nationála oahpaheaddjioahpuide. Máhtu sápmelaččaid ja sámi dilálašvuođaid birra ferte šaddat lunddolaš oassin buot Norgga fidnooahpuide. 4.2 Dutkanetihkka</p>
<p>Norggas lea 2006 mannosaš láhka dan birra mo etihkka ja vuoiggalašvuohta gieđahallojuvvo dutkamis, dutkanetihkkaláhka, mii mudde dutkanetihka. Láhka galgá váikkuhit dasa ahte almmolaš ja priváhta dutkan dahkkojuvvo dohkkehuvvon etihkalaš norpmaid vuođul. Lága olis leat ásahuvvon nationála dutkanetihkalaš lávdegottit, regionála lávdegottit medisiinnalaš ja dearvvašvuođafágalaš dutkanetihka várás ja nationála lávdegottit vuoiggalašvuođa guorahallama várás dutkamis.</p>
<p>Dutkan eaktuda stuorra luohttámuša dan álbmoga bealis mii dutkojuvvo. Sámi álbmot lea vásihan ahte dutkit eai leat álo vuhtiiváldán etihkalaš norpmaid ja atnán sin árvvus. Danne lea hui deaŧalaš ahte dutkan sámi servodagas dáhpáhuvvá dakkár etihkalaš njuolggadusaid vuođul maid sámi álbmot sáhttá dohkkehit.</p>
<p>Sámediggi lea álggahan proseassa dainna áigumušain ahte galget ráhkaduvvot etihkalaš njuolggadusat sámi dearvvašvuođadutkama várás, ja masa sámediggeráđi mielas berre maid gullat humána biologalaš ávdnasiid gieđahallan ja vurken. 4.3 Sámedikki rolla</p>
<p>Alitoahpu ja dutkama mihtilmasvuohtan lea dan autonomiija almmolaš eiseválddiid ja ealáhuseallima ektui – vaikke vel sáhttá ge jearrat man stuoris dat autonomiija lea ja man ollu ráđđehus stivre juolludusreivviid ja stivrengulahallama bokte. Ásahusaid autonomiija almmolaš eiseválddiid ektui guoská dieđusge maiddái Sámediggái almmolaš orgánan. Danne ii galgga ii ge sáhte Sámediggi ovddidit oaiviliid bienaid birra ásahusaid stivremis. Dattetge lea Sámediggi almmolaš oassálasti oahppo- ja dutkanvuogádagas ja das lea vuoigaduvvon sadji go almmolaš áŋgiruššan ja láhčin alitoahpu ja dutkama várás galgá hábmejuvvot. Sámedikki rolla ja váikkuhanfápmu alitoahpus ja dutkamis sorjá das ahte Sámediggi iežas mearriduvvon mihttomeriid ja strategiijaid bokte váldá dan saji mii lea lunddolaš álbmotválljen orgánii.</p>
<p>Hástalussan lea dat ahte Sámedikki bušeahtat vulget ollislaččat stáhtabušeahtas, ja ahte Sámedikkis dán rádjai ii leat makkárge konsultašuvdnaortnet ráđđehusain juolludemiid oktavuođas sámi ulbmiliidda. Dattetge ii sáhte Sámediggi njuolgga váikkuhit ekonomalaš rámmaide sámi alitoahpu ja dutkama várás, muhto sáhttá gulahallama ja konsultašuvnnaid bokte ráđđehusain váikkuhit háliiduvvon ovdáneapmái suorggis. Almmatge lea Sámedikkis eanet ja eanet oktavuohta ja gulahallan universitehtaiguin ja allaskuvllaiguin sin áŋgiruššama ja vuoruheami birra. Ovdamearkka dihtii lea Sámediggi leamaš láidesteaddjin das ahte oažžut UiT Norgga árktalaš universitehta ásahit masteroahpuid opmodatrievttis mas sámi kultuvra, dološvierut ja riekteárbevierut leat oahpu guovddážis.</p>
<p>Várra ferte Sámediggi boahtteáiggis viidáseappot ovddidit iežas oktavuođa ja gulahallama guovddáš eiseválddiiguin, dutkanráđiin, regionála dutkanfoanddaiguin, instituhttasurggiin ja allaskuvla- ja universitehtasurggiin, čalmmustahttin, áŋgiruššan, vuoruhan ja ovttasbarggu dihtii sámi alitoahpu ja dutkama oktavuođas. Sámi alitoahpus ja dutkamis lea iešalddis riikkaidgaskasaš luondu, danne berre Sámediggi geahččalit juksat daid áŋgiruššamiid ja rámmaid mat biddjojuvvojit davviriikkalaš dásis ja EU:s – erenoamážit Sámi parlamentáralaš ráđi bokte. Dán suorggis lea guhkesáiggi bargu mii addá bohtosiid. 4.4 Giella</p>
<p>Giellagáhtten ja giellaovddideapmi gullet oktii ii ge livčče vejolaš giela geavaheami haga. Dutkanoktavuođas lea sámegiella sihke fáddá ja gaskaoapmi. Butenschøn-lávdegoddi dadjá ahte sámegielat dutkan lea áibbas deaŧalaš sámi fágagiela ovddideapmái, ja fágagiella fas dárbbašuvvo dasa ahte oažžut sámegiela dievaslaš, ja nu servodaga guoddi, giellan. Sámegiela nannen dutkamis ja alitoahpus ferte geahččat eavttuid oktavuođas dasa ahte geavahit sámegiela olles oahppomannolagas. Čállingiellagálggat leat mearrideaddjin dakkár ohppui ja dutkamii man ulbmil lea nannet ja viidáseappot ovddidit sámegiela. 2012 mannosaš evaluerenraporttas Máhttolokten Sámi 2006 birra boahtá ovdan ahte sullii 80 % davvisámegiela hálddašanguovllu ohppiid mielas lea álkimusat lohkat dárogielteavstta ja ahte dušše 18 % ohppiin dadjet ahte sii čállet sámegillii buorebut go dárogillii. Bohtosat čájehit ahte lea stuorra dárbu nannet čállinmáhtu sámegielas vuođđooahpus jus galgá leat vejolaš geavahit sámegiela alitoahpus ja dutkamis. 5. Válljejuvvon oahppo- ja dutkanfáttát</p>
<p>Butenschøn-lávdegoddi lea namuhan máŋga fágalaš fáttá main lea mearkkašupmi sámi servodatovdáneapmái gos lea dárbu nannet sámi perspektiivva. Nu go Butenschøn-lávdegoddái ge de lea Sámediggái váttis vuoruhit dárbbuid gaskkas iešguđet servodatsurggiin. Dattetge sáhttá čujuhit ahte erenoamážit fidnooahpuin, nu go dearvvašvuođas, oahpahusas, mánáidsuodjalusas, politiijas, riektediehtagis ja journalistihkas, de lea oppalaš dárbu oažžut oahpu sámi kultuvrra ja servodatdiliid birra.</p>
<p>Sápmelaččaide ja álgoálbmogiidda guoski fáttát leat dávjá fágaid rasttideaddjit ja gáibidit innovatiiva metodageavaheami mii dávjá rámiduvvo oppalaččat, muhto masa liikká lea váttis oažžut ruhtadeami ja dutkanfágalaš dohkkeheami. Dat guoská erenoamážit dakkár bargguide mat leat oassin dutkanoahpus. 5.1 Mánáidgárdi ja vuođđooahpahus</p>
<p>Mánáidgárddis ja vuođđooahpahusas lea stuorra mearkkašupmi arenan sámi identitehtaduddjomii ja sámi kulturárbbi viidáseappot fievrrideapmái. Dálá servodahkii go eanebut ja eanebut ásset čoahkkebáikkiide ja gávpogiidda, ja bearašstruktuvra rievdá, lea mánáidgárdi ja vuođđooahpahus deaŧaleappo go goassege ovdal. Sámediggái lea áibbas deaŧalaš ahte dát suorgi doaimmahuvvo nu ahte ohppiin lea dat dábálašmáhttu go loahpahit vuođđooahpahusa maid sámi servodat jearaha.</p>
<p>Go váilot oahppan mánáidgárdeoahpaheaddjit ja oahpaheaddjit geain lea gelbbolašvuohta sámegielas, ja sámi kultuvrra ja servodateallima birra, de dat dagaha ahte mánáidgárddiid mánát ja vuođđooahpahusa oahppit eai oaččo dan fálaldaga masa sis lea vuoigatvuohta. Dán váillis leat maid váikkuhusat mánáidgárde- ja oahpahusfálaldaga kvalitehtii. Sámi allaskuvla oahpaha mánáidgárdeoahpaheddjiid ja vuođđoskuvlaoahpaheddjiid sámi mánáidgárde- ja oahpaheaddjioahpu rámmaplánaid mielde. UiT Norgga árktalaš universitehta fállá oahpaheaddjioahpu 5 – 10 davvisámegielain vierisgiellan masterfágan. Rekrutteren dáidda oahpuide lea dán rádjai leamaš hui hástaleaddjin. Vejolašvuohta oažžut buori oahpahusa sámegielain bidjá vuođu boahtteáiggi akademiijii sámegielain. Jus sámi mánáidgárde- ja vuođđooahpahusfálaldagas ii leat doarvái buorre, de das sáhttet leat stuorra negatiiva váikkuhusat sámegielovdáneapmái ja sámi servodahkii oppalaččat.</p>
<p>Kvalitehta mánáidgárde- ja oahpahussuorggis sorjá das ahte doppe gávdno máhttu mas lea stuorra mearkkašupmi suorggi ovdáneapmái. Dakkár máhttu lea ovdamearkka dihtii giellaoahpahus ja heiveheapmi iešguđet dásiide rávesolbmuidoahpahusas, didaktihkas sámi gáiddusoahpahussii, dieđut dan birra manne sámegieloahppit vuođđoskuvladásis heitet ja manne sámegielat oahppit joatkkaskuvllas heitet. 5.2 Dearvvašvuohta</p>
<p>Dutkanvuđot kvantitatiiva máhttu dearvvašvuođa ja eallineavttuide guoski čuolbmačilgehusat sámi servodagain lea váilon Norggas. Sámi dearvvašvuođadutkama guovddáš ásahuvvui 1990, dainna ulbmiliin ahte čađahit dutkama ja ovddidanbarggu dearvvašvuođa ja eallineavttuide guoski čuolbmačilgehusaid oktavuođas sámi álbmogiid guovdu. Guovddáš lea 15 jagi áigodagas čađahan guokte dearvvašvuođa- ja eallineaktoiskkadeami sámi guovlluin Norgga bealde, ja seammás leamaš árjjalaččat mielde rekrutteret oahpahit sámi dearvvašvuođadutkiid. Dat lea dagahan vejolažžan dutkat sámi álbmoga dávdagávdnoštumiid ja riskafáktoriid. Seammás lea mis uhccán duođaštuvvon dutkan eará dearvvašvuođasurggiin, nu go psyhkalaš dearvvašvuođas ja gárremis, bálvalusfálaldagain sámi buhcciide ja fuolahusdutkamis oktan mánáidsuodjalusain.</p>
<p>Kvalitatiiva buorre bálvalusfálaldat sámi buhcciide ja geavaheddjiide sorjá das ahte mis leat fágaolbmot geain lea máhttu sámegielas ja sámi kultuvrras. Dál váilot dakkár bargit, erenoamážit buhcciiddivššárat geat hálddašit sámegiela. Fidnooahput mat oahpahit dearvvašvuođa- ja sosiálasuorggi fágaolbmuid, fertejit addit studeanttaide gelbbolašvuođa sámi kultuvrra ja servodaga birra. Ja ferte addojuvvot vejolašvuohta váldit oahpu sámegielas vuođu rájes vai fágaolbmuin geat leat juo barggus, lea vejolaš loktet iežaset gelbbolašvuođa. Dát ii guoskka dušše dearvvašvuođa- ja sosiálasuorgái, muhto maiddái buot fidnuide mat addet bálvalusfálaldaga Sámis. Buhcciiddikšooahppu mas lea sierra rámmaplána, sáhttá leat mielde buorideamen kultuvrralaččat ja gielalaččat láhččojuvvon dearvvašvuođa- ja sosiálabálvalusa sámi geavaheddjiide. 5.3 Kulturárbi, areála ja luondduresurssat</p>
<p>Kultur- ja luondduárbi lea deaŧalaš ávnnaslaš vuođđu sámi kultuvrii kulturmuittuid, eanadaga, árbedieđu ja resurssaid bokte. Sámi historjjás leat uhccán čálalaš gáldut, ja eatnaša leat earát go sápmelaččat ieža čállán. Danne lea kulturárbi nu mo dat boahtá ovdan gitta ja luovus kulturmuittuin ja báikenamain, hui deaŧalaš máhttoresursan sámi ovdahistorjái ja historjái, oskku doaimmaheapmái, gillii, resursageavaheapmái, eanadatáddejupmái ja árbevieruide. Sámi ássanguovlu lea stuoris ja šláddjái, ja kulturárbi lea sihke máŋggabealat ja čájeha muhtun oktasašvuođaid. Dušše dát dagaha máhttobuvttadeami sámi kulturárbbi birra hástaleaddjin. Dasa lassin lea nu ahte máhttobuvttadeapmi kulturárbbi birra lea eanaš dáhpáhuvvan nationálastáhtaid rámmaid siskkobealde. Sápmelaččaid historjjálaš oktilisvuođa čalmmustahttin ja deattuheapmi, ja sápmelaččaid historjá guovddáš oassin guovllu ja riikkaid historjjás, hástala ceggon ja luondduvuđot nationála historjjáid. Boađusin das lea ahte sápmelaččaid kulturárbbi lea álki atnit báikkálažžan dahje erenoamážin, mii dagaha hástaleaddjin sihkkarastit sámi oahppo- ja dutkanfágalaš oktilisvuođa kulturárbefágain. 1980-jagiid álggu rájes oaččuimet kulturárbbi ođasmahttojuvvon gaskkustan- ja dutkanfágalaš loktema, muhto dat ii dárbbaš leat institušonaliserejuvvon viidáset barggus dáinna sámi fágasurggiin universitehta- ja allaskuvlavuogádagas.</p>
<p>Sápmelaččaid historjjá ja kulturárbbi váilevaš almmolaš dohkkeheapmi ja máhttu dan birra lea maid garrasit mielde dagaheamen váttisin sámi musea- ja kulturásahusaide vuoruhuvvot stáhta bušeahtain. Dát ásahusat bissot dávjá dušše báikkálaš ásahussan.</p>
<p>Kulturárbemáhttu bidjet cealkkekeahtes láidestusaid guottuide ja válljejumiide. Musea- ja dutkanfágalaš birrasiin lea hui ollu máhttu sámi kulturárbbi birra. Muhto dat boahtá dušše oasážiid mielde ovdan. Danne sáhttá dadjat ahte dál livččii áigi álggahit viiddes prográmma man bokte ráhkaduvvošii stuorát sámi historjábuvttus mii čájeha oktilisvuođa, geassá guhkes linnjáid ja bidjá sápmelaččaid riikkaid ja Davit Fennoskandia historjái. Dakkár prográmma ráhkadeapmi ja čađaheapmi ferte dieđusge dahkkojuvvot dutkanbirrasa dáhtu ja stivrejumi vuođul. Sámediggi sáhtášii leat álggaheaddjin ja mielde ruhtadeamen.</p>
<p>Sámi ealáhusheiveheapmi lea árbevirolaččat leamaš, ja lea ain dál ge buori muddui čadnon ođasmuvvi resurssaid geavaheapmái guolásteami, boazodoalu, bivdima ja eanadoalu bokte. Dát lea hui areálagáibideaddji ealáhusheiveheapmi mii eanet ja eanet vásihuvvo leat vuostálagaid oppalaš olmmoš- ja čálgolassánemiin mas lea eanet ja eanet johtaleapmi ja astoáiggedoaimmat, infrastruktuvrahuksen, bieggafápmohuksemat, biebmanrusttegiid huksen ja ruvkeplánat. Lassáneame resursagiččut lea maid mielde váikkuheamen sihke ovttaskasolbmo ja báikegottiid eallinkvalitehtii. Seammás lea sápmelaččain vuoigatvuohta oažžut dohkkehuvvot ja kártejuvvot iežaset eana- ja resursavuoigatvuođaid.</p>
<p>Adnojuvvo hástalussan ovddidit oahppofálaldaga ja dutkama dakkár fágasurggiin mat barget sámi geavahanortnegiiguin, árbevirolaš areála- ja resursageavahemiin, ođđa gilvaleaddji doaimmaid váikkuhusaiguin árbevirolaš ealáhusaide, kultuvrralaš ovttasdoaibmamii ja sosiála gaskavuođaide. Dát fágasuorggit leat erenoamáš guoskevaččat riektediehtagii, servodatplánemii ja resursahálddašeapmái. 5.4 Ealáhuseallin, innovašuvdna ja barggolašvuohta</p>
<p>Boazodoallu, guolásteapmi ja eanadoallu leat vuođđoealáhusat mat árbevirolaččat leat leamaš deaŧalaš vuođđun sámi kultuvrra viidáseappot fievrrideapmái. Dát ealáhusheiveheapmi lea maid leamaš ekologalaččat ceavzil dannego dat lea doaimmahuvvon lotnolasvuođas, nu ahte olbmuin leat leamaš máŋga birgenlági. Dát ealáhusat leat dál garrasit deddojuvvon, erenoamážit stuorra ealáhusstruktuvrra rievdadusaid geažil ja demografiija rievdadusaid geažil. Čálgoovdáneapmi ja urbaniseren váikkuhit dasa ahte eanebut háliidit dakkár eallima mas bargobeaivvit leat regulerejuvvon ja dakkár eallima mii lea heivehuvvon astoáiggedoaimmaide.</p>
<p>Ii gávdno sierra stuorra ja govda dutkanvuđot boazodoallofágalaš biras, dahje mastergráda boazodoallofágain. Dát lea hástalussan eanet dutkamii ja ovdáneapmái boazodoalus. Boazodoallofágat rasttidit dakkár fágaid go ekonomiija, servodatplánema, kulturfágaid, gielaid, árbemáhtu ja biologiija. Váilevaš boazodoallofágalaš biras váikkuha váilevaš almmolaš digaštallamii ja digaštallamii mas máhttu ii leat vuođđun ja váilevaš mearrádusváldimii. Várra lea nu ahte ferte bargat ulbmillaččat huksen dihtii dutkanvuđot boazodoallofágalaš oahppofálaldaga master- ja doavttergrádadásis.</p>
<p>Maŋimus jagiid lea leamaš riikkaidgaskasaš fuomášupmi dan birra maid dáidda ja kultuvra mearkkaša árvoháhkamii ja ealáhusovddideapmái. Kultuvra ja mátkeeallin ealáhussuorgin lea maŋimus jagiid sturron hui ollu. Dát ealáhusat geavahit viehka muddui sámi kulturárbbi gávppálaš vuođđun, ja das leat stuorra vejolašvuođat mat eai leat geavahuvvon. UiT Norgga árktalaš universitehta fállá sihke Finnmárkkufakultehtas ja humaniora, servodatdiehtaga ja oahpaheaddjioahpu fakultehtas sihke mátkeeallima ja ealáhushutkama álgoálbmotguovlluin. Dattetge leat dutkanfágalaš barggut dán fágasuorggi birra, mas sámi dimenšuvdna lea nanus, ain hui uhccán ja dárbbašit eanet čalmmustahttima.</p>
<p>Demográfalaš ovdáneapmi, ovttas stuorra rievdadusaiguin sámi guovlluid ealáhusstruktuvrras, hástala Sámedikki árvvoštallat iešguđet boahtteáiggediđolaš málliid mo bargat ealáhusovddidemiin. Berre árvvoštallat sierra sámi ođđahutkanmálle vuođđuduvvon ođđajurddašeapmái regionála ođđahutkanvuogádaga birra, mii vuhtiiváldá kultuvrra, geografiija ja ealáhusstruktuvrra. Dán barggus ferte árvvoštallat sihke teoriija ja geavada, ja eará álgoálbmogiid vásáhusaid. Nu sáhtášii Sámediggi leat ovddabealde ovdáneami, ja doaibmat eaktudeaddjin dan ektui makkár gelbbolašvuođa ja dutkandárbbuid boahtteáiggi ealáhuseallin jearaha sámi guovlluin. 5.5 Sámi almmolašvuohta</p>
<p>Sámedikki ásaheapmi 1989:s vuolggahii sámi almmolašvuođa ođđa sámerievttálaš ja sámepolitihkalaš doaibmanvejolašvuođaiguin. Máhtus politihkalaš proseassaid birra gaskal stáhta ja Sámedikki ja siskkáldasat sámi servodagas, lea mearkkašupmi dasa ahte áddet rievdadusaid sámi servodagas ja ovttasdoaibmama majoritehta servodagain.</p>
<p>Iešmearridanvuoigatvuohta lea leamaš deaŧalaš fáddán sámepolitihkas maŋimus jagiid. Dát fágasuorgi lea hui deaŧalaš riektediehtagii, muhto guoská maiddái stáhtadiehtagii – ja de vejolaččat ain eanet dasa mo dakkár rievtti galgá áddet ja čađahit dan stáhta stivrenmodeallas masa álgoálbmotpolitihkka gullá.</p>
<p>Hástalussan lea movttiidahttit dutkamii ja oahpahussii dakkár fágain mat čatnasit ođđa sámi almmolašvuhtii. Vaikke vel dát dutkansuorgi maŋimus jagiid lea ovdánan, de dattetge ii oro sámi almmolašvuohta mas Sámediggi lea guovddážis, dievaslaččat integrerejuvvon oahpuide stáhta stivrenvuogádagaid birra. Iskkadeamit ja dutkan sámediggeválgga birra čađahuvvojedje vuosttaš geardde 2009 válgga oktavuođas. Ruhtadeapmi lea sihkkarastojuvvon 2013 válgga várás, muhto ii fal 2017 válgga várás. Deaŧalaš oassi buot válgadutkamis lea guorahallat ovdánansárgosiid áiggi badjel. Danne sáhttá oaivvildit ahte sámediggeválgaiskkadeapmái ferte sihkkarastit bistevaš ja einnostahttinvejolaš ruhtadeami, muhto maiddái nu ahte dutkanbirrasat sáhttet gilvvohallan dan barggu alde. Ášši meannudeapmi loahpahuvvui 06.03.15 dii. 11.55.</p>
<p xml:lang="krl">Ášši 006/15</p>
<p>Sámedikki dievasčoahkkin</p>
<p>Sámediggeráđi čilgehus sohkabealdásseárvvu birra 2015</p>
<p xml:lang="sms">Áššenr. 14/3143</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđi 28.01.15</p>
<p>SR 016/15</p>
<p>Sámedikki dievasčoahkkin 4. – 6.03.15</p>
<p xml:lang="olo">SP 006/15</p>
<p>Ášši meannudeapmi álggahuvvui gaskavahkku njukčamánu 4. b. 2015 dii. 00.00</p>
<p>I Mildosat</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi lea ságaškuššan sámediggeráđi čilgehusa sohkabealdásseárvvu birra. Čilgehus lea biddjojuvvon mielddusin protokollii.</p>
<p>Sámediggeráđi čilgehus sohkabealdásseárvvu birra 2015</p>
<p>Álggahus</p>
<p>Sámediggi háliida dásseárvosaš sámi servodaga seamma vuoigatvuođaiguin, geatnegasvuođaiguin ja vejolašvuođaiguin buohkaide. Dás čilgejuvvo mo mii bargat ja áigut bargat ollašuhttin dihtii dán mihttomeari sohkabeliid ektui.</p>
<p>Sámedikki dásseárvobarggu vuođđun lea ahte dásseárvu guoská buot servodatsurggiide ja galgá leat oassin min barggus. Sohkabealli ii galgga leat hehttehussan dasa ahte buohkain galget leat seamma vuoigatvuođat, geatnegasvuođat ja vejolašvuođat buot sámi servodagaid servodatsurggiin. Vai Sámedikkis galgá leat legitimitehta sámi álbmogis, de lea deaŧalaš ahte sámepolitihkka guoská buohkaide, beroškeahttá sohkabealis.</p>
<p>Sámedikki dásseárvodoaibmaplána 2009-2013 lea leamaš Sámedikki dásseárvobarggu vuođđun maŋimus jagiid. Dan doaibmaáigodat lea nohkan ja danne álggaha sámediggeráđđi ođđa dásseárvopolitihka konkrehta doaibmabijuiguin. Dát čilgehus galgá čuovvoluvvot máŋggajahkásaš doaibmaplánain maid sámediggeráđđi mearrida. Doaibmaplána doaibmabijut váldojuvvojit mielde Sámedikki jahkásaš bušeahtaide.</p>
<p>Čilgehusas váldá Sámediggeráđđi ovdan iešguđet surggiid main sohkabealli sáhttá leat hehttehussan dásseárvui. Muhtun suorggit váldet ovdan mo mii eastadit sohkabealevealaheami oppalaččat. Sáhttá ovdamearkka dihtii leat oassálastin mearrádusorgánaide ja ealáhuseallimii ja váikkuhangaskaomiid geavaheapmi. Dasa lassin mii leat válljen dakkár surggiid go sohkabealeidentitehta, veahkaválddi lagas birrasiin ja seksuála soju.</p>
<p>Sámediggeráđđi sávvá ahte mii dán čilgehusa vuođul oažžut buori digaštallama Sámedikki boahttevaš dásseárvopolitihka birra ja cealkámušaid ja evttohusaid dasa sohkabeali dáfus.</p>
<p>Sámedikki dásseárvopolitihka stáhtus ja hástalusat</p>
<p>Sámedikkis lea golmma válggas maŋŋálaga leamaš sullii sohkabealedássedeaddu Sámedikki áirasiid gaskkas. Oažžut gal atnit dan diehttalassan, muhto dat goittotge lea áidnalunddot. Mii galgat leat rámis dainna, muhto mii eat galgga dan bohtosa atnit diehttalassan. Sohkabealedássedeaddu vuolgá dan dásseárvobarggus maid sii leat čađahan, geat ceggejit listtaid sámediggeválgii ja das ahte dievasčoahkkin mearrádusaid bokte lea duostan gáibidit ahte galgá leat uhcimusat 40-60 % sohkabealedássedeaddu listtain. Ovdal 2013 válgga ávžžuhuvvui dán mearrádusas ahte sii geat ceggejit listtaid, maiddá galge fuomášit eará joavkkuid mat ledje unnitlogus. Sámedikki válgaortnega rievdadeapmi 2008:s, mii mielddisbuvttii stuorát válgabiirriid, lea dagahan ahte juohke listtas válljejuvvojit eanet olbmot. Dat lea maid buoridan sohkabealedássedeattu.</p>
<p>Álbmotválljen áirasiid sohkabealeovddastus ii dattetge mearkkaš ahte mii leat čoavdán sámi servodaga dásseárvohástalusaid. Bohtosat sorjájit oktilaš barggus dásseárvvuin.</p>
<p>Mis leat dattetge vásáhusat maid Sámediggi sáhttá geavahit eará surggiin go guoská dásseárvui. Barggusteamet sohkabealedássedeattu buoridemiin mii leat oahppan ahte mis fertejit leat čielga mihttomearit sohkabealedássedeattu juksamis ja ahte mii fertet dihtomielalaččat geavahit daid váikkuhangaskaomiid mat mis leat min mihttomeriid juksamii.</p>
<p>Searvan mearrádusproseassaide</p>
<p>Oassálastin mearrádusproseassaide lea deaŧalaš dásseárvoášši go guoská sohkabeliide. Ii leat dušše sáhka vuoiggalašvuođas dahje demokratiijas, muhto dat lea dárbbašlaš eaktun go buohkaid beroštumiid galgá vuhtiiváldit.</p>
<p>Mii leat alcceseamet bidjan dan gáibádusa ahte Sámedikki dievasčoahkkimis galgá uhcimusat 40-60 % sohkabealedássedeaddu. Mii sáhttit váikkuhit dasa ahte maiddái earát sáhttet ollašuhttit dákkár mihttomeari.</p>
<p>Sámi ásahusat leat deaŧalaš oassálastit sámi servodagas. Ovddit doaibmaplánas lei okta doaibmabijuin dat ahte Sámedikki bušeahtas lei gáibádus daidda ásahusaide mat ožžot doarjaga Sámedikki bušeahtas, ahte sis galgá leat uhcimusat 40-60 % sohkabealedássedeaddu sin stivrrain. Dán berre Sámediggi ain gáibidit. Sámediggi ferte ieš leat dihtomielalaš dán sohkabealegáibádussii min nammademiin, muhto maiddái bearráigeahččat ahte dán gáibádusas leat váikkuhusat ásahusaide.</p>
<p>Eaktun dasa ahte oažžut dásseárvvu vuođđoealáhusaide lea ahte nissonolbmot fertejit leat mielde doppe gos mearrádusat dahkkojuvvojit. Min cealkámušain ovdamearkka dihtii boazodoallošiehtadallamiidda ja min gulahallamis ráđđehusain vuođđoealáhusaid birra, mii fertet ain čalmmustahttit dán ášši.</p>
<p>Sohkabealedássedeattu gáibádusa mearrádusas sámediggeválgii lei mis ovddit válggas ávžžuhus ahte sii geat ceggejit listtaid galget váldit vuhtii maiddái eará unnitlogujoavkkuid. Dan mii berret joatkit boahtte válgii.</p>
<p>Searvan ealáhus- ja bargoeallimii</p>
<p>Sohkabealli lea maid deaŧalaš oassálastima oktavuođas ealáhus- ja bargoeallimii. Seamma láhkai go Norgga servodagas ge oppalaččat, de válljejit sámi servodaga nissonolbmot ja almmáiolbmot árbevirolaččat sihke go guoská ealáhusdoaimmaheapmái ja bargoeallimii oassálastimii muđui ge. Sámi nissonat lea stuorra unnitlogus sámi vuođđoealáhusain, ja fitnodateaiggádin sámi ealáhuseallimis.</p>
<p>Vuođđoealáhusat leat deaŧalaččat sámi guovlluin. Boazodoalu 2018 logut čájehit ahte 553 siidaoasseeaiggádiin boazodoalus eaiggáduššet nissonolbmot 75 (13 %) oasi. Eanadoalus sámi guovlluin lea nissonolbmuid oassi sullii 25 % sis geat eaiggáduššet doaluid main lea konsešuvdnageatnegasvuohta. Ollu nissonat barget vuođđoealáhusain, muhto sin bargu ii boađe ovdan dahje ii adno árvvus. Dain ohcamiin mat bohtet Sámediggái ovdamearkka dihtii eanadoalus, mii oaidnit ahte doallu lea registrerejuvvon ovttaolbmofitnodahkan, almmáiolbmo namas. Nissonolbmo bargu ja eaiggátvuohta ii boađe ovdan. Dás leat stuorra váikkuhusat nissoniid penšuvdnii.</p>
<p>Nissonolbmuin eai leat álo seamma doaimmat go almmáiolbmuin boazodoalus, muhto árbevirolaččat lea sin bargu leamaš deaŧalaš ja dárbbašlaš. Nissonat barget náhkiiguin ja biergguiguin ja fievrridit máhtu viidáseappot mánáide ja nuoraide. Nissonat háhket maiddái ruđaid boazodollui bálkká bokte eará bargguin olggobealde ealáhusa. Duodji lea ealáhus mas lea lagas čatnaseapmi boazodollui. Das leat nissonat eanetlogus. Jáhkkimis lea nu ahte struktuvrralaš doaibmabijut (lágat, hálddašeapmi ja rámmasirdimat), ovttas demográfalaš rievdadusaiguin, lea dagahan ahte nissoniid vejolašvuohta searvat dáidda ealáhusaide lea hedjonan. Earret eará mielddisbuvttii 1978 mannosaš boazodoalloláhka ahte ásahuvvojedje siidaoasit mat eanaš registrerejuvvojedje almmáiolbmo nammii. Vaikke vel rievdadusat boazodoallolágas maŋŋá lea viiddidan definišuvnna nu ahte náittosguoimmit/elošteaddjit sáhttet doaimmahit siidaoasi ovttas, de dat ii leat buoridan dađi eanet nissoniid vuoigatvuođaid ja saji boazodoalus. Uhccán ođđa siidaoasit leat juhkkojuvvon maŋimus 20 jagi. Danne lea nissoniin uhccán vejolašvuođat álgit boazodollui iežaset siidaosiin.</p>
<p>Mii fertet bargat dainna áigumušain ahte nissonolbmot geat háliidit doaimmahit vuođđoealáhusaid, eai galgga bissehuvvot struktuvrralaš hehttehusaid dahje negatiiva guottuid geažil nissonolbmuide vuođđoealáhusas. Dan oktavuođas lea Sámedikki cealkámuš boazodoallošiehtadussii hui deaŧalaš. Nissoniin ja albmáin galget leat seamma vejolašvuođat oassálastit ja nissoniid bargu ferte adnojuvvot árvvus.</p>
<p>Maiddái eará oasit sámi guovlluid bargo- ja ealáhuseallimis leat juhkkojuvvon sohkabeliid dáfus. Minerálaealáhusas, masa dál lea stuorra beroštupmi, leat eanaš almmáiolbmot. Mátkeealáhusas ja kulturealáhusain leat nissonolbmot čielga eanetlogus. Das lea Sámediggi áŋgiruššan. Sámi ásahusain, dás maiddái Sámedikkis, barget eanet nissonat go almmáiolbmot. Sámi guovlluid nissonat váldet oahpu. Seammás leat eanaš gánddat geat heitet gaskan joatkkaskuvllas. Danne ferte Sámediggi geavahit daid váikkuhangaskaomiid mat mis leat dasa ahte buoridit sohkabealedássedeattu.</p>
<p>Eretfárren sámi guovlluin lea eará hástalus mii guoská sihke sohkabeallái ja bargoeallimii. Ollugat sámi guovlluin válljejit fárret gávpogiidda. Ja ohpit, nissonat dat dábálaččat fárrejit, muhto maiddái albmát geain lea alla oahpu. Fertet jearrat manne erenoamážit nissonat válljejit fárret eret sámi guovlluin. Eai go leat miellagiddevaš barggut? Ii go adnojuvvo árvvus sin máhttu? Eai go sámi servodagat geasut nissoniid geain lea alla oahppu?</p>
<p>Seammás ferte Sámediggi leat mielde láhčimin dasa ahte sii geat fárrejit, lea vejolašvuohta geavahit sámegiela ja ahte lea vejolaš oažžut giellaoahpahusa doppe gosa sii fárrejit.</p>
<p>Veahkaváldi lagas gaskavuođain</p>
<p>Iskkadeamit leat čájehan ahte: · Veahkaváldi lagas gaskavuođain máksá Norgga servodahkii gaskal 4,5 ja 6 miljárdda ruvnnu jahkái. · Lea árvvoštallojuvvon ahte gaskal 75 000-150 000 olbmo Norggas jahkásaččat gillájit veahkaválddi lagas gaskavuođain. · Lagabui 10 % nissoniin Norggas leat veagalváldojuvvon, bealli dain ledje vuollel 18 jagi. · Eatnašat dain geat veagalváldojuvvojit, dovdet vearredahkki ovddežis. · Dušše 11 % veagalváldimiin váidojuvvojit.</p>
<p>Mis ii leat sivva navdit ahte dilli lea earálágan sámi servodagain.</p>
<p>Veahkaváldi lagas gaskavuođain guoská maid sohkabealeáššái ja lea duođalaš dásseárvočuolbma. Dat ahte nu ollu nissonat Norggas leat gillá veagalváldima, muitala ollu daid guottuid birra mat leat nissoniidda. Dat ahte nu ollu nissonolbmot eai dieđit veahkaválddi ja veagalváldima birra, muitala ollu dan sivalašvuođadovddu birra mii ollugiin sis lea, geat gillájit veahkaválddi ja veagalváldima. Go vaikke seamma ollu nissonat go albmát vásihit veahkaválddi guoibmevuođadilis, de leat eanaš nissonat geat veagalváldojuvvojit ja nissonat geat vásihit vearrámus veahkaválddi.</p>
<p>Sámediggi dárbbaša máhtu go galgá leat mielde eastadeamen veahkaválddi nissoniid vuostá. <span type="quote">“Veahkaváldi lagas gaskavuođain sámi servodagain”</span> lea prošeakta mas Sámedikkis ja Justiisa- ja gearggusvuođadepartemeanttas lea ovttasbargu. Prošeavtta ulbmil lea kártet guđe bealit sámi servodagas dat leat mat vuolggahit veahkaválddi lagas gaskavuođain. Prošeakta galgá maiddái geahčadit mo dán veahkaválddi galgá fuobmát ja mo eastadandoaibmabijuid ja veahkkedoaimmaid galgá láhčit buoremus lági mielde sámi álbmoga várás. Prošeavtta galgá nationála gealboguovddáš veahkaválddi ja traumáhtalaš hušša birra čađahit. Prošeakta álggahuvvo ođđajagimánus 2015.</p>
<p>Dasa lassin mii fertet duostat hállat dán ášši birra. Ii leat álki. Veahkaváldi dáhpáhuvvá olbmuid gaskkas geain leat lagas gaskavuođat ja dakkár arenain mat adnojuvvojit priváhtan. Dattetge ii leat veahkaváldi lagas gaskavuođain priváhtaášši. Dat lea rihkolaš dahku ja dainna ferte dađi mielde meannudit. Politihkalaš orgánan Sámediggi sáhttá váldit dán ášši ovdan. Dan mii leat dahkan earret eará dakko bokte ahte čalmmustahtiimet veahkaválddi lagas gaskavuođain ovttas politiijain Finnmárkkus dievasčoahkkimis njukčamánus 2014. Sámediggi lea juolludan ruđaid politiija bargui dáinna áššiin.</p>
<p>Dárbbašuvvo maiddái guottuidovddidanbargu nuorra albmáid ektui dakkár áššiin go veahkaválddi ja rájáid birra. Mii feret duostat dieđihit go oaidnit ahte almmáiolbmot eai ane árvvus nissonolbmuid rájáid. Mii galgat leat buorrin ovdagovvan boahtte bulvii das mo galgá meannudit nieiddaid ektui. Dat mo mii hálddašit almmáiolbmorolla, mearkkaša ollu dásseárvui Sámis.</p>
<p>Sohkabealeidentitehta</p>
<p>Go lea sápmelaš, de deaivida čađat stereotiippaiguin ja vuordámušaiguin das maid dat mearkkaša leat sápmelažžan. Midjiide cogget mihtilmasvuođaid ja iešvuođaid mat adnojuvvojit lea oktasaččat sámi kultuvrras. Dát mihtilmasvuođat leat dávjá dakkár mihtilmasvuođat mat earránit nu ollu go vejolaš eará kultuvrrain ja eallinvugiin. Sámepolitihkalaš rahčamušas lea leamaš dárbu ovdandoallat dihto mihtilmasvuođaid go deaivvadit earáiguin. Mii lea ferten gillá garra deattu ja vealaheami, mii lea bággen min searvevuhtii.</p>
<p>Ollu dain mihtilmasvuođain sáhttet leat duohta, muhto dieđusge eai guoskka buot sápmelaččaide. Dan dihtet buohkat geat gullet searvevuhtii. Dattetge addit mii sidjiide geat hálddašit dahje guddet dáid kulturmihtilmasvuođaid alit árvvu ja árvvusatnima.</p>
<p>Sámediggeráđđái lea deaŧalaš ahte sámi servodat ja sámi searvevuohta galgá leat rabas, gierdevaš ja searvadahtti. Ii oktage galgga olgguštuvvot, jaskkoduvvot oalát ii ge dovdat iežas uhcit árvvus sámi servodaga oassálastin. Buohkaide galgá leat sadji.</p>
<p>Ollu kulturmihtilmasvuođat čatnasit sohkabeallái sámi servodagain. Dain leat ollu mat bohtet ovdan karikatuvran. Sámi albmát govvejuvvojit dávjá <span type="quote">“liekkus ráikun”</span>, mas lea nana čatnaseapmi lundui. Sámi almmáikonferánssas 2012 daddjojuvvui ahte sámi almmáirollii leat čadnojuvvon ollu myhtat, ja dávjá váilu duohtavuohta, viidodat ja nyánssat. Sámi nissonis lea máŋgga dáfus stuorát doaibmanviidodat, muhto maiddá sutnje leat čadnon vuordámušat.</p>
<p>Dat ahte mis leat dušše guokte sohkabealeidentitehta sáhttá maid leat myhta. Go mis han leat sápmelaččat geat eai dovdda iežaset almmáiolmmožin eai ge nissonolmmožin, eai ge goappašiid láganat. Ollugat ráhkistit iežaset beallelačča, beroškeahttá sohkabealis. Maid bat mii diehtit mo sohkabealedoahpagat leat rievdan sámi historjjás? Mis sáhttet leat almmáiolbmot geat dovdet iežaset nissonolmmožin ja nissonolbmot geat dovdet iežaset almmáiolmmožin, dahje háliidit váldit stuorát oasi nuppi sohkabeali árgabeaivvis. Ii dáidán mearkkašit nu ollu. Go mii geavahit persovnnalaš pronomena gielas, de mii eat earut albmá ja nissona eat ge dan mii ii leat ii almmái ii ge nisu. Soaitá ahte dasa lea sivva?</p>
<p>Tránsa govve dakkár sohkabealeidentitehta mii ii leat ii almmái ii ge nisu. Dat govve dakkár neagu dahje identitehta mii sulastahttá nuppi sohkabeali go dat mii lei registrerejuvvon riegádeamis. Doaba ii govve seksualitehta. Tránssat sáhttet leat lesbbat, hetero-, bi- dahje homofiillat, aiddo nu mo almmáiolbmot ja nissonolbmot sáhttet leat. Bonju dahje queer lea oktasašdoaba dan joavkku birra mii ii gula heteronorbmii ja/dahje árbevirolaš sohkabealenamahusaide – homofiila, lesba, bifiila, tránsa.</p>
<p>Mii eat dieđe olus dán fáttá birra sámi servodagain. Mis váilot sihke sánit ja máhttu. Dan maid mii diehtit lea ahte ollu sápmelaččat eai dovdda iežaset bures boahtima dahje ruovttus sámi searvevuođas sin sohkabealeidentitehta geažil, ja ahte sin birra ii hállojuvvo. Dan ii sáhte min searvevuohta dohkkehit.</p>
<p>Mii fertet duostat hállat sohkabealeidentitehta birra sámi servodagas. Sihke dan birra ahte eallit almmáiolmmožin, eallit nissonolmmožin ja ahte ii dovdda iežas ii goappá ge sohkabeallái – dahje dovdat iežas gullat goappašiid sohkabeliide.</p>
<p>Seksuála sodju 2009:s ilmmai raporta <span type="quote" xml:lang="nob">”Lesber og homofiler i Sápmi. En narrativ levekårsundersøkelse”</span>. Rapporttas boahtá ovdan ahte njeallje ihtaga leat dábálaččat jearahallamis lesbbaiguin ja homofiillaiguin sámi servodagas. Dat leat jávohisvuohta homoseksualitehta birra, garra oskkolašvuohta, identitehta ja gullevašvuohta máŋga unnitlohku, ja olggušteapmi ja sosiála olggušteapmi. Iskkadeamis boahtá maid ovdan ahte lea álkit leat rabas lesban go homofiilan. Sivvan sáhttá leat ahte almmáirolla sámi servodagain sáhttá vásihuvvot oalle gáržin.</p>
<p>Sámediggeráđđi háliida stuorát dihtomielalašvuođa ja rabasvuođa daid hástalusaid birra mat lesbbain, homofiillain ja bifiillain leat sámi servodagain. Gažaldat lea dat ahte lea go du guoimmi sohkabealli mielde gáržžideamen vejolašvuođa dohkkehuvvot ja beassat oassálastit sámi servodagain?</p>
<p>Dávjá dohkkehuvvojit homofiillaid jávohisvuođain, ii ge hállojuvvo rahpasit dan birra. Ja aiddo dán jávohisvuođa sáhttá leat váttis hálddašit lesban, homofiilan dahje bifiilan sámi servodagain. Dáruiduhttináiggi eat hállan dan birra ahte mii leat sápmelaččat. Muhto buohkain lea dárbu oainnusin dahkat iežamet ja muitalit geat mii leat, ja dohkkehuvvot dan geažil.</p>
<p>Mii maid navdit ahte bearaš lea nanus ollu sámi servodagain. Bearrašat main leat lesbbat ja homofiillat, eai heive árbevirolaš jurddašanvuohkái das mii sámi bearaš galgá leat.</p>
<p>Prošeakta <span type="quote" xml:lang="nob">”Queering Sapmi”</span> lea deaŧalaš doaibmabidju rabasvuođa várás. Dán prošeavttas leat lesbbat, homofiillat, bifiillat ja tránssat sámi servodagain ožžon sáni saji ja beassan muitalit iežaset historjjá sihke girjjis ja čájáhusas. Buot Sámedikki áirasat leat ožžon gáhppálaga dás girjjis. Sámediggi lea maid dorjon prošeavtta ekonomalaččat.</p>
<p>Dán suorggis lea positiiva ovdáneapmi. Ođđa organisašuvdna lesbbaid, homofiillaid, bifiillaid ja tránssaid várás Queering sámit, ásahuvvui 2014:s. Sierra Sápmi pride lea lágiduvvon. Arvedávgeleavggain lea levgejuvvon sámediggevistti olggobealde Kárášjogas. Sámediggeráđđi háliida ain váikkuhit positiiva ovdáneami lesbbaid, homofiillaid ja bifiillaid várá sámi servodagain.</p>
<p>Riikkaidgaskasaš bargu sohkabealevealaheami vuostá</p>
<p>Norgga beale Sámedikki áirrasin mii leat maiddái álgoálbmotáirasat ovtta máilmmi riggámus riikkain. Go mii hállat dásseárvvu birra, de mii váldit vuolggasaji priviligerejuvvon dilis go buohtastahttit iežamet ollu eará álgoálbmogiiguin. Mis lea buot vuođđodárbbut gokčojuvvon. Mii oassálastit buot Norgga čálgoortnegiin, skuvla lea nuvttá, dearvvašvuođabálvalusat leat nuvttá, mii oažžut bargguhisvuođaoaju ja eará sosiála buriid.</p>
<p>Min dásseárvobarggus mis lea solidáralaš ovddasvástádus das ahte veahkehit daid álgoálbmogiid mat vealahuvvojit sohkabeali geažil eará sajiin máilmmis.</p>
<p>Álgoálbmotnissonat lea geafimusaid gaskka máilmmi geafimusain. ON-raporta <span type="quote" xml:lang="eng">"State of the worlds indigenous peoples"</span> (2010) čájeha ahte álgoálbmogiid oassi lea dušše 5 % máilmmi álbmogis oppalohkái, muhto dan 900 miljon olbmo gaskkas mat leat buot geafimusat, lea goalmmát oassi álgoálbmogat. Geafivuohta lea dasa lassin čadnojuvvon dásseárvui ja nissonolbmuid vuoigatvuođaide. Sullii miljárda olbmo ellet dál issoras geafivuođas. Čiežalogi proseantta dáin leat nissonat ja nieiddat, vaikke vel sii dahket guokte goalmmát oasi barggus. Nissonolbmuin lea maid uhcit váikkuhus dállodoalu ekonomiijii. Lea čájehuvvon ahte doppe gos nissonolbmot stivrejit bearraša ekonomiija, doppe vuoruhuvvo borramuš ja mánáid oahppu eanet go doppe go almmáiolbmot mearridit. Danne lea geafivuođavuosttaldeapmi buorre nissonpolitihkka.</p>
<p>Álgoálbmotnissonat leat hárve mielde mearridanproseassain. Áššit mat gusket álgoálbmotnissoniidda čihkkojuvvojit dávjá riikkaidgaskasaš vuoigatvuođaproseassain. Dasa lassin čihkkojuvvojit áššit mat gusket álgoálbmotnissoniidda daid arenain gos álgoálbmot áššit váldojuvvojit ovdan eksplisihtta. Bohtet garraseabbo ja garraseabbo gáibádusat álgoálbmotnissoniin ahte sii galget beassat searvat mearrádusproseassaide ja daid arenaide mat gusket álgoálbmogiidda.</p>
<p>Sámediggeráđđi lea duhtavaš dainna go stáhtat álgoálbmogiid máilmmikonferánssa loahppadokumeanttas dorjot álgoálbmotnissoniid dievaslaš ja beaktilis searvama mearrádusproseassaide buot dásiin ja buot surggiin sihke politihkalaš, ekonomalaš, sosiála ja kultuvrralaš eallimis.</p>
<p>Sámediggeráđđi háliida searvat riikkaidgaskasaš arenaide gos sohkabealeáššit leat fáddán. Mii háliidit maiddái čalmmustahttit sohkabealevealaheami iežamet oppalaš riikkaidgaskasaš barggus. Dát bargu ferte vuođđuduvvot min čielga dásseárvopolitihka mihttomeriide, ja ferte vuođđuduvvot álgoálbmotnissoniid gaskasaš organiserejuvvon ovttasbargui.</p>
<p>Álgoálbmotservodagaid lesbbaid, homofiillaid, bifiillaid ja tránssaid dilli ii leat baljo namuhuvvon álgoálbmogiid riikkaidgaskasaš vuoigatvuođabarggus. Davvi-Amerihkás hállet two-spirited people birra. Sámediggi berre leat ovdagovvan dan barggus ahte searvadit sohkabealeidentitehta ja seksuála soju min riikkaidgaskasaš bargui. Ii ge dušše oktasašnamahussan álgoálbmotservodagaid erenoamžit áitojuvvon joavkkuin (nissoniin, mánáin, nuorain, doaibmavádjigiin, lesbbain, homofiillain jna.), muhto iešguđet joavkun main leat iežaset sierra hástalusat maiguin bargat sierra.</p>
<p>Váikkuhangaskaoamit dásseárvobargui</p>
<p>Dán čilgehusa meannudeapmi galgá leat vuođđun ođđa dásseárvodoaibmaplánii. Go galgat hábmet buriid dásseárvodoaibmabijuid, de mii galgat čielgasit dadjat guđe váikkuhangaskaomiid mii sáhttit geavahit dásseárvopolitihkas ollašuhttin dihtii mihttomeriideamet. Váikkuhangaskaoamit sáhttet leat ovdamearkka dihtii ekonomalaš váikkuhangaskaoamit, lágat, konsultašuvdnaortnegat ja báikkálaš, regionála ja riikkaidgaskasaš ovttasbargu ja organiseren.</p>
<p>Dásseárvu Sámedikki stivrendokumeanttain</p>
<p>Maŋimus jagiid lea Sámedikki dásseárvodoaibmaplána 2009-2013 leamaš vuođđun Sámedikki dásseárvobargui. Doaibmaplána lea leamaš buorre stivrendokumeanta Sámediggái, ja mii leat maid vásihan mii dat doaibmá ja mii dat ii doaimma.</p>
<p>Stuorámus hástalusat oažžumis buriid bohtosiid doaibmaplánas vulget Sámedikki organiseremis. Min ulbmil lea leamaš ahte dásseárvu galgá leat beallin buot Sámedikki politihkkasurggiin. Dattetge lea gártan nu ahte dat lea meannuduvvon sierra fágasuorgin. Nubbi hástalus lea leamaš ahte mii eat leat doarvái dihtomielalaččat das guđe váikkuhangaskaomiid mis leat go galgat ovddidit dásseárvvu sámi servodagain.</p>
<p>Sámediggeráđđi háliida konkrehta dásseárvopolitihka mii addá bohtosiid. Danne galget doaibmabijut dásseárvvu várás váldojuvvot mielde Sámedikki deaŧaleamos stivrendokumentii, bušehttii.</p>
<p>Sámedikki bušeahtta lea rievdaduvvon das ahte doaibmat dakkár dokumeantan mii vuosttažettiin lea čalmmustahttán Sámedikki doarjjaortnegiid, dasa ahte doaibmat Sámedikki doaibmaplánan olles min doibmii bušeahttajagis. Sierranas ossodagain lea váldoovddasvástádus bušeahta doaibmabijuid iežaset fágasurggiin, ja danne das lea buorre čatnaseapmi olles organisašuvnnas. Danne háliida Sámediggeráđđi ahte bušeahtta maiddái galgá doaibmat Sámedikki jahkásaš doaibmaplánan dásseárvvu várás. Sámedikki jahkedieđáhusa lea bušeahta raporteren. Jahkedieđáhusa bokte raporterejuvvojit doaibmabijut juohke jagi.</p>
<p>Dasa lassin evttohuvvo bidjat ovdan dásseárvopolitihkalaš čilgehusa oktilaččat. Dainna lágiin loktejuvvo digaštallan sohkabealedásseárvvu birra Sámedikki dievasčoahkkimii.</p>
<p>Ovttasbargu</p>
<p>Ráđđehusas dat lea bajimus ovddasvástádus das ahte bearráigeahččat sin geat vealahuvvojit sohkabeali geažil sámi servodagain. Danne ferte Sámediggi gulahallat Ráđđehusain dásseárvoáššiin. Čoahkkimiid ja gulaskuddamiid bokte mii fertet váikkuhit ráđđehusa dásseárvopolitihka nu ahte dat maid váldá goziha sámi servodagaid dásseárvohástalusaid. Dárbbu mielde mii fertet geavahit Sámedikki ja Ráđđehusa gaskasaš konsultašuvdnašiehtadusa dasa ahte juksat sohkabealedásseárvvu sámi servodagain.</p>
<p>Čoahkkimiin Mánáid- ja dásseárvodepartemeanttain lea sámediggeráđđi váldán ovdan dan ahte Dásseárvo- ja vealahusáittardeaddjái leat boahtán uhcán oktavuođaváldimat sámi geavaheddjiin, ja ahte sámi dásseárvoorganisašuvnnat eai leat mielde dásseárvobarggus davviriikkalaš dásis ja mo sámi oaidnu sáhttá váldojuvvot mielde ráđđehusa riikkaidgaskasaš dásseárvobargui. Mii ain fertet atnit fuomášumi dasa min gulahallamis nationála eiseválddiiguin.</p>
<p>Sámedikkis lea nana sadji riikkaidgaskasaš álgoálbmotbarggus. Riikkaidgaskasaš šiehtadusat, julggaštusat ja arenat leat deaŧalaš váikkuhangaskaoamit barggus sohkabealedásseárvvuin.</p>
<p>Sámi organisašuvdnaeallin</p>
<p>Sámi dásseárvoorganisašuvnnat ovddastit siviila sámi servodaga. Sámediggái lea deaŧalaš doalahit buori gulahallama sámi guovtti dásseárvoorganisašuvnnain, Sámi Nisson Forumiin ja Sáráhkkáin. Jahkásaš čoahkkimiin organisašuvnnaiguin mii digaštallat Sámedikki doarjaga organisašuvnnaide ja oppalačča dásseárvopolitihkalaš áššiid. Sámediggeráđđi atná árvvus go organisašuvnnat hástalit min dásseárvogažaldagain ja ahte sii ovddidit dásseárvopolitihkalaš áššiid sámi servodagas muđui.</p>
<p>Loahpageahčen 2014 ásahuvvui organisašuvdna Queering sámit. Dát organisašuvdna galgá bargat sámi servodaga lesbbaid, homofiillaid, bifiillaid ja tránssaid ovddas. Lahtut bohtet Ruoŧas, Suomas ja Norggas. Sámediggeráđđi háliida váikkuhit dasa ahte organisašuvdna sáhttá bargat árjjalaččat sohkabealeáššiin Sámis.</p>
<p>Maiddái eará oassálastit sáhttet leat mielde vuosttaldeamen sohkabealevealaheami sámi servodagain. Nuoraidorganisašuvnnain lea juo árjjalaš rolla. Muhto maiddái ealáhusorganisašuvnnain ja kultur- ja valáštallanorganisašuvnnain lea ovddasvástádus.</p>
<p>Sámediggi háliida nana ja máŋggabealat organisašuvnnaid. Danne addit doarjaga iešguđetlágan organisašuvnnaide Sámedikki bušeahta bokte. Mii fertet bearráigeahččat ahte sis leat buorit rámmat sin doaimmaide, ja mii fertet ovttasbargat organisašuvnnaiguin iežamet dásseárvobarggus.</p>
<p>Seammás ii sáhte Norgga beale Sámediggi leat áidna juolludeaddjin organisašuvnnaid rámmaeavttuide. Maiddái nationála juolludeaddjit ja juolludeaddjit eará riikkain gos sápmelaččat ásset, fertejit váldit ovddasvástádusa. Dan áigu sámediggeráđđi ain váldit ovdan Ráđđehusain ja</p>
<p>Sámi parlamentáralaš ráđiin.</p>
<p>Ekonomalaš váikkuhangaskaoamit</p>
<p>Sámedikki bušeahta rámma lea badjel 426 000 000 ru. Dás lea 286 000 000 ru iešguđet váikkuhangaskaoamit ohcanvuđot doarjagiidda, njuolggadoarjagiidda dahje prošeavttaide. Das leat njuolggadoarjagat sámi dásseárvoorganisašuvnnaide.</p>
<p>Sámediggeráđđi háliida digaštallama dan birra mo mii sáhttit geavahit min ekonomalaš váikkuhangaskaomiid dasa ahte ovddidit sohkabealedásseárvvu.</p>
<p>Ovdal lei mis sierra doarjjapoasta dásseárvodoaibmabijuide. Ekonomalaš váikkuhangaskaomiin sáhttet maid leat láidestusat mat sáhttet ovddidit dásseárvvu. Sáhttá ovdamearkka dihtii leat nu ahte mii njuolggadoarjagiin ásahusaide dahje organisašuvnnaide gáibidit ahte galgá lea 40-60 % sohkabealeovddastus stivrrain. Dan ferte maiddái Sámediggi bearráigeahččat iežas nammademiin. Nuppi ovdamearka sáhttá leat ahte mii bidjat mihttomearrin ahte dihto oassi doarjagis vuođđoealáhusaide galgá várrejuvvot ohcciide geat leat nissonolbmot.</p>
<p>Seamma deaŧalaš lea ahte das galget leat váikkuhusat go rihkku Sámedikki vejolaš láidestusaid.</p>
<p>Sámedikki doarjjaortnegat evaluerejuvvojit oktilaččat. Mii leat mearridan ahte evalueremat galget geahčadit mo doarjjaortnegat váikkuhit sohkabeliide. Dattetge lea boahtá ovdan ahte Sámedikkis eai leat doarvái buorit vuogit mihtidit vejolaš dásseárvováikkuhusaid. Dan háliida sámediggeráđđi njulget.</p>
<p>Evttohus viidáset čuovvoleapmái</p>
<p>Dát čilgehus galgá čuovvoluvvot máŋggajahkásaš dásseárvodoaibmaplánain maid sámediggeráđđi galgá mearridit. Dát doaibmaplánat galget čuovvoluvvot Sámedikki jahkásaš bušeahtain. Mii leat dán čilgehusas váldán ovdan sierranas čuolbmačilgehusaid mat gusket sohkabeallái sámi servodagain. Loahpas čájehit áŋgiruššansuorgeevttohusa ja mihttomeriid viidáset bargui sohkabealedásseárvvuin Sámedikkis.</p>
<p>Sámedikki dásseárvobarggu váldomihttomearri lea: · Dásseárvosaš sámi servodat mas leat seamma vuoigatvuođat, geatnegasvuođat ja vejolašvuođat buohkaide beroskeahttá sohkabealis.</p>
<p>Dásseárvu lea stuorra ja fágaidrasttideaddji servodatsuorgi ja gullá Sámedikki buot politihkkasurggiide. Juksan dihtii dán váldomihttomeari mii fertet válljet iešguđet áŋgiruššansurggiid dásseárvobarggus. Sámediggeráđđi evttoha čuovvovaš áŋgiruššansurggiid: 1. Searvan mearrádusproseassaide 2. Searvan ealáhus- ja bargoeallimii 3. Veahkaválddi vuosttaldeapmi lagas gaskavuođain 4. Vuosttaldit sohkabealestereotiippaid 5. Iešguđet seksuála sojut sámi servodagain 6. Vuosttaldit sohkabealevealaheami álgoálbmotservodagain</p>
<p>Áŋgiruššansuorgi 1: Searvan mearrádusproseassaide</p>
<p>Mihttomearri: Sihke nissonolbmot ja almmáiolbmot galget leat mielde dahkamin mearrádusaid sámi servodagain</p>
<p>Oassemihttomearit: 1. Ain sohkabealedássedeaddu Sámedikkis 2. Nana organisašuvnnat mat barget sohkabealeáššiiguin 3. Sohkabealedássedeaddu sámi organisašuvnnain</p>
<p>Áŋgiruššansuorgi 2: Searvan ealáhus- ja bargoeallimii</p>
<p>Mihttomearri: Sohkabealli ii galgga hehttet searvama ealáhus- ja bargoeallimii sámi servodagain</p>
<p>Oassemihttomearit: 1. Nissonolbmuid attus ja searvan vuođđoealáhusaide nannejuvvo ja oainnusindahkkojuvvo. 2. Uhcit sohkabealevuđot ealáhus- ja bargoeallin sámi guovlluin. 3. Sámedikki ekonomalaš váikkuhangaskaoamit geavahuvvojit árjjalaččat caggat dáhtokeahtes sohkabealeearuid. 4. Bargovejolašvuohta sámi servodagain, beroškeahttá sohkabealis.</p>
<p>Áŋgiruššansuorgi 3: Veahkaválddi vuosttaldeapmi lagas gaskavuođain</p>
<p>Mihttomearri: Veahkaváldi lagas gaskavuođain sámi servodagain ii galgga dohkkehuvvot man ge láhkai.</p>
<p>Oassemihttomearit: 1. Buoret máhttu veahkaválddi birra lagas gaskavuođain sámi servodagain. 2. Veahkkeapparáhta veahkaválddi gillájeddjiid várás mii lea heivehuvvon sámi álbmogii 3. Rabasvuohta veahkaválddi birra lagas gaskavuođain sámi servodagain</p>
<p>Áŋgiruššansuorgi 4: Vuosttaldit sohkabealestereotiippaid</p>
<p>Mihttomearri: Rabasvuohta sohkabealeidentitehtaid šláddjivuođa birra sámi servodagain ja dan dohkkeheapmi.</p>
<p>Oassemihttomearit: 1. Máhttu sohkabealeidentitehta birra sámi servodagain 2. Terminologiijaovddideapmi iešguđet sohkabealeidentitehtaid birra sámi servodagain 3. Almmáiolbmorolla čalmmustahttin sámi servodagain</p>
<p>Áŋgiruššansuorgi 5: Iešguđet seksuála sojut sámi servodagain</p>
<p>Mihttomearri: Sámi servodagaid iešguđet seksuála sojuid dohkkeheapmi ja gierdan</p>
<p>Oassemihttomearit: 1. Máhttu sámi servodagaid iešguđet seksuála sojuid birra 2. Nana organisašuvnnat mat barget sámi servodagaid iešguđet seksuála sojuiguin</p>
<p>Áŋgiruššansuorgi 6: Vuosttaldit sohkabealevealaheami álgoálbmotservodagain</p>
<p>Mihttomearri: Álgoálbmogat eai galgga vealahuvvot iežaset sohkabeali dahje seksuála soju geažil</p>
<p>Oassemihttomearit: 1. Solidaritehta ja áŋgiruššan álgoálbmotnissoniid vuoigatvuođaiguin 2. Organiseret barggu álgoálbmotnissoniid vuoigatvuođaiguin 3. Solidaritehta ja áŋgiruššan lesbbaid, homofiillaid ja tránssaid vuoigatvuođabargguin álgoálbmotservodagain</p>
<p>Sámedikki dievasčoahkkin - 006/15 Mearkkašupmi: Ovddádusbellodat, áirras Aud Marthinsen bokte Sámediggeráđi čilgehus sohkabealdásseárvvu birra 2015</p>
<p>Ovddádusbellodaga leat buot olbmot ovttadássásaččat. Ovddádusbellodat lea fuobmán ahte Norgga bargomárkan lea mihá muddui sohkabeliid mielde juhkkojuvvon. Ovddádusbellodaga mielas ii lea goitge almmolašvuođa bargu ráhkadit lágaid, gildosiid ja gohččumiid, rievdadandihte dán dili. Sohkabeliid, joavkkuid ja ovttaskas olbmuid gaskka berre danin heivehit lunddolaččat bargoeallimis, astoáiggis ja priváhta eallimis, nu ahte almmolaš orgánat eai seaguhuvvo dasa.</p>
<p>Ovddádusbellodat áigu ovddidit ovttadássásašvuođa ja sihkkarastit ovtta meari vejolašvuođaid ja vuoigatvuođaid oassálastit servodagas buohkaide, sorjavaš doaibmanvejolašvuođa. Gilvu mielddisbuktá beroštumi fitnodagaide sihkkarastit alcces nu buriid mielbargiid go vejolaš, almmá geahččamis makkár sohkabealli olbmos lea dahje makkár jovkui gullá. Gilvu luovos márkanekonomalaš vuogádagas lea danin buoremus dáhkádus vealaheami vuostá. Ovddádusbellodat ii dohkket vealaheami. Buot olbmot leat ovttadássásaččat, danin eai berre lágat, láhkaásahusat ja njuolggadusat vealahit earremuddema bokte.</p>
<p>Obbalaččat áigu Ovddádusbellodat aŋkke čuoččuhit ahte Ovddádusbellodaga mielas sohkabeale dásseárvvu čalmmusteapmi Norgga lea dakkár rikkesriikkaid digaštallan mas lea dušše sáhka iešbuorrin doallamis ja gáddálasvuođas. Máilmmis gos nuorra nieiddaid vuolledábiid vahágahttet, gos nuorra nissonat leat gávpegálvvut ja sexašlávat mátkkoštanindustriijas, ja gos ekstrema servodatvuogádagat ja ideologiijat váldet eret buot vuoigatvuođaid maid mii oarjin váldit diehttelassan, ja gos nissonat leat dievdduid opmodat ja rievtti haga, šaddá Norgga digaštallan ja fokus givssálaš ja veahtas. Oaidnit spáiddarvázzima oasseáiggebarggu vuostá maid ii leat válljen eaktodáhtolaččat, ja vásihit Norgga ovttadássásašbálkádigaštallama, lea njuolgut buohcalas go diehtit makkár dilli stuora osiin máilmmis lea.</p>
<p>Ášši meannudeapmi álggahuvvui 04.03.15 dii. 16.00.</p>
<p>III Jienasteapmi 39 áirasis ledje 32 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Henrik Olsen 2 Kirsti Guvsam</p>
<p xml:lang="nob">Vibeke Larsen</p>
<p>Mariann Wollmann Magga</p>
<p>Kirsti Guvsam 3 Kjellrun Wilhelmsen 4 Vibeke Larsen</p>
<p xml:lang="nob">Mathis Nilsen Eira</p>
<p xml:lang="nno">Inger Eline Eriksen</p>
<p>Vibeke Larsen 5 Johan Vasara</p>
<p xml:lang="nno">Inger Eline Eriksen</p>
<p xml:lang="nno">Beaska Niillas 6 Inger Eline Eriksen</p>
<p xml:lang="nno">Marit Kirsten A. Gaup</p>
<p xml:lang="nob">Vibeke Larsen</p>
<p xml:lang="sma">Nora Marie Bransfjell</p>
<p xml:lang="nno">Inger Eline Eriksen 7 Kjetil Romsdal</p>
<p xml:lang="nob">Vibeke Larsen</p>
<p xml:lang="nno">Kjetil Romsdal 8 Viktor Inge Paulsen</p>
<p xml:lang="nob">Kjellrun Wilhelmsen</p>
<p xml:lang="nob">Viktor Inge Paulsen 9 Nanna Thomassen</p>
<p xml:lang="nno">Inger Eline Eriksen</p>
<p xml:lang="nob">Vibeke Larsen</p>
<p xml:lang="nno">Kjetil Romsdal</p>
<p xml:lang="nob">Nanna Thomassen 10 Arthur Johan Tørfoss</p>
<p>Mariann Wollmann Magga</p>
<p xml:lang="nob">Christina Henriksen</p>
<p xml:lang="nob">Ronny Wilhelmsen</p>
<p>Arthur Johan Tørfoss 11 Christina Henriksen 12 Anita P. Ravna 13 Jovna Zakarias Dunfjell 14 Kjellrun Wilhelmsen 15 Thomas Åhrén 16 Henrik Olsen 17 Mariann Wollmann Magga 18 Nora Marie Bransfjell</p>
<p>DC - Mearrádus:</p>
<p>Sámediggi lea ságaškuššan Sámediggeráđi čilgehusa sohkabealdásseárvvu birra 2015. Čielggadus čuovvu mielddusin protokollii. Sámediggeráđi čilgehus sohkabealdásseárvvu birra 2015</p>
<p>Álggahus</p>
<p>Sámediggi háliida dásseárvosaš sámi servodaga seamma vuoigatvuođaiguin, geatnegasvuođaiguin ja vejolašvuođaiguin buohkaide. Dás čilgejuvvo mo mii bargat ja áigut bargat ollašuhttin dihtii dán mihttomeari sohkabeliid ektui.</p>
<p>Sámedikki dásseárvobarggu vuođđun lea ahte dásseárvu guoská buot servodatsurggiide ja galgá leat oassin min barggus. Sohkabealli ii galgga leat hehttehussan dasa ahte buohkain galget leat seamma vuoigatvuođat, geatnegasvuođat ja vejolašvuođat buot sámi servodagaid servodatsurggiin. Vai Sámedikkis galgá leat legitimitehta sámi álbmogis, de lea deaŧalaš ahte sámepolitihkka guoská buohkaide, beroškeahttá sohkabealis.</p>
<p>Sámedikki dásseárvodoaibmaplána 2009-2013 lea leamaš Sámedikki dásseárvobarggu vuođđun maŋimus jagiid. Dan doaibmaáigodat lea nohkan ja danne álggaha sámediggeráđđi ođđa dásseárvopolitihka konkrehta doaibmabijuiguin. Dát čilgehus galgá čuovvoluvvot máŋggajahkásaš doaibmaplánain maid sámediggeráđđi mearrida. Doaibmaplána doaibmabijut váldojuvvojit mielde Sámedikki jahkásaš bušeahtaide.</p>
<p>Čilgehusas váldá Sámediggeráđđi ovdan iešguđet surggiid main sohkabealli sáhttá leat hehttehussan dásseárvui. Muhtun suorggit váldet ovdan mo mii eastadit sohkabealevealaheami oppalaččat. Sáhttá ovdamearkka dihtii leat oassálastin mearrádusorgánaide ja ealáhuseallimii ja váikkuhangaskaomiid geavaheapmi. Dasa lassin mii leat válljen dakkár surggiid go sohkabealeidentitehta, veahkaválddi lagas birrasiin ja seksuála soju.</p>
<p>Sámediggeráđđi sávvá ahte mii dán čilgehusa vuođul oažžut buori digaštallama Sámedikki boahttevaš dásseárvopolitihka birra ja cealkámušaid ja evttohusaid dasa sohkabeali dáfus.</p>
<p>Sámedikki dásseárvopolitihka stáhtus ja hástalusat</p>
<p>Sámedikkis lea golmma válggas maŋŋálaga leamaš sullii sohkabealedássedeaddu Sámedikki áirasiid gaskkas. Oažžut gal atnit dan diehttalassan, muhto dat goittotge lea áidnalunddot. Mii galgat leat rámis dainna, muhto mii eat galgga dan bohtosa atnit diehttalassan. Sohkabealedássedeaddu vuolgá dan dásseárvobarggus maid sii leat čađahan, geat ceggejit listtaid sámediggeválgii ja das ahte dievasčoahkkin mearrádusaid bokte lea duostan gáibidit ahte galgá leat uhcimusat 40-60 % sohkabealedássedeaddu listtain. Ovdal 2013 válgga ávžžuhuvvui dán mearrádusas ahte sii geat ceggejit listtaid, maiddá galge fuomášit eará joavkkuid mat ledje unnitlogus. Sámedikki válgaortnega rievdadeapmi 2008:s, mii mielddisbuvttii stuorát válgabiirriid, lea dagahan ahte juohke listtas válljejuvvojit eanet olbmot. Dat lea maid buoridan sohkabealedássedeattu.</p>
<p>Álbmotválljen áirasiid sohkabealeovddastus ii dattetge mearkkaš ahte mii leat čoavdán sámi servodaga dásseárvohástalusaid. Bohtosat sorjájit oktilaš barggus dásseárvvuin.</p>
<p>Mis leat dattetge vásáhusat maid Sámediggi sáhttá geavahit eará surggiin go guoská dásseárvui. Barggusteamet sohkabealedássedeattu buoridemiin mii leat oahppan ahte mis fertejit leat čielga mihttomearit sohkabealedássedeattu juksamis ja ahte mii fertet dihtomielalaččat geavahit daid váikkuhangaskaomiid mat mis leat min mihttomeriid juksamii.</p>
<p>Searvan mearrádusproseassaide</p>
<p>Oassálastin mearrádusproseassaide lea deaŧalaš dásseárvoášši go guoská sohkabeliide. Ii leat dušše sáhka vuoiggalašvuođas dahje demokratiijas, muhto dat lea dárbbašlaš eaktun go buohkaid beroštumiid galgá vuhtiiváldit.</p>
<p>Mii leat alcceseamet bidjan dan gáibádusa ahte Sámedikki dievasčoahkkimis galgá uhcimusat 40-60 % sohkabealedássedeaddu. Mii sáhttit váikkuhit dasa ahte maiddái earát sáhttet ollašuhttit dákkár mihttomeari.</p>
<p>Sámi ásahusat leat deaŧalaš oassálastit sámi servodagas. Ovddit doaibmaplánas lei okta doaibmabijuin dat ahte Sámedikki bušeahtas lei gáibádus daidda ásahusaide mat ožžot doarjaga Sámedikki bušeahtas, ahte sis galgá leat uhcimusat 40-60 % sohkabealedássedeaddu sin stivrrain. Dán berre Sámediggi ain gáibidit. Sámediggi ferte ieš leat dihtomielalaš dán sohkabealegáibádussii min nammademiin, muhto maiddái bearráigeahččat ahte dán gáibádusas leat váikkuhusat ásahusaide.</p>
<p>Eaktun dasa ahte oažžut dásseárvvu vuođđoealáhusaide lea ahte nissonolbmot fertejit leat mielde doppe gos mearrádusat dahkkojuvvojit. Min cealkámušain ovdamearkka dihtii boazodoallošiehtadallamiidda ja min gulahallamis ráđđehusain vuođđoealáhusaid birra, mii fertet ain čalmmustahttit dán ášši.</p>
<p>Sohkabealedássedeattu gáibádusa mearrádusas sámediggeválgii lei mis ovddit válggas ávžžuhus ahte sii geat ceggejit listtaid galget váldit vuhtii maiddái eará unnitlogujoavkkuid. Dan mii berret joatkit boahtte válgii.</p>
<p>Searvan ealáhus- ja bargoeallimii</p>
<p>Sohkabealli lea maid deaŧalaš oassálastima oktavuođas ealáhus- ja bargoeallimii. Seamma láhkai go Norgga servodagas ge oppalaččat, de válljejit sámi servodaga nissonolbmot ja almmáiolbmot árbevirolaččat sihke go guoská ealáhusdoaimmaheapmái ja bargoeallimii oassálastimii muđui ge. Sámi nissonat lea stuorra unnitlogus sámi vuođđoealáhusain, ja fitnodateaiggádin sámi ealáhuseallimis.</p>
<p>Vuođđoealáhusat leat deaŧalaččat sámi guovlluin. Boazodoalu 2018 logut čájehit ahte 553 siidaoasseeaiggádiin boazodoalus eaiggáduššet nissonolbmot 75 (13 %) oasi. Eanadoalus sámi guovlluin lea nissonolbmuid oassi sullii 25 % sis geat eaiggáduššet doaluid main lea konsešuvdnageatnegasvuohta. Ollu nissonat barget vuođđoealáhusain, muhto sin bargu ii boađe ovdan dahje ii adno árvvus. Dain ohcamiin mat bohtet Sámediggái ovdamearkka dihtii eanadoalus, mii oaidnit ahte doallu lea registrerejuvvon ovttaolbmofitnodahkan, almmáiolbmo namas. Nissonolbmo bargu ja eaiggátvuohta ii boađe ovdan. Dás leat stuorra váikkuhusat nissoniid penšuvdnii.</p>
<p>Nissonolbmuin eai leat álo seamma doaimmat go almmáiolbmuin boazodoalus, muhto árbevirolaččat lea sin bargu leamaš deaŧalaš ja dárbbašlaš. Nissonat barget náhkiiguin ja biergguiguin ja fievrridit máhtu viidáseappot mánáide ja nuoraide. Nissonat háhket maiddái ruđaid boazodollui bálkká bokte eará bargguin olggobealde ealáhusa. Duodji lea ealáhus mas lea lagas čatnaseapmi boazodollui. Das leat nissonat eanetlogus. Jáhkkimis lea nu ahte struktuvrralaš doaibmabijut (lágat, hálddašeapmi ja rámmasirdimat), ovttas demográfalaš rievdadusaiguin, lea dagahan ahte nissoniid vejolašvuohta searvat dáidda ealáhusaide lea hedjonan. Earret eará mielddisbuvttii 1978 mannosaš boazodoalloláhka ahte ásahuvvojedje siidaoasit mat eanaš registrerejuvvojedje almmáiolbmo nammii. Vaikke vel rievdadusat boazodoallolágas maŋŋá lea viiddidan definišuvnna nu ahte náittosguoimmit/elošteaddjit sáhttet doaimmahit siidaoasi ovttas, de dat ii leat buoridan dađi eanet nissoniid vuoigatvuođaid ja saji boazodoalus. Uhccán ođđa siidaoasit leat juhkkojuvvon maŋimus 20 jagi. Danne lea nissoniin uhccán vejolašvuođat álgit boazodollui iežaset siidaosiin.</p>
<p>Mii fertet bargat dainna áigumušain ahte nissonolbmot geat háliidit doaimmahit vuođđoealáhusaid, eai galgga bissehuvvot struktuvrralaš hehttehusaid dahje negatiiva guottuid geažil nissonolbmuide vuođđoealáhusas. Dan oktavuođas lea Sámedikki cealkámuš boazodoallošiehtadussii hui deaŧalaš. Nissoniin ja albmáin galget leat seamma vejolašvuođat oassálastit ja nissoniid bargu ferte adnojuvvot árvvus.</p>
<p>Maiddái eará oasit sámi guovlluid bargo- ja ealáhuseallimis leat juhkkojuvvon sohkabeliid dáfus. Minerálaealáhusas, masa dál lea stuorra beroštupmi, leat eanaš almmáiolbmot. Mátkeealáhusas ja kulturealáhusain leat nissonolbmot čielga eanetlogus. Das lea Sámediggi áŋgiruššan. Sámi ásahusain, dás maiddái Sámedikkis, barget eanet nissonat go almmáiolbmot. Sámi guovlluid nissonat váldet oahpu. Seammás leat eanaš gánddat geat heitet gaskan joatkkaskuvllas. Danne ferte Sámediggi geavahit daid váikkuhangaskaomiid mat mis leat dasa ahte buoridit sohkabealedássedeattu.</p>
<p>Eretfárren sámi guovlluin lea eará hástalus mii guoská sihke sohkabeallái ja bargoeallimii. Ollugat sámi guovlluin válljejit fárret gávpogiidda. Ja ohpit, nissonat dat dábálaččat fárrejit, muhto maiddái albmát geain lea alla oahpu. Fertet jearrat manne erenoamážit nissonat válljejit fárret eret sámi guovlluin. Eai go leat miellagiddevaš barggut? Ii go adnojuvvo árvvus sin máhttu? Eai go sámi servodagat geasut nissoniid geain lea alla oahppu?</p>
<p>Seammás ferte Sámediggi leat mielde láhčimin dasa ahte sii geat fárrejit, lea vejolašvuohta geavahit sámegiela ja ahte lea vejolaš oažžut giellaoahpahusa doppe gosa sii fárrejit.</p>
<p>Veahkaváldi lagas gaskavuođain</p>
<p>Iskkadeamit leat čájehan ahte: ·</p>
<p>Veahkaváldi lagas gaskavuođain máksá Norgga servodahkii gaskal 4,5 ja 6 miljárdda ruvnnu jahkái. ·</p>
<p>Lea árvvoštallojuvvon ahte gaskal 75 000-150 000 olbmo Norggas jahkásaččat gillájit veahkaválddi lagas gaskavuođain. ·</p>
<p>Lagabui 10 % nissoniin Norggas leat veagalváldojuvvon, bealli dain ledje vuollel 18 jagi. ·</p>
<p>Eatnašat dain geat veagalváldojuvvojit, dovdet vearredahkki ovddežis. ·</p>
<p>Dušše 11 % veagalváldimiin váidojuvvojit.</p>
<p>Mis ii leat sivva navdit ahte dilli lea earálágan sámi servodagain.</p>
<p>Veahkaváldi lagas gaskavuođain guoská maid sohkabealeáššái ja lea duođalaš dásseárvočuolbma. Dat ahte nu ollu nissonat Norggas leat gillá veagalváldima, muitala ollu daid guottuid birra mat leat nissoniidda. Dat ahte nu ollu nissonolbmot eai dieđit veahkaválddi ja veagalváldima birra, muitala ollu dan sivalašvuođadovddu birra mii ollugiin sis lea, geat gillájit veahkaválddi ja veagalváldima. Go vaikke seamma ollu nissonat go albmát vásihit veahkaválddi guoibmevuođadilis, de leat eanaš nissonat geat veagalváldojuvvojit ja nissonat geat vásihit vearrámus veahkaválddi.</p>
<p>Sámediggi dárbbaša máhtu go galgá leat mielde eastadeamen veahkaválddi nissoniid vuostá. <span type="quote">“Veahkaváldi lagas gaskavuođain sámi servodagain”</span> lea prošeakta mas Sámedikkis ja Justiisa- ja gearggusvuođadepartemeanttas lea ovttasbargu. Prošeavtta ulbmil lea kártet guđe bealit sámi servodagas dat leat mat vuolggahit veahkaválddi lagas gaskavuođain. Prošeakta galgá maiddái geahčadit mo dán veahkaválddi galgá fuobmát ja mo eastadandoaibmabijuid ja veahkkedoaimmaid galgá láhčit buoremus lági mielde sámi álbmoga várás. Prošeavtta galgá nationála gealboguovddáš veahkaválddi ja traumáhtalaš hušša birra čađahit. Prošeakta álggahuvvo ođđajagimánus 2015.</p>
<p>Dasa lassin mii fertet duostat hállat dán ášši birra. Ii leat álki. Veahkaváldi dáhpáhuvvá olbmuid gaskkas geain leat lagas gaskavuođat ja dakkár arenain mat adnojuvvojit priváhtan. Dattetge ii leat veahkaváldi lagas gaskavuođain priváhtaášši. Dat lea rihkolaš dahku ja dainna ferte dađi mielde meannudit. Politihkalaš orgánan Sámediggi sáhttá váldit dán ášši ovdan. Dan mii leat dahkan earret eará dakko bokte ahte čalmmustahtiimet veahkaválddi lagas gaskavuođain ovttas politiijain Finnmárkkus dievasčoahkkimis njukčamánus 2014. Sámediggi lea juolludan ruđaid politiija bargui dáinna áššiin.</p>
<p>Dárbbašuvvo maiddái guottuidovddidanbargu nuorra albmáid ektui dakkár áššiin go veahkaválddi ja rájáid birra. Mii feret duostat dieđihit go oaidnit ahte almmáiolbmot eai ane árvvus nissonolbmuid rájáid. Mii galgat leat buorrin ovdagovvan boahtte bulvii das mo galgá meannudit nieiddaid ektui. Dat mo mii hálddašit almmáiolbmorolla, mearkkaša ollu dásseárvui Sámis.</p>
<p>Sohkabealeidentitehta</p>
<p>Go lea sápmelaš, de deaivida čađat stereotiippaiguin ja vuordámušaiguin das maid dat mearkkaša leat sápmelažžan. Midjiide cogget mihtilmasvuođaid ja iešvuođaid mat adnojuvvojit lea oktasaččat sámi kultuvrras. Dát mihtilmasvuođat leat dávjá dakkár mihtilmasvuođat mat earránit nu ollu go vejolaš eará kultuvrrain ja eallinvugiin. Sámepolitihkalaš rahčamušas lea leamaš dárbu ovdandoallat dihto mihtilmasvuođaid go deaivvadit earáiguin. Mii lea ferten gillá garra deattu ja vealaheami, mii lea bággen min searvevuhtii.</p>
<p>Ollu dain mihtilmasvuođain sáhttet leat duohta, muhto dieđusge eai guoskka buot sápmelaččaide. Dan dihtet buohkat geat gullet searvevuhtii. Dattetge addit mii sidjiide geat hálddašit dahje guddet dáid kulturmihtilmasvuođaid alit árvvu ja árvvusatnima.</p>
<p>Sámediggeráđđái lea deaŧalaš ahte sámi servodat ja sámi searvevuohta galgá leat rabas, gierdevaš ja searvadahtti. Ii oktage galgga olgguštuvvot, jaskkoduvvot oalát ii ge dovdat iežas uhcit árvvus sámi servodaga oassálastin. Buohkaide galgá leat sadji.</p>
<p>Ollu kulturmihtilmasvuođat čatnasit sohkabeallái sámi servodagain. Dain leat ollu mat bohtet ovdan karikatuvran. Sámi albmát govvejuvvojit dávjá <span type="quote">“liekkus ráikun”</span>, mas lea nana čatnaseapmi lundui. Sámi almmáikonferánssas 2012 daddjojuvvui ahte sámi almmáirollii leat čadnojuvvon ollu myhtat, ja dávjá váilu duohtavuohta, viidodat ja nyánssat. Sámi nissonis lea máŋgga dáfus stuorát doaibmanviidodat, muhto maiddá sutnje leat čadnon vuordámušat.</p>
<p>Dat ahte mis leat dušše guokte sohkabealeidentitehta sáhttá maid leat myhta. Go mis han leat sápmelaččat geat eai dovdda iežaset almmáiolmmožin eai ge nissonolmmožin, eai ge goappašiid láganat. Ollugat ráhkistit iežaset beallelačča, beroškeahttá sohkabealis. Maid bat mii diehtit mo sohkabealedoahpagat leat rievdan sámi historjjás? Mis sáhttet leat almmáiolbmot geat dovdet iežaset nissonolmmožin ja nissonolbmot geat dovdet iežaset almmáiolmmožin, dahje háliidit váldit stuorát oasi nuppi sohkabeali árgabeaivvis. Ii dáidán mearkkašit nu ollu. Go mii geavahit persovnnalaš pronomena gielas, de mii eat earut albmá ja nissona eat ge dan mii ii leat ii almmái ii ge nisu. Soaitá ahte dasa lea sivva?</p>
<p>Tránsa govve dakkár sohkabealeidentitehta mii ii leat ii almmái ii ge nisu. Dat govve dakkár neagu dahje identitehta mii sulastahttá nuppi sohkabeali go dat mii lei registrerejuvvon riegádeamis. Doaba ii govve seksualitehta. Tránssat sáhttet leat lesbbat, hetero-, bi- dahje homofiillat, aiddo nu mo almmáiolbmot ja nissonolbmot sáhttet leat. Bonju dahje queer lea oktasašdoaba dan joavkku birra mii ii gula heteronorbmii ja/dahje árbevirolaš sohkabealenamahusaide – homofiila, lesba, bifiila, tránsa.</p>
<p>Mii eat dieđe olus dán fáttá birra sámi servodagain. Mis váilot sihke sánit ja máhttu. Dan maid mii diehtit lea ahte ollu sápmelaččat eai dovdda iežaset bures boahtima dahje ruovttus sámi searvevuođas sin sohkabealeidentitehta geažil, ja ahte sin birra ii hállojuvvo. Dan ii sáhte min searvevuohta dohkkehit.</p>
<p>Mii fertet duostat hállat sohkabealeidentitehta birra sámi servodagas. Sihke dan birra ahte eallit almmáiolmmožin, eallit nissonolmmožin ja ahte ii dovdda iežas ii goappá ge sohkabeallái – dahje dovdat iežas gullat goappašiid sohkabeliide.</p>
<p>Seksuála sodju 2009:s ilmmai raporta <span type="quote" xml:lang="nob">”Lesber og homofiler i Sápmi. En narrativ levekårsundersøkelse”</span>. Rapporttas boahtá ovdan ahte njeallje ihtaga leat dábálaččat jearahallamis lesbbaiguin ja homofiillaiguin sámi servodagas. Dat leat jávohisvuohta homoseksualitehta birra, garra oskkolašvuohta, identitehta ja gullevašvuohta máŋga unnitlohku, ja olggušteapmi ja sosiála olggušteapmi. Iskkadeamis boahtá maid ovdan ahte lea álkit leat rabas lesban go homofiilan. Sivvan sáhttá leat ahte almmáirolla sámi servodagain sáhttá vásihuvvot oalle gáržin.</p>
<p>Sámediggeráđđi háliida stuorát dihtomielalašvuođa ja rabasvuođa daid hástalusaid birra mat lesbbain, homofiillain ja bifiillain leat sámi servodagain. Gažaldat lea dat ahte lea go du guoimmi sohkabealli mielde gáržžideamen vejolašvuođa dohkkehuvvot ja beassat oassálastit sámi servodagain?</p>
<p>Dávjá dohkkehuvvojit homofiillaid jávohisvuođain, ii ge hállojuvvo rahpasit dan birra. Ja aiddo dán jávohisvuođa sáhttá leat váttis hálddašit lesban, homofiilan dahje bifiilan sámi servodagain. Dáruiduhttináiggi eat hállan dan birra ahte mii leat sápmelaččat. Muhto buohkain lea dárbu oainnusin dahkat iežamet ja muitalit geat mii leat, ja dohkkehuvvot dan geažil.</p>
<p>Mii maid navdit ahte bearaš lea nanus ollu sámi servodagain. Bearrašat main leat lesbbat ja homofiillat, eai heive árbevirolaš jurddašanvuohkái das mii sámi bearaš galgá leat.</p>
<p>Prošeakta <span type="quote" xml:lang="nob">”Queering Sapmi”</span> lea deaŧalaš doaibmabidju rabasvuođa várás. Dán prošeavttas leat lesbbat, homofiillat, bifiillat ja tránssat sámi servodagain ožžon sáni saji ja beassan muitalit iežaset historjjá sihke girjjis ja čájáhusas. Buot Sámedikki áirasat leat ožžon gáhppálaga dás girjjis. Sámediggi lea maid dorjon prošeavtta ekonomalaččat.</p>
<p>Dán suorggis lea positiiva ovdáneapmi. Ođđa organisašuvdna lesbbaid, homofiillaid, bifiillaid ja tránssaid várás Queering sámit, ásahuvvui 2014:s. Sierra Sápmi pride lea lágiduvvon. Arvedávgeleavggain lea levgejuvvon sámediggevistti olggobealde Kárášjogas. Sámediggeráđđi háliida ain váikkuhit positiiva ovdáneami lesbbaid, homofiillaid ja bifiillaid várá sámi servodagain.</p>
<p>Riikkaidgaskasaš bargu sohkabealevealaheami vuostá</p>
<p>Norgga beale Sámedikki áirrasin mii leat maiddái álgoálbmotáirasat ovtta máilmmi riggámus riikkain. Go mii hállat dásseárvvu birra, de mii váldit vuolggasaji priviligerejuvvon dilis go buohtastahttit iežamet ollu eará álgoálbmogiiguin. Mis lea buot vuođđodárbbut gokčojuvvon. Mii oassálastit buot Norgga čálgoortnegiin, skuvla lea nuvttá, dearvvašvuođabálvalusat leat nuvttá, mii oažžut bargguhisvuođaoaju ja eará sosiála buriid.</p>
<p>Min dásseárvobarggus mis lea solidáralaš ovddasvástádus das ahte veahkehit daid álgoálbmogiid mat vealahuvvojit sohkabeali geažil eará sajiin máilmmis.</p>
<p>Álgoálbmotnissonat lea geafimusaid gaskka máilmmi geafimusain. ON-raporta <span type="quote" xml:lang="eng">"State of the worlds indigenous peoples"</span> (2010) čájeha ahte álgoálbmogiid oassi lea dušše 5 % máilmmi álbmogis oppalohkái, muhto dan 900 miljon olbmo gaskkas mat leat buot geafimusat, lea goalmmát oassi álgoálbmogat. Geafivuohta lea dasa lassin čadnojuvvon dásseárvui ja nissonolbmuid vuoigatvuođaide. Sullii miljárda olbmo ellet dál issoras geafivuođas. Čiežalogi proseantta dáin leat nissonat ja nieiddat, vaikke vel sii dahket guokte goalmmát oasi barggus. Nissonolbmuin lea maid uhcit váikkuhus dállodoalu ekonomiijii. Lea čájehuvvon ahte doppe gos nissonolbmot stivrejit bearraša ekonomiija, doppe vuoruhuvvo borramuš ja mánáid oahppu eanet go doppe go almmáiolbmot mearridit. Danne lea geafivuođavuosttaldeapmi buorre nissonpolitihkka.</p>
<p>Álgoálbmotnissonat leat hárve mielde mearridanproseassain. Áššit mat gusket álgoálbmotnissoniidda čihkkojuvvojit dávjá riikkaidgaskasaš vuoigatvuođaproseassain. Dasa lassin čihkkojuvvojit áššit mat gusket álgoálbmotnissoniidda daid arenain gos álgoálbmot áššit váldojuvvojit ovdan eksplisihtta. Bohtet garraseabbo ja garraseabbo gáibádusat álgoálbmotnissoniin ahte sii galget beassat searvat mearrádusproseassaide ja daid arenaide mat gusket álgoálbmogiidda.</p>
<p>Sámediggeráđđi lea duhtavaš dainna go stáhtat álgoálbmogiid máilmmikonferánssa loahppadokumeanttas dorjot álgoálbmotnissoniid dievaslaš ja beaktilis searvama mearrádusproseassaide buot dásiin ja buot surggiin sihke politihkalaš, ekonomalaš, sosiála ja kultuvrralaš eallimis.</p>
<p>Sámediggeráđđi háliida searvat riikkaidgaskasaš arenaide gos sohkabealeáššit leat fáddán. Mii háliidit maiddái čalmmustahttit sohkabealevealaheami iežamet oppalaš riikkaidgaskasaš barggus. Dát bargu ferte vuođđuduvvot min čielga dásseárvopolitihka mihttomeriide, ja ferte vuođđuduvvot álgoálbmotnissoniid gaskasaš organiserejuvvon ovttasbargui.</p>
<p>Álgoálbmotservodagaid lesbbaid, homofiillaid, bifiillaid ja tránssaid dilli ii leat baljo namuhuvvon álgoálbmogiid riikkaidgaskasaš vuoigatvuođabarggus. Davvi-Amerihkás hállet two-spirited people birra. Sámediggi berre leat ovdagovvan dan barggus ahte searvadit sohkabealeidentitehta ja seksuála soju min riikkaidgaskasaš bargui. Ii ge dušše oktasašnamahussan álgoálbmotservodagaid erenoamžit áitojuvvon joavkkuin (nissoniin, mánáin, nuorain, doaibmavádjigiin, lesbbain, homofiillain jna.), muhto iešguđet joavkun main leat iežaset sierra hástalusat maiguin bargat sierra.</p>
<p>Váikkuhangaskaoamit dásseárvobargui</p>
<p>Dán čilgehusa meannudeapmi galgá leat vuođđun ođđa dásseárvodoaibmaplánii. Go galgat hábmet buriid dásseárvodoaibmabijuid, de mii galgat čielgasit dadjat guđe váikkuhangaskaomiid mii sáhttit geavahit dásseárvopolitihkas ollašuhttin dihtii mihttomeriideamet. Váikkuhangaskaoamit sáhttet leat ovdamearkka dihtii ekonomalaš váikkuhangaskaoamit, lágat, konsultašuvdnaortnegat ja báikkálaš, regionála ja riikkaidgaskasaš ovttasbargu ja organiseren.</p>
<p>Dásseárvu Sámedikki stivrendokumeanttain</p>
<p>Maŋimus jagiid lea Sámedikki dásseárvodoaibmaplána 2009-2013 leamaš vuođđun Sámedikki dásseárvobargui. Doaibmaplána lea leamaš buorre stivrendokumeanta Sámediggái, ja mii leat maid vásihan mii dat doaibmá ja mii dat ii doaimma.</p>
<p>Stuorámus hástalusat oažžumis buriid bohtosiid doaibmaplánas vulget Sámedikki organiseremis. Min ulbmil lea leamaš ahte dásseárvu galgá leat beallin buot Sámedikki politihkkasurggiin. Dattetge lea gártan nu ahte dat lea meannuduvvon sierra fágasuorgin. Nubbi hástalus lea leamaš ahte mii eat leat doarvái dihtomielalaččat das guđe váikkuhangaskaomiid mis leat go galgat ovddidit dásseárvvu sámi servodagain.</p>
<p>Sámediggeráđđi háliida konkrehta dásseárvopolitihka mii addá bohtosiid. Danne galget doaibmabijut dásseárvvu várás váldojuvvot mielde Sámedikki deaŧaleamos stivrendokumentii, bušehttii.</p>
<p>Sámedikki bušeahtta lea rievdaduvvon das ahte doaibmat dakkár dokumeantan mii vuosttažettiin lea čalmmustahttán Sámedikki doarjjaortnegiid, dasa ahte doaibmat Sámedikki doaibmaplánan olles min doibmii bušeahttajagis. Sierranas ossodagain lea váldoovddasvástádus bušeahta doaibmabijuid iežaset fágasurggiin, ja danne das lea buorre čatnaseapmi olles organisašuvnnas. Danne háliida Sámediggeráđđi ahte bušeahtta maiddái galgá doaibmat Sámedikki jahkásaš doaibmaplánan dásseárvvu várás. Sámedikki jahkedieđáhusa lea bušeahta raporteren. Jahkedieđáhusa bokte raporterejuvvojit doaibmabijut juohke jagi.</p>
<p>Dasa lassin evttohuvvo bidjat ovdan dásseárvopolitihkalaš čilgehusa oktilaččat. Dainna lágiin loktejuvvo digaštallan sohkabealedásseárvvu birra Sámedikki dievasčoahkkimii.</p>
<p>Ovttasbargu</p>
<p>Ráđđehusas dat lea bajimus ovddasvástádus das ahte bearráigeahččat sin geat vealahuvvojit sohkabeali geažil sámi servodagain. Danne ferte Sámediggi gulahallat Ráđđehusain dásseárvoáššiin. Čoahkkimiid ja gulaskuddamiid bokte mii fertet váikkuhit ráđđehusa dásseárvopolitihka nu ahte dat maid váldá goziha sámi servodagaid dásseárvohástalusaid. Dárbbu mielde mii fertet geavahit Sámedikki ja Ráđđehusa gaskasaš konsultašuvdnašiehtadusa dasa ahte juksat sohkabealedásseárvvu sámi servodagain.</p>
<p>Čoahkkimiin Mánáid- ja dásseárvodepartemeanttain lea sámediggeráđđi váldán ovdan dan ahte Dásseárvo- ja vealahusáittardeaddjái leat boahtán uhcán oktavuođaváldimat sámi geavaheddjiin, ja ahte sámi dásseárvoorganisašuvnnat eai leat mielde dásseárvobarggus davviriikkalaš dásis ja mo sámi oaidnu sáhttá váldojuvvot mielde ráđđehusa riikkaidgaskasaš dásseárvobargui. Mii ain fertet atnit fuomášumi dasa min gulahallamis nationála eiseválddiiguin.</p>
<p>Sámedikkis lea nana sadji riikkaidgaskasaš álgoálbmotbarggus. Riikkaidgaskasaš šiehtadusat, julggaštusat ja arenat leat deaŧalaš váikkuhangaskaoamit barggus sohkabealedásseárvvuin.</p>
<p>Sámi organisašuvdnaeallin</p>
<p>Sámi dásseárvoorganisašuvnnat ovddastit siviila sámi servodaga. Sámediggái lea deaŧalaš doalahit buori gulahallama sámi guovtti dásseárvoorganisašuvnnain, Sámi Nisson Forumiin ja Sáráhkkáin. Jahkásaš čoahkkimiin organisašuvnnaiguin mii digaštallat Sámedikki doarjaga organisašuvnnaide ja oppalačča dásseárvopolitihkalaš áššiid. Sámediggeráđđi atná árvvus go organisašuvnnat hástalit min dásseárvogažaldagain ja ahte sii ovddidit dásseárvopolitihkalaš áššiid sámi servodagas muđui.</p>
<p>Loahpageahčen 2014 ásahuvvui organisašuvdna Queering sámit. Dát organisašuvdna galgá bargat sámi servodaga lesbbaid, homofiillaid, bifiillaid ja tránssaid ovddas. Lahtut bohtet Ruoŧas, Suomas ja Norggas. Sámediggeráđđi háliida váikkuhit dasa ahte organisašuvdna sáhttá bargat árjjalaččat sohkabealeáššiin Sámis.</p>
<p>Maiddái eará oassálastit sáhttet leat mielde vuosttaldeamen sohkabealevealaheami sámi servodagain. Nuoraidorganisašuvnnain lea juo árjjalaš rolla. Muhto maiddái ealáhusorganisašuvnnain ja kultur- ja valáštallanorganisašuvnnain lea ovddasvástádus.</p>
<p>Sámediggi háliida nana ja máŋggabealat organisašuvnnaid. Danne addit doarjaga iešguđetlágan organisašuvnnaide Sámedikki bušeahta bokte. Mii fertet bearráigeahččat ahte sis leat buorit rámmat sin doaimmaide, ja mii fertet ovttasbargat organisašuvnnaiguin iežamet dásseárvobarggus.</p>
<p>Seammás ii sáhte Norgga beale Sámediggi leat áidna juolludeaddjin organisašuvnnaid rámmaeavttuide. Maiddái nationála juolludeaddjit ja juolludeaddjit eará riikkain gos sápmelaččat ásset, fertejit váldit ovddasvástádusa. Dan áigu sámediggeráđđi ain váldit ovdan Ráđđehusain ja Sámi parlamentáralaš ráđiin.</p>
<p>Ekonomalaš váikkuhangaskaoamit</p>
<p>Sámedikki bušeahta rámma lea badjel 426 000 000 ru. Dás lea 286 000 000 ru iešguđet váikkuhangaskaoamit ohcanvuđot doarjagiidda, njuolggadoarjagiidda dahje prošeavttaide. Das leat njuolggadoarjagat sámi dásseárvoorganisašuvnnaide.</p>
<p>Sámediggeráđđi háliida digaštallama dan birra mo mii sáhttit geavahit min ekonomalaš váikkuhangaskaomiid dasa ahte ovddidit sohkabealedásseárvvu.</p>
<p>Ovdal lei mis sierra doarjjapoasta dásseárvodoaibmabijuide. Ekonomalaš váikkuhangaskaomiin sáhttet maid leat láidestusat mat sáhttet ovddidit dásseárvvu. Sáhttá ovdamearkka dihtii leat nu ahte mii njuolggadoarjagiin ásahusaide dahje organisašuvnnaide gáibidit ahte galgá lea 40-60 % sohkabealeovddastus stivrrain. Dan ferte maiddái Sámediggi bearráigeahččat iežas nammademiin. Nuppi ovdamearka sáhttá leat ahte mii bidjat mihttomearrin ahte dihto oassi doarjagis vuođđoealáhusaide galgá várrejuvvot ohcciide geat leat nissonolbmot.</p>
<p>Seamma deaŧalaš lea ahte das galget leat váikkuhusat go rihkku Sámedikki vejolaš láidestusaid.</p>
<p>Sámedikki doarjjaortnegat evaluerejuvvojit oktilaččat. Mii leat mearridan ahte evalueremat galget geahčadit mo doarjjaortnegat váikkuhit sohkabeliide. Dattetge lea boahtá ovdan ahte Sámedikkis eai leat doarvái buorit vuogit mihtidit vejolaš dásseárvováikkuhusaid. Dan háliida sámediggeráđđi njulget.</p>
<p>Evttohus viidáset čuovvoleapmái</p>
<p>Dát čilgehus galgá čuovvoluvvot máŋggajahkásaš dásseárvodoaibmaplánain maid sámediggeráđđi galgá mearridit. Dát doaibmaplánat galget čuovvoluvvot Sámedikki jahkásaš bušeahtain. Mii leat dán čilgehusas váldán ovdan sierranas čuolbmačilgehusaid mat gusket sohkabeallái sámi servodagain. Loahpas čájehit áŋgiruššansuorgeevttohusa ja mihttomeriid viidáset bargui sohkabealedásseárvvuin Sámedikkis.</p>
<p>Sámedikki dásseárvobarggu váldomihttomearri lea: ·</p>
<p>Dásseárvosaš sámi servodat mas leat seamma vuoigatvuođat, geatnegasvuođat ja vejolašvuođat buohkaide beroskeahttá sohkabealis.</p>
<p>Dásseárvu lea stuorra ja fágaidrasttideaddji servodatsuorgi ja gullá Sámedikki buot politihkkasurggiide. Juksan dihtii dán váldomihttomeari mii fertet válljet iešguđet áŋgiruššansurggiid dásseárvobarggus. Sámediggeráđđi evttoha čuovvovaš áŋgiruššansurggiid: 1. Searvan mearrádusproseassaide 2. Searvan ealáhus- ja bargoeallimii 3. Veahkaválddi vuosttaldeapmi lagas gaskavuođain 4. Vuosttaldit sohkabealestereotiippaid 5. Iešguđet seksuála sojut sámi servodagain 6. Vuosttaldit sohkabealevealaheami álgoálbmotservodagain</p>
<p>Áŋgiruššansuorgi 1: Searvan mearrádusproseassaide</p>
<p>Mihttomearri: Sihke nissonolbmot ja almmáiolbmot galget leat mielde dahkamin mearrádusaid sámi servodagain</p>
<p>Oassemihttomearit: 1. Ain sohkabealedássedeaddu Sámedikkis 2. Nana organisašuvnnat mat barget sohkabealeáššiiguin 3. Sohkabealedássedeaddu sámi organisašuvnnain</p>
<p>Áŋgiruššansuorgi 2: Searvan ealáhus- ja bargoeallimii</p>
<p>Mihttomearri: Sohkabealli ii galgga hehttet searvama ealáhus- ja bargoeallimii sámi servodagain</p>
<p>Oassemihttomearit: 1. Nissonolbmuid attus ja searvan vuođđoealáhusaide nannejuvvo ja oainnusindahkkojuvvo. 2. Uhcit sohkabealevuđot ealáhus- ja bargoeallin sámi guovlluin. 3. Sámedikki ekonomalaš váikkuhangaskaoamit geavahuvvojit árjjalaččat caggat dáhtokeahtes sohkabealeearuid. 4. Bargovejolašvuohta sámi servodagain, beroškeahttá sohkabealis.</p>
<p>Áŋgiruššansuorgi 3: Veahkaválddi vuosttaldeapmi lagas gaskavuođain</p>
<p>Mihttomearri: Veahkaváldi lagas gaskavuođain sámi servodagain ii galgga dohkkehuvvot man ge láhkai.</p>
<p>Oassemihttomearit: 1. Buoret máhttu veahkaválddi birra lagas gaskavuođain sámi servodagain. 2. Veahkkeapparáhta veahkaválddi gillájeddjiid várás mii lea heivehuvvon sámi álbmogii 3. Rabasvuohta veahkaválddi birra lagas gaskavuođain sámi servodagain</p>
<p>Áŋgiruššansuorgi 4: Vuosttaldit sohkabealestereotiippaid</p>
<p>Mihttomearri: Rabasvuohta sohkabealeidentitehtaid šláddjivuođa birra sámi servodagain ja dan dohkkeheapmi.</p>
<p>Oassemihttomearit: 1. Máhttu sohkabealeidentitehta birra sámi servodagain 2. Terminologiijaovddideapmi iešguđet sohkabealeidentitehtaid birra sámi servodagain 3. Almmáiolbmorolla čalmmustahttin sámi servodagain</p>
<p>Áŋgiruššansuorgi 5: Iešguđet seksuála sojut sámi servodagain</p>
<p>Mihttomearri: Sámi servodagaid iešguđet seksuála sojuid dohkkeheapmi ja gierdan</p>
<p>Oassemihttomearit: 1. Máhttu sámi servodagaid iešguđet seksuála sojuid birra 2. Nana organisašuvnnat mat barget sámi servodagaid iešguđet seksuála sojuiguin</p>
<p>Áŋgiruššansuorgi 6: Vuosttaldit sohkabealevealaheami álgoálbmotservodagain</p>
<p>Mihttomearri: Álgoálbmogat eai galgga vealahuvvot iežaset sohkabeali dahje seksuála soju geažil</p>
<p>Oassemihttomearit: 1. Solidaritehta ja áŋgiruššan álgoálbmotnissoniid vuoigatvuođaiguin 2. Organiseret barggu álgoálbmotnissoniid vuoigatvuođaiguin</p>
<p>Solidaritehta ja áŋgiruššan lesbbaid, homofiillaid ja tránssaid vuoigatvuođabargguin álgoálbmotservodagain</p>
<p>Ášši meannudeapmi loahpahuvvui 06.03.15 dii. 14.50.</p>
<p xml:lang="krl">Ášši 007/15</p>
<p>Sámedikki dievasčoahkkin</p>
<p xml:lang="krl">Ášši 001/15</p>
<p>Plána- ja finánsalávdegoddi</p>
<p>Sámedikki jahkedieđáhus 2014</p>
<p>Áššenr. 14/6306 1 Álggahus Jahki 2014 lea leamaš dáhpáhusrikkis jahki. Mii leat ávvudan Sámedikki 25-jagi doaluiguin ja mii leat searvan Vuođđolága 200-jagi ávvudoaluide.</p>
<p>Čakčamánus ledjen mun okta sáhkavuoruid dolliid gaskkas ON váldočoahkkima máilmmikonferánssa rahpamis álgoálbmogiid vuoigatvuođaid birra. Máilmmikonferánsa mearridii loahppadokumeantta mas stáhtat váfistit dáhtu ja háliidusa heivehit ON álgoálbmotvuoigatvuođaid julggaštusa sihke riikkaidgaskasaš ja nationála dásis. Dát lea buorre vuođđu viidáseappot bargui álgoálbmogiid vuoigatvuođaiguin.</p>
<p>Miessemánus deaivvadiin mun Dalai Lamain Oslos. Tibehtalaččain ja sámiin lea oktasaš ášši nannet dan, ahte álbmogiin ja olbmuin lea vuoigatvuohta friijavuhtii ja vuoigatvuohta suodjalit sin kultuvrra ja servodateallima. Dat lei maiddái váldofáddán ságastallamis Dalai Lamain. Sámegielat leat sámi servodagas deaŧaleamos vuođđogaskaomiid gaskkas. 2014:s nammaduvvui almmolaš lávdegoddi mii galgá geahčadit gustovaš ortnegiid, doaibmabijuid ja njuolggadusaid mat leat sámegielaid várás Norggas. Mis leat stuorra vuordámušat dán lávdegoddái. Sámi kulturmuittuid suodjaleapmi ja hálddašeapmi lea stuorra oassi min doaimmas. Min fágaolbmot suorggis čađahit jahkásaččat geahčademiid ja registreremiid guovllus masa gullet badjel 134 suohkana Hedmárkku rájes lullin gitta Finnmárkku rádjai davvin. Vistesuodjalanprošeakta lea mielde dán barggus. Ovttasbargguin Riikaantikvárain registreret mii sámi visttiid mat leat huksejuvvon ovdal jagi 1925. Dát lea áidnalunddot prošeakta mas mii oažžut deaŧalaš máhtu.</p>
<p>Dát leat dušše oasážat Sámedikki viiddis doaimmas. Dán jahkedieđáhusas muitalit mii min doaimma birra 2014:s. Dás gávnnat movt ovttaskas fágasurggiid váldomihttomearit ja oassemihttomearit čuovvoluvvojit ja movt váikkuhangaskaoamit geavahuvvojedje jagi 2014 bušeahtas. Aili Keskitalo Sámedikki presideanta 2 Sámedikki rámmaeavttut</p>
<p>Sámedikki reviderii 2014 bušeahta, ja oktiibuot váldojuvvui 6 969 773 ru sisa. Dán oktavuođas vuoruhii Sámediggi unnidit ·</p>
<p>Stuorámus ohcanvuđot doarjjaortnegiid. ·</p>
<p>Daid ortnegiid main lei stuorámus liigegeavaheapmi 2013:s. ·</p>
<p>Iežas prošeavttaid mat eai lean álggahuvvon. ·</p>
<p>Ovddidandoarjaga gielddaide sámegiela hálddašanguovllus.</p>
<p>Politihkalaš dásis válljii Sámediggi bidjat oktii lávdegodde- ja dievasčoahkkinvahkuid skábmamánus ja juovlamánus seamma vahkkui, ii ge nugo lei plánejuvvon guovtti vahku badjel. Dasto bissehuvvojedje ruđat lávdegottiid mátkkiide ja semináraide ja konferánssaide searvamii fágalávdegottiin. Čájeha ahte oktiibuot doaibmagolut politihkalaš dásis 2014:s unniduvvojedje sullii 700 000 ruvnnuin jagi 2013 ektui.</p>
<p>Hálddahusdási doaibmagolut unniduvvojedje 1 000 000 ruvnnuin reviderejuvvon 2014 bušeahtas.</p>
<p>Hálddahus válljii vuoruhit čuovvovaš doaibmabijuid goluid unnideami: · 2014:s ii lágiduvvon bargiidseminára. ·</p>
<p>Mii unnideimmet dulkon/jorgalangoluid. ·</p>
<p xml:lang="ron">Unnit investeremat.</p>
<p>Sámedikkis ledje 2014:s girjejuvvon juolludusat 421 268 000 ru. Ovddit jagi ollislaš juolludeami ektui lea lassáneapmi 11 374 000 ru dahje 2,8 %. Juolludusat juohkásit sierra departemeanttaid gaskka čuovvovaččat:</p>
<p>Váikkuhangaskaomiid golaheapmi juohkásii ná:</p>
<p>Geavaheapmi – 2014 váikkuhangaskaomiid juogadeapmi 2.1 Sámediggi bargoaddi 31.12.2014 muttus ledje Sámedikki hálddahusas 141 jahkedoaimma. Tabeallas vuolábealde oidno bargiidlogu juohkáseapmi nissonolbmuid ja almmáiolbmuid gaskka. Sámediggi čađahii bargobirasiskkadeami jagi 2013 loahpas. Iskkadeamis konkluderejuvvo ahte Sámedikkis bargit leat hui duhtavaččat bargguin. Sámedikkis leat eanet bargit geat leat rámis, geain lea ambassadevradáhttu ja lojalitehta go buohtastahttá sullasaš organisašuvnnaiguin. Iskkadeamis oaidnit maiddái makkár surggiid galgat bisuhit ja maid fas buoridit. Iskkadeami bohtosiid čuovvoleapmái leat ráhkaduvvon doaibmaplánat. Bealit Sámedikkis, bargoaddi ja bargiidorganisašuvnnat leat ovttas ráhkadan Sámedikki bajimuš bargiid- ja bálkápolitihka dokumeantta, mii lea ođasmahttojuvvon. Dás mearrida Sámediggi daid mihttomeriid, prinsihpaid ja árvvuid mat galget gustot bargiid ja doaimma gaskasaš oktavuođas.</p>
<p>Sámedikki bargiidnjuolggadusat ođasmahttojuvvojedje 2014:s. Dát ođasmahttojuvvon veršuvdna lea veaháš muddejuvvon guovddáš njuolggadusaid ektui. Sámediggi lea maiddái rievdadan čoahkkinortnega 2014:s, man oktavuođas váldi virgáibidjat direktevrra sirdojuvvui eret Sámedikki dievasčoahkkimis viđa olbmo lávdegoddái, mii válljejuvvo Sámedikki áirasiid gaskkas. Dasto sirdojuvvui bargiidnjuolggadusaid mearridanváldi dievasčoahkkimis Sámediggeráđđái. Dát rievdadusat leat dál mielde bargiidnjuolggadusain.</p>
<p>Doaktára dieđihan buozalmasvuođa geažil jávkan 2014:s lei 4,3 % ja Sámedikki ulbmilin lea ahte dat ii galgga leat badjel 5,6 %. Vuolábealde sáhtát geahččat man ollu doaktára dieđihan buozalmasvuođa geažil jávkán lei jagiin 2011 – 2014. Doaktára dieđihan buozalmasvuođa geažil jávkan %. 2.2 Dokumeantalogut</p>
<p>Govvosis bajábealde sáhtát oaidnit man ollu dokumeanttat leat boahtán ja mannán Sámedikki arkiivavuogádaga bokte. Jagit 2001, 2005, 2009 ja 2013 leat válgajagit, dasa lea čilgehus manne dáin jagiin leat ollu lassánan dokumeanttat. Sámedikkit dokumeanttat leat maŋimuš 15 jagis gaskamearálaččat lassánan gaskal 5 ja 10 proseantta. Dát addá gova Sámediggái lassánan vuordámušain. Dárbu ja beroštupmi Sámedikki bálvalusaide ja bargui lea dađistaga lassánan. 2.3 Sámedikki guossit</p>
<p>Sámedikkis ledje ollu guossit Vuođđolága 200-jagi čalmmusteami ja Sámedikki 25-jagi ávvudeami oktavuođas. Sin gaskkas lei Stuorradiggepresideanta Olemic Thommessen. Čuovvovaš stáhtaráđit fitne Sámedikki guossis: ·</p>
<p>Gielda- ja ovttastahttinministtar Jan Tore Sanner, ·</p>
<p xml:lang="sms">Eanadoalloministtar Sylvi Listhaug ·</p>
<p xml:lang="nob">Guolástusministtar Elisabeth Aspaker. ·</p>
<p>Oljo- ja energiijaministtar Tord Lien.</p>
<p>Ođđajagimánus 2014 finai Stuorradikki bearaš- ja kulturlávdegoddi Sámedikki guossis. Sámediggi institušuvdnan oažžu ollu fuomášumi guhkás olggobeallái Norgga rájáid. Ollu sierra stáhtaid almmolašvuođa ja riikkaidgaskasaš organisašuvnnaid ovddasteaddjit fitnet Sámedikki guossis. Máŋggat ambassadevrrat, main lea erenoamáš beroštupmi álgoálbmogiid ja árktalaš politihkas, sáddejit iežaset ambassadevrraid Sámediggái. Norgga Austrália ambassadevra finai guossis 2014:s. Ruonáeatnama parlameantta sáttagoddi galledii Kárášjogas čakčamánus 2014. Dasa lassin lei okta Perua álgoálbmotdelegašuvdna Sámedikki guossis ja UNPFII-lahttu Oliver Loode.</p>
<p>Vuollel 5 000 olbmo gallededje Sámedikki 2014:s, ollugat sis ledje turisttat. 2.4 Stáhta eiseválddiid ja Sámedikki gaskasaš konsultašuvdnašiehtadus</p>
<p>SSámediggi lea oaidnán ahte konsultašuvdnaprosedyrat leat nannen ráđđehusa ja Sámedikki gaskasaš oktavuođa ja ovttasbarggu sámepolitihkas. Sámediggi lea oaidnán ahte buorit konsultašuvnnat unnidit giččuid ja váikkuhit buoret legitimitehta sámi servodagas stáhta eiseválddiid dahkan mearrádusaide. Sámediggi lea movtta go ráđđehus iežas politihkalaš vuođđogaskaoamis nu čielgasit lea dovddahan ahte konsultašuvdnaortnet galgá bisuhuvvot. Dattetge lea deaŧalaš ahte goappašagat bealit doahttalit konsultašuvdnašiehtadusa, ja ahte beliin lea oktasaš áddejupmi das movt konsultašuvdnašiehtadus geavahusas galgá doaibmat. Mii oaidnit ahte dán oktavuođas leat stuorámus hástalusat Sámedikki ja stáhta eiseválddiid gaskasaš ovttasdoaibmamis. Konsultašuvnnat leat buorit ja deaŧalaš gaskaoamit main Norgga eiseválddit leat beaggán riikkaidgaskasaččat. Deaŧalaš lea deattuhit ahte ieš konsulterengeatnegasvuohta lea leamaš Norggas dan rájes go Norga 1990:s vuosttaš stáhtan dohkkehii ILO konvenšuvnna 169. Maŋŋá álgoáigodaga vuosttaš jagiin eat álohii lean ovttamielalaččat das movt konsultašuvdnaprosedyraid galggai dulkot, muhto dađistaga lea ásaiduvvan geavahus eanaš departemeanttaiguin. Mis leat dál ollu ovdamearkkat buriin ja konstruktiiva konsultašuvnnain ráđđehusapparáhta sierra osiiguin, man oktavuođas Gielda- ja ođasmahttindepartemeanttas lea deaŧalaš rolla oktiiordnendepartemeantan. Čujuhettiin Sámedikki maŋimuš raportii ILO áššedovdilávdegoddái, eat leat dattetge lihkostuvvan gávdnat doarvái buriid konsultašuvdnaprosedyraid Eanadoallo- ja biebmodepartemeantta ovddasvástádussuorggis ja Norgga Čáhce- ja Energiijadoaimmahagain. Dát lea ain váttisvuohta.</p>
<p>Eanaš surggiin lea ásahuvvon geavahus ja goappašiid guvlui áddejupmi das ahte Sámedikki áddejupmi dat galgá biddjojuvvot vuođđun dalle go galgá konsulterejuvvot. Ollu áššit maŋimuš áiggis leat dattetge buktán fuola Sámediggái, go sierra departemeanttat ja stáhtaráđit ieža okto leat biehttalan Sámedikkiin konsultašuvnnaid áššiin mat áibbas čielgasit guoskkahit sámi beroštumiid. Dát rihkku čielgasit sihke konsultašuvdnašiehtadusa ja geatnegasvuođaid mat Norggas leat álbmotrievtti mielde. Dasto lea maiddái dáhpáhuvvan nu ahte Sámedikki politihkalaš jođiheddjiide dahje hálddahussii lea njálmmálaččat váldojuvvon oktavuohta doaibmabijuid birra maid ráđđehusapparáhta lea juo álggahan dalle go dát doaibmabijut leat šaddan almmolaččat, mii lea čielgasit vuostá konsultašuvdnašiehtadusa čuoggá ollislaš diehtojuohkima birra ášši buot muttuin. Dán lágan geavahus rihkku sihke konsultašuvdnašiehtadusa ja álbmotrievtti. Sámediggi deattuha ahte konsultašuvdnašiehtadusas deattuhuvvo beliid gaskasaš perspektiiva ja dan vuođul ii sáhte ráđđehus ieš okto dahkat disposišuvnnaid.</p>
<p>Sámediggi lea oaidnán ahte áššiin main ii soabaduvvo dahje addojuvvo ovdagihtii friija dieđihuvvon miehtan Sámedikki beales, lea konsultašuvdnaproseassas leamaš váilevaš diehtojuohkin ja Sámediggi lea maŋŋit searvvahuvvon. Dáin áššiin lávejit eiseválddit juo dahkan mearrádusa, dahje váldán almmolaš oainnu, ovdal go konsultašuvnnat álggahuvvojit dahje dan botta go leat konsultašuvnnat. Sámediggi oaivvilda ahte dát rihkku duođalaččat daid geatnegasvuođaid mat čuvvot ILO-169 guđát ja čihččet artihkkaliid. Konsultašuvdnageatnegasvuohta álbmotrievtti mielde guoská maiddái Stuorradiggái. Stuorradiggi lea ovdal unnán geavahan dan. Sámedikki árvvoštallama mielde fertešii geavatlaš ovttasbarggu Stuorradikki ja Sámedikki gaskka viidáseappot ovddidit gozihan dihte álbmotrievtti konsultašuvdnageatnegasvuođa áššiid meannudeamis mat gusket sámiide njuolga. Sámediggi doaivu ahte mii soabadivččiimet áiggis ovddas guvlui buori konsultašuvdnageavahusa Sámedikki ja stáhta eiseválddiid gaskka buot surggiin mat gusket sámiide njuolga. 2.5 Bušeahttaprosedyrat</p>
<p>Sámediggi lea čoahkkimis finánsaministariin ja gielda- ja ođasmahttinministariin guovvamánus 2014 evttohan ahte buot stáhta juolludusat Sámediggái sirdojuvvošedje dálá sierra fágadepartemeanttain, ovtta bušeahttapostii Gielda- ja ođasmahttindepartemeanttas. Gulahallan ja proseassa Sámedikki bušeahta oktavuođas unnošii dalle prosessii Sámedikki ja ovddasvástideaddji departemeantta gaskka.</p>
<p>Sámediggi válddii ášši fas ovdan čoahkkimis, mii dollojuvvo juohke jagi, stáhtaráđiin Jan Tore Sanneriin juovlamánus 2014. Gielda- ja hálddašanlávdegotti árvalusas Sámedikki 2013 doaimma birra boahtá ovdan ahte Gielda- ja ođasmahttindepartemeanta árvvoštallá ášši ovttas Sámedikkiin ja guoskevaš fágadepartemeanttaiguin. Lávdegotti eanetlohku, buohkat earret Olgešbellodaga ja Ovddádusbellodaga lahtut, bivdá ahte dán barggu čuovvoleapmi válddahuvvo stuorradiggedieđáhusas Sámedikki doaimma birra dán jagi. 3 Giella Váldomihttomearri:</p>
<p>Eanet giellageavaheaddjit ja eambbo giellageavaheapmi 3.1 Ovddasvástádus ja rámmaeavttut 3.1.1 Sámedikkis lea ovddasvástádus sámegielaid ovdánahttimis 3.1.1.1 Guorahallat sámegielaid dili Demográfalaš rievdadusat, almmolaš eiseválddiid organisašuvdnarievdadusat, ja riikkaidgaskasaš vuoigatvuođaovdáneapmi leat dagahan ođđa dárbbuid ja dát gáibidit ahte rámmaeavttuid ferte rievdadit. Sámedikki mielas lei danne dárbu guorahallat lágaid, doaimmaid, ja ortnegiid mat gusket sámegielaide. Sámediggi lea digaštallan dán ráđđehusain, ja dás lei boađusin ahte ráđđehus lea ásahan almmolaš lávdegotti mii galgá guorahallat dáid áššiid. Sámediggi ja ráđđehus leat konsultašuvnnain soahpan lávdegotti mandáhta. Sámediggi lea maid árvalan lahtuid lávdegoddái. Lávdegotti ásahii ráđđehus čakčamánu 2014:s ja raporta galgá gárvvis guovvamánu 15. b. 2016:s. 3.1.1.2 Giellasoahpamuš Ráđđehus lea sádden 6. raportta Eurohpáráđđái mas čilgejit sámegielaid stáhtusa eurohpálaš minoritehtaid- ja regiovdnagielaid giellasoahpamuša vuođul. Dán oktavuođas lea Sámediggi sádden suoivvaraporta. Sámediggi lea vuosttaš gearddi sádden dákkár raportta. Suoivvaraporttastis čállá Sámediggi ahte julev- ja máttasámegiela stáhtus ii leat áibbas čielggas giellasoahpamušas. Dáid gielaid eai leat čilgen dan láhkai ahte dain lea seamma stáhtus go davvisámegielas. Ii nuortalašgiellage leat namuhuvvon. Sámediggi maid ávžžuhii ahte giellasoahpamuš guoskkašii kvenagilliige. 3.2 Giellageavaheaddjit 3.2.1 Joatkkaskuvlaohppiid stipeanda Vátnon leat oahppit, guhte leat ohcan stipeandda oahppat sámegiela vuosttaš- ja amasgiellan. Seammás lea lassánan ohccit geain lea sámegiella nubbingiellan.</p>
<p>Geavaheapmi - stipeanda ohppiide geain lea sámegiella fágan joatkkaskuvllas</p>
<p>Ohcciidlohku skuvlajagi 2012/2013 rájes 2013/2014 rádjai: 3.2.2 Giellafágalaš ovdáneapmi 3.2.2.1 Davviriikkalaš giellaovttasbargu Sámi Giellagáldu máttasámegiela giellajuogus lea 2014:s dohkkehan logi ođđa tearbmalistu, oktiibuot 899 tearpma ja 144 ođđa riikkanama leat dohkkehuvvon. Julevsámi giellajuogus lea ges dohkkehan 392 ođđa tearpma. Sámi Giellagáldu lea oktan gielladutkiin kárten ja guorahallan mo heivehit julevsámegillii, erenoamážit vokálaid, ruoŧa- ja dárogiela loatnasániid. Sámi Giellagáldu lea maid lágidan giellaseminára mas fáddán leat loatnasánit, goallossánit ja báikenamat. Davvisámegiela giellajuogus lea 2014:s dohkkehan 29 tearpma ja normeren 193 stáhta nama. Nuortalašgiela giellajuogus lea normeren 229 suoma loatnasáni čállinvuogi ja 107 oanádusa. Anárašsámegiela juogus lea dohkkehan 221 tearpma, normeren suomagiela namaid sojahanhámiid, ođasmahttánanárašsámegiela alfabehtalaš ortnega ja muhtin sojahemiid main lea -is/-es geažus. Sámi Giellagáldu lea maid ráhkadan ođđa neahttasiidduid, giella.org. Fálloteavsttat leat mátta-, julev-, davvi-, anáraš-, ja nuortalašgillii, ja dasa lassin vel dáro-, ruoŧa-, ja suomagillii. Buot ođđa tearpmat, normeremat ja čoahkkingirjjit leat almmuhuvvon dáin neahttasiidduin. Sámi Giellagáldu lea maid aktiivvalaččat bargan giela gáhttet ja fállan giellabálvalusa sosiála mediain. www.facebook.com/SamiGiellagaldu. Dán siiddus ledje 1190 čuovvut 2014 loahpas. Sámi Giellagáldu prošeaktaáigodat nogai 30.6.2014, muhto Sámi Parlamentáralaš ráđđi lea mearridan guhkidit barggu 2014 lohppii. SPR lea maid mearridan sihkkarastit bistevaš ruhtadeami, nu ahte Sámi Giellagáldus šattašii bistevaš doaibma. Ruhtadeapmi ii leat vel čielgan, muhto dáinna leat bargamin. 3.2.2.2 Sámi terminologiija- ja giellaovdánahttinbargu Sámediggi lea oktan Divvumiin ja Sámi Giellateknoin Romssa Universiteahtas almmuhan ođđa digitála sátnegirjji sátni.org – báhko.org – baakoe.org. Dát girji lea boahtán risten.no sadjái. Sámediggi lea ođasmahttimin girjji Čállinrávagirji. Dát girji lea veahkkeneavvun sidjiide geat čállet davvisámegillii. Galget almmuhit golbma gihppaga, čállinrávagihppaga, giellagáhttengihppaga ja sámi báikenammagihppaga. Sámediggi maid joatká bargat davvisámegiela hállansyntesain, dán barggu álggahii 2013:s ja lea dál loahpahan muttos. Gárvvis buvtta galgá almmuhuvvot 2015 álggus. Dát lea giellateknologalaš reaidu buohkaide geain lea lohkan- ja čállinváttisvuođat, ja daidda geat man nu sivas rahčet lohkat. 3.2.2.3 Sámi báikenamat Sámediggi lea oktan Sámi Giellagálduin nevvon áššis mii guoská Skoltebyen nuortalašgielat nammii. Mátta-Várjjat gielda lea mearridan geavahit nuortalašgillii Sää`msijdd dán gili namman. Dasa lassin lea Sámediggi árvalan čállinvugiid almmolaš geaidno- ja guovllučujuhusaide Omasvuona, Kárášjoga, Deanu ja Málatvuomi gielddain. Dasa lassin lea Sámediggi nevvon áššiin mat gusket luonddunamaide ja gilinamaide Gáivuonas ja Fuoskkus. Sámediggi lea álggahan báikenammaáššiid Álttá suohkanis, dáid gaskkas namat mat lea báikenammaprošeavttaid bokte čohkkejuvvon. Fuoskku gielda lea maid mearridan geavahit julevsámi paralleallanama Fauske – Fuossko. Sámediggi lea oasálastán jahkásaš, oktasaš ráđđádallančoahkkimis Stáhta Kártadoaimmahagain, ja eará báikenammakonsuleanttaiguin mat bohtet miehtá Norgga. Čoahkkima fáddán lei báikenammalága rievdadeapmi. Sámediggi loktii ášši mii guoská nuortalašgielat báikenamaide, ja Sámediggi dáhtošii ahte nuortalašgiella maid galggašii namuhuvvot ja suodjaluvvot báikenamalága bokte. Sámediggi lea maid oasálastán 28. UNGEGN (United Nations Group of Experts on Geographical Names) sešuvnnas. Sámediggi lea rapporteren sámi báikenamaid dilis ja muitalan váilevaš báikenammalága implementeremis mii guoská sámi báikenamaide. 3.3 Sámegiela geavaheapmi 3.3.1 Dihtomielalaš jurddašeapmi sámegiela birra</p>
<p>Giellakampánnja, <span type="quote">”Sámás muinna”</span> lea boktán stuorra beroštumi, ii dušše Norggabeale, muhto maid Suoma- ja Ruoŧabeale. Ollugat jearahit kampánnjabuktagiid ja miehtá Sámi leat olbmot gallestallan ruovttusiiddu. Kampánnja lea sosiála mediain ovddiduvvon, ja gávdno sihke facebookas ja Instagrammas. Lea maid ráhkaduvvon sierra kámpannjablogga, mas nuorat ieža besset almmuhit teavsttaid. 24 giellaambassadevrra, maid Sámediggi nammadii 2013:s, leat leamaš kampánnja ovdavázzit. Sii leat ovddidan ja juohkán dieđuid kampánnjas. Ambassadevrrat leat eaktodáhtolaččat ja áŋgirit bargan olles áigodaga. Statistihkka čájeha ahte kampánnja lea olahan eanemus olbmuid 18-44 jagi gaskka, ja eanemusat nissoniid. 3.3.2 Sámegiela hálddašanguovlu 3.3.2.1 Guovttegielatdoarjja sámi hálddašanguovllu gielddaide 2014:s ožžo 10 gieldda ja njeallje fylkkagieldda guovttegielatdoarjaga Sámedikkis, oktiibuot 48 429 000 ruvnnu. Dán doarjaga lea máksán ovttasbargošiehtadusaid vuođul maid vuolláičálle 2012:s, ja sáddejuvvon aktivitehtaplánaid rapporterejuvvon bohtosiid vuođul mat sáddejuvvojedje 2013:s. Ovdánahttinruđa juohkin čájeha ahte gielddat ja fylkkagielddat, mat aktiivvalaččat ovddidit sámegiela, ožžot stuorát oasi ovdánahttindoarjagis. Dát soahpá sámedikki áigumušain čalmmustahttit ja lasihit giellageavaheami sámi hálddašanguovllus. Ovttasbargošiehtadusat gielddaiguin ja fylkkagielddaiguin biste 2014 lohppii. Sámediggi lea čielggadan gielddaiguin ja fylkkagielddaiguin ja guhkidan šiehtadusaid 2015 lohppii. Seammás galget ovttasbargošiehtadus ja rehkkenuštinnjuolggadusat árvvoštallot 2015:s. Geavaheapmi - gielddaid guovttegielatvuođa doarjjar</p>
<p>Geavaheapmi - Fylkkagielddaid guovttegielatvuođa doarjjar 3.3.2.2 Čállin- ja lohkanveahkki vuorrasiidda Sámediggi ja Guovdageainnu suohkan leat evalueren 3-jagi ovddasmanniprošeavtta <span type="quote">“Lohkan- ja čállinveahkki vuorrasiidda”</span>. Dás lea boađusin ahte gielddat sáhttet ohcat ruđa giellaprošeavttaid doarjagis. 3.3.3 Sámi giellaguovddážat</p>
<p>Maŋŋil go giellaguovddážat evaluerejuvvojedje 2012:s, de leat giellaguovddážat cealkán ahte háliidit eanet einnostahtti rámmaeavttuid. Sámediggi lea lasihan njuolggodoarjaga 100.000 ruvnnuin juohke guovddážii, nu ahte juohke guovddáš oažžu dál 825 000 ruvnna. Dasa lassin lea Sámediggi várren 3 miljovnna giellaguovddážiidda aktivitehtaplánaid vuođul maid giellaguovddážat leat sádden sisa. Oktiibuot ledje 13 giellaguovddáža mat ožžo njuolggadoarjaga Sámedikkis. Giellaguovddážiid doaimmat; giellakurssat, giellaarenat, ávdnasat ja buktagat čájehit ahte dát barget áŋgirit giellaovddidemiin iežaset doaibmaguovlluin.</p>
<p>Geavaheapmi - doarjja sámi giellaguovddážiidda</p>
<p>Sivvan stuorámus lassáneapmái 2012 rájes 2013 rádjai leat ovddidandoarjagat</p>
<p>Geavaheapmi - ovdánahttindoarjja sámi giellaguovddážiidda 3.3.4 Sámi giellaprošeavttat</p>
<p>Sámediggi lei 2014:s várren 7,9 miljovnna ruvnnu doarjjan giellaprošeavttaide. Doarjagat galge veahkkin nu ahte sámegiela geavahuvvo eanet, eanet olbmot ohppet sámegiela ja ahte huksejuvvojit eanet arenat gos geavaha sámegiela. 2014:s bohte 80 ohcamuša miehtá riikka. Ođđa trendan lei ahte bohte ollu ohcamušat doarjagaga oažžut ráhkadit ođđa applikašuvnnaid fiehttotelefuvnnaide ja dihtordulbosiidda. Sámedikki ii nagodan buot dáid doarjut vátna veahkkeváriid geažil. Sámediggi lea maid juolludan doarjaga nannet giela sihke gávpogiin ja čoahkkebáikkiin. Dasa lassin doarjjui sámediggi ruđain giellaleairraid ja giellaarenaid miehtá riikka. Dán lea Sámediggi jo dahkan máŋga jagi.</p>
<p>Geavaheapmi - doarjja sámi giellaprošeavttaide 4 Kultuvra Váldomihttomearri: ·</p>
<p>Ealli ja girjás sámi dáiddár- ja kulturbiras mas lea buorre dássi ja mii lea olahanmuttus buohkaide. 4.1 Čielgaseappo ovddasvástádus sámi kultuvrras 4.1.1 Sámi kultuvrras lea lunddolaš ja deaŧalaš sadji ráđđehusa oppalaš ja bajimuš kulturpolitihkas Sámedikkis leat hálddahuslaš oktavuohta čoahkkimat Kulturdepartemeanttain oktii juohke jahkebealis, gos juohkit dieđuid ja ságaškuššat áigeguovdilis áššiid birra. Go Sámediggi lei bivdán, de dollojuvvui čoahkkin kulturministariin Thorhild Widvey i 2014. Soabaimet das ahte ásahuvvo fásta ortnet čoahkkimiid várás politihkalaš dásis Kulturdepartemeanttain.</p>
<p>Gulahallamis guovddáš eiseválddiiguin kulturáššiid birra lea Sámediggi váldán ovdan Saemien Sijte huksema, Beaivváš Sámi Našunála teáhtera ovddidanplánaid, sámi museaid rámmaeavttuid muđui norgga museaid ektui ja Bååstede máhcahanprošeavtta. Sámediggi lea čielgasit dadjan ahte kulturáŋgiruššamis lea áigumuš addit: · sámi dáiddáriidda ovddidanvejolašvuođaid dáiddáršiehtadusa bokte · sámi kulturásahusaid ohcanvuđot ortnegiid bokte buriid rámmaeavttuid. 4.1.1.1 Sámi álbmoga ávvudeapmi 2017:s Guovvamánu 6. b. 2017 lea 100 jagi áigi das go sámi álbmoga vuosttaš riikkačoahkkin dollojuvvui Troanddimis. Dat lea deaŧalaš dáhpáhus, maid Sámediggi áigu čalmmustahttit, sihke oktasaš sámi ávvudemiin ja nationála ávvudemiin. Ávvudeami ulbmilin lea gaskkustit máhtu sámi kultuvrra ja historjjá birra, ja čájehit historjjálaš ovdáneami mearkkašumi sámiide go lea álgoálbmot.</p>
<p>Sámediggi lea ovdanbuktán ávvudanplánaid Stuorradikki presideantagoddái ja Gielda- ja ođasmahttindepartementii. Dáid ovdanbuktimiid vuođul lea Sámediggi ohcan ruđaid Gielda- ja ođasmahttindepartemeanttas jagiide 2015-17 hálddahussii ja čalmmusteami plánemii. Lea ásahuvvon stivrenjoavku mas oasseváldin leat Troanddima suohkan, Mátta-Trøndelága fylkkasuohkan ja Sámediggi, ja dasto prošeakta Sámi Latnja. Sámediggái lea leamaš deaŧalaš sihkkarastit báikkálaš ja regionála fakki prošeavttas. 4.1.2 Regionála ja báikkálaš eiseválddit ovttas váikkuhit sámi dáidaga, kultureallima ja sámi kulturásahusaid ovddideami Sámedikkis lea maiddái 2014:s leamaš buorre ovttasbargu Norgga kulturráđiin, mii lea váikkuhan sámi kultuvrra nannema, maiddái ávnnaskeahtes sámi kulturárbbi. 4.2 Buorit rámmaeavttut sámi dáiddáriidda 4.2.1 Nana ja árjjalaš sámi kulturorganisašuvnnat Sámediggi lea ollu jagiid bargan vuogádatlaččat ovttasbarggu nannemiin Sámi dáiddárráđiin (SDR) ja láhčán diliid nu ahte SDR ja dan vuollásaš ráđit sáhttet ovddidit iežaset. Dáiddáršiehtadus lea leamaš guovddáš gaskaoapmi dán barggus ja maiddái 2014:s ledje buorit šiehtadallamat maid boađus lei buorre ja mainna bealit ledje duhtavaččat.</p>
<p>Sámi dáiddárráđđi ja Sámediggi lágidit oktasaš dáiddárkonferánssa juohke nuppi jagi. Jagi 2014 dáiddárkonferánsa dollojuvvui Guovdageainnus, gosa ledje boahtán sámi dáiddárat viidát. Konferánssa fáddán ledje luohti, visuála dáidda ja sámi filmmat. Sámi dáiddáriid mielas lei deaŧalaš gozihit sin vuoigatvuođaid dáid dáiddasurggiid siskkobealde, sihke nationála ja riikkaidgaskasaš rievtti ektui ja sámi riekteáddejumi ektui.</p>
<p>Geavaheapmi - musihkka ja girjjálašvuohta</p>
<p>Geavaheapmi - kulturdoaibmabijut 4.2.2 Ovdánahttit kvalitehta dáfus buori girjjálašvuođa mii lea olámuttus sámegillii</p>
<p>Sámediggi lea 2014:s álggahan plánet girječálliprošeavtta. Prošeavtta ulbmilin lea movttiidahttit eanet almmuhit čáppagirjjálašvuođa dan bokte ahte rekruttere girječálliid geat čállet sámegillii. Prošeavtta bokte galggašedje nuorat girječállit oažžut duohta vejolašvuođa mánusa čállimii bagadeami, gelbbolašvuođa ovddideami ja fierpmádatčoahkkanemiid bokte. Sámedikkis lea ovttasbargu Sámi dáiddárráđiin prošeavtta čađaheamis ja administreremis. 4.3 Sámi kulturásahusat sámi kulturgaskkustan- ja vásihanarenan</p>
<p>Mii leat joatkán ovttasbarggu ja gulahallama sámi kulturásahusaiguin 2014:s, ja Sámedikkis leat leamaš gulahallančoahkkimat ollu ásahusaiguin. Sámediggi lea ráhkadišgoahtán sámediggedieđáhusa sámi kulturásahusaid birra, mii galgá gárvvistuvvot 2015:s. Dan oktavuođas lea Sámedikki dievasčoahkkin geassemánus meannudan čilgehusa sámi kulturásahusaid birra, ja Sámediggi lea doallan rávačoahkkimiid sámi kulturásahusaiguin. 4.3.1 Fágalaččat nana sámi kulturásahusat Faglig sterke samiske kulturinstitusjoner</p>
<p>Geavaheapmi - sámi museat</p>
<p>Geavaheapmi- kulturviesut ja kulturgaskkustanarenat 4.3.1.1 Saemien sijte</p>
<p>Saemien Sijte Snoasas dárbbaša divdna ođđa vistti, gos lea vejolašvuohta gaskkustit máttasámi kultuvrra ja historjjá, muhto maiddái eanet áŋgiruššat mátkeealáhusaiguin ja barggolašvuođain guovllus. Ođđa vistti ruhtadeapmi viessoláigoortnega bokte ii vuoruhuvvon jagi 2015 stáhtabušeahtas. Sámediggi lea bivdán Stuorradikki oažžut Ráđđehusa čielggadit ođđa Saemien Sijte stáhtusa ja ahte čilgejuvvošii ovdánanplána birra dálá huksenplána ođđa molssaeaktun jagi 2015 áigge. 4.3.1.2 RiddoDuottarMuseat Sámediggi lea maiddái 2014:s bargan árjjalaččat buoridan dihte ovttasbargodiliid RiddoDuottarMuseas. Dan vuođul lea Sámediggi ráhkadan raportta RiddoDuottarMusea birra 2014:s. Raporttas rávvejuvvo earret eará ahte · vuođđudusas ásahuvvo ráđđi · stivra viiddiduvvo nu ahte buot eaiggádiin lea ovddasteaddji · museaid báikkálaš faggi nannejuvvo · fuolahuvvo buresdoaibmi stivrenorgána</p>
<p>Ođđa stivra lea válljejuvvon. Sii barget dál dáid rávvagiid čađahemiin, ja buoret ovttasbargodiliid láhčimiin RDM:s ja og fokusere musea ovddideami. RDM hálddaša Sámedikki dáiddaoastinortnega ja sisaoastinlávegoddi lea maiddái 2014:s oastán árvvolaš dáidaga čoahkkádussii. Hástalussan lea dat go árvvolaš dáiddačoahkkádussii eai leat dál doarvái buorit dahje stuorra rájadanvejolašvuođat Sámi Vuorkádávviriin Kárášjogas. Sámediggi ja RDM álggahedje 2014:s proseassa dainna áigumušain ahte láigohit eará lokálaid dáiddačoahkkádussii. Álgá leat hoahppu bargagoahtit fas prošeavttain Sámi dáiddamusea.</p>
<p>Geavaheapmi- kulturviesut ja kulturgaskkustanarenat</p>
<p>Geavaheapmi - festiválat 4.3.1.3 Nuortasámi musea Sámedikkis lea buorre ja lávga gulahallan Deanu ja Várjjat musea siiddain (DVMS) man oassi Nuortasámi musea lea. DVMS lea maiddái 2014:s bidjan ollu resurssaid Nuortasámi musea gárvvisteapmái. Ođđa teknihkalaš hástalusat museas leat dađistaga maŋidahttán gárvvisteami. Sámediggi ja DVMS leat muitalan čielgasit Stáhta huksenfitnodahkii, mas lea ovddasvástádus vistti gárvvisteamis, ahte mii eat leat duhtavaččat ovdánemiin. Jagi 2014 loahpas dagai Stáhta huksenfitnodat juoga dan oktavuođas mainna Sámediggi ja DVMS leat duhtavaččat. 4.3.1.4 Bååstede - sámi kulturárbbi máhcaheapmi Sámediggi lea dahkan šiehtadusa das ahte sámi dávvirat mat leat Norgga álbmotmuseas ja Kulturhistorjjálaš museas máhcahuvvojit sámi museaide. Mii leat bálkáhan bargi ráhkkanit dán bargui, muhto konserveren ja magasineren goluid ruhtadeapmi ii leat čovdojuvvon. Sámediggi ii nagot dán okto čoavdit ja lea bivdán guovddáš eiseválddiid gávdnat čovdosa. 4.3.1.5 Prosjekteren Beaivváš Sámi Našunálateáhter Sámedikki dievasčoahkkin lea meannudan Beaivváš Sámi Našunálateáhtera ođđa teáhtervistti huksenprográmmaprošeavtta. Sámediggi doarjjui ahte huksenprošeavttain jotkojuvvo ovdaprošeaktan, 25.10.11 huksenprográmma rámmaid siskkobealde. Sámediggi lea gearggus váldit hálddašanovddasvástádusa Beaivváš Sámi Našunálateáhteris dan bokte ahte geatnegahttá iežas nannet ja ovddidit doaibmabušeahta dalle go teáhtervisti duohtan dahkkojuvvo. Mihttomearrin lea oažžut várrejuvvot ruđaid stáhtabušeahtas ovdaprošekterema álggaheapmái, ohcama vuođul mii lea sáddejuvvon Kulturdepartementii. 4.3.1.6 Várdobáiki Sámi guovddáš Várdobáiki Sámi guovddáš márkasámi guovllus lea dán jagi čađahan ođđasis organiseren- ja ovddidanproseassa dainna ulbmilin ahte ráhkkanahttit guovddáža huksema. Ođđasis organiseren Oasussearvin lea čađahuvvon Sámedikki ruhtademiin.</p>
<p>Geavaheapmi - teáhterat 4.3.2 Sámi ásahusat leat sámi dáidaga ja kultuvrra deaŧalaš gaskkusteaddjit 4.3.2.1 Sámi teáhterat Sámedikkis lea oktasaš álgga Davvi-Trøndelága Allaskuvllain ja Beaivváš Sámi Našunálateáhteriin ja leat ovttas mearridan álggahit prošeavtta sámegielat neavttároahpu ektui. Prošeavtta mihttomearrin lea oažžut neavttáriid geaid bargogiella lea sámegiella, go dakkár olbmot váilot sakka. 4.3.2.2 Sámi filmmat Sámi filmmain lea buorre ovdáneapmi ja dain leat buorit buvttadeamit 2014:s ja maid ollu nuorra sámi buvttadeaddjit leat dahkan. Sámediggi doarju barggu davviriikkalaš sámi filbmabuvttadeami ovddidemiin nu ahte mis leat eaiggátoasit ođđa Riikkaidgaskasaš sámi filbmainstituhtas. 4.4 Sámi valáštallan 4.4.1 Viiddes ja buorre valáštallanfálaldat sámi álbmoga várás 2014:s ledje ollu buorit ohccit Sámedikki kultur- ja valáštallanstipendii. Sin gaskkas válljiimet vihtta dáiddára ja valáštalli oažžut stipeandda, 25 000 ru juohkehažžii. 4.4.1.1 Arctic Winter Games Arctic Winter Games (AWG) lágiduvvui njukčamánus 2014 Fairbanks nammasaš báikkis Alaskas. Sámiid valáštallanlihttu searvvai ja mielde ledje čuoigit, spábbačiekčit ja dáiddárat sihke Norgga, Ruoŧa ja Suoma beale Sámis. Sámi oassálastit ožžo ollu medáljaid ja ovddastedje sámi álbmoga goargadis vuogi mielde. Sámedikki presideanta lei mielde doaluin ja beasai deaivvadit lágideddjiid ovddasteddjiiguin ja oasseváldi surggiid ovddasteddjiiguin. 4.4.1.2 Spábbačiekčan 2014:s ásahuvvui ođđa sámi spábbačiekčansearvi, FA Sápmi. Dát searvi organisere sámi spábbačiekčandoaimmaid govdodat- ja njunušdásis. FA Sápmi lea CONIFA lahttu mii organisere spábbačiekčama daid riikkaid ja guovlluid várás mat eai leat UEFA/FIFA lahtut. 2014:s lágiduvvui Conifa World cup Staares Ruoŧa bealde, ja FA Sápmi searvvai dáid čiekčamiidda ovttain dievdojoavkkuin.</p>
<p>Geavaheapmi - sámi valáštallan 4.5 Sámi mediat</p>
<p>Sámediggi lea 2014:s joatkán eanaš áŋgiruššamiiguin sámi mediaid ektui ja lea dasa lassin addán prošeaktadoarjaga earret eará Guovdageainnu lagaš radioi ja Siellaga ođđasiidda. Goappašagat dáin mat leat namuhuvvon leat buorit ovdamearkkat deaŧalaš oalgebuktagiidda sámi mediamáilmmis. 4.5.1 Hukset ja ovddidit sámi mediaid servodatáŋgiruššama oassin 4.5.1.1 Gulaskuddanvástádus NRK-plakáhtii Sámediggi lea addán gulaskuddanvástádusa Kulturdepartementii NRK-plakáhta birra. Sámediggi deattuhit erenoamážit plakáhta sisdoalu gulaskuddanvástádusas. Dasto deattuhii Sámediggi daid prinsihpalaš vuoigatvuođaid ja gáibádusaid mat sámi álbmogis leat go guoská ollislaš mediafálaldahkii. <em type="italic">Čoahkkimis NRK-stivrrain lea Sámediggi dovddahan makkár vuordámušat das leat NRK:ii. Sámediggi deattuhii ahte lea dárbu nannet mánáid-tv fálaldaga ja viiddidit govdodaga ja eanet čiekŋudeami sierra áššesurggiid siskkobealde sámi oainnu vuođul. Dat makkár mearkkašupmi NRK:s lea sámegielaid ovddideamis ja goziheamis váldojuvvui maiddái ovdan, mii eaktuda nannet ja buoridit mediafálaldaga sámi álbmoga várás. </em>5 Bibliotehka Váldomihttomearri: · </p>
<p>Buorre sámi bibliotehkafálaldat. 5.1 Gaskkustandoaibma 5.1.1 Girjebusset Sámediggi lea addán njuolggadoarjaga gávcci sámi girjebussii 2014:s. Oktiibuot dát doarjja lei 8 711 000 ru.</p>
<p>Sámedikkis lea 2014:s leamaš okta oktavuohtačoahkkin bussiid bargiiguin. Muhtun busset doibmet kulturbussen, main lea stuorát fokus čájáhusaide ja sierra doaluide busses luoikkaheami lassin. Árbevirolaš girjebusset leat gáržžit čájáhusaide ja doaluide, ja daid váldodoaibman lea luoikan. Eanaš bussiin lea bargiin sámi gelbbolašvuohta, dahje lea ovttasbargu sámi ásahusain gos vižžet dárbbašlaš sámi gelbbolašvuođa.</p>
<p>Sámediggi lea rievdadan girjebussedoarjaga juolludaneavttuid 2012:s. Ođđa eavttuid mielde galget girjebusset buktit statistihka man ollu dain leat sámi mediat ja man ollu leat daid luoikan. Čájeha ahte girjebussiin lea váttis buktit statistihka sámi ávdnasiid oastimiin ja luoikamiin, danne go bibliotehkavuogádat ii sirre dan. Sámediggi áigu ain bargat dan ala ahte šattašii vejolaš oažžut statistihka sámi girjjálašvuođas ja eará mediain. Geavaheapmi - sámi girjebusset 5.1.2 Sámedikki bibliotehka</p>
<p>Sámedikki girjerádju galgá nannet ja ovddidit bibliotehkafálaldaga sámi álbmoga várás. Girjerádju lea sámi girjjálašvuođa ja sámi bibliotehkabálvalusa máhttoguovddáš, ja lea Sámedikki politihkkariid ja bargiid hálddašanbibliotehka. Čoahkkádusas leat eanemusat girjjálašvuohta, musihkka, jietnagirjjit ja filmmat sámegillii ja sámi diliid birra guđe gillii ihkinassii.</p>
<p>Oassi luoikkaheamis diŋgojuvvojit eará fága- ja álbmotbibliotehkaid bokte. Sámedikki girjerádju luoiká girjebáhkaid girjebussiide ja eará bibliotehkaide. Ovttas Deichmann máŋggagielat bibliotehkain Oslos sádde Sámedikki bibliotehka sámi girjjálašvuođa girjepáhkaid miehtá riikka čalmmustahttin dihtii eatnigiela beaivvi guovvamánus 2015.</p>
<p>Bibliotehka lea 2014:s geargan registreremiin boarráset, árvvolaš girjjiid mat gullet spesiálačoakkáldahkii. Dáid sáhttá ohcat girjerádjovuogádagas. Luoikkaheapmi Sámedikki girjerádjosis 5.2 Bibliotehkaovddideapmi</p>
<p>Sámediggi lágiidii Sámi girjjálašvuođabeivviid čakčamánus Sámedikki bibliotehkas. Sámediggái lea deaŧalaš ahte bibliotehkat ieža váldet ovddasvástádusa sámi girjjálašvuođa ovddideamis ja gaskkusteamis. Sámedikki bibliotehka váikkuha dasa dakko bokte ahte lágida fágalaš semináraid lokten dihtii bibliotekáraid ja earáid gelbbolašvuođa sámi girjjálašvuođas ja kultuvrras. Ollu min sámi girječálliin, geat leat leamaš nominerejuvvon Davviriikkalaš ráđi girjjálašvuođabálkkašupmái, ledje bovdejuvvon seminárii. Sii ledje hui giitevaččat go besse bidjat ovdan girjjiideaset, ja oassálastit ledje hui duhtavaččat prográmmain. Sámedikki bibliotehka lei ovddidan cealkámušaid ja evttohusaid Finnmárkku riikkaidgaskasaš girjjálašvuođafestivála sámi ovdanbuktimiidda. Festivála lágiduvvui Álttás skábmamánus, ja doppe lei buorre ja máŋggabealat prográmma ja girječállit miehtá Davviriikkaid oassálaste. 6 Máhttu Váldomihttomearri: ·</p>
<p>Sámi álbmogis leat máhttu, gelbbolašvuohta ja gálggat mat gáibiduvvojit jus galgá sáhttit gáhttet ja ovddidit sámi servodaga, ja vai sáhttá aktiivvalaččat oassálastit sámi, našunála ja riikkaidgaskasaš servodagas. 6.1 Mánáidgárdi Doarjjaortnegiid bokte mat mis leat, lea mánáidgárddiin main lea sámegielfálaldat, vejolašvuohta ohcat doarjaga. Vásihusat mánáidgárddiin muitalit ahte doarjjaortnegat leat stuora ávkin mánáidgárddiide vai sáhttet čalmmustahttit sámi perspektiivva mánáidgárddis. Doarjjaortnegat leat dál árvvoštallama vuolde, ja Nordlandsforskning čađaha dán barggu. Sámediggedieđáhusa čuovvoleapmái sámi mánáidgárdefálaldaga birra, lea Sámedikkis dál jođus proseassa hábmet doaibmaplána. Doaibmaplánas lea fokus dihto doaimmaide mat galget biddjot johtui boahtte njeallje jagi. Jus galgá nagodit olahit mihttomeari ahte ásahit buriid bajásšaddaneavttuid sámi mánáidgárdefálaldaga bokte, de lea guovddáš ášši ahte sáhttá bargat struktuvrralaččat nu ahte doaimmat biddjojit johtui. 6.1.1 Mánáidgárddi sisdoallu Deháleamos váikkuhangaskaomiin mánáidgárdesuorggis leat doarjjaortnegat sámi mánáidgárddiide ja mánáidgárddiide main lea sámegielossodat. Rapportaid bokte maid mánáidgárddit addet midjiide, diehtit mii ahte ruđat geavahuvvojit bálkáhit kulturguddiid geat sáhttet gaskkustit sámi kultuvrra, muhto maiddái čalmmustahttit sámi kultuvrra oinnolaš áđaid ja dovdomearkkaid bokte. Sámedikki diehtojuohkingihpa sámi mánáidgárdefálaldaga birra lea ođasmahttojuvvon, ja gihpa lea ávkkálaš go galgá juohkit dieđuid sámi mánáid vuoigatvuođaid birra oažžut sámegielfálaldaga mánáidgárddis. Sámedikkis lea ovttasbargu fylkkamánniiguin Trøndelágas, Nordlánddas, Romssas ja Finnmárkkus viidáset kártema birra buot suohkaniin gos leat sámi mánát geat háliidit sámegielfálaldaga. Sámedikki neahttasiiddut mánáidgárddiid birra lea ođasmahttojuvvon ja addet dehálaš dieđuid áigeguovdilis bealálaččaide. Mánáidgárdečálus <span type="quote" xml:lang="olo">“stullan”</span> lea dakko bokte lotnahuvvan eret digitála neahttasiidduiguin. Sámediggi lea 2014:s lágidan guokte mánáidgárdeseminára mánáidgárdebargiid várás. Mii leat lágidan lullisámi seminára ovttasbarggus Davvi- ja lulli-Trøndelága ja Nordlándda fylkkamánniiguin, gosa čoahkkanedje sullii 30 oasseváldi. Seminára fáddán lei kulturdiehtu, -máhttu ja –ipmárdus ja gielladikšun mánáidgárddis. Lullisámi giellaambassadevrrat ovdanbukte Sámedikki giellakampánja <span type="quote">“Sámás muinna”</span> semináras. Nubbi mánáidgárdeseminára lágiduvvui Álttás ja doppe ledje sullii 100 oasseváldi. Fáddán ledje giella, kulturipmárdus máŋggakultuvrralaš servodagas ja digitála oahppanresurssat. Eai goasse ovdal leat leamaš ná ollu oasseváldit ovtta mánáidgárdesemináras. Dát čájeha ahte mánáidgárdebargiin geat barget sámi mánáidgárdefálaldagain, lea dárbu oktasaš arenai gos deaivvadit. Goappašiid semináraid maŋŋil muitaledje oasseváldit ahte ledje duhtavaččat semináraid sisdoaluin ja ahte seammás lei ávkkálaš deaivvadanbáiki vásihuslonohallamii, gelbbolašvuođa loktemii ja kvalitehtaovddideapmái. 6.1.2 Giellamovttiideapmi mánáidgárddis Sámediggi lea lágidan giellamovttiidanseminára Romssas skábmamánu, ovttasbarggus Finnmárkku ja Romssa fylkkamánniiguin ja Lohkanguovddážiin. Seminára fáddán ledje giellabargu mánáidgárddis ja geahčadeapmi muhtin mánáidgárddiid giellabargguin. Seminárii oassálaste sullii 40 olbmo. Okta deháleamos váikkuhangaskaomiin dasa ahte mánát ožžot nannejuvvot giellamovtta davvi-, lulli- ja julevsámegielas lea doarjjaortnet sámi giellaoahpahussii. 2014:s ledje 127 máná geat ožžo sámegieloahpahusfálaldaga dáža mánáidgárddiin. 106:s sis ožžo davvisámegieloahpu, ovccis ožžo julevsámegieloahpu ja 12 ožžo fálaldaga lullisámegielohppui. Mánáidgárddiid lohku gos fállet sámegieloahpahusa rievddada jagis jahkái. 2013 ja 2014 loguin oaidná Sámediggi ahte mánáidgárddiid lohku lea veahá njiedjan Finnmárkkus, muhto lea lassánan Romssas, Nordlánddas ja Lulli- Trøndelágas. Oktiibuot ožžo 26 mánáidgárddi doarjaga sámegieloahpahussii 2014:s, ja 22 mánáidgárddi ožžo 2013:s. Mánáidgárddiid raporttaid vuođul oaidnit mii ahte ruđat geavahuvvojit vuosttažettiin giellaovttasbargiid bálkágoluide. 6.1.3 Giellalávgunmodeallat Sámediggi lea bargame ovddidit buriid ovddidanmodeallaid giellaoahppamii mánáidgárddiide gos lea sámegielfálaldat. Dáid galgá sáhttit geavahit ovttaskas olbmo gielladili mielde ja báikkálaš diliid ektui. 2014:s juolluduvvo giellaprošeaktaruđat báikkálaš ovdánahttinprošeavttaide oktiibuot lahka 1 000 000,- ruvnno ovddas. Dát muitala ahte mánáidgárddiin main lea sámegielfálaldat lea dárbu ovdánahttinprošeavttaide main sáhttet atnit vuođđun daid eavttuid mat mánáidgárddis leat. Oktasaš ášši dáin prošeavttain lea ahte biddjojit searat sámi giellaoahpahussii. 6.1.4 Pedagogalaš reaiddut ja duhkorasat Sámediggi lea 2014:s kárten pedagogalaš reaidduid, duhkorasaid ja oahppanresurssaid oaivvilduvvon mánáidgárddiide. Dán kártemis leat sullii 350 nama. Namat leat kategoriserejuvvon fágasurggiid mielde mánáidgárddi rámmaplána mielde. Kárten čájeha ahte gávdnojit sullii 150 fáddágihppaga, sullii 140 máinnasgirjji, sullii 20 doasa main leat koarttat/ ságastallankoarttat, unnit go logi spealu ja jietnagirjjit ja sullii 10 cuoigungirjji. 1 289 000 ruvnno doarjja juolluduvvui pedagogalaš reaidduide ja duhkorasaide, golmma prošektii. Dát ledje konkretiserenreaiddut ja applikašuvnnat main lea fokus sámi gillii. Sisa bohte ohcamat 1,5 ja 1,7 miljovnna ruvnno ovddas doarjjaohcamiin jorgaleapmái ja heiveheapmái digitála reaidduin sámegillii, dáidda ii lean Sámedikkis ruhta. 6.1.5 Ovttasbargu ja oktavuohta gaskal ruovttu, mánáidgárddi ja skuvlla Sámediggi áigu sihkkarastit oktavuođa ja ovdáneami oahpposisdoalus mánáidgárddis skuvlii, nu ahte lea kontinuitehta sámi giela ja kultuvrra barggus. Sámediggi áigu eanet konkrehta searvat prosessii ja lea dan oktavuođas gulahallan earret eará Romssa ja Finnmárkku fylkkamánniiguin. Viidáset lea Sámedikkis leamaš áirras mánáidgárddiid váhnenlávdegottis našunála dásis. Sámediggái lea dehálaš sihkkarastit <span type="quote">“sámi váhnenjiena”</span> áigeguovdilis mánáidgárdepolitihkalaš áššiin. Geavaheapmi - sámi mánáigárdefálaldat 6.2 Vuođđooahpahus 6.2.1 Sámi skuvlla sisdoallu ja árvovuođđu 6.2.1.1 Doarjja sámi oahppanresurssaide</p>
<p>Váldoáŋgiruššan dábálaš oahpponeavvuin vuođđooahpahussii lea ollásit gokči oahpponeavvut sámegielas nubbigiellan, go dát fága lea mas oahppoplána lea eanemusat rievdan maŋŋil oahppoplánaođasteami 2012:s ja 2013:s. Proseanttaid mielde lea maid ohppiid lohku njiedjan sin gaskkas geain lea sámegiella nubbigiellan maŋŋil Máhttoloktema doaibmama. Erenoamážit heivehuvvon oahpponeavvuid gaskkas lea Sámediggi vuoruhan oahppanresurssaid raporterejuvvon dárbbuid mielde molssaevttolaš ja lasiheaddji gulahallama várás. Doarjja lea juolluduvvon ollásin oažžut kártenreaidduid giellaovddideami várás ja ollásin oažžut ráiddu mas leat girjjit maid lea geahpas lohkat. Dasa lassin lea juolluduvvon doarjja digitála oahpponeavvuide lohkan/čállinváttisvuođaid suorggis ja matematihkas. 3 323 000 ruvdno lei várrejuvvon viidásetfievrrideapmái matematihkkagirjjiid Multi jorgaleamis vuođđoskuvlla várás. 2014:s leat Multi-girjjit 1.-7. jahkecehkiide válbmejuvvon davvisámegillii. Matematihkkagirjjiid Sirkel, 8.-10 jahkecehkiid várás, leat dál jorgaluvvon. Dál leat vel báhcán jorgalit Multi- girjjiid 1.-7. jahkecehkiid várás julev- ja lullisámegillii. Dát bargu lea váldán guhkit áiggi go plánejuvvon, go fágas lea váilon terminologiija. 6.2.1.2 Oahpponeavvuid buvttadeami doaibmaplána 2015-2018 Sámedikki dievasčoahkkin mearridii golggotmánu 2014 Sámedikki doaibmaplána oahpponeavvo buvttadeami várás 2015-2018. Doaibmaplánas leat višuvnnat, doaibmabijut ja fokussuorggit sámi oahpponeavvuid buvttadeamis gustovaš plánabuktosa ektui vuođđooahpahussii ja láidesta danin Sámedikki barggu ođđa sámi oahpponeavvuid buvttadeamis. Sámediggi lea 2014:s deattuhan váilivuođa sámi oahpponeavvuin ruhtadanministarii, máhttoministarii, gieldda- ja ođasmahttinministarii ja Stuoradikki gieldda- ja hálddašanlávdegoddái, muhto eat ožžon eanet ruđaid oahpponeavvuid buvttadeapmái. Dasa lassin lea dat váldon bajás čoahkkimiin bearaš- ja kulturlávdegottiin.</p>
<p>Geavaheapmi - oahpporesurssaid ráhkadeapmi 6.2.1.3 Sámi oahpponeavvoportála - Ovttas-Aktan-Aktesne Sámedikkis lei maid 2014:s ovttasbargu Sámi allaskuvllain oahpponeavvoportála birra. Oahpponeavvuid mat gávdnojit portálas sáhttá oažžut luoikkas, dat gávdnojit Sámedikki oahpponevvohagas, gos buot luoikkaheapmi hálddašuvvo. 6.2.1.4 Árbediehtu ja sámi meahcásteapmi vuođđoskuvllas</p>
<p>Sámediggi lea 2014:s juolludan ruđa: ·</p>
<p>Billávuona mearrasámi bajásšaddanguovddážii ·</p>
<p>Deanu sámeskuvlii ·</p>
<p>Guovdageainnu mánáidskuvlii ·</p>
<p>Tårnet skuvlii ·</p>
<p>Máze lagasbirasguovddážii</p>
<p>Earret eará lea Billávuona mearrasámi bajásšaddanguovddáš ožžon doarjaga prošektii mii galgá lasihit skuvlla, oahppi ja oahpaheaddji gelbbolašvuođa ávkkástallat biebmoresurssain lagasbirrasis. Buot dát galgá addit skuvlii stuorát vejolašvuođa ávkkástallat báikkálaš resurssain ja báikkálaš máhtus, mat leat oassin mihtuin Máhttolokten - sámis.</p>
<p>Geavaheapmi - árbediehtu ja sámi meahcásteapmi vuođđoskuvllas 6.2.1.5 Lullisámi tearbma- ja oahpponeavvobuvttadeapmi Sámediggi lea šiehtadusáigodagas juolludan 2 miljovnna ruvnno dán ovttasbargui. Šiehtadusa doaibmaáigodat lea 2013-2015. Sámedikkis lea mihttomearri váikkuhit dasa ahte šiehtadus ođastuvvo 2015:s. 6.2.1.6 Sámi lohkanguovddáš Sámediggi lea čoahkkimis gieldda- ja ođasmahttindepartemeanttain ovddidan min oainnu Sámi lohkanguovddáža rolla ja stáhtusa birra. Go geahččá guovddáža viiddis mandáhta ja dili mas sámi gielat leat, de lea váttis ipmirdit manin vuođđojuolludus guovddážii lea ollu badjel 4 miljovnna unnit go eará našunála guovddážiidda. Sámediggi lea danin bivdán ahte guovddáš galgá oažžut seamma stáhtusa ja rámmaid go muđui našunála guovddážat. 6.2.1.7 Gáiddusoahpahus Fylkkamánneámmáhat Nordlánddas ja Finnmárkkus leat bargame sámi gáiddusoahpahusáššiin. Sámediggi lea bivdán oažžut dieđuid barggu birra ja áigu bivdit konsultašuvnna sámi gáiddusoahpahusa rámmabuktosa birra, ovdal go dat loahpalaččat mearriduvvo. 6.2.2 Sámi oahppi vuoigatvuođat ja oahppanbiras</p>
<p>Sámediggi lea 2014:s bargan dan nala ahte buot mánáin ja nuorain galgá leat riekti bajásšaddan- ja oahppanbirrasii gos ii gávdno givssideapmi dahje vealaheapmi. 6.2.2.1 Sámedikki doaimmat buori ja oadjebas oahppanbirrasa ektui Sámediggi lea 2014:s čađahan gilvvu, gos skuvllat ja skuvlaluohkát hástaluvvo ráhkadit plakáhta givssideami vuostá barggu birra. Vuoitit šadde 2A luohkká Kárášjoga mánáidskuvllas ja 6A luohkká Gyllenborg skuvllas Romssa suohkanis ja sii juogadedje vuoittu mii lei 10 000 ruvnno. Vuoitoplakáhtat bohtet geavahuvvot Sámedikki barggus givssideami vuostá sihke báikkálaččat ja našunála dásis. Sámedikkis lea leamaš čoahkkin Djupedal- lávdegottiin. Lávdegoddi galgá geahčadit movt sáhttá buoridit skuvlabirrasa ja unnidit givssideami. Čoahkkima fáddán lei ohppiid psykososiála biras ja digitála givssideapmi. Sámediggi buvttii cealkámuša lávdegoddái hástalusaid birra givssideamis sámi skuvlaárgabeaivvis, ja buvttii evttohusa movt sáhttá easttadit ja garvit givssideami. Sámediggi searvvai maid dalle go Djupedal- lávdegottis lei rabas digaštallan fáttá birra Litteraturviesus Oslos. Sámediggi lea buktán čálalaš cealkámuša Ludvigsen- lávdegotti bargui, ja lea leamaš mielde gulahallankonferánssas man lávdegoddi lágidii. Ludvigsen- lávdegoddi galgá árvvoštallat vuođđooahpahusa fágaid gelbbolašvuođa gáibádusaid ektui servodat- ja bargoeallimii boahtteáiggis. Sámediggái lea dehálaš ahte gávdno skuvlastruktuvra mii vuhtiiváldá sámi ohppiid rievtti oahpahussii gielas ja kulturárvvuin, sámi ovttasbarggus riikarájáid rastá, dálkkádaga ja birrasa birra, árbevirolaš máhtu birra, areála- ja kulturgaskkusteami birra, iešmearrideami birra, álgoálbmotpolitihka birra ja diđolaš giellaoahpahusa ja – hálddašeami birra. 6.2.2.2 Sámegieloahpahusa fierpmádat, NetSam Sámegieloahpahusa fierpmádat, NetSam, mii vuođđuduvvui 2013:s, lea riikaviidosaš ja galgá leat ávkin oahpaheddjiide ja earáide geat barget oahpahusain sámegielas ja sámegillii. Lea leamaš stuora beroštupmi fierpmádahkii, ja dál leat badjel 80 oahpaheaddji ja earát geat barget sámegieloahpahusain, searvan miellahttun. Sámi lohkanguovddáš Sámi allaskuvllas lea čállingoddi ja oktiiheiveha fierpmádaga. Sámediggi juolludii 300 000 ruvnno 2014:s fierpmádahkii. Sámi allaskuvllain lea čállojuvvon šiehtadus dan birra movt ruđat galget geavahuvvot. 6.2.3 Oahpahusa lágalaš ja struktuvrralaš rámmat 6.2.3.1 Lágaid ja láhkaásahusaid ođasmahttin Sámediggi lea buktán gulaskuddancealkámušaid ja gulahallan ráđđehusain go lágat ja láhkaásahusat rivdet oahpahusa suorggis.</p>
<p>Sámedikki dievasčoahkkimis miessemánu 2014 meannuduvvui ášši oahpahusláhka ja priváhtaskuvlaláhka – sámi ohppiid vuoigatvuođat. Mearrádusas lohká Sámediggi ahte sámi mánáid ja nuoraid vuoigatvuođat mat leat vuođđuduvvon vuođđolágas ja riikkaidgaskasaškonvenšuvnnain ja julggaštusain, eai boađe doarvái bures ovdan dálá oahpahus- ja priváhtaskuvlalágas. Sámediggi gáibida ollislaš geahčadeami ja ođasmahttima oahpahuslágas ja priváhtaskuvlalágas, man ulbmil lea sihkkarastit ja nannet sámi ohppiid rievtti oahpahussii sámegielas ja sámegillii, ja sámi kulturárvvuid vuođul. Vai dievasčoahkkinmearrádus doaibmagoahtá, de lea Sámedikkis leamaš čoahkkin máhttoministariin 2014:s, gos dát ášši ovdanbuktojuvvui ja gos ministtar bivdojuvvui ođasmahttit oahpahuslága ja priváhtaskuvlalága sámi mánáid vuoigatvuođaid ektui. Sámediggi áigu čuovvolit ášši 2015:s 6.2.3.2 Oahppoplánaid ulbmilolahusa dovdomearkkat Sámediggi lea hábmen ulbmilolahusaid dovdomearkkaid maŋŋil 10- luohká sámegielas vuosttašgiellan, ja maŋŋil 3. ja 6. dási sámegielas nubbigiellan. Dovdomearkkat muitalit kvalitehta das maid oahppi hálddaša go geahččá obbalaččat gelbbolašvuođamihtuid ja dát galget leat veahkkin oahpaheaddjái árvvoštallanbarggus. 6.2.4 Sámedikki rolla ja váldi 6.2.4.1 Sámi joatkkaskuvllaid stivrra bagadus Sámediggi ja máhttodepartemeantta leat 2014:s konsulteren <span type="quote">“ Sámi joatkkaskuvllaid stivrra bagadusa”</span> birra. Sámediggái lea dehálaš ahte Sámediggi nammada lahtuid stivrii. 6.3 Alit oahpahus ja dutkan</p>
<p>Sámediggi lea 2014:s lágidan álggahanseminára Sámediggedieđáhusa hábmema oktavuođas alit oahpu ja dutkama várás. 6.3.1 Rekruteren alit ohppui ja dutkamii</p>
<p>Sámediggi lea áici Ovttasbargoorgánas sámi oahpaheaddjioahpporegiovnnas,SAK 7 – sihke rekruterema bargojoavkkus ja stivrenjoavkkus mas lea bajimus ovddasvástádus. SAK 7s lea leamaš ovddasvástádus <span type="quote">“Našunála rekruterenstrategiija sámi alit ohppui 2011 – 2014”</span>. SAK s lea 2014:s lágidan árvvoštallankonferánssa rekruterenstrategiija birra, gos Sámediggi bivddii ain ovttasbarggu vai olaha mihttomeari oažžut eanet studeanttaid sámi alit ohppui. 6.3.1.1 Stipeanda alit ohppui Stipeanddat leat juhkkojuvvon čuovvovaš oahpuide: 6.3.2 Sámi alit oahppu 6.3.2.1 Ovttasbargu oahpahusásahusaiguin Sámedikkis lea leamaš čoahkkin rektoriiguin Sámi allaskuvllas ja UiT, Norgga árktalaš universitehtas, ja maid Nordlándda universitehta rektoriin. Fáddán čoahkkimiin lea leamaš earret eará ásahusaid áŋgiruššan sámi gielas ja fáttáin, vejolašvuohta eanalonuhanduopmáriid oahpus, sámi oahpaheaddjioahppu ja ođđa rámmaplána sámi sisdoalu čuovvoleapmi oahpaheaddjioahpus ja mánáidgárdeoahpaheaddjioahpus. Sámediggi lea maid gaskkustan vuordámušaid dan birra ahte álgoálbmotperspektiivva oidnošii ásahusaid fágalaš áŋgiruššamis. 6.3.2.2 Čuovvunjoavku ođđa mánáidgárdeoahpaheaddjioahpus Sámedikkis lea okta áirras čuovvunjoavkkus ođđa mánáidgárdeoahpaheaddjioahpus (FG-BLU). Čuovvunjoavkkus lea lágidan konferánssa buot oahpahusásahusaide Norggas, gos maŋimus raportta geigejuvvui. Konferánssas lei Sámedikkis sáhkavuorru sámi perspektiivva birra mánáidgárdeoahpaheaddjioahpus. 6.3.2.3 Oahpaheaddjioahpu riikkaráđđi (NRLU) Sámediggi lea searvan dárkojeaddjin NRLUs. Čoahkkima guovddáš fáddá lei goappaš 4-jahkasaš vuođđoskuvlaoahpaheaddjioahpuid rievdadit 5-jahkasaš masteroahppun. Dát šaddá maid hástalussan sámi oahpaheaddjioahpuide maid Sámi allaskuvla lea áidna ásahus mii fállá. 6.3.2.4 Butenschøn-lávdegotti čielggadeami čuovvoleapmi Čuovvoleapmin Butenschøn-lávdegotti čielggadeamis, lea Máhttodepartemeanta 2014 reviderejuvvon bušeahtas juolludan 250 000 ruvnno nammadit fágastrategalaš ovttadaga sámi alit oahpu ja dutkama várás</p>
<p>Universitehta- ja allaskuvlaráđđái (UHR).</p>
<p>Fágastrategalaš ovttadaga ásaheami oktavuođas lea Sámedikkis leamaš čoahkkin Máhttodepartemeanttain ja UHR ja lea maid digaštallan ásaheami čoahkkimiin Sámi allaskuvllain. Sámediggi lea, ovttas máhttodepartemeanttain ja Gieldda- ja ođasmahttindepartemeanttain, oassálastán dárkodeaddjin álggahančoahkkimis fágastrategalaš ovttadagas. Čoahkkima oassálastit ledje Romssa ja Nordlándda universitehtat, Davvi-Trøndelága allaskuvla ja Sámi allaskuvla. Fágastrategalaš ovttadaga ásaheapmi sámi alit oahpu ja dutkama várás UHR:s lea áidna Butenschøn-lávdegotti árvalusain mii dássážii lea čuovvoluvvon. Sámediggi lea gulahallan máhttodepartemeanttain eará doaibmabijuid čuovvoleami birra Butenschønlávdegotti čielggadeamis. Máhttodepartemeantta lea čájehan unnán beroštumi čuovvolit čielggadeami árvalusain. Departemeanta oaivvilda ahte muhtin árvalusat lávdegottis sáhttet ipmirduvvot sierraortnegin ja dan sivas eai leat departemeantta ovddasvástádussuorggis. 6.3.2.5 Strukturdieđáhus alit oahpu várás Sámedikkis lea leamaš čoahkkin Máhttodepartemeantta politihkalaš jođiheddjiin ja iešguđet lágan berošteaddjiorganisašuvnnaiguin, dan oktavuođas go máhttodepartemeanta lea hábmeme strukturdieđáhusa alit oahpu várás. Stáhtačálli deattuhii ahte sámi allaskuvlii eai čuoza árvaluvvon strukturrievdadusat njuolga. 6.3.2.6 Kvalifiseren- ja rekruterenprográmma sámi giela várás alit oahpus Kvalifiseren- ja rekruterenprográmma válbmanii 2014:s. Sáhttá lohkat ahte prográmma lea bures lihkostuvvan. Sámi allaskuvla lea čađahan prográmma, ja loahpparaportta geigejuvvui juovlamánu 2014. Raporttas boahtá ovdan ahte 491 studeanta leat oassálastán prográmmas jagiid 2009 – 2014. Sin gaskkas leat 360 čađahan ja ceavzán eksámena. Sámi allaskuvla lea prográmmaáigodagas ovttasbargan logiin sámi giella- ja kulturguovddážiin. 6.3.3 Sámi dutkan 6.3.3.1 Akkrediteren PhD- oahpus sámegielas ja girjjálašvuođas Sámediggi lea gulahallama bokte Máhttodepartemeanttain rahčan ahte Sámi allaskuvla oažžu sierralobi Našunála orgánas oahpahusa kvalitehtas (Nasjonalt organ for kvalitet i utdanningen (NOKUT) mastergrádaohppiid logu gáibádusas ásahusas. NOKUTa áššedovdi lávdegoddi konkluderii ahte PhD- prográmma lea fágalaččat erenoamáš buorre. Go Sámi allaskuvla ii sáhte duhtadit gáibádusa ahte leat unnimusat 15 PhD- studeantta badjel vihtta jagi, de ii sáhte akkrediteren rávvejuvvot. Seammás ávžžuhii lávdegoddi ahte Sámi allaskuvlii addo sierralohpi kvantitatiiva gáibádusain. Sámediggi lea 2014:s ovddidan doarjaga ohcamii ja ávžžuhan máhttodepartemeantta čuovvolit ášši, kvalitehtasihkkarastima ja kvalitehtaovddideami láhkaásahusa ektui alit oahpuid ja fágaskuvlaoahpuid várás. 6.3.3.2 Gulahallan Sámedikki stivrraiguin ja ráđiin Lea čađahuvvon čoahkkin stivraáirasiiguin ja várrelahtuiguin maid Sámediggeráđđi lea nammadan, Regionála dutkanfoanddaid stivrrain Gaska- ja Davvi- Norggas. Sámediggi lea ásahan fásta gulahallančoahkkimiid Dutkanráđi báikkálaš áirasiin Finnmárkkus, VRI Finnmark:in (Virkemidler for regional FoU og innovasjon), ja Regionála dutkanráđiin Davvi- Norggas Finnmárkkus. 6.3.3.3 Árbedieđu kárten Sámediggi lea juolludan ruđa Sámi allaskuvlii vai beassá duođaštit ja gaskkustit sámi árbedieđu. Árbediehtu-prošeavttat leat mielddisbuktán ahte lea huksejuvvon erenoamáš gelbbolašvuohta Sámi allaskuvlii, ja mii lea mielddisbuktán ahte dat dál sáhttá fállat oahpu árbedieđus. Oahppu galgá addit formálalaš oahpu duođašteamis ja gaskkusteamis árbedieđus, ja addá 30 oahppočuoggá. Oahpu olahusjovkui gullet hálddašeaddjit, oahpaheaddjit ja earát geain lea beroštupmi árbedihtui. Ođđa lohkanbadji mas leat 22 oahppi álggahuvvui 2014 čavčča. Prošeakta manná dál loahpaguvlui, ja lea dárbbašlaš veardádallat prošeavtta boahtteáiggi. 6.3.3.4 Árbedieđu suddjen Sámediggi searvvai Norgga delegašuvdnii čoahkkimis Ávnnaskeahtes rievtti máilmmiorganisašuvnnain (WIPO) árbedieđu birra njukčamánu 24.-28.b. 2014.</p>
<p>Geavaheapmi - sámi luonddudoalu gelbbolašvuođaguovddáš</p>
<p>Geavaheapmi - árbedieđuid vuogádatlaš kárten 7 Dearvvašvuohta ja sosiála Váldomihttomearri: ·</p>
<p>Dásseárvosaš dearvvašvuođa- ja sosiálabálvalusat sámi álbmogii sámi giela ja kultuvrra vuođul. Bálvalusat galget heivehuvvot sámi álbmoga vuoigatvuođaid ja dárbbuid mielde. 7.1 Ekonomalaš váikkuhangaskaoamit 2014:s Sámediggái leat boahtán 27 doarjjaohcama dearvvašvuođa- ja sosiálaprošeavttaide, maid submii oktiibuot lea 6 808 300 ru. 2 883 500 ru juolluduvvui doarjjan 19 prošektii. Dán jagi lea eanaš prošeavttain leamaš áigumuš ovdánahttit máhtu sámi giela ja kultuvrra birra dálá dearvvašvuođa- ja sosiálafálaldagas. Dát dávista doarjjaortnega váldomihttomearrái, ja váikkuha dásseárvosaš dearvvašvuođa- ja sosiálafálaldaga sihkkarastima sámi álbmoga várás.</p>
<p>Dasto lea Sámediggi juolludan 547 000 ru njuolggadoarjjan Várdobáiki sámi guovddážii Evenášši suohkanis geavaheaddjioiddot doaibmabijuide sámi boarrásiid várás, ja 150 000 ru Sámi doavttersearvái sámegielat dearvvašvuođa bargiid rekrutteremii. 7.2 Dásseárvosaš dearvvašvuođa- ja sosiálabálvalus 7.2.1 Sámi pasieanttaid vuoigatvuođat ja dárbbut dásseárvosaš dearvvašvuođa- ja sosiálabálvalusaide Sámediggái ferte addojuvvot duohta vejolašvuohta váikkuhit dearvvašvuođa- ja sosiálafálaldagaid ovddideapmái sámi álbmoga várás. Danne lea Sámediggi váldán ovdan dearvvašvuođaministariin ahte regionála ja vuollásaš dearvvašvuođadoaimmahagain ferte leat sámi ovddastus maid Sámediggi lea nammadan.</p>
<p>Sámediggi lea bivdán nu árrat go vejolaš beassat searvat bargui dalle go Ráđđehus áigu ovddidit nationála dearvvašvuođa- ja buohcciviessoplána, mas analyseret spesialistadearvvašvuođa stáhtusa ja hástalusaid 2015:s. Sámediggi lea maiddái bivdán oažžut sámi ovddastusa Ráđđehusa áššedovdijovkui plána ektui, muhto dađi bahát eat leat ožžon dasa vástádusa.</p>
<p>Sámediggi diehtá ahte Ráđđehus áigu ovddidit dieđáhusa vuođđodearvvašvuođabálvalusa birra ja lea dan oktavuođas dahkan mearrádusa dievasčoahkkimis. Mearrádusas čujuhit ahte dárbu lea ođđasis ja ollislaččat áŋgiruššat vuođđodearvvašvuođa bálvalusain maiddái sámi álbmoga várás. Sámediggi lea bivdán ahte ráhkaduvvošii ođđa doaibmaplána dearvvašvuođa bálvalusaid birra sámi álbmoga várás, go ovddit plána (Máŋggabealatvuohta ja ovttadássásašvuohta) heittii gustomis 2005:s.</p>
<p>Geavaheapmi - dearvvašvuođa- ja sosiálaprošeavttat</p>
<p>Geavaheapmi - geavaheaddjifálaldagat boarráset sámiide 7.2.2 Eanet máhttu sámi pasieanttaid dárbbu birra dearvvašvuođa- ja sosiálabálvalusas buot dásiin</p>
<p>Sámedikki oaivila mielde lea dárbu buoridit máhtu sámi pasieanttaid dárbbu birra dearvvašvuođabálvalusain. Danne lea Sámediggi searvan Davviriikkalaš álbmotdearvvašvuođa konferánsii, mas mii, ovttasbargguin Sámi dearvvašvuođa dutkama guovddážiin ja Sámi nationála psyhkalaš dearvvašvuođa gealboguovddážiin (SÁNAG), lágideimmet seminára álbmotdearvvašvuođa ja álbmotdearvvašvuođa dutkama birra sámi álbmoga gaskka.</p>
<p>Sámediggi lea maiddái searvan seminárii maid Árktalaš ráđđi doalai, mas beaiveortnegis lei psyhkalaš dearvvašvuohta ja iešsoardimiid eastadeapmi cirkumpolára guovlluin. Sámediggái lea deaŧalaš bidjat fokusa movt rasisma, stigmatiseren ja hástalusat árbevirolaš ealáhusain váikkuhit sámi mánáid ja nuoraid psyhkalaš dearvvašvuhtii.</p>
<p>Sámedikki oaivila mielde lea maiddái deaŧalaš ahte máhttu sámi pasieanttaid ja eará bálvalusdárbbašeddjiid dárbbu birra gozihuvvo iešguđege oahpuin. Kvalitehta dáfus buorre bálvalusfálaldat sámi pasieanttaide ja geavaheddjiide sorjá das ahte mis leat fágaolbmot geain lea máhttu sámi gielaid ja kultuvrra birra. Dál váilot ollu sámegielat fágaolbmot sihke dearvvašvuođa- ja fuolahussuorggis ja eará bálvalusfálaldagain. Earret eará sierra sámi buohccidivššároahppu sáhtášii váikkuhit eanet gielalaččat ja kultuvrralaččat heivehuvvon dikšun- ja fuolahusfálaldaga sámi pasieanttaide. Danne lea Sámediggi válljen váikkuhit strategiijaseminárain ja fágaovddidanprošeavttain sierra profešuvdnaoahpuin, ja nie lokten dán hástalusa oahppobirrasiidda. Sámi gielddain leat hástalusat nugo earret eará ahte váilot kártenreaiddut mat leat heivehuvvon sámi demeansaolbmuide, váilot sámegielat bargit ja gelbbolašvuođa buorideapmi váilu. 7.2.3 Spesialistadearvvašvuođa bálvalusfálaldat sámi pasieanttaide</p>
<p>Sámediggi oaivvilda ahte Sámi nationála gealboguovddážis – psyhkalaš dearvvašvuođa suodjalus ja gárrendili dikšun (SÁNAG) lea guovddáš rolla dikšunfálaldagaid ovddideamis sámi pasieanttaid várás psyhkalaš dearvvašvuođas ja gárrendili dikšumis. Danne lea Sámediggi duhtavaš go mii konsultašuvnnaid bokte leat nagodan formaliseret SÁNAG stáhtusa nationála gealboguovddážin gárrendili dikšumis ja psykiatriija siskkobealde, ja ahte eará regionála dearvvašvuođa doaimmahagat geatnegahttojuvvojit soahpat ovttasbarggu Dearvvašvuohta Davvin/SÁNAG:in, vai SÁNAG fálaldat buktojuvvo buot sámi pasieanttaid olámuddui. Sámediggi lea čoahkkimis guovddáš eiseválddiiguin ja Dearvvašvuohta Davvin RHF:in čujuhan ahte sámi pasieanttaid somáhtalaš spesialistafálaldahkii ferte bidjat eanet fuomášumi. Erenoamážit lea dárbu buoridit fálaldaga surggiin nugo geriatriija ja demeanssa čielggadeapmi, vuoiŋŋašvigit dahje eará dávddaid mat kognitiivvalaččat váikkuhit, lášmmodahttin ja guhkálmas dávddaiguin birgen, ja fálaldaga sámi mánáide ja doaibmahehttejuvvomiidda. Sámediggi lea váldán dán ovdan konsultašuvnnain regionála dearvvašvuođadoaimmahagaid barggahandokumeanttaid ektui ja lea duhtavaš go Dearvvašvuohta Davvin 2015:s lea ožžon bargun ásahit dakkár fálaldaga geriatriija ja lášmmodahttima siskkobealde mas gozihuvvo sámi giella ja kulturáddejupmi. Sámediggi lea čoahkkimis dearvvašvuođaministariin váldán ovdan min vuorjašuvvama dan ektui ahte dađistaga bidjet gažaldagaid láhččojuvvon bálvalusdárbbu ektui sámi pasieanttaide dalle go ođđasis organiseren ja seastinproseassat álggahuvvojit. SÁNAG lea ekonomalaččat ja organiserema dáfus lágiduvvon Finnmárkku buohcciviesu vuollásažžan ja ođđasis organiserenproseassas lea SÁNAG 2014:s máŋgii evttohuvvon vuoruhuvvot bodnái. Sámediggi lea čujuhan ahte lea nationála ovddasvástádus láhčit bálvalusfálaldagaid sámi pasieanttaide, ja ii ge sáhte leat ovttaskas báikkálaš doaimmahaga ekonomalaš dili ja vuoruhemiid duohken. Sámediggi deattuha ahte lea dárbu jurddašit ollislaččat ja bajimuš dásis sámi pasieanttaid bálvalusfálaldagaid organiserema ja ovddideami oktavuođas. Danne lea Sámediggi maiddái čujuhan ahte lea dárbu oktii organiseret somáhtalaš fálaldaga ja psyhkalaš dearvvašvuođa ja gárrendili fálaldaga sámi pasieanttaid várás. Dát lea deaŧalaš sihke rekrutteremii ja nana sámi fágabirrasiid ovddideapmái ja fágaresurssaid dávgasis geavaheapmái. Sámegielat pasieanttaid vejolašvuohta geavahit sámegiela spesialistadearvvašvuođabálvalusas lea ráddjejuvvon. Sámediggi lea máŋggaid jagiid bargan dán buoridemiin ja lei danne duhtavaš go Dearvvašvuohta Davvin dulkaprošeakta, mii čađahuvvui áigodagas 2011-2013, galggai jotkojuvvot 2014:s. Šállošit go prošeakta ii leat jotkojuvvon, ja ággan dasa lei dat go doaimmaheaddji dearvvašvuođadoaimmahat ii lean dan vuoruhan. Dán šálloša Sámediggi ja lea duhtavaš go dulkaprošeakta čuovvoluvvo fas 2015 barggahandokumeanttain. 7.2.4 Gielalaččat ja kultuvrralaččat heivehuvvon dearvvašvuođa- ja fuolahusbálvalus sámi pasieanttaide gielddain</p>
<p>Sámedikkis leat 2014:s leamaš čoahkkimat sierra gielddaiguin earret eará dan dihte ahte bidjat fuomášumi sámi pasieanttaid dárbbuide. Lea buorre go gielddalaš ovttasbargoprošeavttat sámi guovlluin, nugo gielddaidgaskasaš medisiinnalaš guovddáš Evenášši, Dielddanuori ja Skániid suohkaniin, háliida searvvahit Sámedikki sin bargui sámi geavaheddjiid goziheami várás. Sámedikki vásihusat čájehit maiddái ahte lea erohus sámi ássiid vuordámušain dearvvašvuođa- ja fuolahusbálvalussii ja das maid gielddat fállet. Guovlomedisiinnalaš guovddáža ásahandárbu julevsámi guvlui lea ovdamearka das go sámi ássit oaivvildit ahte sin gielda ii guldal sin. Dán áššis lea Sámediggi leamaš gulahallanguoibmin. Dearvvašvuođa- ja fuolahusfálaldat sámi pasieanttaide gozihuvvo danne maiddái Sámedikki barggus ovttasbargošiehtadusain gávpogiiguin mat háliidit dahkat šiehtadusa Sámedikkiin. 7.3 Dásseárvosaš mánáidsuodjalanbálvalus</p>
<p>Sámediggi lea addán gulaskuddancealkámuša láhkaásahussii mánáid vuoigatvuođa birra leat mielde váikkuheamen ja mánáid vejolašvuođa birra oažžut sierra luohttámušolbmo iežas mánáidsuodjalanáššis. Sámediggi lea duhtavaš go láhkaásahusas čuožžu ahte máná etnihkalaš, oskkoldat, kultuvrralaš ja gielalaš duogáš, maiddái sámi mánáid giella ja kultuvra, galgá gozihuvvot mielde váikkuheamis. Sámediggi diehtá maiddái ahte ráđđehus lea álkiduhttimin mánáidsuodjalanlága ja ahte dan oktavuođas lea nammaduvvon láhkalávdegoddi. Sámi mánáid vuoigatvuođaid sihkkarastima goziheami geažil lea Sámediggi bivdán konsultašuvnnaid áššis. Mii leat bivdán oažžut sámi ovddastusa láhkalávdegoddái, muhto šállošit go dasa ii leat boahtán vástádus.</p>
<p>Sámedikkis lea maiddái leamaš čoahkkin Norgga Biebmoruoktoservviin, mas fáddán lei sámi giela ja kultuvrra goziheapmi mánáin geat leat biebmoruovttus. 7.4 Dásseárvosaš heahtedieđihanbálvalus</p>
<p>Heahtedieđihanbálvalusa buorideami ja organiserema oktavuođas boahtteáiggis, lea Sámedikkis leamaš gulahallančoahkkin servodatsihkarvuođa ja gearggusvuođa direktoráhtain, gielddaiguin mat gullet sámegielaid hálddašanguvlui ja 110-guovddážiiguin mat bálvalit dáid gielddaid heahtedieđáhusaiguin. Sámediggi áigu doalvut gulahallančoahkkimis boahtán hástalusaid ja oainnuid viidáseappot konsultašuvnnaide Ráđđehusain. 7.5 Dásseárvosaš gednendilli sámi fáŋggaide</p>
<p>Sámediggi lea 2014:s ovttasbargan Davvi guovllu rihkusfuolahusain ja leat ráhkadan doaibmabidjoplána sámi fáŋggaid ja gednemii dubmejuvvomiid várás. Okta doaibmabijuin plánas lea ahte čohkket daid ovttasbargoguimmiid main lea gelbbolašvuohta suorggis fierpmádatseminárii juohke jagi. Sámediggi lea 2014:s searvan rihkusfuolahusa fierpmádatseminárii Romssas.</p>
<p>Siviilaáittardeaddji lea ásahan eastadanovttadaga sin várás geain lea friijavuohta rivvejuvvon biinnideami ja olmmošmeahttun meannudeami geažil. Sámediggi lea addán rávvagiid movt sámiid vuoigatvuođaid sáhtášii gozihit friijavuođa rivvema oktavuođas ja lea bivdán dieđuid sámi fáŋggaid gednendili birra, Romssa giddagasa vuosttaš raportta vuođul. Sámediggi lea addán rávvagiid movt sámiid vuoigatvuođaid sáhtášii gozihit friijavuođa rivvema oktavuođas ja lea bivdán dieđuid sámi fáŋggaid gednendili birra, Romssa giddagasa vuosttaš raportta vuođul. 8 Areálat ja biras Váldomihttomearri: ·</p>
<p>Guoddilis luonddu ja resursavuođu hálddašeami vuođul sihkkarastit ja ovddidit sámi kultuvrra, ealáhusbarggu ja servodateallima. 8.1 Rámmaeavttut 8.1.1 Protect Sápmi Protect Sápmi lea vuođđudus maid Norgga Boazodoallosámiid Riikasearvi ja Ruoŧa Sámiid Riikasearvi leat álggahan. Sámediggi nammada ovtta áirasa stivrii. Vuođđudus galgá fágalaččat veahkkin fuolahit sámi vuoigatvuođalaččaid areálaberoštumiid, eana- ja resursavuoigatvuođaid ja ovdánahttinvejolašvuođaid. Dán barggu ektui oažžu Protect Sápmi njuolggodoarjaga vai sámi vuoigatvuođalaččat sáhttet addit friddja ja ovddalgihtii dieđihuvvon mieđiheami huksehusáššiin. 2014:s leat Protect Sámis 4 olbmo mat servet doaimmahusa barggus. Sámediggi bidjá vuođđun ahte Protect Sápmi vuođđudussii ferte eanet ja eanet vuođđoruhtadeapmi boahtit eará almmolaš ja/dehe eahpealmmolaš eiseválddiin, nu ahte Sámedikki ruhtadanoassi dađistaga sáhttá unniduvvot. Sámediggi lea máŋgga dilálašvuođas, maŋemus juovlamánu 8. b. 2014 čoahkkimis ealáhusministariin, sihtan ráđđehusa veahkehit Protect Sápmi vuođđoruhtademiin.</p>
<p>Geavaheapmi - Protect vuođđudus 8.2 Areálaid hálddašeapmi</p>
<p>Moatti 2014 areálaplánain lea Sámediggi árvvoštallan nu ahte plánat livčče sáhtán buktit mearkkašahtti váikkuhusaid sámi kultuvrii dehe ealáhusaide. Danin leat mii geavahan min váidinrievtti. Váidinrievttit leat konkrehtalaččat ovddiduvvon boazodoalu, árbevirolaš riddoguolásteami ja kulturmuitoárvvuid dihte. Áššit leat čoavdašuvvan dássážii dialoga bokte suohkaniiguin dehe soabademiin Fylkkamánni bokte.</p>
<p>Ođđa areálageavahanvuogit dagahit lossa noađi árbevirolaš sámi guovlluide. Dát sáhttá leat sakka hástaleaddji sámi árbevirolaš ealáhusaide, ja sáhttá muhtin dilálašvuođain dagahit soahpameahttun beroštusriidduid. Dakkár áššin oaidná Sámediggi ahte lea dehálaš go lea buorre dialoga plánaeiseválddiiguin juo plánabarggu álggaheamis. 8.2.1 Bådåddjo suohkana 2014-2026 suohkanplána areálaoassi</p>
<p>Vuosttaldeapmi ovddiduvvui sihkkarastin dihte luondduvuođu sámi kultuvrii, ealáhusdoaimmaide ja servodateallimii oppalaččat, dasto vel earenomážit sámi kulturmuittuide ja boazodoalloealáhussii. Ášši čovdojuvvui dialoga ja soabadeami bokte Fylkkamánniin. Plána heivehuvvui nu ahte luondduvuođđu lea doarvái sihkkarastojuvvon nu ahte vuosteággii ii leat šat vuođđu. 8.2.2 Suortta gávpotplána, Blåbyen 2014-2026 suohkanplána</p>
<p>Vuosteákkat ovddiduvvojedje boazodoalu dihte, ráddjejuvvon dan plánaoassái mii gullá Iinnasullui. Sámedikki, Suorta suohkana ja guoskevaš boazodoalloorohagaid gaskkas lea gulahallan. Sis lea ovttaoaivilvuohta gávdnat konkrehta molssaeavttuid plánaide ja proseassaide mii čoavdá vuosteákkaid. Dát ášši čatnasa Hålogaland-geainnu huksemii, mii manná čađa plánaguovlu, ja dan boazodoallofágalaš váikkuhančielggadeapmái maid dál hábmejit geaidnoprošektii. 8.2.3 Riddoavádat árbevirolaš sámi guovlluin</p>
<p>Sámediggái lea deaŧalaš sihkkarastit areálaid árbevirolaš bivdosajiide ja gođđosajiide. Dát guovllut leat resursavuođđun eallinnávccalaš guolásteapmái sámi riddo- ja vuotnaguovlluin. Sámediggi lea ávžžuhan gielddaid váldit atnui ovddalgihtii várrugasvuođa prinsihpa go áigot guovlluid váldit atnui akvakultuvrralaš áigumušaide. Dakkár diliin go ođđa geavahanvuogit áitet árbevirolaš bivdosajiid ja gođđosajiid dahje sáhttet mielddiset buktit ahte ii leat vejolaš máhcahit báikkálaš guolásteami vahágahttima, de lea Sámediggi válljen vuosttaldit plána. Dasa lassin leat mii ávžžuhan gielddaid váldit atnui árbedieđu ja báikkálaš máhtu riddo- ja mearraguovlluid geavaheami birra plánaproseassas. 8.3 Luondduresurssat 8.3.1 Konsešuvdnaáššiid čuovvoleapmi</p>
<p>Sámediggi lea buktán cealkámuša bieggafápmoprošeavttaide Øyfjellet bieggafápmorusttegii, Riehppi bieggafápmorusttegii, Kopperaa bieggafápmorusttegii ja Markavola, Hyllfjellet ja Sognvola bieggafápmorusttegiidda. Buot daidda prošeavttaide leat ovddiduvvon vuosteákkat.</p>
<p>Konsultašuvnnat leat čađahuvvon Norgga čázádat- ja energiijadirektoráhtain (NČE) Mussere bieggafápmorusttega ja Øyfjellet bieggafápmorusttega oktavuođas, dasto vel Kopperaa, Markavola, Hyllfjellet ja Sognvola prošeavttaid oktavuođas. Konsultašuvnnain ii boađe ovdan makkár mearrádusa NČE dahká. Danin ii sáhte árvvoštallat leago eiseválddiin ovttaoaivilvuohta vai ii.</p>
<p>Jagi 2014 mielde lea Sámediggi ovddidan vuosteákkaid smávvafápmorusttega ohcamiidda Fuoskku, Bådådjo ja Báhcavuona suohkaniin ja Oarje-Finnmárkkus. Sámedikkis lea dat ipmárdus ahte dát doaimmat eai leat árvvoštallon noađđin boazodollui. Ja dasto ii leat árvvoštallon leat go makkár ge mearkkašahtti negatiivvalaš váikkuhusat smávvafápmohuksemis boazodollui. NČE lea sádden dáid ohcamiid gulaskuddamii oktan eanet seamma guovllu smávvafápmorusttetohcamiiguin ja mat leat meannuduvvon oktanaga. Dakkár oktasaš áššemeannudeapmi addá eanet vejolašvuođa fuobmát man stuoris noađđi oppalohkái gárte boazodollui go geahččá stuorát guovllu. Ráđđádallama oktavuođas NČE:in smávvafápmorusttegiid birra ii leat NČE geažuhan mii šattašii boađusin. Sámediggi oaivila mielde eai leat konsultašuvnnat čađahuvvon dainna áigumušain ahte juksat soabalašvuođa. 8.3.2 Mineráladoaimmat sámi guovlluin</p>
<p>Sámediggi lea 2014:s mearrádusastis sihtán ráđđehusa jođánit váldit initiatiivva konsultašuvnnaide minerálalága rievdadeami dihte nu ahte dat eahpitkeahttá lea siskkobealde álbmotrievtti. Dát lea earenoamážit čadnon geatnegasvuhtii mas galgá váldit sámi kultuvrra vuhtii buot sámi guovlluin, rievttit mineráladoaimmaid konsultašuvnnaide ja ásaheapmi ovdamunneortnegiid mii mielddisbuktá ahte ávkkástallanárvu ruvkedoaimmain boahtá buorrin sámi servodahkii ja vuoigatvuođalaččaide. Ráđđehus lea borgemánus 2014 dohkkehan ON Olmmošvuoigatvuođaráđi ávžžuhusa ovddidit dialoga oažžun dihte ovttaoaivilvuođa mineráladoaimmaid birra davvin. Sámediggi vuohttá maid ahte Stuoradikki gieldda- ja hálddašankomitea Evtt. 57 S (2014-2015) mieđiha ahte lea dehálaš oažžut oktasaš ipmárdusa movt minerálaresurssat sámi guovlluin galget hálddašuvvot ja mii maid sáhttá ovttastuvvot boazodoaluin, ja dát ferte fuolahuvvot dialoga bokte gaskal eiseválddiid ja Sámedikki. Čoahkkima bokte lea Sámediggi ovddidan ealáhusministarii minerálalága rievdama gažaldaga. Ealáhus- ja guolástusdepartemeanta ii leat addán makkárge signálaid das ahte áigot go árvvoštallat rievdadit minerálalága. Dát dilli dagaha hui váttisin Sámediggái addit makkárge mieđiheami mineráladoaimmaide sámi guovlluin. Sámedikki minerálaveahki lea dárbu ovdánahttit dakkár minerálapolitihkalaš lávdin mii lea eanet čađahuvvon ja ođasmahtton. Dán ferte eanet heivehit fuolahan dihte nu ahte váldet vuhtii guoskevaš sámi beroštumit ja vuoigatvuođalaččaid. Gieldda- ja ođasmahttindepartemeanta (GOD) ii leat váldán vuhtii Sámedikki váidalusa Nussira ja Gumpenjuni ruvkedoaimma regulerenplánii Falesnuori suohkanis. GOD dohkkehii regulerenplána maŋŋel čoahkkima gielddaministariin, muhto almmá dan konsultašuvnnaid haga. Sámediggi lea álggahan konsultašuvnnaid Birasdirektoráhtain Nussir ASA ohcama birra oažžut ohcanlobi nuoskidanlága vuođul. Loahpalaš mearrádus Nussira ja Gumpenjuni ruvkeplánaid ektui ovddiduvvo sierrá áššin Sámedikkis. 8.3.3 Finnmárkolága čuovvoleapmi</p>
<p>Sámediggi lea guorahallan Finnmárkolága ollislaččat. Sámedikki meannudeapmi guoská dasa movt Finnmárkoláhka čuovvoluvvo praktihkalaččat ii ge dasa makkár dárbu lea rievdadit lága.</p>
<p>Sámedikkis lea leamaš politihkalaš ja hálddahuslaš dialoga Finnmárkkuopmodagain movt čuovvolit dievasčoahkkinmearrádusa ja vásiha dán dialoga nu konstruktiivan ahte berre joatkit. Eatnamiid ja resurssaid kárten- ja dohkkehanbargui Finnmárkolága ektui lea juolluduvvon menddo uhcán ruhta. Sámediggi lea sihtán stádabušeahta olis várret ruđa Finnmárkokommišuvnna bargui sierra poasttas. Sámediggi oaivvilda ahte muhtun lágalaš árvvoštallamat maid Finnmárkokommišuvdna lea dahkan, leat moaittehahttit. Danne lea Sámediggi deattuhan ahte ovdalaš stádalaš hálddašemiid ferte dulkot álbmotrievtti rihkkun- ja vealahansuodjalusa vuođul go vuollásaš rievttit galget kártejuvvot ja dohkkehuvvot. Dát ferte gullat dan oapmerievttálaš árvvoštallamii mii dáhkkojuvvo Finnmárkokommišuvnna barggus. Stuoradiggi lea bidjan vuođđun ahte sápmelaččain ja sámi báikegottiin lea oktasaš oamastanvuoigatvuohta Finnmárkku guovlluide, ja sihkkarit maid siseatnan osiide Finnmárkkus (gč. Finnmárkolága §§ 5, 9 ja 10 ja justiisalávdegotti čállosa beaiváduvvon 21.03.05). Dasa ferte Sámedikki oainnu mielde biddojuvvot stuorát mearkkašupmi Finnmárkokommišuvnna árvvoštallamiin go identifiserejit vuoigatvuođaid Finnmárkkus. 8.3.4 Giđđalodden</p>
<p>Sámediggi oaivvilda ahte otnáš geahččalanortnet ii leat vuođđuduvvon árbevirolaš giđđaloddema vieruiduvvan vugiide. Dán lea Sámediggi dovddahan ILO-konvenšuvnna nr. 169 Norgga raporterema bokte. Sámedikki sávaldat lea ahte giđđalodden galgá dohkkehuvvot sámi árbevirolaš kulturguoddin ja ahte loddenrámmat viiddiduvvojit nu ahte dat lea árbevirolaš vuogi mielde, muhto seammás leat siskkobealde dan mii adnojuvvo biologalaš ceavzilin. Sámedikkis leat leamaš čoahkkimat Dálkkádat- ja birasgáhttendepartemeanttain gos soabadedje ahte máhtolašvuođavuođđu ferte buoriduvvot. Birasdirektoráhtta lea ožžon barggu čielggadit vejolašvuođa heivehit bivdorámmaid nu ahte dat leat árbevirolaš giđđaloddenvugiid mielde nugo árbevirolaččat lea bivdojuvvon buolvvas bulvii. 8.4 Luondduvalljodat 2014:s nammaduvvui álbmotmeahcce- ja suodjalusguovlostivrraide ođđa sámi stivraáirasat. 20 dáin oktiibuot 39 álbmotmeahcce- ja suodjalusguovlostivrra sámi áirasis ledje válggas. Sámediggi lei duhtavaš go Birasdirektoráhtta čuovvolii Sámedikki nammadanárvalus. Nannen dihtii suodjalusguovlostivrraid sámi stivralahtuid čuovvoleami ráhkaduvvui bagadallangihpa Sámedikki nammadan stivralahtuid várás. Sámediggi háliida láhčit eanet oktavuođa ja fierpmádathuksema suodjalusguovlo- ja álbmotmeahccestivrraid sámi áirasiid gaskka. Sámediggi lea álggahan digaštallanforuma sosiála medias áirasiid várás. Femundsmarka álbmotmeahci ja daidda lagas eanasuodjalusguovlluid hálddašanplána birra lea Sámediggi leamaš konsultašuvnnain Birasdirektoráhtain. Dáid konsultašuvnnaid oktavuođas ollašuvai ovttaoaivilvuohta hálddašanplána ektui. 12. oasehasčoahkkimii oassálastima bokte dán jagi lea Sámediggi čuovvolan biologalaš šláddjivuođa konvenšuvnna (CBD) artihkal 8 (j) barggu. Oasehasčoahkkin mearridii ahte tearbma indigenous peoples and local communities galgá geavahuvvot boahttevaš mearrádusain mat gullet konvenšuvdnii. Sámediggi lea šiehtadan Suoma ja Ruoŧa bealde Sámedikkiiguin guorahallat vejolašvuođaid lagat ovttasbargui áššiiguin mat gusket konvenšuvnna 8 (j) artihkkalii, ja dasto vel Nagoya-protokolla birra. 8.5 Sámi vuoigatvuođalávdegoddi</p>
<p>Sámediggi dovddaha vuorjašumi váilevaš áššejođu geažil sámi vuoigatvuođalávdegotti bargguin ja atná unohassan go sámiid oktasaš ja oktagaslaš eana- ja resursavuoigatvuođat olggobealde Finnmárkku eai leat vel čielggaduvvon. Seammás go sámi vuoigatvuođalávdegoddi ii čuovvoluvvo, de lassána deaddu sámi kultuvrra, ealáhusdoaimmaheami ja servodateallima areála- ja resursavuđđui. Ráđđehus álggaha proseassaid ja doaimmaid mat váikkuhit njuolgga čuolbmačilgehusaide maid Sámi vuoigatvuođalávdegoddi lea čielggadan. Dát gustojit mohtorjohtolatlága rievdadeapmái, meahccehálddahusa álkideapmái ja mehciid priváhtan dahkamii ja daid sárggáid vuovdimii maid Statskog SF hálddaša. 8.5.1 Mehciid dahkat priváhtan ja daid sárggáid vuovdin maid Statskog hálddaša</p>
<p>Statskog joatká nu gohččoduvvon sárgávuovdimiin. Sámediggi lea dovddahan ahte lea prinsihpalaččat vuostá dakkár eananvuovdima sámi guovlluin ovdalgo dát leat kártejuvvon nu go Sámi vuoigatvuođalávdegoddi lea mearridan ja álbmotriekti eaktuda. Ovttasbargošiehtadus Sámedikki ja Statskog gaská ii dasto fátmmas konsultašuvnnaid dakkár vuovdimii birra maid Sámediggi lea prinsihpalaččat vuostá. Eanan- ja biebmodepartemeantta gohččun Statskog SF stivrii ahte privatiseret doaimmahanveara vuvddiid, fátmmasta maid sámi guovlluid ja sáhttá dieđusge váikkuhit sámi vuoigatvuođaide ja beroštumiide almmá Sámedikkiin konsulterema haga. Eanan- ja biebmodepartemeanta lea dieđihan Sámediggái ahte jus vuovdin árvvoštallo áššeguovdiliin dáin guovlluin, de galget čađahuvvot konsultašuvnnat. Sámediggi ii oainne ahte dakkár vejolaš vuovdin dehe oasseprivatiseren dávista álbmotrievtti geatnegasvuođaide sámi álbmoga ektui ja dan proseassaipmárdussii mii olles áiggi lea leamaš vuođđun Sámi vuoigatvuođalávdegotti ásaheapmái ja čuovvoleapmái. 8.5.2 Meahccehálddahusa álkideapmi</p>
<p>Sámidiggi ii konsulterejuvvon dan fágajoavkku mandáhta ja oktiibidjama birra. mii galggai addit raportta meahccehálddahusa álkideami birra. Gieldda- ja ođasmahttinministtar válljii dieđihit Sámediggái ahte Sámediggi konsulterejuvvo jus leat vejolaš doaimmat mat sáhttet guoskat sámi beroštumiide. Sámedikkis lea leamaš hálddahuslaš suokkardallančoahkkin fágajoavkkuin ja áigu addit gulaskuddancealkámuša raportii mii ovddiduvvui juovlamánus 2014. Sámedikki čielgá oaivil lea ahte álkidandoaimmat galget leat mielde nannemin sámi álbmoga oassálastima meahcceresurssaid hálddašeapmái, eai ge láivudit dan. 8.5.3 Mohtorjohtolatlága rievdadeapmi</p>
<p>Sámedikkis leat leamaš konsultašuvnnat Birasgáhttendepartemeanttain skohterláhtuid birra suodjalanguovlluin Finnmárkkus ja Davvi-Romssas. Sámediggi doarju johtolatgildosa suodjalanguovlluin, muhto oaivvilda ahte berrešii addot liiba dán árvvoštallat suodjalanguovlluid ásaheami oktavuođas ja bidjat láhkaásahusmearrádusaid dasa. Sámediggi deattuha ahte gielddus sáhttá dagahit hástalusaid Finnmárkkus gos juo leat láhtut suodjalanguovlluin. Go gusto dasa ahte miehtát mohtorjohtolahkii stáhta oktasašmehciin, de ii hálit Sámediggi ahte ráđđehus galgá dahkat rievdadusaid das gii dat galgá addit lobi mohtorjohtolahkii stáhta oktasašmehciin dál. Gažaldat ferte guorahallot sámi vuoigatvuođalávdegotti 2 čuovvolanbarggu oktavuođas. Dán gažaldaga oktavuođas ferte Sámediggi konsulterejuvvot. Oppalaččat lea midjiide deaŧalaš ahte eai lihkahallojuvvo vuollásaš oamastan- ja geavahanvuoigatvuođat mat eai leat vel kártejuvvon ja identifiserejuvvon. 9 Kulturmuitosuodjalus Váldomihttomearri: ·</p>
<p>Duođaštit, gaskkustit ja hálddašit daid dieđuid vássánáiggis boahtteáiggi várás, maid sámi kulturmuittut ja kulturbirrasat ovddastit.</p>
<p>Sámi kulturmuitosuodjaleamis leat leamaš ollu doaimmat 2014:s. Sámedikkis lea leamaš oktavuohta informánttaiguin, giliservviiguin, boazodoalloorohagaiguin, gielddaiguin ja ovttaskas olbmuiguin. Mis leat leamaš 152 geahčadeami, man oktavuođas leat registrerejuvvon kulturmuitolokalitehtat sámi kulturmuittuiguin, mat buot leat biddjojuvvon Riikaantikvára kulturmuitobásii Askeladdenii. Namuhuvvon lokalitehtaid siskkobealde leat registrerejuvvon 6047 ođđa dahje rievdan ovttaskas muittu, 413 dáid gaskkas leat gávdnon Noiddiidčearus (Várnjárggas) ráhkkaneaddji máilmmiárbebarggu oktavuođas. Norlándda davit oasis leat čađahuvvon 15 geahčadeami ovttas iešguđege informánttaiguin, ja registrerejuvvojedje 46 ođđa ovttaskas muittu, 12 lokalitehtas. Dát registreremat leat eanaš dahkkojuvvon dan geažil go báikkálaš ovttaskas olbmot geain lea beroštupmi kulturmuitosuodjalussii leat váldán oktavuođa Sámedikkiin. Buorre ovttasbargu jagiid mielde lea buvttihan duođaštuvvon árvvolaš ođđa máhtu.</p>
<p>Sámediggi lea prošeavtta <span type="quote">“sámi visttiid identifiseren ja registreren”</span> bokte jagi 2012 rájes registreren birrasii 600 sámi vistti, main sullii 210 leat áittit ja sullii 180 leat ássanviesut. Dát prošeakta lea deaŧalaš sámi ássama duođašteapmái. Registreremat ja doaibma muđui kulturmuitobarggus čájeha ahte Sámediggi buori vuogi mielde lea leamaš mielde duođašteamen, gaskkusteamen ja hálddašeamen máhtu sámi kulturmuittuid ja kulturbirrasiid birra Norggas. Mii oaidnit dattetge ahte gávdnojit suorggit sámi kulturmuitosuodjalusa siskkobealde maidda ain lea dárbu bidjat eanet fuomášumi. Dat guoská ovdamearkka dihte ávnnaskeahtes kulturmuittuide, maiguin ain ferte áŋgiruššat juksan dihte biddjojuvvon mihttomeari. Geavaheapmi - sámi kulturmuitosuodjalus 9.1 Sámi kulturmuitosuodjalusa rámmaeavttut</p>
<p>Ohcanvuđot ruđaid leat eanaš ožžon museat dahje eará sámi organisašuvnnat. Čuovvovaččat leat muhtun ovdamearkkat 2014:s: ·</p>
<p>Aajege giellaguovddáš oaččui ruđaid sámi visttiid registreremii Mearohkes, cukcasiid ja muitalusaid duođašteapmái Rööroses, ja kulturmuittuid láhčimii báikkis Forollhogna. ·</p>
<p>Saemien Sijte oaččui ruđaid registreret kulturmuittuid jasain. Rievdan dálkkádaga geažil suddá eanet muohta ja jiekŋa, ja danne sáhttet ihtit boarráset sámi dávvirat iešguđege báikkiin. ·</p>
<p>Spittá gilisearvi oaččui doarjaga eanadatarkiteakta goluid máksimii detáljja dási plána ráhkadeami oktavuođas guovžahávddiid sihkkarastimis kulturbálgá guoras. ·</p>
<p>Árran julevsámi guovddáš oaččui ruđaid joatkit máŋgga jagáš soahtemuittuid registreremiid, ja dasto duođaštit bálvvosbáikki Oarjje-Fuolldás. ·</p>
<p>Gaska-Romssa musea oaččui ruđaid sámi vistti ođasteapmái Gahpervákkis.</p>
<p>Riikaantikvára suodjalanprográmmas juolluduvvojedje ruđat ráfáidahttojuvvon priváhta visttiide. Stuorát ođastanprošeavttaid gaskkas maidda juolluduvvojedje ruđat, leat Gaskabivuopmi Ráisavuonas, Fjelldal Rivttáin, Kjelvik nammasaš láigodálolašsadji Oarje-Fuolldás, Tuva Hápmiris, Tolkhuset - Buorresárku Unjárggas ja skielttarskadjá Deanus.</p>
<p>Go guoská sámi huksensuodjalussii muđui, de lea Varsi-viessu Sirpmás ceggejuvvon šihttojuvvon tomtii, ja vistti gárvvistemiin leat bargamin. Viessoeaiggát lea maiddái ožžon doarjaga Norgga kulturmuitofoanddas ceggemii. Menna-viessu Sandnes (Goađát) báikkis Mátta-Várjjaga gielddas lea maiddái divoduvvon olggobealde, plána mielde maid Sámediggi lea dohkkehan ja lea addán doarjaga. 9.1.1 Sámi perspektiiva nationála ja regionála kulturmuitosuodjalusas</p>
<p>Sámediggi lea searvan Goarahaga ja Njárgga, Válljejuvvon kultureanadaga Finnmárkkus regionála stivrenjovkui ovttas Finnmárkku fylkkagielddain, Fylkkamánniin ja FeFo:in. Sámediggi lea leamaš mielde guovllu oktasaš geahčadeamis, ja lea searvan kulturmuitovánddardeapmái ovttas preassain ja báikkálaš ovttasbargojoavkkuin. Sámediggi lea maiddái juolludan ruđaid Mearrasámi gelbbolašvuođaguovddážii, vai dát sáhttet registreret kulturmuittuid guovllus. Dieinna lágiin sáhttit oainnusmahttit mearrasámi perspektiivva riddokultureanadagas.</p>
<p>Sámediggi lea 2014:s nammadan Sverre Fjellheim Sámedikki ođđa ovddasteaddjin Röörose Bergstad ja birrasa máilmmiárberáđđái. Dát searvan lea deaŧalaš máttasámi kultuvrra oainnusmahttimii máilmmiárbeguovllus Rööroses. 9.1.2 Sámi kulturmuittuid beaktilis ja dávgasis hálddašeapmi</p>
<p>Sámediggi lea buktán árvalusaid Riikaantikvára 2015 vuoruhanreivii ja lea earret eará čujuhan ahte bidjat sámi vistesuodjaleami ja Várjjat Siidda UNESCO máilmmiárbelistii áigeguovdilis áššin maiguin Sámediggi bargá árjjalaččat viidáseappot.</p>
<p>Go guoská Sámedikki hástalusaide, de leat mii erenoamážit čujuhan 100 jagi rádjái kulturmuitolágas sámi kulturmuittuid ektui ja Askeladden kulturmuitobása kvalitehta dárkkisteami ja áigeguovdilastima ektui. 9.2 Sámi kulturmuittuid hálddašeapmi 9.2.1 Funkšuvnnalaš ja einnostan vejolaš hálddašeapmi kulturmuitolága ja plána- ja huksenlága mielde</p>
<p>Sámediggi lea ovttasbargguin Finnmárkku fylkkagielddain (FFG) guovtti gieddeáigodagas dievasmahttán registreremiid Iŋggášguolbana ja Hálkavári báhčin- ja hárjehallanšiljuin Porsáŋggu gielddas. 2014:s leat registrerejuvvon 56 sámi kulturmuittu. Oktiibuot leat ođđaregistreremat 82 kulturmuittus, ja dasa lassin diehtit ahte báhčin- ja hárjehallanšiljus leat badjelaš 430 ovttaskasmuittu. Eatnašiin dain sáhttá leat sámi oktavuohta.</p>
<p>Sámediggi lea 2014:s gilván ođđasis kulturmuitoguovllu Høyvikhøyden báikkis Čáhcesullo gielddas. Guovllus leat earret eará ollu sámi dološhávddit. Vahágat šadde dalle go Avinor divui čuovggaid Čáhcesullo girdigiettis 2007:s. Bioforsk nammasaš fitnodat čađahii geavatlaš barggu. Ášši lea jorran kulturmuitohálddašeamis máŋggaid jagiid, ja dat lea dál loahpahuvvon dilálašvuođaid mielde dohkálaš vugiin.</p>
<p>Sámediggi oaččui 2014:s doarjaga Riikaantikváras bearráigehččojuvvon kulturmuittuide Lenesjávrris/Leinavann Bearddus. Prošeakta lei ovttasbargu Romssa fylkkasuohkaniin. Dán jagáš registreremiid ulbmilin lei oažžut áigeguovdilis geahčastaga kulturmuittuin ja oažžut daid kártejuvvot ođđa teknologiija vehkiin (jierbmás GPS). Iskkadeamit duođaštit dan maid leimmet jáhkkán ahte Lenesjávrris leat ollu kulturmuittut ja stuorra variašuvdnagovdodat ja áigeolli kulturbirrasis. Barggu bohtosiin ledje sullii 50 registrerejuvvon kulturmuittu, main 32 ovtta ja seamma sullos (Duopmásasuolu/ Tomasholmen). Ođđa máhtu geažil defineriimet maiddái ođđasis kulturmuittuid. Čájeha ahte sullos maid ovdal gieddebarggu oktavuođas dovddaimet hávdesuolun, ledjege maiddái boares ovdahistorjjálaš goddebivdolokalitehtat.</p>
<p>Go Norlándda fylkkamánni bivddii, de lea Sámediggi 2014:s registreren kulturmuittuid Møysalen álbmotmeahcis ja eanadatsuodjalanguovllus. Møysalen álbmotmeahcci galgá oktiibuot sihkkarastit stuorát, oktilaš luonddu- ja kultureanadatguovllu. Válljiimet golbma ráddjejuvvon guovllu Møysalen álbmotmeahci siskkobealde Sámedikki gieddebarggu várás, doppe registreriimet 23 kulturmuittu. Dát kulturmuittut čatnasit boarráset sámi boazodollui, dat leat árranat, goahtesajit ja állit; kulturmuittut mat čatnasit boarráset sámi dálolaččaide ja kulturmuittut mat čatnasit šerpe-/ruvkedoibmii 1900-logu álggus. Dán jagi kulturmuitoregistreremat leat leamaš árvvolaččat ja deaŧalaččat go guoská boarráset sámi ássama ja sámi kulturmuittuid oainnusmahttimii dán guovllus Sámis.</p>
<p>Stuorámus registrerenprošeakta máttasámi guovllus 2014:s lea dahkkojuvvon plánejuvvon 420 kV elrávdnjelinjá oktavuođas Fovsenis. Doppe registrerejuvvojedje vihtta automáhtalaččat ráfáidahttojuvvon sámi kulturmuittu, daid gaskkas guokte gåetie-sijjieh/goahtesaji, okta gaelmie/dološhávdi, okta aernie/dollasadji ja okta tsïegle/mearkageađgi. Registreremat leat deaŧalaš duođaštusat boarráset áiggiid sámi geavahusas ja ássamis Fovsen-njaarke guovllus. Sámediggi lea maiddái, Statnett šiehtadusaid mielde, rievdadan elrávdnjedoaibmabijuid amas oktage dáin kulturmuittuin rihkkašuvvat dahje biliduvvot elrávdnjelinjá huksema oktavuođas. 9.2.2 Sámi visttiid registreren ja identifiseren</p>
<p>Prošeavtta oktavuođas, sámi visttiid identifiseren ja registreren, leat 2014:s čađahuvvon geahčadeamit Guovdageainnu, Leaŋgáviikka, Ránáidsullo, Birgi, Málatvuomi, Ráisavuona, Divrráid, Ivvárstáđđi, Siellaga ja Loabaga suohkaniin. Gieddeáigodagas leat geahčaduvvon 180 vistti. Oktiibuot 180 vistti geahčaduvvojedje, konkluderejuvvui ahte dáin leat 107 sámi vistti. Eará visttiid ektui lea veaháš árrat konkluderet, muhto várra birrasii beali dáin sáhttá rehkenastit sámi vistin. Oktiibuot lea sáhka sullii 51 viesus/barttas, earát leat áittit, návehat/stállat/láđut, ja loahppa eará unnit olgovisttit ja goađit. 42 vistti dan 145 vistti gaskkas lea dárbu divodit ollu ja bidjat johtilis doaibmabijuid daid gádjumii. Ollu visttit lohkkojuvvojit sámi vistin, jorbasii go rehkenastá de lea 40 visttis dilledássi TG3, mii mearkkaša dan ahte dát visttit dárbbašit jođánis doaibmabijuid ja ollu divoduvvot. 9.2.3 Kulturbiras nuortalaš gilis</p>
<p>Nuortalaš gili dikšun 2014:s lea čađahuvvon plánaid mielde ja loahppaboađus lea buorre. Eanadat lea dikšojuvvon, bohtut leat čuhppojuvvon ja gieddečorgenmašiidna lea geavahuvvon dulbet gážžáris bovnnaid. Svanhovd birasguovddáš lea bálkáhuvvon šaddadit báikái heivvolaš siepmaniid mat leat gilvojuvvon hávdedievvái. Dasto lea Sámediggi fuolahan dan ahte St. Georg kapealla lea buollinsihkkarastojuvvon. Dan oktavuođas lea biddjojuvvon čievra vistti birra hehttet gullubuollima leavvamis kapellii. Leat maiddái bálkáhan bohccebiddji divvut Halonen-vistti čáhcerusttega. Sámediggi lea gulahallama bokte Stáhta geaidnodoaimmahagain ja Mátta-Várjjaga gielddain čielggadan ahte Nuortalaš gillái biddjojuvvo golmmagielat báikenammagalba.</p>
<p>Plána ahte buohkat galget beassat Geavŋŋis nammasaš bivdosadjái, lea gárvvis ja sáddejuvvo fálaldaga viežžama várás. 9.3 Kulturmuittuid oainnusmahttin 9.3.1 Sámi kulturmuittut geavahuvvojit duođaštit máhtu resursa ja eanadaga heiveheami birra</p>
<p>Sihke Sámediggi ja Riikaantikvára leat juolludan doarjaga Árran julevsáme guovddážii prošeavtta joatkimii, Soahtemuittut Davvi Sálttus, mii lea oassi árvoháhkamis kulturmuitoguovllus. Prošeavtta bohtosat gaskkustuvvojit earret eará blogga bokte, krigsminner.blogspot.no. Fáddá lea leamaš erenoamáš áigeguovdil nuppi máilmmisoađi fuomášumi oktavuođas 2014:s. 9.3.2 Sámediggi váldoaktevran sámi kulturárbbi gaskkusteamis</p>
<p>Prošeakta sámi kulturmuittuid registreremis miehtá 420 kV elrávdnjelinjá Báhccavuonas – Hámmárfestii lea loahpahuvvon. Registrerenprošeavttas lea ráhkaduvvon loahpparaporta. Registrerenprošeakta lei áigodagas 2010-2012, ja birrasii 1000 sámi kulturmuittu leat registrerejuvvon. Loahpparaporttas oidno boarráset sámi geavahus ja ássan guoskevaš guovlluin rittus duoddarii ja buktá nie eanet máhtu kulturhistorjjá birra Sámis. Guovddáš kulturmuitopolitihka boađusin lea Riikaantikvára álggahan máŋga suodjalanprográmma kulturmuittuid várás. Okta dain lea suodjalanprográmma válljejuvvon arkeologalaš kulturmuittuide 2010-2020 (BARK). Sámediggi lea ožžon juolludusa Riikaantikváras BARK bargui, ja mii leat ráhkadan guhkesáiggi dikšunplána sámi kulturmuittuid várás.</p>
<p>Sámediggi lea 2014:s sihkkarastán, láhčán ja galben sámi kulturmuittuid Spittás ja girkogárddiin báikkiin Nuortarávdnji ja Skárfu Návuona suohkanis, Sarinanjuanas Raavrhvijhke suohkanis ja dasto lea sihkkarastán sámi kulturmuittuid Kluppus Unjárgga gielddas, ja lea juohkán dieđuid daid birra. Buot prošeavttain lea báikkálaš faggi ja leat deaŧalaččat sámi kulturmuittuid ja kulturbirrasa láhčimii ja gaskkusteapmái báikkálaš dásis. 10 Ealáhusat Váldomihttomearri: ·</p>
<p>Nana ja juohkelágan ealáhuseallin mii vuođđuduvvá sámi kultuvrii, lundui ja birrasii ja vuhtii váldá daid, ja lea vuođđun eallinfámolaš báikegottiide gos olbmot háliidit ássat. 10.1 Vuođđoealáhusaid rámmaeavttut</p>
<p>Geavaheapmi - doarjja vuođđoealáhusaide 10.1 Vuođđoealáhusaid rámmaeavttut 10.1.1 Mariidnaealáhusat</p>
<p>Sámediggi lea 2014:s áŋgiruššan hui ollu mearrasámi hástalusaiguin. Earret eará leat lágiduvvon máŋga álbmotčoahkkima mearrasámi giliin. Čoahkkimiin lea leamaš hui buorre ávki dán suorggi oktilaš politihka ovddideapmái. Sámediggi lea fuomášan ahte Ealáhus- ja guolástusdepartemeanttas leat leamaš eahpedábálaš ollu áššit, gulaskuddamat, proposišuvnnat ja sullasaččat 2014:s. Sámediggi lea buoremus vejolaš vuogi mielde addán buriid ja konstruktiiva rávvagiid mariidnasuorggi guovddáš politihkkasurggiide 2014:s. 10.1.1.1 Guolástusreguleremat Sámediggi lea searvan guolástusreguleremiidda ja lea addán rávvagiid áššiide mat gusket riddo- ja vuotnaguovlluide, sihke regulerenčoahkkimiid bokte guolástusdirektevrrain ja Norgga-ruošša guolástuskommišuvnna bokte. Vuotnaguolástuslávdegoddi lea nammaduvvon ja lea álggahan barggus 2014:s, ja Sámedikkis leat stuorra vuordámušat lávdegotti bargui guolástushálddašeami ektui.</p>
<p>Sámediggi ja Ealáhus- ja guolástusdepartemeanta čađahit juohke čavčča politihkalaš konsultašuvnna čuovvovaš jagi guolástusreguleremiid birra. Ovdal politihkalaš konsultašuvnnaid leat maiddái dollojuvvon hálddahuslaš konsultašuvnnat gonagasreabbáhálddašeami ođđa stuorradiggedieđáhusa birra. 2015:s joatkit Gonagasreabbádieđáhusain konsulteremiin. Sámediggi oaivvilda ahte buot fatnasat mat leat vuollel 15 mehtera, main leat reaiddut ja main lea vejolaš bivdit gonagasreappáid galget sáhttit dan bivdit. Sámediggi ii leat duhtavaš go konsultašuvnnat dás eai ovdánan ja Ealáhus- ja guolástusdepartemeantta hilggui daid. Ráđđehus háliida 2014:s rievdadit oassálastinlága. Sámediggi doarju dáid rievdadusaid, ja lea bivdán konsultašuvnnaid ráđđehusain, muhto ii leat ožžon. 10.1.1.2 Luossabivdu Sámediggi lea 2014:s evttohan ahte Finnmárkkuopmodat (FeFo) ja Finnmárkku fylkkagielda ovttas ovddidit rekrutterenortnega mearraluossabivddus luossasajiid várremiid bokte nuoraide ja ahte mearraluossabivdu biddjojuvvo joatkkaskuvlla diibmoplánii. Dát lea čuovvoluvvon FeFo luossasajiid juolludannjuolggadusain. Sámedikkis lea ovddastus Norgga delegašuvnnas mii šiehtadallá ođđa rádjasoahpamuša Deanujohkii. Delegašuvdna ii leat lihkostuvvan soahpat movt reguleret turistabivddu ja movt buoridit báikegottiid olbmuid beassama árbevirolaš bivdosajiide rádjajogas. Norgga beale Sámedikkis lea dárkojeaddjistáhtus The North Atlantic Salmon Conservation Organization (NASCO) nammasaš organisašuvnnas. Sámediggi lei mielde NASCO 2014 jahkečoahkkimis. Dán jagi sešuvdna dollojuvvui Saint-Malos, Frankriikkas geassemánu 3.- 6. b. Sámedikkis lei iežas rahpansáhkavuorru. 10.1.1.3 Mariidnaealáhusaid ekonomalaš váikkuhangaskaoamit Nugo ovddit jagiin, de leat ollugat ohcan investerendoarjaga sihke fanasinvesteremiidda ja vuostáiváldinrusttega huksemii. Ollugat áigot ain álgit guolásteaddjin ja vuosttaš gearddi investeret alcceseaset fatnasa, ja lonuhit fatnasa beavttálmahttin dihte ja nannen dihte bivdo- ja guolástusdoaimma. Sin gaskkas leat ollu nuorra bivdit geaidda Sámedikki investerendoarjja lea addán vejolašvuođa oažžut doarjaga eará ruhtadaninstánssain vai sáhttet bivdigoahtit iežaset fatnasiiguin. Sámediggi lea juolludan doarjaga oktasaš bálvalusrusttegiidda guolásteddjiide vai sii sáhttet láhčit beaktileappo doaimma ja seammás lea šaddan oktavuohta báikkálaš guolástusbirrasis. Sámediggi áigu váldit ovdan ahte lea váikkuhan vuostáiváldinrusttega huksema Silvetvágis Návuona suohkanis. Vuostáiváldinrusttet lea deaŧalaš vuotna- ja gáddelagaš fatnasiid guollevuovdimii Davvi-Romssa regiovnnas. Báikkálaš fatnasiid sturrodaga geažil livččii unnán oiddolaš fievrridit guliid rusttegiidda mat leat guhkkin eret báikkis, ja badjelaš 50 % sállašiin Návuona suohkanis leat buktojuvvon dán rusttegii. 10.1.2 Eanadoallu 10.1.2.1 Árktalaš eanadoallu 2014 lei maŋimuš jahki go Árktalaš eanadoalu prográmma sáhtii ruhtadit ođđa prošeavttaid. Sámediggi lea searvan sihke ruđaid hálddašeapmái ja prográmma stivrenjovkui. Hálddašanjoavkkus leat fylkkaeanadoallodirektevrrat, boanddaidorganisašuvnnat, Norgga boazosápmelaččaid riikkasearvi (NBR) ja Sámediggi. Stuorát prošeavttaid gaskkas maid joavku ruhtadii, ledje earret eará bohccobierggu ođđa luohkávuogádat, árktalaš ruonasbuvttadeapmi, groavafuođarbuvttadeapmi ja gárdemuorjjit árktalaš guovllus. 10.1.2.2 Eanadoalu ekonomalaš váikkuhangaskaoamit Jagi 2015 eanadoallošiehtadusas heaittihuvvui ortnet masa Sámediggi láve oažžut oktiibuot 4 miljon ru váikkuhangaskaomiid. Dát čuohcá sámi guovlluid eanadollui ja Sámediggi ii leat nu duhtavaš go vejolašvuođat oažžut doarjaga doallohuksemiidda sámi guovlluin jagi 2015 leat váldojuvvon eret. Nugo 2013:s ge de ohce ollugat doarjaga eanadoalu investeremiidda. Máŋga gáicadoalli, geat leat ferten njuovvat elliid ja saneret doaibmavistti dávddaid geažil, leat ožžon vistedoarjaga. Sámediggi lei ožžon 2 miljon ru árktalaš eanadollui. 1 miljon ru fievrriduvvui árktalaš eanadoalu hálddašanjovkui, ja 1 miljon ru geavahuvvui sierra prošeavttaide maid Sámediggi ieš ruhtadii. Earret eará juolludii Sámediggi ruđaid Ávjovári prošeavtta joatkimii, mas Porsáŋggu ja Kárášjoga gielddat ja Guovdageainnu suohkan leat mielde. 10.1.3 Boazodoallu 10.1.3.1 Boazolohkoheiveheapmi Finnmárkkus Sámediggi oaidná ahte boazodoalus lea stuorra eahpesihkarvuohta das makkár váikkuhusat ja viidáseappot čuovvoleapmi šaddá maŋŋá go geahpedanáigodat nohká. Danne lea Sámediggi bivdán ahte boazolohkoheivehanproseassa evaluerejuvvo, ja ahte álggahuvvo jođáneamos lági mielde bargu einnostan vejolaš čovdosiid ásahemiin vejolaš boazolohkogeahpedemiid várás boahtteáiggis, nu ahte dain lea legitimitehta ealáhusas. Sámediggi lea maiddái čujuhan ahte boazologu mearrideapmi mii galgá váldit vuolggasaji buot jahkeáigodatguohtumiin, ja ahte riektedilli dálveguohtoneatnamiin guoskevaš guovlluin ii leat čielggaduvvon. Dát ferte dahkkojuvvot vai nagodit oažžut stabiila ja einnostan vejolaš rámmaid boazodollui. 10.1.3.2 Gulahallančoahkkin boazoorohagaiguin Sámediggi čađahii 2014 ođđajagimánus njukčamánnui gulahallančoahkkimiid orohagaiguin buot boazoguohtonguovlluin. Ulbmilin lei ja lea ásahit oktavuođa ja gulahallama boazoguohtunguovlluiguin. Váldofáddán buot gulahallančoahkkimiin lea leamaš boazodoalu areálavuođu sihkkarastin. Ollugat boazoguohtonguovlluin leat fuolastuvvan boazodoalu areála suodjaleami geažil ođđa regionála hálddašeamis ja guovllustivrraid heaittiheami geažil. Boazoguohtunguovllut leat erenoamážit fuolas go fylkkamannit eai doarvái bures geavat vuosteháhkoinstituhta. Buot boazoguohtunguovllut leat čujuhan ahte resurssaid dáfus lea hástaleaddji guovlluide čuovvut buot plánaproseassaid, ja ahte dát fuonida boazodoalu riektesihkarvuođa. 10.1.3.3 Norgga Boazosápmelaččaid Riikkasearvi (NBR) Sámediggi lea ovttas Norgga Boazosápmelaččaid Riikkaservviin (NBR), Eanadoallo- ja biebmodepartemeanttain (EBD), fylkkamánniiguin ja Boazodoallohálddahusain searvan rámmaovddidanprosessii sámi ja boazodoallofágalaš mieldeváikkuheapmái boazodoalu regionála hálddašeamis. Bargojoavku geigii raporttas EBD:ii geassemánu vuosttaš beaivvi 2014. Bargojoavkku Sámedikki ja NBR ovddasteddjiide lei deaŧalaš ahte ásahuvvojit buorit rutiinnat oktavuhtii boazodoaluin ja dan searvamii hálddašeamis.</p>
<p>Norgga Boazosápmelaččaid Riikkasearvi lea álggahan organisašuvdnaovddidanbarggu, ja Sámediggi lea juolludan ruđaid dán barggu doarjuma várás. Sámediggi lea maiddái juolludan ruđaid Gáldui seminára lágideapmái boazodoallolága ja álbmotrievtti birra. Dát leat deaŧalaččat boazodolliid gelbbolašvuođa buorideapmái sin vuoigatvuođaid birra. 10.1.3.4 Juolludusa heaittiheapmi boazodoallošiehtadusa bokte Jagi 2014 boazodoallošiehtadallamiin válljejedje šiehtadusbealit heaittihit juolludusa jagi 2015 rájes. Sámediggi lea fuolastuvvan go oaidná ahte ráđđehusa almmolaš hálddašeami beavttálmahttin, jagi 2015 rájes čuohcá Sámedikki vejolašvuođaide bargat sámi árbevirolaš ealáhusa árvoháhkamiin. 10.1.3.5 Norgga-Ruoŧa boazoguohtunkonvenšuvdna Sámediggi lea koordineren ja searvan sámi bargojovkui mii lea buktán evttohusa Norgga-Ruoŧa boazoguohtunkonvenšuvnna rievdadusaide. Bargojoavku lea geigen árvalusas Norgga ja Ruoŧa ráđđehusaide njukčamánus 2014. Dalle go bargojoavku evttohusa geigedettiinis doalai sáhkavuoru de deattuhii dat ahte lea dárbu rievdadit konvenšuvdnateavstta, ja ahte lea deaŧalaš álggahit proseassaid konvenšuvdnaoasi riektečielggadeamis. Areáladuohtademiid vuostá suodjaleapmi ja buorre boraspirepolitihkka leat maiddái vealtameahttun deaŧalaččat rájárasttideaddji boazodollui boahtteáiggis. Sámediggi lei mielde evttohusa geigemis ja deattuhii ahte lea dárbu ahte guoskevaš ráđđehusat čuovvolit bargojoavkku evttohusa. Sámediggi vuordá ahte Ráđđehus konsultere min proseassas viidáseappot Norgga-Ruoŧa boazoguohtonkonvenšuvnna ektui. 10.1.4 Boraspiret</p>
<p>Sámediggi lea doallan seminára regionála boraspirelávdegottiid nammadan lahtuidasas. Ulbmilin lei oažžut ovttalágan áddejumi das mii Sámedikki boraspirepolitihkka lea.</p>
<p>Sámediggi lea duhtameahttun stáhta boraspirepolitihkain go ealáhusberoštumit boraspirepolitihkas eai doarvái váldojuvvo vuhtii. Dálkkádat- ja birasdepartemeanta lea álggahan barggu gumpeavádaga árvvoštallama ektui. Okta evttohus lea viiddidit avádaga Mátta-Norgga nuortaguovllus, ja Sámediggi lea dovddahan eahpádusaidis dán viiddideapmái. 10.2 Geasuheaddji báikegottit</p>
<p>Geavaheapmi - ealáhuseallin ja fitnodatovddideapmi</p>
<p>Sámediggi lea leamaš mielde ruhtadeamen ovddidandoaibmabijuid ja investeremiid mat leat hui ollu váikkuhan fitnodatovddideami. Earret eará ohcalit olbmot investerendoarjaga guolástusturismii. Sámedikki oaivila mielde váikkuhit dát doarjagat riskka unnideami ovttaskas fitnodagas, ja dieinna lágiin váikkuhit ealli báikegottiid sámi guovlluin. Sámediggi lea searvan ollu buriid prošeavttaid ruhtadeapmái, sihke fitnodatdásis ja eanet láhčči prošeavttaid. Sámediggi oažžu ollu buriid ruovttoluotta dieđuid. Ollu unnit fitnodatovddidanprošeavttaid ii livččii lean vejolaš čađahit Sámedikki veahki haga. Sámedikki ruhtadeapmi lea maiddái hui ollu oktavuođain dagahan ahte prošeavttat ja fitnodagat ožžot eará priváhta ja almmolaš ruhtadeami. 10.3 Kulturealáhusat 2014:s lea Sámediggi áŋgiruššan erenoamážit gelbbolašvuođa bajidemiin, fierpmádathuksemiin ja gánnáhahttivuođain kulturealáhusaid ovddideamis. Oassin dán áŋgiruššamis lea Dáhttu fitnodatovddidanprográmma álggahuvvon. Dát prográmma lea ovddiduvvon erenoamážit kulturealáhussuorggi várás. 2014:s álggahii Sámediggi golbma sierra prográmma. Dáhttu 1 Finnmárku, Dáhttu 2 Romsa ja okta prográmma erenoamážit duojáriid várás miehtá riikka, Dáhttu Duodji. Oktiibuot 36 sámi kulturealáhusaktevrra leat dál ovddideamen fitnodaga dán prográmma bokte. Juohke prográmma bistá jagi ja dain leat golbma čoagganeami maid fáddán leat fitnodatjurdda, ásahanveahkki ja strategiijaovddideapmi. Dasa lassin ožžot buot oasseváldit 50 rávadiimmu guhtege. Prográmma čohkke sin geat beaivválaččat barget okto ja geográfalaččat bieđgguid, ja nannejit sin vejolašvuođa šaddat buorrin ealáhusaktevran. Sámediggi lágidii sámi kulturealáhuskonferánssa Guovdageainnus ja lea dorjon Kultursiidda ásaheami, sámi kulturealáhusfierpmádaga Davvi-Romssas. Sámediggi álggahii 2014:s ovttasbarggu Sámi dutkamiid guovddážiin Norgga árktalaš universitehtas (UiT) ráhkadan dihte stáhtusraportta sámi kulturealáhusaid várás. 10.3.1 Duodji</p>
<p>Sámediggi sáddii gulaskuddamii ášši dan birra movt buoridit duoji doarjjaortnegiid. Sámediggi lea doallan maiddái seminára seamma fáttá birra. Notáhtas árvvoštallojuvvojedje sierra molssaeavttut doaibmadoarjjaortnega várás. Okta molssaeavttuin lei sirdit olles ortnega duodjeorganisašuvnnaide. Dát molssaeaktu lea čuovvoluvvon ja bargojoavku galgá árvvoštallat leago dan vejolaš čađahit. Sámediggeráđđi ráhkadii čilgehusa duoji birra. Čilgehusas leat duodjeealáhusa mihttomearit bisuhuvvon nu go dat ledje. Mihttomearrin lea ovddidit ealáhusvuđot duoji mas lea buoret gánnáhahttivuohta ja ieš buvttaduvvon gálvvuid vuovdin.</p>
<p>Sámediggi dagai duoji ealáhusšiehtadusa Sámiid dujiin ja Duojáriid ealáhusservviin jagi 2014 várás. Ealáhusšiehtadusa mihttomearrin lea ovddidit ealáhusvuđot duoji mas lea buoret gánnáhahttivuohta ja ieš buvttaduvvon gálvvuid vuovdin. Rámman lei 9,4 miljon ru 2014:s. Nugo 2013:s de lei investerenruđaid jearaheapmi unnit go mii lei biddjojuvvon šiehtadusas. Golahus lei lagabui 3 miljon ru. Stuorámus doarjja lei 1 miljon ru bagadanprošeavtta joatkimii Gaska- ja Nuorta-Finnmárkkus. Mearkagálvoprošeakta duojis, mii álggahuvvui 2013:s, lea doaisttážii bissánan, muhto organisašuvnnain lea áigumuš álggahit barggu fas. 2014:s ruhtaduvvojedje máŋga kulturvuđot duodjekurssa ealáhuskapihttalis. Kurssat ledje oanehaččat ja dain lei unnán oktavuohta ealáhusovddideapmái.</p>
<p>Rehketdoallofitnodat bearráigeahčai 10 ohcci 2014:s doaibmadoarjjaortnegis. Guhttasii dáin rávvii rehketdoallofitnodat rehketdoaludárkkisteami. Geavaheapmi - duoji ealáhusšiehtadus</p>
<p>Geavaheapmi - gealbovuđot kulturealáhusa ovddideapmi</p>
<p>Geavaheapmi - Duodjeinstituhtta 10.4 Árvoháhkan ja ođđa ásaheamit</p>
<p>Sámi mátkeealáhusaid ovddidanprošeavttas Davvi Norggas leat 36 fitnodaga mielde, 7 Norlánddas, 7</p>
<p>Romssas ja 22 Finnmárkkus. Dát čájeha ahte lea stuorra beroštupmi ealáhusas ovddidit sámi mátkeealáhusa. 2014:s juolludii Sámediggi doarjaga 867 000 ru goalmmát ja maŋimuš jagi čađaheapmái Sámi mátkeealáhusain. Golggotmánus 2014 dollojuvvui Sámi mátkeealáhuskonferánsa. Konferánssa lágidii Sámi Mátkeealáhusat Davvi Norggas Máhttopárkka Origo jođihemiin. Konferánsa lei dievva ja das ledje 71 oasseváldi. Konferánsa bisttii guokte beaivvi ja sáhkavuoruid doppe dolle sihke dutkanbiras ja mátkeealáhusfitnodaga. Sámediggi lea addán 350 000 ru Biebmofestiválii Márkomeannu HERSKO. Dán biebmofestiválas ledje guovddážis sámi biebmu ja sámi biebmoárbevierut Davit Norlánddas ja Lulli Romssas. Dán lágan lágideamit leat hui deaŧalaččat mátkeealáhusaid ovddideapmái ja sámi biepmuin áŋgiruššamii sámi guovlluin dán regiovnnas. Sámediggi lea juolludan álggahandoarjaga ja doarjaga sámi mátkeealáhusfitnodagaid álggaheapmái ja ovddideapmái, lotnolasealáhusaide ja doaibmabijuide mat nállašuhttet sámi guovlluid ráhkadanávdnasiid.</p>
<p>Kárášjogas ja Sis-Finnmárkkus álggahuvvui ásaheddjiid čuovvoleapmi ja oahpahus 2014:s. Sámediggi lea dahkan rámmašiehtadusa olggobeali konsuleanttain, mii čađahii prográmma Sámedikki ovddas. Ásaheddjiid oahpahus ja čuovvoleapmi geahččaluvvui álggahuvvot maiddái Lulli-Romssas, muhto Sámediggi ii dađi bahábut ožžon doarvái olbmuid searvat.</p>
<p>Sámedikkis lea fokus meahcceealáhusaide ja biepmu viidáseappot nállašuhttimii sámi guovlluin, ja attii 2014:s doarjaga máŋgga prošektii mat čatnasit meahcceealáhusaide, boazodoalovuđot turismii ja sámi mátkeealáhusaide. Sámediggi lea bidjan merkii ahte aktevrrat geat háliidit áŋgiruššat meahcceealáhusaiguin, vuosttažettiin dahket dan fárrolaga mátkeealáhusain.</p>
<p>Geavaheapmi - árvoháhkan ja ođđaásaheamit 1 544 067 ru lea gessojuvvon ruovttoluotta dán doarjjaortnegis 2012:s. 11 Regionála ovddideapmi</p>
<p>Váldomihttomearri: ·</p>
<p>Árjjalaš ja ulbmillaš ovttasbarggu bokte regionála- ja báikkálaš eiseválddiiguin nannet ja ovddidit sámi kultuvrra, giela ja servodateallima.</p>
<p>Čoahkkimiin gielddaiguin ja fylkkagielddaiguin lea Sámediggi čujuhan ahte ollu sámi ásahusain ja organisašuvnnain váilu báikkálaš ja regionála ruhtadeapmi, erenoamážit musea bealde. Davvinorgga kulturšiehtadus lea buorre ovdamearka das ahte ovttasbargu golmma davimus fylkkagielddaiguin ja Sámedikkiin lea buktán buriid bohtosiid. 11.1 Ovttasbargošiehtadusat fylkkagielddaiguin Sámediggi lea álggahan proseassa regionála ovttasbargošiehtadusaid geahčademiin vai daid sáhttá dárbbašlaččat divodit jos lea dárbu. Sámedikkis ja Romssa fylkkasuohkanis lea leamaš čoahkkin politihkalaš dásis skábmamánus 2014. Bealit leat duhtavaččat šiehtadusain dán rádjai ja háliida geahčadit šiehtadusa 2015:s. Sámedikkis ja Finnmárkku fylkkagielddas lei čuovvolančoahkkin politihkalaš dásis cuoŋománus šiehtadusa birra gos sohppojuvvui doaibmaplána jahkái 2014. Ollu gelddolaš prošeavttat leat ruhtaduvvon Finnmárkku, Romssa, Norlándda ja máttasámi ovttasbargošiehtadusain, earret eará: ·</p>
<p>Bálgáid ja vázzinluottaid merken ja graderen Finnmárkkus Finnmárkku fylkkagieldda bokte ·</p>
<p>Lara &amp; Leisa II Máttasámi mánáid-Tv maid TMM Produksjon AS bokte ·</p>
<p>Sámi ásahusovddideapmi Rööroses Mátta-Trøndelága fylkkagieldda ja Aajege bokte ·</p>
<p>Sámi kultuvra Youtubes Várdobáikki bokte ·</p>
<p>Prošeakta árktalaš gihcebiergu Sáččá joatkkaskuvlla bokte ja sámi mátkeealáhusaid ovddideapmi Árrana bokte.</p>
<p>Geavaheapmi - regionálaovddidanprošeavttat 11.2 Ovttasbargošiehtadusat gielddaiguin</p>
<p>Sámediggi ja Romssa suohkan dolle álbmotčoahkkima borgemánus mas ovttasbargošiehtadus lei fáddán.</p>
<p>Oaččuimet buriid dieđuid vásihusain šiehtadusa ektui ja buriid rávvagiid šiehtadusa čuovvoleapmái. Earret eará lea stuorra beroštupmi oažžut ásahuvvot deaivvadanbáikki Romsii, ja lea álggahuvvon bargu čuovvolan dihte dán. Sámediggi lea ságastallagoahtán gávpotgielddaiguin Álttáin ja Bådåddjoin dainna áigumušain ahte soahpat ovttasbarggu. Ovttasbargošiehtadusat galget nannet ja gozihit sámi giela ja kultuvrra namuhuvvon gávpotgielddain. Mis leat maiddái fásta čoahkkimat Oslo gielddain oktii jahkebealis. Sámediggi lea maiddái 2014:s geavahan viehka ollu návccaid čuovvolit ahte sámi geavaheddjiid vuoigatvuođat gielddain ollašuhttojuvvojit iešguđege lágaid ektui. Ovdamearkan dasa leat dakkár oahpahusvuoigatvuohta dahje mánáidgárdesadji mii goziha sámi mánáid dárbbu oažžut heivehuvvon giellafálaldaga mánáid kulturduogáža mielde. Sámediggi oaidná ahte eahpitkeahttá heajos gieldaekonomiija sáhttá čuohcat gieldalaš fálaldagaide sámi geavaheddjiid várás eanet, ja juo gáržžes gieldalaš fálaldagat sámi geavaheddjiid várás gártet gáržžideami oaffarin. Skuvlastruktuvra lea dáid áššiid gaskkas. Dain oktavuođain go Sámedikkis lea ovttasbargošiehtadusat gielddaiguin rahpasit uvssat lávga gulahallamii daid gielddaiguin maidda dat guoská. Sámedikkis lea buorre vejolašvuohta áŋgiruššat dán lágan áššiin maiddái hálddašanguovllu gielddaiguin. Dán lágan áššit sáhttet boahtit ovdan maiddái sámegiela hálddašanguovllu olggobealde ja gielddain main Sámedikkis eai leat ovttasbargošiehtadusat, muhto gos Sámediggi áŋgiruššá sierranas sivaid geažil. Sámedikki oaivila mielde leat dát muhtun hástalusat maid maiddái sáhttá geahčadit gieldaođastusa oktavuođas. Sámediggi vuordá ahte almmolaččat nammaduvvon giellalávdegoddi guorahallá dáid hástalusaid ja buktá čoavddusevttohusa sierra NAČ:s mii galgá geigejuvvot maŋimuštá guovvamánus 15. b. 2016. 11.3 Gieldaođastus</p>
<p>Sámediggi lea gieldaođastusproseassain deattuhan ahte barggus fertejit gozihuvvot ja viidáset ovddiduvvot sámi bálvalusfálaldagat ja ahte mihttomearrin ferte leat sámi giela, kultuvrra ja servodateallima ovddideami sihkkarastin nu ahte dat dávista stáhta sámepolitihkkii álbmotrievtti ja Vuođđolága § 108 vuođul. Sámedikki dievasčoahkkin meannudii vuosttaš ášši gieldaođastusa birra juovlamánus 2014. Dás mearridii dievasčoahkkin prinsihpaid prosessii viidáseappot gieldaođastusain. Prinsihpat dás leat ahte sámegiela hálddašanguovlu ii galgga gáržžiduvvot, sámi vuoigatvuođat fertejit gozihuvvot, ja ulbmilin ferte leat láhkadahkosiid buorideapmi, vai sámi álbmot oažžu vel ain buoret fálaldaga sámegielas. Sámi pasieanttain lea vuoigatvuohta oažžut dakkár dearvvašvuođa- ja fuolahusbálvalusa mii váldá vuolggasaji sámi gielas ja kultuvrras. Buot gielddain ii leat seammalágan dihtomielalašvuohta ja máhttu sámi pasieanttaid vuoigatvuođaid ja dárbbu birra. Dát ferte vuhtii váldojuvvot nationála čanastagain ja láhkadahkosiin boahtteáiggi gieldaorganiserema oktavuođas. Mearrádusas deattuhuvvo ahte Sámedikkis galgá leat árjjalaš rolla gieldaođastusproseassas viidáseappot ja ahte Sámediggi galgá konsulterejuvvot ovdal go vejolaš mearrádusat dahkkojuvvojit Stuorradikkis dahje gielddain. Mearriduvvui maiddái ahte Sámediggi galgá dahkat čielggadusa daid sámi áššiid birra mat čatnasit gieldaođastussii. 11.4 Interreg 2014 - 2020</p>
<p>Bargojoavku, Sámedikki searvamiin, lea ráhkadan prográmmaevttohusa sierra sámi oasseprográmma várás ođđa Interreg V-A Nord 2014 – 2020 prográmma siskkobealde. Temáhtalaš ulbmilsuorggit sihke Davvi- ja Sápmi-prográmmas leat čuovvovaččat: ·</p>
<p>Dutkan, teknologiija ovddideapmi ja innovašuvdna. ·</p>
<p>Ealáhuseallima/ealáhushutkama ovddideapmi. · Kultur- ja birassuodjaleapmi. ·</p>
<p>Oktasaš bargomárkana ovdánahttin riikarájáid rastá. 12 Sámi ovttasbargu ja riikkaidgaskasaš bargu Váldomihttomearri: ·</p>
<p>Álgoálbmogat mearridit iežaset ahtanuššama ja sis lea vejolašvuohta gozihit iežaset beroštumiid riikkaidgaskasaččat. 12.1 Riikkaidgaskasaš bargu 12.1.1 ON álgoálbmogiid máilmmikonferánsa Sámedikki riikkaidgaskasaš barggus 2014:s leat searat leamaš čohkkejuvvon ON álgoálbmogiid máilmmikonferánssa proseassa ektui. Sámedikkis lea leamaš hui árjjalaš rolla dán proseassas jagi 2011 rájes. ON álgoálbmotáššiid bissovaš forumis miessemánus 2014 lei deaŧaleamos ášši gávdnat dohkálaš čovdosa movt álgoálbmogat galggašedje searvat máilmmikonferánsaprosessii ja máilmmikonferánssa loahppadokumeantta šiehtadallamiidda.</p>
<p>Dán barggus bohte bohtosat. Forumis nammadii ON váldočoahkkima presideanta guokte álgoálbmotráđđeaddi máilmmikonferánsaproseassa várás, geat ovttas dainna guvttiin nammaduvvon stáhtalaš ráđđeaddiin galge oktiiordnet máilmmikonferánsaproseassa ja šiehtadallamiid loahppadokumeantta sisdoalu birra. Oanehis áiggi maŋŋá foruma loahpaheami ovdánii fas máilmmikonferánsaproseassa. ON álgoálbmogiid máilmmikonferánsa lágiduvvui čakčamánus 2014. Sámediggi searvvai máilmmikonferánsii Sámi parlamentáralaš ráđi bokte. Dasa lassin ledje Ruošša beale sámiin, sámi nuorain ja Sámiráđis ovddasteaddjit. Sámedikki presideanta sártnui máilmmikonferánssa rahpamis. 12.1.2 Máilmmikonferánssa loahppadokumeanta Boađus golmma jagi proseassas lea máilmmikonferánssa loahppadokumeanta. Loahppadokumeanttas leat doaibmavuđot nationála ja riikkaidgaskasaš doaibmabijut ja Sámediggi áigu váikkuhit daid duohtan dahkama. ON váldočálli nammadii álgoálbmotkoordináhtora ON vuogádagas. Álgoálbmotkoordináhtor galgá evttohit doaibmaplána movt čađahit ON álgoálbmogiid vuoigatvuođa julggaštusa, ja raporteret dan čađaheami ovdáneami birra. Loahppadokumeantta bokte leat lahttoriikkat geatnegahttán iežaset ráhkadit ja čađahit nationála doaibmaplánaid, strategiijaid ja doaibmabijuid mat sihkkarastet ahte ON álgoálbmogiid vuoigatvuođa julggaštus čađahuvvo. Dát galgá dahkkojuvvot ovttasbargguin álgoálbmogiiguin. Loahppadokumeanta addá dasa lassin vejolašvuođa rievdadit ON álgoálbmotrivttiid áššedovdimekanismma mandáhta, vai dan sáhtášii ovddidit bearráigeahččanorgánan, gosa stáhtat sáhttet raporteret ON álgoálbmogiid vuoigatvuođa julggaštusa čađaheami.</p>
<p>Máilmmikonferánsa mearridii loahppadokumeantta konsensus vuogi mielde. 12.1.3 Raporteren - ILO konvenšuvdna nr. 169 álgoálbmogiid ja čearddalaš álbmogiid hárrái iešmearrideaddji stáhtain Sámediggi lea 2014:s gulahallan ILO:in raporteremiid birra mat gusket Sámedikki raportii ILO:i áigodagas 01.06.2008 – 31.05.2013. Sámedikki raporta lea ráhkaduvvon ráđđehusa raportamálle mielde, ja čuovvu ILO-169 váldostruktuvrra, mas konsultašuvnnat deattuhuvvojit dábálaš njuolggadusaid vuolde. Raporta dán oasis raporterejuvvo maiddái sámediggeválgga, mánáidsuodjalusa, ja rihkkosiid ja ráŋggáštusa birra. Eana- ja resursavuoigatvuođat raporterejuvvojit oasis mii boahtá maŋábealde, mas maiddái leat luondduresurssaid geavaheami ja suodjaleami hálddašeapmái searvan. Dasto bohtet dearvvašvuohta, oahpahus ja oahppu, giella ja loahpas oktavuohta ja ovttasbargu riikarájáid rastá, mas bargu Davviriikkalaš sámekonvenšuvnnain čilgejuvvo. 12.2 Sámi ovttasbargu 12.2.1 Sámi parlamentáralaš ráđđi Njealját sámeparlamentarihkkariid konferánsa dollojuvvui guovvamánus 2014 Ubmis Ruoŧa bealde. Konferánssa fáddán lei luondduresurssaiguin ávkkástallan sámi guovlluin. Konferánssa cealkámušas nannejuvvo ahte sámiid iešmearridanvuoigatvuohta addá sámiide vuoigatvuođa ieža beassat mearridit makkár ovdáneami háliidit sámi servodagas ja movt háliidit hálddašit ja geavahit luondduresurssaid sámi guovlluin riikkaidgaskasaš álbmotrievtti ja sámiid vuoigatvuođaid vuođul. Cealkámuša vuođđun leat ovddit parlamentarihkkariid konferánssa julggaštusat. Sámeparlamentarihkkariid konferánsa buvttii maiddái oktasaš cealkámuša davviriikkalaš sámekonvenšuvnna šiehtadallamiidda. Cealkámušas nannejuvvo ahte sámedikkit gáibidit ovttamielalašvuođa čovdosa ektui ovdal jagi 2016 ja ahte sámedikkit eai dohkket ahte šiehtadallamat ájihuvvojit dahje barggu ovdáneapmi cakkaduvvo. Sámi parlamentáralaš ráđđi lea leamaš ovddastuvvon seminárain, konferánssain ja čoahkkimiin gos álgoálbmotpolitihkalaš áššit leat leamaš beaiveortnegis. Dán lágan deaivvadanbáikkit leat deaŧalaš arenat ovttasbarggu realiseremis riikarájáid rastá ja sámiid beroštumiid goziheamis riikkaidgaskasaččat. Dát guoská sihke ON:i ja EO:i. Davviriikkalaš ovttasbargu lea deaŧalaš Davviriikkaid ráđi bokte. Sámit eai leat váldojuvvon mielde ollesárvosaš lahttun Davviriikkaid ráđis, muhto sámiin lea áicistáhtus ja sis lea hállanvuoigatvuohta Davviriikkaid ráđi jahkásaš sešuvnna váldoságastallamis. 12.2.2 Barentsovttasbargu Sámediggi lea fuolastuvvan ovdáneami geažil Ruošša bealde danne go siviila- ja politihkalaš vuođđovuoigatvuođat goazahuvvojit. Mii oaidnit ovdamearkkaid das go Ruošša eiseválddit stivregohtet regionála álgoálbmotorganisašuvnnaid. Nu geavvá organisašuvnnain ja servviin RAIPONa oktavuođas, mii lea davviguovllu álgoálbmogiid arvesuodjeorganisašuvdna Ruošša bealde. Mis lea leamaš ágga fuolastuvvat dan geažil go mii oaidnit ahte Ruošša eiseválddit geahččaledje hehttet Guoládaga Sámi searvvi ja Lujávrri sámi servviid ovddasteddjiid beassamis searvat álgoálbmogiid máilmmikonferánsii. Sámediggi oaivvilda ahte dál lea deaŧaleappot go goassige ovdal joatkit álbmogiid gaskasaš ovttasbarggu, kulturdoaibmabijuid ja ealáhusovttasbarggu Barentsguovllus. Sámediggi áigu ain eanet bidjat searaid háhkat dohkálaš kapasitehta ja ekonomalaš resurssaid vai sámit Ruošša bealde ge sáhtášedje searvat politihkalaččat árjjalaš ja konstruktiiva vuogi mielde Sámi parlamentáralaš ráđis. 12.2.3 Davviriikkalaš sámekonvenšuvdna Sámediggi ja Gielda- ja ođasmahttindepartemeanta leat 2014 soahpan rievdadit Norgga šiehtadallandelegašuvnna mandáhta Davviriikkalaš sámekonvenšuvnna šiehtadallamiid ektui. Okta šiehtadallančoahkkin dollojuvvui 2014:s 12.2.4 Árktalaš ráđđi 12.2.4.1 Árktalaš parlamentarihkkarlávdegoddi 2014:s ásahedje buot árktalaš stáhtaid ealáhuseallima ovddasteaddjit ja Árktalaš ráđi álgoálbmogiid ovddasteaddjit árktalaš ealáhusforuma (Arctic Economic Council, AEC). Ekonomalaš ráđi mihttomearrin lea ovddidit ekonomalaš ahtanuššama, ja dasto láhčit diliid sosiálalaš ahtanuššamii ja birrasa suodjaleapmái Árktisis 12.2.4.2 Árktalaš ealáhusforum (Arctic Economic Council, AEC) 2014:s ásahedje buot árktalaš stáhtaid ealáhuseallima ovddasteaddjit ja Árktalaš ráđi álgoálbmogiid ovddasteaddjit árktalaš ealáhusforuma (Arctic Economic Council, AEC). Ekonomalaš ráđi mihttomearrin lea ovddidit ekonomalaš ahtanuššama, ja dasto láhčit diliid sosiálalaš ahtanuššamii ja birrasa suodjaleapmái Árktisis. 12.2.5 Davviguovlopolitihkka Sámediggi lea 2014:s árjjalaččat searvan ollu arenaide davviguovlopolitihka oktavuođas, earret eará searvan lágidemiide nugo Arctic Frontiers, Girkonjárgga konferánsa, Agenda Davvi-Norga ja Davviriikkalaš sihkarvuođapolitihkalaš forum. Sámediggi oaivvilda ahte ođđa ealáhusdoaimmas árbevirolaš álgoálbmotguovlluin galgá leat ávki ja dat galgá njuolga nannet ja ovddidit álgoálbmogiid kultuvrra ja báikegottiid. Sámediggi lea rávven ahte čađahuvvojit proseassat stáhta eiseválddiid, industriija ja álgoálbmogiid gaskka maid ulbmilin lea juksat ovddalgihtii dieđihuvvon miehtama guoskevaš álgoálbmogiid servodagain ja sin ovddastusorgánain, lágaide ja doaibmabijuide. 13 Dásseárvu Sámediggi bargá dásseárvosaš sámi servodaga ovdii nu ahte buohkain leat seammalágan vuoigatvuođat, geatnegasvuođat ja vejolašvuođat, beroškeahttá sohkabealis. Sámediggi bargá dásseárvvuin iešguđege surggiin. Lea mielde sihke arenain gos dásseárvoáššit váldojuvvojit ovdan, atná guovddážis dásseárvopolitihkalaš áššiid ja addá dasto ruđaid earáide geat barget dásseárvvuin. 13.1.1 Sámi dásseárvoorganisašuvnnat Dásseárvoáššiin ferte leat faggi siviila sámi servodagas. Danne addá Sámediggi doarjaga guovtti dásseárvoorganisašuvdnii, mat leat Sámi NissonForum ja Sáráhkká. Organisašuvnnat ovddidit dásseárvopolitihkalaš áššiid sámi servodagas ja hástalit Sámedikki ja addet mávssolaš rávvagiid Sámediggái dásseárvoáššiin. Bušeahttajagi 2014 rájes lea doarjja organisašuvdnii šaddan njuolgga juolludussan. Dát addá stuorát einnostan vejolašvuođa organisašuvnnaide ja haddegoargŋun ođđa bušeahttajagis buhttejuvvo. 13.1.2 Veahkaváldi lagaš oktavuođain Sámediggi ii dohkket veahkaválddi lagaš oktavuođain sámi servodagas ii álggage. Nissonbeaivvi oktavuođas 2014:s čalmmustii Sámediggi veahkaválddi lagaš oktavuođain dievasčoahkkima oktavuođas. Dat dahkkojuvvui ovttasbargguin Finnmárkku politiijaiguin ja lei oassi sin kampánjjas <span type="quote" xml:lang="nob">”(Dolain duhkoraddat) Leker med ilden”</span>. Sámediggi lea juolludan doarjaga kampánjii. Rahpansáhkavuorus válddii sámediggeráđđi ovdan man deaŧalaš leat duostat hállat veahkaválddi birra lagaš oktavuođain. Juste jaskatvuohta fáttá birra hehtte eanemusat veahkaválddi vuostálastima. Maiddái váilevaš máhttu veahkaválddi birra lagaš oktavuođain sámi servodagas heađušta min gávdnamis buriid doaibmabijuid veahkaválddi vuostá dáistaleamis. Sámediggi ja Justiisa- ja gearggusvuođadepartemeanta leat guhkká geahččalan oažžut áigái prošeavtta veahkaválddi birra lagaš oktavuođain sámi servodagas. 2014:s oaččui Nasjonalt kunnskapssenter om vold og traumatisk stress (NKVTS) nammasaš ásahus juolludusa prošektii, ja dat álggahuvvui ođđajagimánus 2015. Prošeavtta bokte háliidivččiimet mii kártet mii sámi servodagas váikkuha dan ahte šaddá veahkaváldi lagaš oktavuođain. Prošeavtta bokte galgá maiddái geahčaduvvot movt fuomášit veahkaválddi, makkár eastadeaddji doaibmabijuid ja veahkkedoaibmabijuid sáhtášii láhčit buoremus vuogi mielde sámi álbmoga várás. 13.1.3 ON nissonkommišuvdnii searvan Sámediggi searvvai 2014:s ON Nissonkommišuvnna sešuvdnii mii dollojuvvo juohke jagi. Kommišuvnnas lea maiddái mandáhta čuovvolit ON nissonkonferánssa, mii dollojuvvui Beijing nammasaš báikkis (1995) doaibmaplána. Fáddán lei ON duhátjagimihtu olaheapmi nissonolbmuid ja nieiddaid ektui. Duhátjagimihttun, leat gávcci konkrehta mihttomeari geafivuođa vuostá dáistaleamis, mii galgá olahuvvot ovdal jagi 2015. Sámedikkis ledje guokte saji Norgga delegašuvnnas ja lei vejolašvuohta addit rávvagiid loahppadokumentii Norgga šiehtadalliid bokte. Dalle go duhátjagimihtut hábmejuvvojedje, de das eai lean mielde álgoálbmogat ja eará olgguštuvvon joavkkut. Danne lei Sámediggái deaŧalaš ahte álgoálbmogiid nissonolbmuid erenoamáš dárbbut ja vuoigatvuođat, oainnusmahttojuvvojedje sešuvnna loahppajulggaštusas ja viidáseappot barggus ođđa ovddidanmihtuiguin. Mii vásiheimmet ahte Norga unnán gozihii álgoálbmotnissoniid šiehtadallamiin. 13.1.4 Lesbbat, homofiillat, bifiillat ja tránssat sámi servodagas Sámediggi lea 2014:s álggahan barggu lesbbaid, homofiillaid, bifiillaid ja tránssaid sámi servodagas hástalusaid bidjamiin politihkalaš beaiveortnegii. Sámediggi háliida stuorát dihtomielalašvuođa ja rabasvuođa daid hástalusaid ektui mat lesbbain, homofiillain, bifiillain ja tránssain sámi servodagas leat. Mii leat searvan nu gohčoduvvon pride-doaluide, mii leat sádden preassadieđáhusaid ja mii leat levgen arvedávgeleavggain sámediggeviesu olggobealde. Sámediggi lea movtta go lea ásahuvvon ođđa organisašuvdna lesbbaid, homofiillaid, bifiillaid ja tránssaid várás sámi servodagas, ja mii leat dovddahan sidjiide ahte mii háliidit geahččalit oččodit organisašuvdnii rámmaeavttuid vai sáhttet doaibmat. 14 Sámeálbmotfoandda buvttadeapmi/reanttut Sámeálbmotfoanda ásahuvvui 2000:s oktasaš buhtadussan daid vahágiid ja eahperievtti ovddas maid dáruiduhttinpolitihkka lea dagahan sámi álbmogii. Foanddas lei fásta vuođđokapitála 75 miljon ru, ja foandda buvttadeapmin mearriduvvui seamma reantu go 10 jagi áiggi stáhtaobligašuvnnain.. Foandda jahkásaš buvttadeapmi juolluduvvui Sámediggái. Jagi 2014 rájes loahpahuvvui Sámeálbmotfoanda. Jahkásaš buvttadeami sadjái bohte dábálaš jahkásaš juolludusat. Juolludeapmi lei 2014:s 5 000 000 ru. Juolludusa ulbmil ii leat rievdan ja Sámedikki dievasčoahkkin galgá ain stivret juolludusa. Juolludus galgá geavahuvvot sierralágan sámi giela ja kultuvrra nannendoaibmabijuide. Vuoruhemiid mearrida Sámediggi jahkásaš bušeahttamearrádusain. Jahkái 2014 lea várrejuvvon 5 000 000ru jahkásaš juolludusas ja 2 800 000 ru sestojuvvon buvttadeamis, oktiibuot 7 800 000 ru.</p>
<p>Go buohtastahttá bušeahtain lea ollislaš liigegeavaheapmi 366 199 ru. Spiehkastagat čilgejuvvojit juohke fágakapihttalis Gártaduvvon buvttadeapmi 31.12.2014 nammii lea juolluduvvon Sámedikki 2015 bušeahtas. 15 Politihkalaš dássi 15.1 Sámediggeráđđi</p>
<p>Sámediggeráđđi lea doallan čieža čoahkkima 2014:s. Dasa lassin leat ráđis telefončoahkkimat juohke vahkus. Oktiibuot lea ráđđi meannudan 614 ášši. 15.2 Sámedikki lávdegodde- ja dievasčoahkkimat</p>
<p>Sámediggi doalai 2014:s njeallje lávdegodde- ja dievasčoahkkima. Njukčamánus, golggotmánus ja juovlamánus ledje lávdegoddečoahkkimat seamma vahkus go dievasčoahkkin, jagi nuppi čoagganeamis dollojuvvui lávdegoddečoahkkin miessemánus ja dievasčoahkkin geassemánus. Dievasčoahkkin meannudii buohkanassii 46 ášši. 15.3 Sámedikki váiddalávdegoddi doarjjaáššiid várás</p>
<p>Sámedikki doarjjaáššiid váiddalávdegoddi, maid Sámediggi ásahii 2011:s, galgá gozihit sin riektesihkarvuođa geat ohcet doarjaga Sámedikkis. Váiddalávdegoddi galgá meannudit váidojuvvon eaŋkiláššiid ja nie ollašuhttit váiddameannudeami hálddahuslága njuolggadusaid mielde.</p>
<p>Váiddalávdegoddi lea jagiin 2011-2014 meannudan buohkanassii 139 váidaga, ja váiddalohku juohkása čuovvovaččat:</p>
<p>Logut čájehit ahte váiddalohku lassána ja váidagat maidda mieđihuvvo dahje ášši lea sáddejuvvon sámediggeráđđi ođđa meannudeapmái, leat lassánan. Sivva dasa go váidagat 2011:s ledje nu ollu, lea dat go mii jagi 2010 loahpas eat meannudan váiddaáššiid go vurddiimet dassážii go váiddalávdegotti ásahuvvui. 15.4 Deaŧalaš čalmmusteamit Sámedikkis</p>
<p>Geassemánu dievasčoahkkima oktavuođas lágidii Sámediggi ovttas Sámi allaskuvllain seminára Vuođđolága 200-jagi čalmmusteami dihte. Seminára fáddán lei sámiid kultuvrralaš ja ávnnaslaš vuoigatvuođat maŋŋá 1814 Vuođđolága. Sámediggi čalmmustii iežas 25-jagi, dan rájes go vuosttaš Sámediggi rahppojuvvui, golggotmánu 9. b. 1989, ávvuseminárain Sámedikkis golggotmánu 9. b. 2014. Seminára fáddán lei Sámedikki 25 jagi historjá.</p>
<p>Ávvudeami oktavuođas almmuhuvvojedje maiddái guokte ávvugirjji, <span type="quote">“Sámediggi 25 jagi”</span> ja <span type="quote">“Sámedikki Dáidda”</span>. 15.5 Sámedikki nuoraidpolitihkalaš lávdegoddi, SáNuL</p>
<p>Sámi nuoraidpolitihkalaš lávdegoddái (SáNuL) nammaduvvojedje ođđa lahtut áigodahkii 2014-2015. SáNuL doalai 2014:s njeallje čoahkkima. SáNuL čuovui Sámedikki dievasčoahkkima njukčamánus, das lei čoahkkin sámediggeráđiin, lágidii sámi nuoraide deaivvadeami Oslos, searvvai konferánssaide ja semináraide, ja lea maiddái doallan sáhkavuoruid. Sii leat maiddái searvan Sámi parlamentarihkarkonferánsii Ubmis, Raasten rastah máttasámi kulturfestiválii, globaliserenkonferánsii ja Eurohpáráđi ja Suoma Sámedikki seminárii Anáris sámi kultuvrra ja giela birra. SáNuL lei mielde Sámedikki delegašuvnnas ON álgoálbmogiid máilmmikonferánssas New York:s čakčamánus. Čoahkkimis mii dollojuvvo juohke jagi Mánáidáittardeddjiin válddii SáNuL ovdan sámi nuoraid psyhkalaš dearvvašvuođa, filmmaid ja prográmmaid tekstema ja dubbema sámegillii.</p>
<p>SáNuL lea addán rávvagiid Sámedikki ealáhus- ja kulturlávdegoddái mineráladoaimma birra sámi guovlluin, ja rávvagiid Sámediggeráđđái Sámedikki 2015 bušehttii. Sii muitaledje sámi nuoraid dili birra Norggas Arctic Focal Point:ii UN Indigenous Youth Caucus:s ja adde rávvagiid neahttasiidui Ung.no dan oktavuođas go dat ledje ođasmahttimin ja kvalitehta dáfus dárkkisteamen iežaset artihkkaliid sámiid/ sámi fáttáid birra.</p>
<p>Ovttas Noereh! organisašuvnnain almmuhii SáNuL kronihka sámegiela, girjjálašvuođa jorgaleami ja filmmaid dubbema birra sámegillii. Sii sáddejedje maiddái reivve máŋgga norgalaš ja ruoŧŧilaš filbmabuvttadeddjiide ja ávžžuhedje dubbet filmmaid sámegillii. SáNuL lei mielde árvvoštallanlávdegottis Sámedikki gilvvu oktavuođas givssidanplakáhta ráhkadeami oktavuođas. 15.6 Sámedikki vuorrasiidráđđi</p>
<p>Sámediggeráđđi lea nammadan Sámedikki vuorrasiidráđi áigodahkii 2014-2017. Vuorrasiidráđđi lea Sámediggeráđi ráđđeaddi orgána ja galgá veahkehit Sámediggeráđi Sámedikki vuorasolbmuid politihka hábmemis. Sámedikki vuorrasiidráđđi háliida ovttasbarggu viđa davimus fylkkaid vuorrasiidráđiiguin. Sis lea 2014:s leamaš čoahkkin Davvi-Trøndelága vuorrasiidráđiin, ja fokusis lei ovttasbargu vuorrasiidráđiid ja sámi boarrásiid gaskka Davvi-Trøndelágas ja sámi ovddastus vuorrasiidráđđái. Vuorrasiidráđis leat maiddái leamaš čoahkkimat sámi álbmogiin máŋgga gielddas ja gieldahálddahusain. Vuorrasiidráđđi háliida juohkit dieđuid sierra hástalusaid birra mat sámi vuorasolbmuin leat, ja fuomášuhttit gielddaid ahte doppe ássá sámi álbmot.</p>
<p>Plána- ja finánsalávdegoddi - 001/15</p>
<p>PFL - Mearrádus:</p>
<p>Álggahus</p>
<p>Sámedikki plána- ja finánsalávdegoddi lea meannudan ášši 007/15 Sámedikki 2014jahkedieđáhus. Jahkedieđáhusas válddahuvvo Sámedikki ovddit jagi doaibma, ja jahkedieđáhus ovddiduvvo Stuorradiggái jahkásaš stuorradiggedieđáhusas Sámedikki doaimma birra.</p>
<p>Mearkkašumit</p>
<p><em type="italic">Lávdegoddi,earret Ovddádusbellodat ja Árja lahtut, Norgga sámiid riikasearvvi lahtut Kirsti Guvsám, Anita P. Ravna, Áile Jávo, Piera Heika Muotka ja Beaska Niillas, Bargiidbellodaga sámediggejoavkku lahtut Vibeke Larsen, Knut Store ja Ronny Wilhelmsen, Olgešbellodaga lahttu Hans Hatle,Åarjel-Saemiej Giel (ÅaSG) lahttu Jovna Z. Dunfjell ja Nordkalottfolket lahttu Åse Dahl ovddidit čuovvovaš mearkkašumi: </em>Dát lahtut oaivvildit ahte Saemien Sïjte huksema ruhtadeapmi ferte vuoruhuvvot 2016 stáhtabušeahtas. </p>
<p>Duhátjagi boares máttasámi kulturárbi lea báhkkejuvvon ja coggojuvvon bráhkáide. Saemien Sijtes lea nationála ovddasvástádus máttasámi kultuvrras, muhto dáláš lokálat leat fuonit eai ge dohkke dán lágan doibmii. Dál lea báris áigi oažžut ođđa vistti.</p>
<p>Dát lahtut atnet heahpadin Norgii go Saemien Sïjte dilli lea nu ahte bargit gártet bargat bráhkáin olggobealde dálá museavistti, ja dilli lea ain čielggatkeahttá. 25 jagi juo leat bargan oažžut stuorát ja eanet ođđaáigásaš vistti máttasámi čoahkkádusaide – visti mii galggašii loktet máttasámi kultuvrra ja váikkuhit máttasámegiela ja identitehta ealáskuhttima. Dál go prošeakta lea viidát čielggaduvvon ja gárvvis juohke dáfus, ii dáhtošii stuorradiggi ja ráđđehus duohtan dahkat prošeavtta.</p>
<p>Dát lahtut leat movtta go 2015 stáhtabušeahtas lea juolluduvvon 3 miljon ru Saemien Sïjte prošektii, ja konstaterejit ahte dás ii leat doarvái vistti ollásit duohtan dahkamii. Dát lahtut leat movtta go vistti realiseren lei mielde máŋgga Stuorradikki opposišuvdnabellodaga 2015 bušeahttaevttohusas. Dán dulkojit dát lahtut nu ahte lea maiddái politihkalaš dáhttu duohtan dahkat ođđa vistti. Dát lahtut vurdet ahte Saemin Sïjte ođđa visti duohtan dahkkojuvvo 2016 stáhtabušeahta bokte.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui Sámediggeráđi mearrádusárvalusa.</p>
<p>Mearkkašupmi: Ovddádusbellodat, áirras Aud Marthinsen bokte Sámedikki jahkedieđáhus ja rehketdoallu2014</p>
<p>Ovddádusbellodat lea guhká oaivvildan ahte ILO-konvenšuvdna 169 lea heivemeahttun reaidu muddet sámi ja dáža gaskasaš čearddalašvuođa min riikkas. Sihke sámi ja dáža jurddašeamis lea govttolašvuođaoaidnu ja rehálašvuođadovdu hui árvvus. Ii goabbáge joavkkuid galgga oažžut sierrameannudeapmi gieladahje čearddalašvuođa geažil. Ovddádusbellodat oaivvilda prinsihpalaččat ahte Norga galgá guođđit ILO-konvenšuvnna 169, ja maiddái vuostálastit eará konvenšuvdna- ja šiehtadusevttohusaid mat leat mielde nannemin dahje viiddideamen sierraortnegiid álbmoga sámi oassái, ovdamearkka dihtii davviriikkalaš sámekonvenšuvnna. Sámediggi ii lihkostuva Eanet ja eanet surggiin eahpelihkostuvvá Sámediggi oažžut doarjaga iežas oidnui konsultašuvnnain nationála eiseválddiiguin. <span type="quote">“Sámi logut muitalit”</span> raporttat čájehit ahte dakkár deaŧalaš surggiin go giella ja kultuvra, lea ovdáneapmi leamaš áibbas eará láhkai go Sámediggi ieš ja háliidan ja mearridan. Dánvuođul ferte eahpidit lea go Sámediggi rivttes reaidun dasa ahte gáhttet sámi giela, kultuvrra, historjjá ja árbevieruid. Ovddádusbellodat registrere ahte Sámedikkis lea leamaš dušše 25-30 duohta ášši meannudeapmái juohke jagi. Dasa dat geavaha 25 miljon ruvnno dušše politihkalaš meannudeapmái. Duohtavuođas dat mearkkaša ahte juohke ášši máksá vearromáksiide sullii miljon ruvnnu. Dasa lassin ahte dušše Sámedikki doaimmaheapmi muđui máksá lagabui 100 miljon ruvnnu, dan oktiibuot 400 miljon ruvnnus maid Stuorradiggi juolluda Sámediggái. Ovddádusbellodat registrere ahte doaibmabidjoeaiggádiid golut báikediđoštallamiid oktavuođas ledje badjel 2,6 miljon ruvnnu. Ovddádusbellodaga oaidnu lea ahte go almmolaš eiseválddit gáibidit báikediđoštallamiid ja iskkademiid, de berre almmolašvuohta dan máksit ieš, ii ge noađuhit eanaeaiggádiid ja doaibmabidjoeaiggádiid dainna. Leš dal doaibmabidjoeaiggát NČE, gielda vai priváhta. Ovddádusbellodat lea sakka fuolastuvvan Sámedikki vuosttaldanvuoigatvuođa geažil areálaáššiin, kulturmuitolága ja huksenlága vuođul. Dát lea hui unohas jagielddaid báikkálaš demokratiija ja iešstivrejumi rihkkun.</p>
<p>Sámedikki dievasčoahkkin - 007/15</p>
<p>III Jienasteapmi 39 áirasis ledje 33 čoahkis. Jienasteapmi dahkkojuvvui čuovvovaš vuogi mielde: ·</p>
<p>Plána- ja finánsalávdegotti ráva mearriduvvui 30 jienain 3 jiena vuostá.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Piera Heaika Muotka, áššejođiheaddji Arthur Johan Tørfoss</p>
<p>Piera Heaika Muotka 2 Laila Susanne Vars</p>
<p xml:lang="sma">Kirsti Guvsam</p>
<p xml:lang="sma">Ann Mari Thomassen 3 Kirsti Guvsam 4 Kjetil Romsdal 5 Anita Persdatter Ravna</p>
<p>Mariann Wollmann Magga</p>
<p>Johan Vasara</p>
<p xml:lang="nob">Vibeke Larsen</p>
<p xml:lang="nno">Anita Persdatter Ravna 6 Per A. Bæhr 7 Aud Marthinsen</p>
<p>Mariann Wollmann Magga</p>
<p xml:lang="nob">Vibeke Larsen</p>
<p xml:lang="sma">Kirsti Guvsam</p>
<p xml:lang="nob">Aud Marthinsen 8 Christina Henriksen 9 Ronny Wilhelmsen</p>
<p xml:lang="nob">Hartvik Hansen</p>
<p xml:lang="nob">Ronny Wilhelmsen 10 Laila Susanne Vars</p>
<p>John Kappfjell</p>
<p>Beaska Niillas</p>
<p xml:lang="sma">Kirsti Guvsam</p>
<p>Laila Susanne Vars 11 Hans Hatle</p>
<p xml:lang="nob">Christina Henriksen 12 Silje Karina Muotka 13 Vibeke Larsen</p>
<p>Sandra Márjá West</p>
<p>Piera Heaika Muotka</p>
<p xml:lang="nob">Vibeke Larsen 14 Hartvik Hansen</p>
<p>Mariann Wollmann Magga</p>
<p>John Kappfjell</p>
<p xml:lang="nno">Kjetil Romsdal</p>
<p>Hartvik Hansen 15 Thomas Åhrén 16 Knut Inge Store 17 Mariann Wollmann Magga</p>
<p>Laila Susanne Vars</p>
<p>Mariann Wollmann Magga 18 Jovna Zakarias Dunfjell 19 Aili Keskitalo</p>
<p>Mariann Wollmann Magga 20 Mathis Nilsen Eira</p>
<p xml:lang="sma">Vibeke Laren</p>
<p>Johan Vasara</p>
<p>Mathis Nilsen Eira 21 Henrik Olsen 22 Ann Mari Thomassen</p>
<p>Mariann Wollmann Maggga</p>
<p>Ann Mari Thomassen 23 Piera Heaika Muotka, áššejođiheaddji</p>
<p>DC - Mearrádus:</p>
<p>VI Sámedikki mearrádus 1 Álggahus Jahki 2014 lea leamaš dáhpáhusrikkis jahki. Mii leat ávvudan Sámedikki 25-jagi doaluiguin ja mii leat searvan Vuođđolága 200-jagi ávvudoaluide. Čakčamánus ledjen mun okta sáhkavuoruid dolliid gaskkas ON váldočoahkkima máilmmikonferánssa rahpamis álgoálbmogiid vuoigatvuođaid birra. Máilmmikonferánsa mearridii loahppadokumeantta mas stáhtat váfistit dáhtu ja háliidusa heivehit ON álgoálbmotvuoigatvuođaid julggaštusa sihke riikkaidgaskasaš ja nationála dásis. Dát lea buorre vuođđu viidáseappot bargui álgoálbmogiid vuoigatvuođaiguin. Miessemánus deaivvadiin mun Dalai Lamain Oslos. Tibehtalaččain ja sámiin lea oktasaš ášši nannet dan, ahte álbmogiin ja olbmuin lea vuoigatvuohta friijavuhtii ja vuoigatvuohta suodjalit sin kultuvrra ja servodateallima. Dat lei maiddái váldofáddán ságastallamis Dalai Lamain. Sámegielat leat sámi servodagas deaŧaleamos vuođđogaskaomiid gaskkas. 2014:s nammaduvvui almmolaš lávdegoddi mii galgá geahčadit gustovaš ortnegiid, doaibmabijuid ja njuolggadusaid mat leat sámegielaid várás Norggas. Mis leat stuorra vuordámušat dán lávdegoddái. Sámi kulturmuittuid suodjaleapmi ja hálddašeapmi lea stuorra oassi min doaimmas. Min fágaolbmot suorggis čađahit jahkásaččat geahčademiid ja registreremiid guovllus masa gullet badjel 134 suohkana Hedmárkku rájes lullin gitta Finnmárkku rádjai davvin. Vistesuodjalanprošeakta lea mielde dán barggus. Ovttasbargguin Riikaantikvárain registreret mii sámi visttiid mat leat huksejuvvon ovdal jagi 1925. Dát lea áidnalunddot prošeakta mas mii oažžut deaŧalaš máhtu. Dát leat dušše oasážat Sámedikki viiddis doaimmas. Dán jahkedieđáhusas muitalit mii min doaimma birra 2014:s. Dás gávnnat movt ovttaskas fágasurggiid váldomihttomearit ja oassemihttomearit čuovvoluvvojit ja movt váikkuhangaskaoamit geavahuvvojedje jagi 2014 bušeahtas. Aili Keskitalo Sámedikki presideanta 2 Sámedikki rámmaeavttut</p>
<p>Sámedikki reviderii 2014 bušeahta, ja oktiibuot váldojuvvui 6 969 773 ru sisa. Dán oktavuođas vuoruhii Sámediggi unnidit ·</p>
<p>Stuorámus ohcanvuđot doarjjaortnegiid. ·</p>
<p>Daid ortnegiid main lei stuorámus liigegeavaheapmi 2013:s. ·</p>
<p>Iežas prošeavttaid mat eai lean álggahuvvon. ·</p>
<p>Ovddidandoarjaga gielddaide sámegiela hálddašanguovllus.</p>
<p>Politihkalaš dásis válljii Sámediggi bidjat oktii lávdegodde- ja dievasčoahkkinvahkuid skábmamánus ja juovlamánus seamma vahkkui, ii ge nugo lei plánejuvvon guovtti vahku badjel. Dasto bissehuvvojedje ruđat lávdegottiid mátkkiide ja semináraide ja konferánssaide searvamii fágalávdegottiin. Čájeha ahte oktiibuot doaibmagolut politihkalaš dásis 2014:s unniduvvojedje sullii 700 000 ruvnnuin jagi 2013 ektui.</p>
<p>Hálddahusdási doaibmagolut unniduvvojedje 1 000 000 ruvnnuin reviderejuvvon 2014 bušeahtas. Hálddahus válljii vuoruhit čuovvovaš doaibmabijuid goluid unnideami: · 2014:s ii lágiduvvon bargiidseminára. ·</p>
<p>Mii unnideimmet dulkon/jorgalangoluid. ·</p>
<p xml:lang="ron">Unnit investeremat.</p>
<p>Sámedikkis ledje 2014:s girjejuvvon juolludusat 421 268 000 ru. Ovddit jagi ollislaš juolludeami ektui lea lassáneapmi 11 374 000 ru dahje 2,8 %. Juolludusat juohkásit sierra departemeanttaid gaskka čuovvovaččat:</p>
<p>Váikkuhangaskaomiid golaheapmi juohkásii ná:</p>
<p>Geavaheapmi – 2014 váikkuhangaskaomiid juogadeapmi 2.1 Sámediggi bargoaddi 31.12.2014 muttus ledje Sámedikki hálddahusas 141 jahkedoaimma. Tabeallas vuolábealde oidno bargiidlogu juohkáseapmi nissonolbmuid ja almmáiolbmuid gaskka. Sámediggi čađahii bargobirasiskkadeami jagi 2013 loahpas. Iskkadeamis konkluderejuvvo ahte Sámedikkis bargit leat hui duhtavaččat bargguin. Sámedikkis leat eanet bargit geat leat rámis, geain lea ambassadevradáhttu ja lojalitehta go buohtastahttá sullasaš organisašuvnnaiguin. Iskkadeamis oaidnit maiddái makkár surggiid galgat bisuhit ja maid fas buoridit. Iskkadeami bohtosiid čuovvoleapmái leat ráhkaduvvon doaibmaplánat. Bealit Sámedikkis, bargoaddi ja bargiidorganisašuvnnat leat ovttas ráhkadan Sámedikki bajimuš bargiid- ja bálkápolitihka dokumeantta, mii lea ođasmahttojuvvon. Dás mearrida Sámediggi daid mihttomeriid, prinsihpaid ja árvvuid mat galget gustot bargiid ja doaimma gaskasaš oktavuođas. Sámedikki bargiidnjuolggadusat ođasmahttojuvvojedje 2014:s. Dát ođasmahttojuvvon veršuvdna lea veaháš muddejuvvon guovddáš njuolggadusaid ektui. Sámediggi lea maiddái rievdadan čoahkkinortnega 2014:s, man oktavuođas váldi virgáibidjat direktevrra sirdojuvvui eret Sámedikki dievasčoahkkimis viđa olbmo lávdegoddái, mii válljejuvvo Sámedikki áirasiid gaskkas. Dasto sirdojuvvui bargiidnjuolggadusaid mearridanváldi dievasčoahkkimis Sámediggeráđđái. Dát rievdadusat leat dál mielde bargiidnjuolggadusain.</p>
<p>Doaktára dieđihan buozalmasvuođa geažil jávkan 2014:s lei 4,3 % ja Sámedikki ulbmilin lea ahte dat ii galgga leat badjel 5,6 %. Vuolábealde sáhtát geahččat man ollu doaktára dieđihan buozalmasvuođa geažil jávkán lei jagiin 2011 – 2014. Doaktára dieđihan buozalmasvuođa geažil jávkan %. 2.2 Dokumeantalogut</p>
<p>Govvosis bajábealde sáhtát oaidnit man ollu dokumeanttat leat boahtán ja mannán Sámedikki arkiivavuogádaga bokte. Jagit 2001, 2005, 2009 ja 2013 leat válgajagit, dasa lea čilgehus manne dáin jagiin leat ollu lassánan dokumeanttat. Sámedikkit dokumeanttat leat maŋimuš 15 jagis gaskamearálaččat lassánan gaskal 5 ja 10 proseantta. Dát addá gova Sámediggái lassánan vuordámušain. Dárbu ja beroštupmi Sámedikki bálvalusaide ja bargui lea dađistaga lassánan. 2.3 Sámedikki guossit</p>
<p>Sámedikkis ledje ollu guossit Vuođđolága 200-jagi čalmmusteami ja Sámedikki 25-jagi ávvudeami oktavuođas. Sin gaskkas lei Stuorradiggepresideanta Olemic Thommessen. Čuovvovaš stáhtaráđit fitne Sámedikki guossis: ·</p>
<p>Gielda- ja ovttastahttinministtar Jan Tore Sanner, ·</p>
<p xml:lang="sms">Eanadoalloministtar Sylvi Listhaug ·</p>
<p xml:lang="nob">Guolástusministtar Elisabeth Aspaker. ·</p>
<p>Oljo- ja energiijaministtar Tord Lien.</p>
<p>Ođđajagimánus 2014 finai Stuorradikki bearaš- ja kulturlávdegoddi Sámedikki guossis. Sámediggi institušuvdnan oažžu ollu fuomášumi guhkás olggobeallái Norgga rájáid. Ollu sierra stáhtaid almmolašvuođa ja riikkaidgaskasaš organisašuvnnaid ovddasteaddjit fitnet Sámedikki guossis. Máŋggat ambassadevrrat, main lea erenoamáš beroštupmi álgoálbmogiid ja árktalaš politihkas, sáddejit iežaset ambassadevrraid Sámediggái. Norgga Austrália ambassadevra finai guossis 2014:s. Ruonáeatnama parlameantta sáttagoddi galledii Kárášjogas čakčamánus 2014. Dasa lassin lei okta Perua álgoálbmotdelegašuvdna Sámedikki guossis ja UNPFII-lahttu Oliver Loode. Vuollel 5 000 olbmo gallededje Sámedikki 2014:s, ollugat sis ledje turisttat. 2.4 Stáhta eiseválddiid ja Sámedikki gaskasaš konsultašuvdnašiehtadus</p>
<p>SSámediggi lea oaidnán ahte konsultašuvdnaprosedyrat leat nannen ráđđehusa ja Sámedikki gaskasaš oktavuođa ja ovttasbarggu sámepolitihkas. Sámediggi lea oaidnán ahte buorit konsultašuvnnat unnidit giččuid ja váikkuhit buoret legitimitehta sámi servodagas stáhta eiseválddiid dahkan mearrádusaide. Sámediggi lea movtta go ráđđehus iežas politihkalaš vuođđogaskaoamis nu čielgasit lea dovddahan ahte konsultašuvdnaortnet galgá bisuhuvvot. Dattetge lea deaŧalaš ahte goappašagat bealit doahttalit konsultašuvdnašiehtadusa, ja ahte beliin lea oktasaš áddejupmi das movt konsultašuvdnašiehtadus geavahusas galgá doaibmat. Mii oaidnit ahte dán oktavuođas leat stuorámus hástalusat Sámedikki ja stáhta eiseválddiid gaskasaš ovttasdoaibmamis. Konsultašuvnnat leat buorit ja deaŧalaš gaskaoamit main Norgga eiseválddit leat beaggán riikkaidgaskasaččat. Deaŧalaš lea deattuhit ahte ieš konsulterengeatnegasvuohta lea leamaš Norggas dan rájes go Norga 1990:s vuosttaš stáhtan dohkkehii ILO konvenšuvnna 169. Maŋŋá álgoáigodaga vuosttaš jagiin eat álohii lean ovttamielalaččat das movt konsultašuvdnaprosedyraid galggai dulkot, muhto dađistaga lea ásaiduvvan geavahus eanaš departemeanttaiguin. Mis leat dál ollu ovdamearkkat buriin ja konstruktiiva konsultašuvnnain ráđđehusapparáhta sierra osiiguin, man oktavuođas Gielda- ja ođasmahttindepartemeanttas lea deaŧalaš rolla oktiiordnendepartemeantan.</p>
<p>Čujuhettiin Sámedikki maŋimuš raportii ILO áššedovdilávdegoddái, eat leat dattetge lihkostuvvan gávdnat doarvái buriid konsultašuvdnaprosedyraid Eanadoallo- ja biebmodepartemeantta ovddasvástádussuorggis ja Norgga Čáhce- ja Energiijadoaimmahagain. Dát lea ain váttisvuohta. Eanaš surggiin lea ásahuvvon geavahus ja goappašiid guvlui áddejupmi das ahte Sámedikki áddejupmi dat galgá biddjojuvvot vuođđun dalle go galgá konsulterejuvvot. Ollu áššit maŋimuš áiggis leat dattetge buktán fuola Sámediggái, go sierra departemeanttat ja stáhtaráđit ieža okto leat biehttalan Sámedikkiin konsultašuvnnaid áššiin mat áibbas čielgasit guoskkahit sámi beroštumiid. Dát rihkku čielgasit sihke konsultašuvdnašiehtadusa ja geatnegasvuođaid mat Norggas leat álbmotrievtti mielde. Dasto lea maiddái dáhpáhuvvan nu ahte Sámedikki politihkalaš jođiheddjiide dahje hálddahussii lea njálmmálaččat váldojuvvon oktavuohta doaibmabijuid birra maid ráđđehusapparáhta lea juo álggahan dalle go dát doaibmabijut leat šaddan almmolaččat, mii lea čielgasit vuostá konsultašuvdnašiehtadusa čuoggá ollislaš diehtojuohkima birra ášši buot muttuin. Dán lágan geavahus rihkku sihke konsultašuvdnašiehtadusa ja álbmotrievtti. Sámediggi deattuha ahte konsultašuvdnašiehtadusas deattuhuvvo beliid gaskasaš perspektiiva ja dan vuođul ii sáhte ráđđehus ieš okto dahkat disposišuvnnaid. Sámediggi lea oaidnán ahte áššiin main ii soabaduvvo dahje addojuvvo ovdagihtii friija dieđihuvvon miehtan Sámedikki beales, lea konsultašuvdnaproseassas leamaš váilevaš diehtojuohkin ja Sámediggi lea maŋŋit searvvahuvvon. Dáin áššiin lávejit eiseválddit juo dahkan mearrádusa, dahje váldán almmolaš oainnu, ovdal go konsultašuvnnat álggahuvvojit dahje dan botta go leat konsultašuvnnat. Sámediggi oaivvilda ahte dát rihkku duođalaččat daid geatnegasvuođaid mat čuvvot ILO-169 guđát ja čihččet artihkkaliid. Konsultašuvdnageatnegasvuohta álbmotrievtti mielde guoská maiddái Stuorradiggái. Stuorradiggi lea ovdal unnán geavahan dan. Sámedikki árvvoštallama mielde fertešii geavatlaš ovttasbarggu Stuorradikki ja Sámedikki gaskka viidáseappot ovddidit gozihan dihte álbmotrievtti konsultašuvdnageatnegasvuođa áššiid meannudeamis mat gusket sámiide njuolga. Sámediggi doaivu ahte mii soabadivččiimet áiggis ovddas guvlui buori konsultašuvdnageavahusa Sámedikki ja stáhta eiseválddiid gaskka buot surggiin mat gusket sámiide njuolga. 2.5 Bušeahttaprosedyrat</p>
<p>Sámediggi lea čoahkkimis finánsaministariin ja gielda- ja ođasmahttinministariin guovvamánus 2014 evttohan ahte buot stáhta juolludusat Sámediggái sirdojuvvošedje dálá sierra fágadepartemeanttain, ovtta bušeahttapostii Gielda- ja ođasmahttindepartemeanttas. Gulahallan ja proseassa Sámedikki bušeahta oktavuođas unnošii dalle prosessii Sámedikki ja ovddasvástideaddji departemeantta gaskka. Sámediggi válddii ášši fas ovdan čoahkkimis, mii dollojuvvo juohke jagi, stáhtaráđiin Jan Tore Sanneriin juovlamánus 2014. Gielda- ja hálddašanlávdegotti árvalusas Sámedikki 2013 doaimma birra boahtá ovdan ahte Gielda- ja ođasmahttindepartemeanta árvvoštallá ášši ovttas Sámedikkiin ja guoskevaš fágadepartemeanttaiguin. Lávdegotti eanetlohku, buohkat earret Olgešbellodaga ja Ovddádusbellodaga lahtut, bivdá ahte dán barggu čuovvoleapmi válddahuvvo stuorradiggedieđáhusas Sámedikki doaimma birra dán jagi. 3 Giella Váldomihttomearri:</p>
<p>Eanet giellageavaheaddjit ja eambbo giellageavaheapmi 3.1 Ovddasvástádus ja rámmaeavttut 3.1.1 Sámedikkis lea ovddasvástádus sámegielaid ovdánahttimis 3.1.1.1 Guorahallat sámegielaid dili Demográfalaš rievdadusat, almmolaš eiseválddiid organisašuvdnarievdadusat, ja riikkaidgaskasaš vuoigatvuođaovdáneapmi leat dagahan ođđa dárbbuid ja dát gáibidit ahte rámmaeavttuid ferte rievdadit. Sámedikki mielas lei danne dárbu guorahallat lágaid, doaimmaid, ja ortnegiid mat gusket sámegielaide. Sámediggi lea digaštallan dán ráđđehusain, ja dás lei boađusin ahte ráđđehus lea ásahan almmolaš lávdegotti mii galgá guorahallat dáid áššiid. Sámediggi ja ráđđehus leat konsultašuvnnain soahpan lávdegotti mandáhta. Sámediggi lea maid árvalan lahtuid lávdegoddái. Lávdegotti ásahii ráđđehus čakčamánu 2014:s ja raporta galgá gárvvis guovvamánu 15. b. 2016:s. 3.1.1.2 Giellasoahpamuš Ráđđehus lea sádden 6. raportta Eurohpáráđđái mas čilgejit sámegielaid stáhtusa eurohpálaš minoritehtaid- ja regiovdnagielaid giellasoahpamuša vuođul. Dán oktavuođas lea Sámediggi sádden suoivvaraporta. Sámediggi lea vuosttaš gearddi sádden dákkár raportta. Suoivvaraporttastis čállá Sámediggi ahte julev- ja máttasámegiela stáhtus ii leat áibbas čielggas giellasoahpamušas. Dáid gielaid eai leat čilgen dan láhkai ahte dain lea seamma stáhtus go davvisámegielas. Ii nuortalašgiellage leat namuhuvvon. Sámediggi maid ávžžuhii ahte giellasoahpamuš guoskkašii kvenagilliige. 3.2 Giellageavaheaddjit 3.2.1 Joatkkaskuvlaohppiid stipeanda Vátnon leat oahppit, guhte leat ohcan stipeandda oahppat sámegiela vuosttaš- ja amasgiellan. Seammás lea lassánan ohccit geain lea sámegiella nubbingiellan. Geavaheapmi - stipeanda ohppiide geain lea sámegiella fágan joatkkaskuvllas</p>
<p>Ohcciidlohku skuvlajagi 2012/2013 rájes 2013/2014 rádjai: 3.2.2 Giellafágalaš ovdáneapmi 3.2.2.1 Davviriikkalaš giellaovttasbargu Sámi Giellagáldu máttasámegiela giellajuogus lea 2014:s dohkkehan logi ođđa tearbmalistu, oktiibuot 899 tearpma ja 144 ođđa riikkanama leat dohkkehuvvon. Julevsámi giellajuogus lea ges dohkkehan 392 ođđa tearpma. Sámi Giellagáldu lea oktan gielladutkiin kárten ja guorahallan mo heivehit julevsámegillii, erenoamážit vokálaid, ruoŧa- ja dárogiela loatnasániid. Sámi Giellagáldu lea maid lágidan giellaseminára mas fáddán leat loatnasánit, goallossánit ja báikenamat. Davvisámegiela giellajuogus lea 2014:s dohkkehan 29 tearpma ja normeren 193 stáhta nama. Nuortalašgiela giellajuogus lea normeren 229 suoma loatnasáni čállinvuogi ja 107 oanádusa. Anárašsámegiela juogus lea dohkkehan 221 tearpma, normeren suomagiela namaid sojahanhámiid, ođasmahttánanárašsámegiela alfabehtalaš ortnega ja muhtin sojahemiid main lea -is/-es geažus. Sámi Giellagáldu lea maid ráhkadan ođđa neahttasiidduid, giella.org. Fálloteavsttat leat mátta-, julev-, davvi-, anáraš-, ja nuortalašgillii, ja dasa lassin vel dáro-, ruoŧa-, ja suomagillii. Buot ođđa tearpmat, normeremat ja čoahkkingirjjit leat almmuhuvvon dáin neahttasiidduin. Sámi Giellagáldu lea maid aktiivvalaččat bargan giela gáhttet ja fállan giellabálvalusa sosiála mediain. www.facebook.com/SamiGiellagaldu. Dán siiddus ledje 1190 čuovvut 2014 loahpas. Sámi Giellagáldu prošeaktaáigodat nogai 30.6.2014, muhto Sámi Parlamentáralaš ráđđi lea mearridan guhkidit barggu 2014 lohppii. SPR lea maid mearridan sihkkarastit bistevaš ruhtadeami, nu ahte Sámi Giellagáldus šattašii bistevaš doaibma. Ruhtadeapmi ii leat vel čielgan, muhto dáinna leat bargamin. 3.2.2.2 Sámi terminologiija- ja giellaovdánahttinbargu Sámediggi lea oktan Divvumiin ja Sámi Giellateknoin Romssa Universiteahtas almmuhan ođđa digitála sátnegirjji sátni.org – báhko.org – baakoe.org. Dát girji lea boahtán risten.no sadjái. Sámediggi lea ođasmahttimin girjji Čállinrávagirji. Dát girji lea veahkkeneavvun sidjiide geat čállet davvisámegillii. Galget almmuhit golbma gihppaga, čállinrávagihppaga, giellagáhttengihppaga ja sámi báikenammagihppaga. Sámediggi maid joatká bargat davvisámegiela hállansyntesain, dán barggu álggahii 2013:s ja lea dál loahpahan muttos. Gárvvis buvtta galgá almmuhuvvot 2015 álggus. Dát lea giellateknologalaš reaidu buohkaide geain lea lohkan- ja čállinváttisvuođat, ja daidda geat man nu sivas rahčet lohkat. 3.2.2.3 Sámi báikenamat Sámediggi lea oktan Sámi Giellagálduin nevvon áššis mii guoská Skoltebyen nuortalašgielat nammii. Mátta-Várjjat gielda lea mearridan geavahit nuortalašgillii Sää`msijdd dán gili namman. Dasa lassin lea Sámediggi árvalan čállinvugiid almmolaš geaidno- ja guovllučujuhusaide Omasvuona, Kárášjoga, Deanu ja Málatvuomi gielddain. Dasa lassin lea Sámediggi nevvon áššiin mat gusket luonddunamaide ja gilinamaide Gáivuonas ja Fuoskkus. Sámediggi lea álggahan báikenammaáššiid Álttá suohkanis, dáid gaskkas namat mat lea báikenammaprošeavttaid bokte čohkkejuvvon. Fuoskku gielda lea maid mearridan geavahit julevsámi paralleallanama Fauske – Fuossko. Sámediggi lea oasálastán jahkásaš, oktasaš ráđđádallančoahkkimis Stáhta Kártadoaimmahagain, ja eará báikenammakonsuleanttaiguin mat bohtet miehtá Norgga.</p>
<p>Čoahkkima fáddán lei báikenammalága rievdadeapmi. Sámediggi loktii ášši mii guoská nuortalašgielat báikenamaide, ja Sámediggi dáhtošii ahte nuortalašgiella maid galggašii namuhuvvot ja suodjaluvvot báikenamalága bokte. Sámediggi lea maid oasálastán 28. UNGEGN (United Nations Group of Experts on Geographical Names) sešuvnnas. Sámediggi lea rapporteren sámi báikenamaid dilis ja muitalan váilevaš báikenammalága implementeremis mii guoská sámi báikenamaide. 3.3 Sámegiela geavaheapmi 3.3.1 Dihtomielalaš jurddašeapmi sámegiela birra</p>
<p>Giellakampánnja, <span type="quote">”Sámás muinna”</span> lea boktán stuorra beroštumi, ii dušše Norggabeale, muhto maid Suoma- ja Ruoŧabeale. Ollugat jearahit kampánnjabuktagiid ja miehtá Sámi leat olbmot gallestallan ruovttusiiddu. Kampánnja lea sosiála mediain ovddiduvvon, ja gávdno sihke facebookas ja Instagrammas. Lea maid ráhkaduvvon sierra kámpannjablogga, mas nuorat ieža besset almmuhit teavsttaid. 24 giellaambassadevrra, maid Sámediggi nammadii 2013:s, leat leamaš kampánnja ovdavázzit. Sii leat ovddidan ja juohkán dieđuid kampánnjas. Ambassadevrrat leat eaktodáhtolaččat ja áŋgirit bargan olles áigodaga. Statistihkka čájeha ahte kampánnja lea olahan eanemus olbmuid 18-44 jagi gaskka, ja eanemusat nissoniid. 3.3.2 Sámegiela hálddašanguovlu 3.3.2.1 Guovttegielatdoarjja sámi hálddašanguovllu gielddaide 2014:s ožžo 10 gieldda ja njeallje fylkkagieldda guovttegielatdoarjaga Sámedikkis, oktiibuot 48 429 000 ruvnnu. Dán doarjaga lea máksán ovttasbargošiehtadusaid vuođul maid vuolláičálle 2012:s, ja sáddejuvvon aktivitehtaplánaid rapporterejuvvon bohtosiid vuođul mat sáddejuvvojedje 2013:s. Ovdánahttinruđa juohkin čájeha ahte gielddat ja fylkkagielddat, mat aktiivvalaččat ovddidit sámegiela, ožžot stuorát oasi ovdánahttindoarjagis. Dát soahpá sámedikki áigumušain čalmmustahttit ja lasihit giellageavaheami sámi hálddašanguovllus. Ovttasbargošiehtadusat gielddaiguin ja fylkkagielddaiguin biste 2014 lohppii. Sámediggi lea čielggadan gielddaiguin ja fylkkagielddaiguin ja guhkidan šiehtadusaid 2015 lohppii. Seammás galget ovttasbargošiehtadus ja rehkkenuštinnjuolggadusat árvvoštallot 2015:s.</p>
<p>Geavaheapmi - gielddaid guovttegielatvuođa doarjjar</p>
<p>Geavaheapmi - Fylkkagielddaid guovttegielatvuođa doarjjar 3.3.2.2 Čállin- ja lohkanveahkki vuorrasiidda Sámediggi ja Guovdageainnu suohkan leat evalueren 3-jagi ovddasmanniprošeavtta <span type="quote">“Lohkan- ja čállinveahkki vuorrasiidda”</span>. Dás lea boađusin ahte gielddat sáhttet ohcat ruđa giellaprošeavttaid doarjagis. 3.3.3 Sámi giellaguovddážat</p>
<p>Maŋŋil go giellaguovddážat evaluerejuvvojedje 2012:s, de leat giellaguovddážat cealkán ahte háliidit eanet einnostahtti rámmaeavttuid. Sámediggi lea lasihan njuolggodoarjaga 100.000 ruvnnuin juohke guovddážii, nu ahte juohke guovddáš oažžu dál 825 000 ruvnna. Dasa lassin lea Sámediggi várren 3 miljovnna giellaguovddážiidda aktivitehtaplánaid vuođul maid giellaguovddážat leat sádden sisa. Oktiibuot ledje 13 giellaguovddáža mat ožžo njuolggadoarjaga Sámedikkis. Giellaguovddážiid doaimmat; giellakurssat, giellaarenat, ávdnasat ja buktagat čájehit ahte dát barget áŋgirit giellaovddidemiin iežaset doaibmaguovlluin.</p>
<p>Geavaheapmi - doarjja sámi giellaguovddážiidda</p>
<p>Sivvan stuorámus lassáneapmái 2012 rájes 2013 rádjai leat ovddidandoarjagat Geavaheapmi - ovdánahttindoarjja sámi giellaguovddážiidda 3.3.4 Sámi giellaprošeavttat</p>
<p>Sámediggi lei 2014:s várren 7,9 miljovnna ruvnnu doarjjan giellaprošeavttaide. Doarjagat galge veahkkin nu ahte sámegiela geavahuvvo eanet, eanet olbmot ohppet sámegiela ja ahte huksejuvvojit eanet arenat gos geavaha sámegiela. 2014:s bohte 80 ohcamuša miehtá riikka. Ođđa trendan lei ahte bohte ollu ohcamušat doarjagaga oažžut ráhkadit ođđa applikašuvnnaid fiehttotelefuvnnaide ja dihtordulbosiidda. Sámedikki ii nagodan buot dáid doarjut vátna veahkkeváriid geažil. Sámediggi lea maid juolludan doarjaga nannet giela sihke gávpogiin ja čoahkkebáikkiin. Dasa lassin doarjjui sámediggi ruđain giellaleairraid ja giellaarenaid miehtá riikka. Dán lea Sámediggi jo dahkan máŋga jagi. Geavaheapmi - doarjja sámi giellaprošeavttaide 4 Kultuvra Váldomihttomearri: ·</p>
<p>Ealli ja girjás sámi dáiddár- ja kulturbiras mas lea buorre dássi ja mii lea olahanmuttus buohkaide. 4.1 Čielgaseappo ovddasvástádus sámi kultuvrras 4.1.1 Sámi kultuvrras lea lunddolaš ja deaŧalaš sadji ráđđehusa oppalaš ja bajimuš kulturpolitihkas Sámedikkis leat hálddahuslaš oktavuohta čoahkkimat Kulturdepartemeanttain oktii juohke jahkebealis, gos juohkit dieđuid ja ságaškuššat áigeguovdilis áššiid birra. Go Sámediggi lei bivdán, de dollojuvvui čoahkkin kulturministariin Thorhild Widvey i 2014. Soabaimet das ahte ásahuvvo fásta ortnet čoahkkimiid várás politihkalaš dásis Kulturdepartemeanttain. Gulahallamis guovddáš eiseválddiiguin kulturáššiid birra lea Sámediggi váldán ovdan Saemien Sijte huksema, Beaivváš Sámi Našunála teáhtera ovddidanplánaid, sámi museaid rámmaeavttuid muđui norgga museaid ektui ja Bååstede máhcahanprošeavtta. Sámediggi lea čielgasit dadjan ahte kulturáŋgiruššamis lea áigumuš addit: · sámi dáiddáriidda ovddidanvejolašvuođaid dáiddáršiehtadusa bokte · sámi kulturásahusaid ohcanvuđot ortnegiid bokte buriid rámmaeavttuid. 4.1.1.1 Sámi álbmoga ávvudeapmi 2017:s Guovvamánu 6. b. 2017 lea 100 jagi áigi das go sámi álbmoga vuosttaš riikkačoahkkin dollojuvvui Troanddimis. Dat lea deaŧalaš dáhpáhus, maid Sámediggi áigu čalmmustahttit, sihke oktasaš sámi ávvudemiin ja nationála ávvudemiin. Ávvudeami ulbmilin lea gaskkustit máhtu sámi kultuvrra ja historjjá birra, ja čájehit historjjálaš ovdáneami mearkkašumi sámiide go lea álgoálbmot. Sámediggi lea ovdanbuktán ávvudanplánaid Stuorradikki presideantagoddái ja Gielda- ja ođasmahttindepartementii. Dáid ovdanbuktimiid vuođul lea Sámediggi ohcan ruđaid Gielda- ja ođasmahttindepartemeanttas jagiide 2015-17 hálddahussii ja čalmmusteami plánemii. Lea ásahuvvon stivrenjoavku mas oasseváldin leat Troanddima suohkan, Mátta-Trøndelága fylkkasuohkan ja Sámediggi, ja dasto prošeakta Sámi Latnja. Sámediggái lea leamaš deaŧalaš sihkkarastit báikkálaš ja regionála fakki prošeavttas. 4.1.2 Regionála ja báikkálaš eiseválddit ovttas váikkuhit sámi dáidaga, kultureallima ja sámi kulturásahusaid ovddideami Sámedikkis lea maiddái 2014:s leamaš buorre ovttasbargu Norgga kulturráđiin, mii lea váikkuhan sámi kultuvrra nannema, maiddái ávnnaskeahtes sámi kulturárbbi. 4.2 Buorit rámmaeavttut sámi dáiddáriidda 4.2.1 Nana ja árjjalaš sámi kulturorganisašuvnnat Sámediggi lea ollu jagiid bargan vuogádatlaččat ovttasbarggu nannemiin Sámi dáiddárráđiin (SDR) ja láhčán diliid nu ahte SDR ja dan vuollásaš ráđit sáhttet ovddidit iežaset. Dáiddáršiehtadus lea leamaš guovddáš gaskaoapmi dán barggus ja maiddái 2014:s ledje buorit šiehtadallamat maid boađus lei buorre ja mainna bealit ledje duhtavaččat. Sámi dáiddárráđđi ja Sámediggi lágidit oktasaš dáiddárkonferánssa juohke nuppi jagi. Jagi 2014 dáiddárkonferánsa dollojuvvui Guovdageainnus, gosa ledje boahtán sámi dáiddárat viidát. Konferánssa fáddán ledje luohti, visuála dáidda ja sámi filmmat. Sámi dáiddáriid mielas lei deaŧalaš gozihit sin vuoigatvuođaid dáid dáiddasurggiid siskkobealde, sihke nationála ja riikkaidgaskasaš rievtti ektui ja sámi riekteáddejumi ektui.</p>
<p>Geavaheapmi - musihkka ja girjjálašvuohta</p>
<p>Geavaheapmi - kulturdoaibmabijut 4.2.2 Ovdánahttit kvalitehta dáfus buori girjjálašvuođa mii lea olámuttus sámegillii</p>
<p>Sámediggi lea 2014:s álggahan plánet girječálliprošeavtta. Prošeavtta ulbmilin lea movttiidahttit eanet almmuhit čáppagirjjálašvuođa dan bokte ahte rekruttere girječálliid geat čállet sámegillii. Prošeavtta bokte galggašedje nuorat girječállit oažžut duohta vejolašvuođa mánusa čállimii bagadeami, gelbbolašvuođa ovddideami ja fierpmádatčoahkkanemiid bokte. Sámedikkis lea ovttasbargu Sámi dáiddárráđiin prošeavtta čađaheamis ja administreremis. 4.3 Sámi kulturásahusat sámi kulturgaskkustan- ja vásihanarenan</p>
<p>Mii leat joatkán ovttasbarggu ja gulahallama sámi kulturásahusaiguin 2014:s, ja Sámedikkis leat leamaš gulahallančoahkkimat ollu ásahusaiguin. Sámediggi lea ráhkadišgoahtán sámediggedieđáhusa sámi kulturásahusaid birra, mii galgá gárvvistuvvot 2015:s. Dan oktavuođas lea Sámedikki dievasčoahkkin geassemánus meannudan čilgehusa sámi kulturásahusaid birra, ja Sámediggi lea doallan rávačoahkkimiid sámi kulturásahusaiguin. 4.3.1 Fágalaččat nana sámi kulturásahusat Faglig sterke samiske kulturinstitusjoner</p>
<p>Geavaheapmi - sámi museat</p>
<p>Geavaheapmi- kulturviesut ja kulturgaskkustanarenat 4.3.1.1 Saemien sijte</p>
<p>Saemien Sijte Snoasas dárbbaša divdna ođđa vistti, gos lea vejolašvuohta gaskkustit máttasámi kultuvrra ja historjjá, muhto maiddái eanet áŋgiruššat mátkeealáhusaiguin ja barggolašvuođain guovllus. Ođđa vistti ruhtadeapmi viessoláigoortnega bokte ii vuoruhuvvon jagi 2015 stáhtabušeahtas. Sámediggi lea bivdán Stuorradikki oažžut Ráđđehusa čielggadit ođđa Saemien Sijte stáhtusa ja ahte čilgejuvvošii ovdánanplána birra dálá huksenplána ođđa molssaeaktun jagi 2015 áigge. 4.3.1.2 RiddoDuottarMuseat Sámediggi lea maiddái 2014:s bargan árjjalaččat buoridan dihte ovttasbargodiliid RiddoDuottarMuseas. Dan vuođul lea Sámediggi ráhkadan raportta RiddoDuottarMusea birra 2014:s. Raporttas rávvejuvvo earret eará ahte · vuođđudusas ásahuvvo ráđđi · stivra viiddiduvvo nu ahte buot eaiggádiin lea ovddasteaddji · museaid báikkálaš faggi nannejuvvo · fuolahuvvo buresdoaibmi stivrenorgána</p>
<p>Ođđa stivra lea válljejuvvon. Sii barget dál dáid rávvagiid čađahemiin, ja buoret ovttasbargodiliid láhčimiin RDM:s ja og fokusere musea ovddideami. RDM hálddaša Sámedikki dáiddaoastinortnega ja sisaoastinlávegoddi lea maiddái 2014:s oastán árvvolaš dáidaga čoahkkádussii. Hástalussan lea dat go árvvolaš dáiddačoahkkádussii eai leat dál doarvái buorit dahje stuorra rájadanvejolašvuođat Sámi Vuorkádávviriin Kárášjogas. Sámediggi ja RDM álggahedje 2014:s proseassa dainna áigumušain ahte láigohit eará lokálaid dáiddačoahkkádussii. Álgá leat hoahppu bargagoahtit fas prošeavttain Sámi dáiddamusea. Geavaheapmi- kulturviesut ja kulturgaskkustanarenat</p>
<p>Geavaheapmi - festiválat 4.3.1.3 Nuortasámi musea Sámedikkis lea buorre ja lávga gulahallan Deanu ja Várjjat musea siiddain (DVMS) man oassi Nuortasámi musea lea. DVMS lea maiddái 2014:s bidjan ollu resurssaid Nuortasámi musea gárvvisteapmái. Ođđa teknihkalaš hástalusat museas leat dađistaga maŋidahttán gárvvisteami. Sámediggi ja DVMS leat muitalan čielgasit Stáhta huksenfitnodahkii, mas lea ovddasvástádus vistti gárvvisteamis, ahte mii eat leat duhtavaččat ovdánemiin. Jagi 2014 loahpas dagai Stáhta huksenfitnodat juoga dan oktavuođas mainna Sámediggi ja DVMS leat duhtavaččat. 4.3.1.4 Bååstede - sámi kulturárbbi máhcaheapmi Sámediggi lea dahkan šiehtadusa das ahte sámi dávvirat mat leat Norgga álbmotmuseas ja Kulturhistorjjálaš museas máhcahuvvojit sámi museaide. Mii leat bálkáhan bargi ráhkkanit dán bargui, muhto konserveren ja magasineren goluid ruhtadeapmi ii leat čovdojuvvon. Sámediggi ii nagot dán okto čoavdit ja lea bivdán guovddáš eiseválddiid gávdnat čovdosa. 4.3.1.5 Prosjekteren Beaivváš Sámi Našunálateáhter Sámedikki dievasčoahkkin lea meannudan Beaivváš Sámi Našunálateáhtera ođđa teáhtervistti huksenprográmmaprošeavtta. Sámediggi doarjjui ahte huksenprošeavttain jotkojuvvo ovdaprošeaktan, 25.10.11 huksenprográmma rámmaid siskkobealde. Sámediggi lea gearggus váldit hálddašanovddasvástádusa Beaivváš Sámi Našunálateáhteris dan bokte ahte geatnegahttá iežas nannet ja ovddidit doaibmabušeahta dalle go teáhtervisti duohtan dahkkojuvvo. Mihttomearrin lea oažžut várrejuvvot ruđaid stáhtabušeahtas ovdaprošekterema álggaheapmái, ohcama vuođul mii lea sáddejuvvon Kulturdepartementii. 4.3.1.6 Várdobáiki Sámi guovddáš Várdobáiki Sámi guovddáš márkasámi guovllus lea dán jagi čađahan ođđasis organiseren- ja ovddidanproseassa dainna ulbmilin ahte ráhkkanahttit guovddáža huksema. Ođđasis organiseren Oasussearvin lea čađahuvvon Sámedikki ruhtademiin. Geavaheapmi - teáhterat 4.3.2 Sámi ásahusat leat sámi dáidaga ja kultuvrra deaŧalaš gaskkusteaddjit 4.3.2.1 Sámi teáhterat Sámedikkis lea oktasaš álgga Davvi-Trøndelága Allaskuvllain ja Beaivváš Sámi Našunálateáhteriin ja leat ovttas mearridan álggahit prošeavtta sámegielat neavttároahpu ektui. Prošeavtta mihttomearrin lea oažžut neavttáriid geaid bargogiella lea sámegiella, go dakkár olbmot váilot sakka. 4.3.2.2 Sámi filmmat Sámi filmmain lea buorre ovdáneapmi ja dain leat buorit buvttadeamit 2014:s ja maid ollu nuorra sámi buvttadeaddjit leat dahkan. Sámediggi doarju barggu davviriikkalaš sámi filbmabuvttadeami ovddidemiin nu ahte mis leat eaiggátoasit ođđa Riikkaidgaskasaš sámi filbmainstituhtas. 4.4 Sámi valáštallan 4.4.1 Viiddes ja buorre valáštallanfálaldat sámi álbmoga várás 2014:s ledje ollu buorit ohccit Sámedikki kultur- ja valáštallanstipendii. Sin gaskkas válljiimet vihtta dáiddára ja valáštalli oažžut stipeandda, 25 000 ru juohkehažžii. 4.4.1.1 Arctic Winter Games Arctic Winter Games (AWG) lágiduvvui njukčamánus 2014 Fairbanks nammasaš báikkis Alaskas. Sámiid valáštallanlihttu searvvai ja mielde ledje čuoigit, spábbačiekčit ja dáiddárat sihke Norgga, Ruoŧa ja Suoma beale Sámis. Sámi oassálastit ožžo ollu medáljaid ja ovddastedje sámi álbmoga goargadis vuogi mielde. Sámedikki presideanta lei mielde doaluin ja beasai deaivvadit lágideddjiid ovddasteddjiiguin ja oasseváldi surggiid ovddasteddjiiguin. 4.4.1.2 Spábbačiekčan 2014:s ásahuvvui ođđa sámi spábbačiekčansearvi, FA Sápmi. Dát searvi organisere sámi spábbačiekčandoaimmaid govdodat- ja njunušdásis. FA Sápmi lea CONIFA lahttu mii organisere spábbačiekčama daid riikkaid ja guovlluid várás mat eai leat UEFA/FIFA lahtut. 2014:s lágiduvvui Conifa World cup Staares Ruoŧa bealde, ja FA Sápmi searvvai dáid čiekčamiidda ovttain dievdojoavkkuin. Geavaheapmi - sámi valáštallan 4.5 Sámi mediat</p>
<p>Sámediggi lea 2014:s joatkán eanaš áŋgiruššamiiguin sámi mediaid ektui ja lea dasa lassin addán prošeaktadoarjaga earret eará Guovdageainnu lagaš radioi ja Siellaga ođđasiidda. Goappašagat dáin mat leat namuhuvvon leat buorit ovdamearkkat deaŧalaš oalgebuktagiidda sámi mediamáilmmis. 4.5.1 Hukset ja ovddidit sámi mediaid servodatáŋgiruššama oassin 4.5.1.1 Gulaskuddanvástádus NRK-plakáhtii Sámediggi lea addán gulaskuddanvástádusa Kulturdepartementii NRK-plakáhta birra. Sámediggi deattuhit erenoamážit plakáhta sisdoalu gulaskuddanvástádusas. Dasto deattuhii Sámediggi daid prinsihpalaš vuoigatvuođaid ja gáibádusaid mat sámi álbmogis leat go guoská ollislaš mediafálaldahkii. <em type="italic">Čoahkkimis NRK-stivrrain lea Sámediggi dovddahan makkár vuordámušat das leat NRK:ii. Sámediggi deattuhii ahte lea dárbu nannet mánáid-tv fálaldaga ja viiddidit govdodaga ja eanet čiekŋudeami sierra áššesurggiid siskkobealde sámi oainnu vuođul. Dat makkár mearkkašupmi NRK:s lea sámegielaid ovddideamis ja goziheamis váldojuvvui maiddái ovdan, mii eaktuda nannet ja buoridit mediafálaldaga sámi álbmoga várás. </em>5 Bibliotehka </p>
<p>Váldomihttomearri: ·</p>
<p>Buorre sámi bibliotehkafálaldat. 5.1 Gaskkustandoaibma 5.1.1 Girjebusset Sámediggi lea addán njuolggadoarjaga gávcci sámi girjebussii 2014:s. Oktiibuot dát doarjja lei 8 711 000 ru. Sámedikkis lea 2014:s leamaš okta oktavuohtačoahkkin bussiid bargiiguin. Muhtun busset doibmet kulturbussen, main lea stuorát fokus čájáhusaide ja sierra doaluide busses luoikkaheami lassin. Árbevirolaš girjebusset leat gáržžit čájáhusaide ja doaluide, ja daid váldodoaibman lea luoikan. Eanaš bussiin lea bargiin sámi gelbbolašvuohta, dahje lea ovttasbargu sámi ásahusain gos vižžet dárbbašlaš sámi gelbbolašvuođa. Sámediggi lea rievdadan girjebussedoarjaga juolludaneavttuid 2012:s. Ođđa eavttuid mielde galget girjebusset buktit statistihka man ollu dain leat sámi mediat ja man ollu leat daid luoikan. Čájeha ahte girjebussiin lea váttis buktit statistihka sámi ávdnasiid oastimiin ja luoikamiin, danne go bibliotehkavuogádat ii sirre dan. Sámediggi áigu ain bargat dan ala ahte šattašii vejolaš oažžut statistihka sámi girjjálašvuođas ja eará mediain. Geavaheapmi - sámi girjebusset 5.1.2 Sámedikki bibliotehka</p>
<p>Sámedikki girjerádju galgá nannet ja ovddidit bibliotehkafálaldaga sámi álbmoga várás. Girjerádju lea sámi girjjálašvuođa ja sámi bibliotehkabálvalusa máhttoguovddáš, ja lea Sámedikki politihkkariid ja bargiid hálddašanbibliotehka. Čoahkkádusas leat eanemusat girjjálašvuohta, musihkka, jietnagirjjit ja filmmat sámegillii ja sámi diliid birra guđe gillii ihkinassii. Oassi luoikkaheamis diŋgojuvvojit eará fága- ja álbmotbibliotehkaid bokte. Sámedikki girjerádju luoiká girjebáhkaid girjebussiide ja eará bibliotehkaide. Ovttas Deichmann máŋggagielat bibliotehkain Oslos sádde Sámedikki bibliotehka sámi girjjálašvuođa girjepáhkaid miehtá riikka čalmmustahttin dihtii eatnigiela beaivvi guovvamánus 2015. Bibliotehka lea 2014:s geargan registreremiin boarráset, árvvolaš girjjiid mat gullet spesiálačoakkáldahkii. Dáid sáhttá ohcat girjerádjovuogádagas.</p>
<p>Luoikkaheapmi Sámedikki girjerádjosis 5.2 Bibliotehkaovddideapmi</p>
<p>Sámediggi lágiidii Sámi girjjálašvuođabeivviid čakčamánus Sámedikki bibliotehkas. Sámediggái lea deaŧalaš ahte bibliotehkat ieža váldet ovddasvástádusa sámi girjjálašvuođa ovddideamis ja gaskkusteamis. Sámedikki bibliotehka váikkuha dasa dakko bokte ahte lágida fágalaš semináraid lokten dihtii bibliotekáraid ja earáid gelbbolašvuođa sámi girjjálašvuođas ja kultuvrras. Ollu min sámi girječálliin, geat leat leamaš nominerejuvvon Davviriikkalaš ráđi girjjálašvuođabálkkašupmái, ledje bovdejuvvon seminárii. Sii ledje hui giitevaččat go besse bidjat ovdan girjjiideaset, ja oassálastit ledje hui duhtavaččat prográmmain. Sámedikki bibliotehka lei ovddidan cealkámušaid ja evttohusaid Finnmárkku riikkaidgaskasaš girjjálašvuođafestivála sámi ovdanbuktimiidda. Festivála lágiduvvui Álttás skábmamánus, ja doppe lei buorre ja máŋggabealat prográmma ja girječállit miehtá Davviriikkaid oassálaste. 6 Máhttu Váldomihttomearri: ·</p>
<p>Sámi álbmogis leat máhttu, gelbbolašvuohta ja gálggat mat gáibiduvvojit jus galgá sáhttit gáhttet ja ovddidit sámi servodaga, ja vai sáhttá aktiivvalaččat oassálastit sámi, našunála ja riikkaidgaskasaš servodagas. 6.1 Mánáidgárdi Doarjjaortnegiid bokte mat mis leat, lea mánáidgárddiin main lea sámegielfálaldat, vejolašvuohta ohcat doarjaga. Vásihusat mánáidgárddiin muitalit ahte doarjjaortnegat leat stuora ávkin mánáidgárddiide vai sáhttet čalmmustahttit sámi perspektiivva mánáidgárddis. Doarjjaortnegat leat dál árvvoštallama vuolde, ja Nordlandsforskning čađaha dán barggu. Sámediggedieđáhusa čuovvoleapmái sámi mánáidgárdefálaldaga birra, lea Sámedikkis dál jođus proseassa hábmet doaibmaplána. Doaibmaplánas lea fokus dihto doaimmaide mat galget biddjot johtui boahtte njeallje jagi. Jus galgá nagodit olahit mihttomeari ahte ásahit buriid bajásšaddaneavttuid sámi mánáidgárdefálaldaga bokte, de lea guovddáš ášši ahte sáhttá bargat struktuvrralaččat nu ahte doaimmat biddjojit johtui. 6.1.1 Mánáidgárddi sisdoallu Deháleamos váikkuhangaskaomiin mánáidgárdesuorggis leat doarjjaortnegat sámi mánáidgárddiide ja mánáidgárddiide main lea sámegielossodat. Rapportaid bokte maid mánáidgárddit addet midjiide, diehtit mii ahte ruđat geavahuvvojit bálkáhit kulturguddiid geat sáhttet gaskkustit sámi kultuvrra, muhto maiddái čalmmustahttit sámi kultuvrra oinnolaš áđaid ja dovdomearkkaid bokte.</p>
<p>Sámedikki diehtojuohkingihpa sámi mánáidgárdefálaldaga birra lea ođasmahttojuvvon, ja gihpa lea ávkkálaš go galgá juohkit dieđuid sámi mánáid vuoigatvuođaid birra oažžut sámegielfálaldaga mánáidgárddis. Sámedikkis lea ovttasbargu fylkkamánniiguin Trøndelágas, Nordlánddas, Romssas ja Finnmárkkus viidáset kártema birra buot suohkaniin gos leat sámi mánát geat háliidit sámegielfálaldaga. Sámedikki neahttasiiddut mánáidgárddiid birra lea ođasmahttojuvvon ja addet dehálaš dieđuid áigeguovdilis bealálaččaide. Mánáidgárdečálus <span type="quote" xml:lang="olo">“stullan”</span> lea dakko bokte lotnahuvvan eret digitála neahttasiidduiguin. Sámediggi lea 2014:s lágidan guokte mánáidgárdeseminára mánáidgárdebargiid várás. Mii leat lágidan lullisámi seminára ovttasbarggus Davvi- ja lulli-Trøndelága ja Nordlándda fylkkamánniiguin, gosa čoahkkanedje sullii 30 oasseváldi. Seminára fáddán lei kulturdiehtu, -máhttu ja –ipmárdus ja gielladikšun mánáidgárddis. Lullisámi giellaambassadevrrat ovdanbukte Sámedikki giellakampánja <span type="quote">“Sámás muinna”</span> semináras. Nubbi mánáidgárdeseminára lágiduvvui Álttás ja doppe ledje sullii 100 oasseváldi. Fáddán ledje giella, kulturipmárdus máŋggakultuvrralaš servodagas ja digitála oahppanresurssat. Eai goasse ovdal leat leamaš ná ollu oasseváldit ovtta mánáidgárdesemináras. Dát čájeha ahte mánáidgárdebargiin geat barget sámi mánáidgárdefálaldagain, lea dárbu oktasaš arenai gos deaivvadit. Goappašiid semináraid maŋŋil muitaledje oasseváldit ahte ledje duhtavaččat semináraid sisdoaluin ja ahte seammás lei ávkkálaš deaivvadanbáiki vásihuslonohallamii, gelbbolašvuođa loktemii ja kvalitehtaovddideapmái. 6.1.2 Giellamovttiideapmi mánáidgárddis Sámediggi lea lágidan giellamovttiidanseminára Romssas skábmamánu, ovttasbarggus Finnmárkku ja Romssa fylkkamánniiguin ja Lohkanguovddážiin. Seminára fáddán ledje giellabargu mánáidgárddis ja geahčadeapmi muhtin mánáidgárddiid giellabargguin. Seminárii oassálaste sullii 40 olbmo. Okta deháleamos váikkuhangaskaomiin dasa ahte mánát ožžot nannejuvvot giellamovtta davvi-, lulli- ja julevsámegielas lea doarjjaortnet sámi giellaoahpahussii. 2014:s ledje 127 máná geat ožžo sámegieloahpahusfálaldaga dáža mánáidgárddiin. 106:s sis ožžo davvisámegieloahpu, ovccis ožžo julevsámegieloahpu ja 12 ožžo fálaldaga lullisámegielohppui. Mánáidgárddiid lohku gos fállet sámegieloahpahusa rievddada jagis jahkái. 2013 ja 2014 loguin oaidná Sámediggi ahte mánáidgárddiid lohku lea veahá njiedjan Finnmárkkus, muhto lea lassánan Romssas, Nordlánddas ja Lulli- Trøndelágas. Oktiibuot ožžo 26 mánáidgárddi doarjaga sámegieloahpahussii 2014:s, ja 22 mánáidgárddi ožžo 2013:s. Mánáidgárddiid raporttaid vuođul oaidnit mii ahte ruđat geavahuvvojit vuosttažettiin giellaovttasbargiid bálkágoluide. 6.1.3 Giellalávgunmodeallat Sámediggi lea bargame ovddidit buriid ovddidanmodeallaid giellaoahppamii mánáidgárddiide gos lea sámegielfálaldat. Dáid galgá sáhttit geavahit ovttaskas olbmo gielladili mielde ja báikkálaš diliid ektui. 2014:s juolluduvvo giellaprošeaktaruđat báikkálaš ovdánahttinprošeavttaide oktiibuot lahka 1 000 000,- ruvnno ovddas. Dát muitala ahte mánáidgárddiin main lea sámegielfálaldat lea dárbu ovdánahttinprošeavttaide main sáhttet atnit vuođđun daid eavttuid mat mánáidgárddis leat. Oktasaš ášši dáin prošeavttain lea ahte biddjojit searat sámi giellaoahpahussii. 6.1.4 Pedagogalaš reaiddut ja duhkorasat</p>
<p>Sámediggi lea 2014:s kárten pedagogalaš reaidduid, duhkorasaid ja oahppanresurssaid oaivvilduvvon mánáidgárddiide. Dán kártemis leat sullii 350 nama. Namat leat kategoriserejuvvon fágasurggiid mielde mánáidgárddi rámmaplána mielde. Kárten čájeha ahte gávdnojit sullii 150 fáddágihppaga, sullii 140 máinnasgirjji, sullii 20 doasa main leat koarttat/ ságastallankoarttat, unnit go logi spealu ja jietnagirjjit ja sullii 10 cuoigungirjji. 1 289 000 ruvnno doarjja juolluduvvui pedagogalaš reaidduide ja duhkorasaide, golmma prošektii. Dát ledje konkretiserenreaiddut ja applikašuvnnat main lea fokus sámi gillii. Sisa bohte ohcamat 1,5 ja 1,7 miljovnna ruvnno ovddas doarjjaohcamiin jorgaleapmái ja heiveheapmái digitála reaidduin sámegillii, dáidda ii lean Sámedikkis ruhta. 6.1.5 Ovttasbargu ja oktavuohta gaskal ruovttu, mánáidgárddi ja skuvlla Sámediggi áigu sihkkarastit oktavuođa ja ovdáneami oahpposisdoalus mánáidgárddis skuvlii, nu ahte lea kontinuitehta sámi giela ja kultuvrra barggus. Sámediggi áigu eanet konkrehta searvat prosessii ja lea dan oktavuođas gulahallan earret eará Romssa ja Finnmárkku fylkkamánniiguin. Viidáset lea Sámedikkis leamaš áirras mánáidgárddiid váhnenlávdegottis našunála dásis. Sámediggái lea dehálaš sihkkarastit <span type="quote">“sámi váhnenjiena”</span> áigeguovdilis mánáidgárdepolitihkalaš áššiin. Geavaheapmi - sámi mánáigárdefálaldat 6.2 Vuođđooahpahus 6.2.1 Sámi skuvlla sisdoallu ja árvovuođđu 6.2.1.1 Doarjja sámi oahppanresurssaide Váldoáŋgiruššan dábálaš oahpponeavvuin vuođđooahpahussii lea ollásit gokči oahpponeavvut sámegielas nubbigiellan, go dát fága lea mas oahppoplána lea eanemusat rievdan maŋŋil oahppoplánaođasteami 2012:s ja 2013:s. Proseanttaid mielde lea maid ohppiid lohku njiedjan sin gaskkas geain lea sámegiella nubbigiellan maŋŋil Máhttoloktema doaibmama. Erenoamážit heivehuvvon oahpponeavvuid gaskkas lea Sámediggi vuoruhan oahppanresurssaid raporterejuvvon dárbbuid mielde molssaevttolaš ja lasiheaddji gulahallama várás. Doarjja lea juolluduvvon ollásin oažžut kártenreaidduid giellaovddideami várás ja ollásin oažžut ráiddu mas leat girjjit maid lea geahpas lohkat. Dasa lassin lea juolluduvvon doarjja digitála oahpponeavvuide lohkan/čállinváttisvuođaid suorggis ja matematihkas. 3 323 000 ruvdno lei várrejuvvon viidásetfievrrideapmái matematihkkagirjjiid Multi jorgaleamis vuođđoskuvlla várás. 2014:s leat Multi-girjjit 1.-7. jahkecehkiide válbmejuvvon davvisámegillii. Matematihkkagirjjiid Sirkel, 8.-10 jahkecehkiid várás, leat dál jorgaluvvon. Dál leat vel báhcán jorgalit Multi- girjjiid 1.-7. jahkecehkiid várás julev- ja lullisámegillii. Dát bargu lea váldán guhkit áiggi go plánejuvvon, go fágas lea váilon terminologiija. 6.2.1.2 Oahpponeavvuid buvttadeami doaibmaplána 2015-2018 Sámedikki dievasčoahkkin mearridii golggotmánu 2014 Sámedikki doaibmaplána oahpponeavvo buvttadeami várás 2015-2018. Doaibmaplánas leat višuvnnat, doaibmabijut ja fokussuorggit sámi oahpponeavvuid buvttadeamis gustovaš plánabuktosa ektui vuođđooahpahussii ja láidesta danin Sámedikki barggu ođđa sámi oahpponeavvuid buvttadeamis. Sámediggi lea 2014:s deattuhan váilivuođa sámi oahpponeavvuin ruhtadanministarii, máhttoministarii, gieldda- ja ođasmahttinministarii ja Stuoradikki gieldda- ja hálddašanlávdegoddái, muhto eat ožžon eanet ruđaid oahpponeavvuid buvttadeapmái. Dasa lassin lea dat váldon bajás čoahkkimiin bearaš- ja kulturlávdegottiin. Geavaheapmi - oahpporesurssaid ráhkadeapmi 6.2.1.3 Sámi oahpponeavvoportála - Ovttas-Aktan-Aktesne Sámedikkis lei maid 2014:s ovttasbargu Sámi allaskuvllain oahpponeavvoportála birra. Oahpponeavvuid mat gávdnojit portálas sáhttá oažžut luoikkas, dat gávdnojit Sámedikki oahpponevvohagas, gos buot luoikkaheapmi hálddašuvvo. 6.2.1.4 Árbediehtu ja sámi meahcásteapmi vuođđoskuvllas</p>
<p>Sámediggi lea 2014:s juolludan ruđa: ·</p>
<p>Billávuona mearrasámi bajásšaddanguovddážii ·</p>
<p>Deanu sámeskuvlii ·</p>
<p>Guovdageainnu mánáidskuvlii ·</p>
<p>Tårnet skuvlii ·</p>
<p>Máze lagasbirasguovddážii</p>
<p>Earret eará lea Billávuona mearrasámi bajásšaddanguovddáš ožžon doarjaga prošektii mii galgá lasihit skuvlla, oahppi ja oahpaheaddji gelbbolašvuođa ávkkástallat biebmoresurssain lagasbirrasis. Buot dát galgá addit skuvlii stuorát vejolašvuođa ávkkástallat báikkálaš resurssain ja báikkálaš máhtus, mat leat oassin mihtuin Máhttolokten - sámis.</p>
<p>Geavaheapmi - árbediehtu ja sámi meahcásteapmi vuođđoskuvllas 6.2.1.5 Lullisámi tearbma- ja oahpponeavvobuvttadeapmi Sámediggi lea šiehtadusáigodagas juolludan 2 miljovnna ruvnno dán ovttasbargui. Šiehtadusa doaibmaáigodat lea 2013-2015. Sámedikkis lea mihttomearri váikkuhit dasa ahte šiehtadus ođastuvvo 2015:s. 6.2.1.6 Sámi lohkanguovddáš Sámediggi lea čoahkkimis gieldda- ja ođasmahttindepartemeanttain ovddidan min oainnu Sámi lohkanguovddáža rolla ja stáhtusa birra. Go geahččá guovddáža viiddis mandáhta ja dili mas sámi gielat leat, de lea váttis ipmirdit manin vuođđojuolludus guovddážii lea ollu badjel 4 miljovnna unnit go eará našunála guovddážiidda. Sámediggi lea danin bivdán ahte guovddáš galgá oažžut seamma stáhtusa ja rámmaid go muđui našunála guovddážat. 6.2.1.7 Gáiddusoahpahus Fylkkamánneámmáhat Nordlánddas ja Finnmárkkus leat bargame sámi gáiddusoahpahusáššiin. Sámediggi lea bivdán oažžut dieđuid barggu birra ja áigu bivdit konsultašuvnna sámi gáiddusoahpahusa rámmabuktosa birra, ovdal go dat loahpalaččat mearriduvvo. 6.2.2 Sámi oahppi vuoigatvuođat ja oahppanbiras</p>
<p>Sámediggi lea 2014:s bargan dan nala ahte buot mánáin ja nuorain galgá leat riekti bajásšaddan- ja oahppanbirrasii gos ii gávdno givssideapmi dahje vealaheapmi. 6.2.2.1 Sámedikki doaimmat buori ja oadjebas oahppanbirrasa ektui Sámediggi lea 2014:s čađahan gilvvu, gos skuvllat ja skuvlaluohkát hástaluvvo ráhkadit plakáhta givssideami vuostá barggu birra. Vuoitit šadde 2A luohkká Kárášjoga mánáidskuvllas ja 6A luohkká Gyllenborg skuvllas Romssa suohkanis ja sii juogadedje vuoittu mii lei 10 000 ruvnno. Vuoitoplakáhtat bohtet geavahuvvot Sámedikki barggus givssideami vuostá sihke báikkálaččat ja našunála dásis. Sámedikkis lea leamaš čoahkkin Djupedal- lávdegottiin. Lávdegoddi galgá geahčadit movt sáhttá buoridit skuvlabirrasa ja unnidit givssideami. Čoahkkima fáddán lei ohppiid psykososiála biras ja digitála givssideapmi. Sámediggi buvttii cealkámuša lávdegoddái hástalusaid birra givssideamis sámi skuvlaárgabeaivvis, ja buvttii evttohusa movt sáhttá easttadit ja garvit givssideami. Sámediggi searvvai maid dalle go Djupedal- lávdegottis lei rabas digaštallan fáttá birra Litteraturviesus Oslos. Sámediggi lea buktán čálalaš cealkámuša Ludvigsen- lávdegotti bargui, ja lea leamaš mielde gulahallankonferánssas man lávdegoddi lágidii. Ludvigsen- lávdegoddi galgá árvvoštallat vuođđooahpahusa fágaid gelbbolašvuođa gáibádusaid ektui servodat- ja bargoeallimii boahtteáiggis. Sámediggái lea dehálaš ahte gávdno skuvlastruktuvra mii vuhtiiváldá sámi ohppiid rievtti oahpahussii gielas ja kulturárvvuin, sámi ovttasbarggus riikarájáid rastá, dálkkádaga ja birrasa birra, árbevirolaš máhtu birra, areála- ja kulturgaskkusteami birra, iešmearrideami birra, álgoálbmotpolitihka birra ja diđolaš giellaoahpahusa ja –hálddašeami birra. 6.2.2.2 Sámegieloahpahusa fierpmádat, NetSam Sámegieloahpahusa fierpmádat, NetSam, mii vuođđuduvvui 2013:s, lea riikaviidosaš ja galgá leat ávkin oahpaheddjiide ja earáide geat barget oahpahusain sámegielas ja sámegillii. Lea leamaš stuora beroštupmi fierpmádahkii, ja dál leat badjel 80 oahpaheaddji ja earát geat barget sámegieloahpahusain, searvan miellahttun. Sámi lohkanguovddáš Sámi allaskuvllas lea čállingoddi ja oktiiheiveha fierpmádaga. Sámediggi juolludii 300 000 ruvnno 2014:s fierpmádahkii. Sámi allaskuvllain lea čállojuvvon šiehtadus dan birra movt ruđat galget geavahuvvot. 6.2.3 Oahpahusa lágalaš ja struktuvrralaš rámmat 6.2.3.1 Lágaid ja láhkaásahusaid ođasmahttin Sámediggi lea buktán gulaskuddancealkámušaid ja gulahallan ráđđehusain go lágat ja láhkaásahusat rivdet oahpahusa suorggis. Sámedikki dievasčoahkkimis miessemánu 2014 meannuduvvui ášši oahpahusláhka ja priváhtaskuvlaláhka – sámi ohppiid vuoigatvuođat. Mearrádusas lohká Sámediggi ahte sámi mánáid ja nuoraid vuoigatvuođat mat leat vuođđuduvvon vuođđolágas ja riikkaidgaskasaškonvenšuvnnain ja julggaštusain, eai boađe doarvái bures ovdan dálá oahpahus- ja priváhtaskuvlalágas. Sámediggi gáibida ollislaš geahčadeami ja ođasmahttima oahpahuslágas ja priváhtaskuvlalágas, man ulbmil lea sihkkarastit ja nannet sámi ohppiid rievtti oahpahussii sámegielas ja sámegillii, ja sámi kulturárvvuid vuođul. Vai dievasčoahkkinmearrádus doaibmagoahtá, de lea Sámedikkis leamaš čoahkkin máhttoministariin 2014:s, gos dát ášši ovdanbuktojuvvui ja gos ministtar bivdojuvvui ođasmahttit oahpahuslága ja priváhtaskuvlalága sámi mánáid vuoigatvuođaid ektui. Sámediggi áigu čuovvolit ášši 2015:s 6.2.3.2 Oahppoplánaid ulbmilolahusa dovdomearkkat Sámediggi lea hábmen ulbmilolahusaid dovdomearkkaid maŋŋil 10- luohká sámegielas vuosttašgiellan, ja maŋŋil 3. ja 6. dási sámegielas nubbigiellan. Dovdomearkkat muitalit kvalitehta das maid oahppi hálddaša go geahččá obbalaččat gelbbolašvuođamihtuid ja dát galget leat veahkkin oahpaheaddjái árvvoštallanbarggus. 6.2.4 Sámedikki rolla ja váldi 6.2.4.1 Sámi joatkkaskuvllaid stivrra bagadus Sámediggi ja máhttodepartemeantta leat 2014:s konsulteren <span type="quote">“ Sámi joatkkaskuvllaid stivrra bagadusa”</span> birra. Sámediggái lea dehálaš ahte Sámediggi nammada lahtuid stivrii. 6.3 Alit oahpahus ja dutkan</p>
<p>Sámediggi lea 2014:s lágidan álggahanseminára Sámediggedieđáhusa hábmema oktavuođas alit oahpu ja dutkama várás. 6.3.1 Rekruteren alit ohppui ja dutkamii</p>
<p>Sámediggi lea áici Ovttasbargoorgánas sámi oahpaheaddjioahpporegiovnnas,SAK 7 – sihke rekruterema bargojoavkkus ja stivrenjoavkkus mas lea bajimus ovddasvástádus. SAK 7s lea leamaš ovddasvástádus <span type="quote">“Našunála rekruterenstrategiija sámi alit ohppui 2011 – 2014”</span>. SAK s lea 2014:s lágidan árvvoštallankonferánssa rekruterenstrategiija birra, gos Sámediggi bivddii ain ovttasbarggu vai olaha mihttomeari oažžut eanet studeanttaid sámi alit ohppui. 6.3.1.1 Stipeanda alit ohppui Stipeanddat leat juhkkojuvvon čuovvovaš oahpuide: 6.3.2 Sámi alit oahppu 6.3.2.1 Ovttasbargu oahpahusásahusaiguin Sámedikkis lea leamaš čoahkkin rektoriiguin Sámi allaskuvllas ja UiT, Norgga árktalaš universitehtas, ja maid Nordlándda universitehta rektoriin. Fáddán čoahkkimiin lea leamaš earret eará ásahusaid áŋgiruššan sámi gielas ja fáttáin, vejolašvuohta eanalonuhanduopmáriid oahpus, sámi oahpaheaddjioahppu ja ođđa rámmaplána sámi sisdoalu čuovvoleapmi oahpaheaddjioahpus ja mánáidgárdeoahpaheaddjioahpus. Sámediggi lea maid gaskkustan vuordámušaid dan birra ahte álgoálbmotperspektiivva oidnošii ásahusaid fágalaš áŋgiruššamis. 6.3.2.2 Čuovvunjoavku ođđa mánáidgárdeoahpaheaddjioahpus Sámedikkis lea okta áirras čuovvunjoavkkus ođđa mánáidgárdeoahpaheaddjioahpus (FG-</p>
<p>BLU). Čuovvunjoavkkus lea lágidan konferánssa buot oahpahusásahusaide Norggas, gos maŋimus raportta geigejuvvui. Konferánssas lei Sámedikkis sáhkavuorru sámi perspektiivva birra mánáidgárdeoahpaheaddjioahpus. 6.3.2.3 Oahpaheaddjioahpu riikkaráđđi (NRLU) Sámediggi lea searvan dárkojeaddjin NRLUs. Čoahkkima guovddáš fáddá lei goappaš 4-jahkasaš vuođđoskuvlaoahpaheaddjioahpuid rievdadit 5-jahkasaš masteroahppun. Dát šaddá maid hástalussan sámi oahpaheaddjioahpuide maid Sámi allaskuvla lea áidna ásahus mii fállá. 6.3.2.4 Butenschøn-lávdegotti čielggadeami čuovvoleapmi Čuovvoleapmin Butenschøn-lávdegotti čielggadeamis, lea Máhttodepartemeanta 2014 reviderejuvvon bušeahtas juolludan 250 000 ruvnno nammadit fágastrategalaš ovttadaga sámi alit oahpu ja dutkama várás Universitehta- ja allaskuvlaráđđái (UHR). Fágastrategalaš ovttadaga ásaheami oktavuođas lea Sámedikkis leamaš čoahkkin Máhttodepartemeanttain ja UHR ja lea maid digaštallan ásaheami čoahkkimiin Sámi allaskuvllain. Sámediggi lea, ovttas máhttodepartemeanttain ja Gieldda- ja ođasmahttindepartemeanttain, oassálastán dárkodeaddjin álggahančoahkkimis fágastrategalaš ovttadagas. Čoahkkima oassálastit ledje Romssa ja Nordlándda universitehtat, Davvi-Trøndelága allaskuvla ja Sámi allaskuvla. Fágastrategalaš ovttadaga ásaheapmi sámi alit oahpu ja dutkama várás UHR:s lea áidna Butenschøn-lávdegotti árvalusain mii dássážii lea čuovvoluvvon. Sámediggi lea gulahallan máhttodepartemeanttain eará doaibmabijuid čuovvoleami birra Butenschøn-lávdegotti čielggadeamis. Máhttodepartemeantta lea čájehan unnán beroštumi čuovvolit čielggadeami árvalusain. Departemeanta oaivvilda ahte muhtin árvalusat lávdegottis sáhttet ipmirduvvot sierraortnegin ja dan sivas eai leat departemeantta ovddasvástádussuorggis. 6.3.2.5 Strukturdieđáhus alit oahpu várás Sámedikkis lea leamaš čoahkkin Máhttodepartemeantta politihkalaš jođiheddjiin ja iešguđet lágan berošteaddjiorganisašuvnnaiguin, dan oktavuođas go máhttodepartemeanta lea hábmeme strukturdieđáhusa alit oahpu várás. Stáhtačálli deattuhii ahte sámi allaskuvlii eai čuoza árvaluvvon strukturrievdadusat njuolga. 6.3.2.6 Kvalifiseren- ja rekruterenprográmma sámi giela várás alit oahpus Kvalifiseren- ja rekruterenprográmma válbmanii 2014:s. Sáhttá lohkat ahte prográmma lea bures lihkostuvvan. Sámi allaskuvla lea čađahan prográmma, ja loahpparaportta geigejuvvui juovlamánu 2014. Raporttas boahtá ovdan ahte 491 studeanta leat oassálastán prográmmas jagiid 2009 – 2014. Sin gaskkas leat 360 čađahan ja ceavzán eksámena. Sámi allaskuvla lea prográmmaáigodagas ovttasbargan logiin sámi giella- ja kulturguovddážiin. 6.3.3 Sámi dutkan 6.3.3.1 Akkrediteren PhD- oahpus sámegielas ja girjjálašvuođas Sámediggi lea gulahallama bokte Máhttodepartemeanttain rahčan ahte Sámi allaskuvla oažžu sierralobi Našunála orgánas oahpahusa kvalitehtas (Nasjonalt organ for kvalitet i utdanningen (NOKUT) mastergrádaohppiid logu gáibádusas ásahusas. NOKUTa áššedovdi lávdegoddi konkluderii ahte PhD- prográmma lea fágalaččat erenoamáš buorre. Go Sámi allaskuvla ii sáhte duhtadit gáibádusa ahte leat unnimusat 15 PhD- studeantta badjel vihtta jagi, de ii sáhte akkrediteren rávvejuvvot. Seammás ávžžuhii lávdegoddi ahte Sámi allaskuvlii addo sierralohpi kvantitatiiva gáibádusain. Sámediggi lea 2014:s ovddidan doarjaga ohcamii ja ávžžuhan máhttodepartemeantta čuovvolit ášši, kvalitehtasihkkarastima ja kvalitehtaovddideami láhkaásahusa ektui alit oahpuid ja fágaskuvlaoahpuid várás. 6.3.3.2 Gulahallan Sámedikki stivrraiguin ja ráđiin Lea čađahuvvon čoahkkin stivraáirasiiguin ja várrelahtuiguin maid Sámediggeráđđi lea nammadan, Regionála dutkanfoanddaid stivrrain Gaska- ja Davvi- Norggas. Sámediggi lea ásahan fásta gulahallančoahkkimiid Dutkanráđi báikkálaš áirasiin Finnmárkkus, VRI Finnmark:in (Virkemidler for regional FoU og innovasjon), ja Regionála dutkanráđiin Davvi- Norggas Finnmárkkus. 6.3.3.3 Árbedieđu kárten Sámediggi lea juolludan ruđa Sámi allaskuvlii vai beassá duođaštit ja gaskkustit sámi árbedieđu. Árbediehtu-prošeavttat leat mielddisbuktán ahte lea huksejuvvon erenoamáš gelbbolašvuohta Sámi allaskuvlii, ja mii lea mielddisbuktán ahte dat dál sáhttá fállat oahpu árbedieđus. Oahppu galgá addit formálalaš oahpu duođašteamis ja gaskkusteamis árbedieđus, ja addá 30 oahppočuoggá. Oahpu olahusjovkui gullet hálddašeaddjit, oahpaheaddjit ja earát geain lea beroštupmi árbedihtui. Ođđa lohkanbadji mas leat 22 oahppi álggahuvvui 2014 čavčča. Prošeakta manná dál loahpaguvlui, ja lea dárbbašlaš veardádallat prošeavtta boahtteáiggi. 6.3.3.4 Árbedieđu suddjen Sámediggi searvvai Norgga delegašuvdnii čoahkkimis Ávnnaskeahtes rievtti máilmmiorganisašuvnnain (WIPO) árbedieđu birra njukčamánu 24.-28.b. 2014. Geavaheapmi - sámi luonddudoalu gelbbolašvuođaguovddáš</p>
<p>Geavaheapmi - árbedieđuid vuogádatlaš kárten 7 Dearvvašvuohta ja sosiála Váldomihttomearri: ·</p>
<p>Dásseárvosaš dearvvašvuođa- ja sosiálabálvalusat sámi álbmogii sámi giela ja kultuvrra vuođul. Bálvalusat galget heivehuvvot sámi álbmoga vuoigatvuođaid ja dárbbuid mielde. 7.1 Ekonomalaš váikkuhangaskaoamit 2014:s Sámediggái leat boahtán 27 doarjjaohcama dearvvašvuođa- ja sosiálaprošeavttaide, maid submii oktiibuot lea 6 808 300 ru. 2 883 500 ru juolluduvvui doarjjan 19 prošektii. Dán jagi lea eanaš prošeavttain leamaš áigumuš ovdánahttit máhtu sámi giela ja kultuvrra birra dálá dearvvašvuođa- ja sosiálafálaldagas. Dát dávista doarjjaortnega váldomihttomearrái, ja váikkuha dásseárvosaš dearvvašvuođa- ja sosiálafálaldaga sihkkarastima sámi álbmoga várás. Dasto lea Sámediggi juolludan 547 000 ru njuolggadoarjjan Várdobáiki sámi guovddážii Evenášši suohkanis geavaheaddjioiddot doaibmabijuide sámi boarrásiid várás, ja 150 000 ru Sámi doavttersearvái sámegielat dearvvašvuođa bargiid rekrutteremii. 7.2 Dásseárvosaš dearvvašvuođa- ja sosiálabálvalus 7.2.1 Sámi pasieanttaid vuoigatvuođat ja dárbbut dásseárvosaš dearvvašvuođa- ja sosiálabálvalusaide Sámediggái ferte addojuvvot duohta vejolašvuohta váikkuhit dearvvašvuođa- ja sosiálafálaldagaid ovddideapmái sámi álbmoga várás. Danne lea Sámediggi váldán ovdan dearvvašvuođaministariin ahte regionála ja vuollásaš dearvvašvuođadoaimmahagain ferte leat sámi ovddastus maid Sámediggi lea nammadan. Sámediggi lea bivdán nu árrat go vejolaš beassat searvat bargui dalle go Ráđđehus áigu ovddidit nationála dearvvašvuođa- ja buohcciviessoplána, mas analyseret spesialistadearvvašvuođa stáhtusa ja hástalusaid 2015:s. Sámediggi lea maiddái bivdán oažžut sámi ovddastusa Ráđđehusa áššedovdijovkui plána ektui, muhto dađi bahát eat leat ožžon dasa vástádusa. Sámediggi diehtá ahte Ráđđehus áigu ovddidit dieđáhusa vuođđodearvvašvuođabálvalusa birra ja lea dan oktavuođas dahkan mearrádusa dievasčoahkkimis. Mearrádusas čujuhit ahte dárbu lea ođđasis ja ollislaččat áŋgiruššat vuođđodearvvašvuođa bálvalusain maiddái sámi álbmoga várás. Sámediggi lea bivdán ahte ráhkaduvvošii ođđa doaibmaplána dearvvašvuođa bálvalusaid birra sámi álbmoga várás, go ovddit plána (Máŋggabealatvuohta ja ovttadássásašvuohta) heittii gustomis 2005:s. Geavaheapmi - dearvvašvuođa- ja sosiálaprošeavttat</p>
<p>Geavaheapmi - geavaheaddjifálaldagat boarráset sámiide 7.2.2 Eanet máhttu sámi pasieanttaid dárbbu birra dearvvašvuođa- ja sosiálabálvalusas buot dásiin</p>
<p>Sámedikki oaivila mielde lea dárbu buoridit máhtu sámi pasieanttaid dárbbu birra dearvvašvuođabálvalusain. Danne lea Sámediggi searvan Davviriikkalaš álbmotdearvvašvuođa konferánsii, mas mii, ovttasbargguin Sámi dearvvašvuođa dutkama guovddážiin ja Sámi nationála psyhkalaš dearvvašvuođa gealboguovddážiin (SÁNAG), lágideimmet seminára álbmotdearvvašvuođa ja álbmotdearvvašvuođa dutkama birra sámi álbmoga gaskka. Sámediggi lea maiddái searvan seminárii maid Árktalaš ráđđi doalai, mas beaiveortnegis lei psyhkalaš dearvvašvuohta ja iešsoardimiid eastadeapmi cirkumpolára guovlluin. Sámediggái lea deaŧalaš bidjat fokusa movt rasisma, stigmatiseren ja hástalusat árbevirolaš ealáhusain váikkuhit sámi mánáid ja nuoraid psyhkalaš dearvvašvuhtii. Sámedikki oaivila mielde lea maiddái deaŧalaš ahte máhttu sámi pasieanttaid ja eará bálvalusdárbbašeddjiid dárbbu birra gozihuvvo iešguđege oahpuin. Kvalitehta dáfus buorre bálvalusfálaldat sámi pasieanttaide ja geavaheddjiide sorjá das ahte mis leat fágaolbmot geain lea máhttu sámi gielaid ja kultuvrra birra. Dál váilot ollu sámegielat fágaolbmot sihke dearvvašvuođa- ja fuolahussuorggis ja eará bálvalusfálaldagain. Earret eará sierra sámi buohccidivššároahppu sáhtášii váikkuhit eanet gielalaččat ja kultuvrralaččat heivehuvvon dikšun- ja fuolahusfálaldaga sámi pasieanttaide. Danne lea Sámediggi válljen váikkuhit strategiijaseminárain ja fágaovddidanprošeavttain sierra profešuvdnaoahpuin, ja nie lokten dán hástalusa oahppobirrasiidda. Sámi gielddain leat hástalusat nugo earret eará ahte váilot kártenreaiddut mat leat heivehuvvon sámi demeansaolbmuide, váilot sámegielat bargit ja gelbbolašvuođa buorideapmi váilu. 7.2.3 Spesialistadearvvašvuođa bálvalusfálaldat sámi pasieanttaide</p>
<p>Sámediggi oaivvilda ahte Sámi nationála gealboguovddážis – psyhkalaš dearvvašvuođa suodjalus ja gárrendili dikšun (SÁNAG) lea guovddáš rolla dikšunfálaldagaid ovddideamis sámi pasieanttaid várás psyhkalaš dearvvašvuođas ja gárrendili dikšumis. Danne lea Sámediggi duhtavaš go mii konsultašuvnnaid bokte leat nagodan formaliseret SÁNAG stáhtusa nationála gealboguovddážin gárrendili dikšumis ja psykiatriija siskkobealde, ja ahte eará regionála dearvvašvuođa doaimmahagat geatnegahttojuvvojit soahpat ovttasbarggu Dearvvašvuohta Davvin/SÁNAG:in, vai SÁNAG fálaldat buktojuvvo buot sámi pasieanttaid olámuddui. Sámediggi lea čoahkkimis guovddáš eiseválddiiguin ja Dearvvašvuohta Davvin RHF:in čujuhan ahte sámi pasieanttaid somáhtalaš spesialistafálaldahkii ferte bidjat eanet fuomášumi. Erenoamážit lea dárbu buoridit fálaldaga surggiin nugo geriatriija ja demeanssa čielggadeapmi, vuoiŋŋašvigit dahje eará dávddaid mat kognitiivvalaččat váikkuhit, lášmmodahttin ja guhkálmas dávddaiguin birgen, ja fálaldaga sámi mánáide ja doaibmahehttejuvvomiidda. Sámediggi lea váldán dán ovdan konsultašuvnnain regionála dearvvašvuođadoaimmahagaid barggahandokumeanttaid ektui ja lea duhtavaš go Dearvvašvuohta Davvin 2015:s lea ožžon bargun ásahit dakkár fálaldaga geriatriija ja lášmmodahttima siskkobealde mas gozihuvvo sámi giella ja kulturáddejupmi. Sámediggi lea čoahkkimis dearvvašvuođaministariin váldán ovdan min vuorjašuvvama dan ektui ahte dađistaga bidjet gažaldagaid láhččojuvvon bálvalusdárbbu ektui sámi pasieanttaide dalle go ođđasis organiseren ja seastinproseassat álggahuvvojit. SÁNAG lea ekonomalaččat ja organiserema dáfus lágiduvvon Finnmárkku buohcciviesu vuollásažžan ja ođđasis organiserenproseassas lea SÁNAG 2014:s máŋgii evttohuvvon vuoruhuvvot bodnái. Sámediggi lea čujuhan ahte lea nationála ovddasvástádus láhčit bálvalusfálaldagaid sámi pasieanttaide, ja ii ge sáhte leat ovttaskas báikkálaš doaimmahaga ekonomalaš dili ja vuoruhemiid duohken. Sámediggi deattuha ahte lea dárbu jurddašit ollislaččat ja bajimuš dásis sámi pasieanttaid bálvalusfálaldagaid organiserema ja ovddideami oktavuođas. Danne lea Sámediggi maiddái čujuhan ahte lea dárbu oktii organiseret somáhtalaš fálaldaga ja psyhkalaš dearvvašvuođa ja gárrendili fálaldaga sámi pasieanttaid várás. Dát lea deaŧalaš sihke rekrutteremii ja nana sámi fágabirrasiid ovddideapmái ja fágaresurssaid dávgasis geavaheapmái. Sámegielat pasieanttaid vejolašvuohta geavahit sámegiela spesialistadearvvašvuođabálvalusas lea ráddjejuvvon. Sámediggi lea máŋggaid jagiid bargan dán buoridemiin ja lei danne duhtavaš go Dearvvašvuohta Davvin dulkaprošeakta, mii čađahuvvui áigodagas 2011-2013, galggai jotkojuvvot 2014:s. Šállošit go prošeakta ii leat jotkojuvvon, ja ággan dasa lei dat go doaimmaheaddji dearvvašvuođadoaimmahat ii lean dan vuoruhan. Dán šálloša Sámediggi ja lea duhtavaš go dulkaprošeakta čuovvoluvvo fas 2015 barggahandokumeanttain. 7.2.4 Gielalaččat ja kultuvrralaččat heivehuvvon dearvvašvuođa- ja fuolahusbálvalus sámi pasieanttaide gielddain</p>
<p>Sámedikkis leat 2014:s leamaš čoahkkimat sierra gielddaiguin earret eará dan dihte ahte bidjat fuomášumi sámi pasieanttaid dárbbuide. Lea buorre go gielddalaš ovttasbargoprošeavttat sámi guovlluin, nugo gielddaidgaskasaš medisiinnalaš guovddáš Evenášši, Dielddanuori ja Skániid suohkaniin, háliida searvvahit Sámedikki sin bargui sámi geavaheddjiid goziheami várás. Sámedikki vásihusat čájehit maiddái ahte lea erohus sámi ássiid vuordámušain dearvvašvuođa- ja fuolahusbálvalussii ja das maid gielddat fállet. Guovlomedisiinnalaš guovddáža ásahandárbu julevsámi guvlui lea ovdamearka das go sámi ássit oaivvildit ahte sin gielda ii guldal sin. Dán áššis lea Sámediggi leamaš gulahallanguoibmin. Dearvvašvuođa- ja fuolahusfálaldat sámi pasieanttaide gozihuvvo danne maiddái Sámedikki barggus ovttasbargošiehtadusain gávpogiiguin mat háliidit dahkat šiehtadusa Sámedikkiin. 7.3 Dásseárvosaš mánáidsuodjalanbálvalus</p>
<p>Sámediggi lea addán gulaskuddancealkámuša láhkaásahussii mánáid vuoigatvuođa birra leat mielde váikkuheamen ja mánáid vejolašvuođa birra oažžut sierra luohttámušolbmo iežas mánáidsuodjalanáššis. Sámediggi lea duhtavaš go láhkaásahusas čuožžu ahte máná etnihkalaš, oskkoldat, kultuvrralaš ja gielalaš duogáš, maiddái sámi mánáid giella ja kultuvra, galgá gozihuvvot mielde váikkuheamis.</p>
<p>Sámediggi diehtá maiddái ahte ráđđehus lea álkiduhttimin mánáidsuodjalanlága ja ahte dan oktavuođas lea nammaduvvon láhkalávdegoddi. Sámi mánáid vuoigatvuođaid sihkkarastima goziheami geažil lea Sámediggi bivdán konsultašuvnnaid áššis. Mii leat bivdán oažžut sámi ovddastusa láhkalávdegoddái, muhto šállošit go dasa ii leat boahtán vástádus. Sámedikkis lea maiddái leamaš čoahkkin Norgga Biebmoruoktoservviin, mas fáddán lei sámi giela ja kultuvrra goziheapmi mánáin geat leat biebmoruovttus. 7.4 Dásseárvosaš heahtedieđihanbálvalus</p>
<p>Heahtedieđihanbálvalusa buorideami ja organiserema oktavuođas boahtteáiggis, lea Sámedikkis leamaš gulahallančoahkkin servodatsihkarvuođa ja gearggusvuođa direktoráhtain, gielddaiguin mat gullet sámegielaid hálddašanguvlui ja 110-guovddážiiguin mat bálvalit dáid gielddaid heahtedieđáhusaiguin. Sámediggi áigu doalvut gulahallančoahkkimis boahtán hástalusaid ja oainnuid viidáseappot konsultašuvnnaide Ráđđehusain. 7.5 Dásseárvosaš gednendilli sámi fáŋggaide</p>
<p>Sámediggi lea 2014:s ovttasbargan Davvi guovllu rihkusfuolahusain ja leat ráhkadan doaibmabidjoplána sámi fáŋggaid ja gednemii dubmejuvvomiid várás. Okta doaibmabijuin plánas lea ahte čohkket daid ovttasbargoguimmiid main lea gelbbolašvuohta suorggis fierpmádatseminárii juohke jagi. Sámediggi lea 2014:s searvan rihkusfuolahusa fierpmádatseminárii Romssas. Siviilaáittardeaddji lea ásahan eastadanovttadaga sin várás geain lea friijavuohta rivvejuvvon biinnideami ja olmmošmeahttun meannudeami geažil. Sámediggi lea addán rávvagiid movt sámiid vuoigatvuođaid sáhtášii gozihit friijavuođa rivvema oktavuođas ja lea bivdán dieđuid sámi fáŋggaid gednendili birra, Romssa giddagasa vuosttaš raportta vuođul. Sámediggi lea addán rávvagiid movt sámiid vuoigatvuođaid sáhtášii gozihit friijavuođa rivvema oktavuođas ja lea bivdán dieđuid sámi fáŋggaid gednendili birra, Romssa giddagasa vuosttaš raportta vuođul. 8 Areálat ja biras Váldomihttomearri: ·</p>
<p>Guoddilis luonddu ja resursavuođu hálddašeami vuođul sihkkarastit ja ovddidit sámi kultuvrra, ealáhusbarggu ja servodateallima. 8.1 Rámmaeavttut 8.1.1 Protect Sápmi Protect Sápmi lea vuođđudus maid Norgga Boazodoallosámiid Riikasearvi ja Ruoŧa Sámiid Riikasearvi leat álggahan. Sámediggi nammada ovtta áirasa stivrii. Vuođđudus galgá fágalaččat veahkkin fuolahit sámi vuoigatvuođalaččaid areálaberoštumiid, eana- ja resursavuoigatvuođaid ja ovdánahttinvejolašvuođaid. Dán barggu ektui oažžu Protect Sápmi njuolggodoarjaga vai sámi vuoigatvuođalaččat sáhttet addit friddja ja ovddalgihtii dieđihuvvon mieđiheami huksehusáššiin. 2014:s leat Protect Sámis 4 olbmo mat servet doaimmahusa barggus. Sámediggi bidjá vuođđun ahte Protect Sápmi vuođđudussii ferte eanet ja eanet vuođđoruhtadeapmi boahtit eará almmolaš ja/dehe eahpealmmolaš eiseválddiin, nu ahte Sámedikki ruhtadanoassi dađistaga sáhttá unniduvvot. Sámediggi lea máŋgga dilálašvuođas, maŋemus juovlamánu 8. b. 2014 čoahkkimis ealáhusministariin, sihtan ráđđehusa veahkehit Protect Sápmi vuođđoruhtademiin. Geavaheapmi - Protect vuođđudus 8.2 Areálaid hálddašeapmi</p>
<p>Moatti 2014 areálaplánain lea Sámediggi árvvoštallan nu ahte plánat livčče sáhtán buktit mearkkašahtti váikkuhusaid sámi kultuvrii dehe ealáhusaide. Danin leat mii geavahan min váidinrievtti. Váidinrievttit leat konkrehtalaččat ovddiduvvon boazodoalu, árbevirolaš riddoguolásteami ja kulturmuitoárvvuid dihte. Áššit leat čoavdašuvvan dássážii dialoga bokte suohkaniiguin dehe soabademiin Fylkkamánni bokte. Ođđa areálageavahanvuogit dagahit lossa noađi árbevirolaš sámi guovlluide. Dát sáhttá leat sakka hástaleaddji sámi árbevirolaš ealáhusaide, ja sáhttá muhtin dilálašvuođain dagahit soahpameahttun beroštusriidduid. Dakkár áššin oaidná Sámediggi ahte lea dehálaš go lea buorre dialoga plánaeiseválddiiguin juo plánabarggu álggaheamis. 8.2.1 Bådåddjo suohkana 2014-2026 suohkanplána areálaoassi</p>
<p>Vuosttaldeapmi ovddiduvvui sihkkarastin dihte luondduvuođu sámi kultuvrii, ealáhusdoaimmaide ja servodateallimii oppalaččat, dasto vel earenomážit sámi kulturmuittuide ja boazodoalloealáhussii. Ášši čovdojuvvui dialoga ja soabadeami bokte Fylkkamánniin. Plána heivehuvvui nu ahte luondduvuođđu lea doarvái sihkkarastojuvvon nu ahte vuosteággii ii leat šat vuođđu. 8.2.2 Suortta gávpotplána, Blåbyen 2014-2026 suohkanplána</p>
<p>Vuosteákkat ovddiduvvojedje boazodoalu dihte, ráddjejuvvon dan plánaoassái mii gullá Iinnasullui. Sámedikki, Suorta suohkana ja guoskevaš boazodoalloorohagaid gaskkas lea gulahallan. Sis lea ovttaoaivilvuohta gávdnat konkrehta molssaeavttuid plánaide ja proseassaide mii čoavdá vuosteákkaid. Dát ášši čatnasa Hålogaland-geainnu huksemii, mii manná čađa plánaguovlu, ja dan boazodoallofágalaš váikkuhančielggadeapmái maid dál hábmejit geaidnoprošektii. 8.2.3 Riddoavádat árbevirolaš sámi guovlluin</p>
<p>Sámediggái lea deaŧalaš sihkkarastit areálaid árbevirolaš bivdosajiide ja gođđosajiide. Dát guovllut leat resursavuođđun eallinnávccalaš guolásteapmái sámi riddo- ja vuotnaguovlluin. Sámediggi lea ávžžuhan gielddaid váldit atnui ovddalgihtii várrugasvuođa prinsihpa go áigot guovlluid váldit atnui akvakultuvrralaš áigumušaide.</p>
<p>Dakkár diliin go ođđa geavahanvuogit áitet árbevirolaš bivdosajiid ja gođđosajiid dahje sáhttet mielddiset buktit ahte ii leat vejolaš máhcahit báikkálaš guolásteami vahágahttima, de lea Sámediggi válljen vuosttaldit plána. Dasa lassin leat mii ávžžuhan gielddaid váldit atnui árbedieđu ja báikkálaš máhtu riddo- ja mearraguovlluid geavaheami birra plánaproseassas. 8.3 Luondduresurssat 8.3.1 Konsešuvdnaáššiid čuovvoleapmi</p>
<p>Sámediggi lea buktán cealkámuša bieggafápmoprošeavttaide Øyfjellet bieggafápmorusttegii, Riehppi bieggafápmorusttegii, Kopperaa bieggafápmorusttegii ja Markavola, Hyllfjellet ja Sognvola bieggafápmorusttegiidda. Buot daidda prošeavttaide leat ovddiduvvon vuosteákkat. Konsultašuvnnat leat čađahuvvon Norgga čázádat- ja energiijadirektoráhtain (NČE) Mussere bieggafápmorusttega ja Øyfjellet bieggafápmorusttega oktavuođas, dasto vel Kopperaa, Markavola, Hyllfjellet ja Sognvola prošeavttaid oktavuođas. Konsultašuvnnain ii boađe ovdan makkár mearrádusa NČE dahká. Danin ii sáhte árvvoštallat leago eiseválddiin ovttaoaivilvuohta vai ii. Jagi 2014 mielde lea Sámediggi ovddidan vuosteákkaid smávvafápmorusttega ohcamiidda Fuoskku, Bådådjo ja Báhcavuona suohkaniin ja Oarje-Finnmárkkus. Sámedikkis lea dat ipmárdus ahte dát doaimmat eai leat árvvoštallon noađđin boazodollui. Ja dasto ii leat árvvoštallon leat go makkár ge mearkkašahtti negatiivvalaš váikkuhusat smávvafápmohuksemis boazodollui. NČE lea sádden dáid ohcamiid gulaskuddamii oktan eanet seamma guovllu smávvafápmorusttetohcamiiguin ja mat leat meannuduvvon oktanaga. Dakkár oktasaš áššemeannudeapmi addá eanet vejolašvuođa fuobmát man stuoris noađđi oppalohkái gárte boazodollui go geahččá stuorát guovllu. Ráđđádallama oktavuođas NČE:in smávvafápmorusttegiid birra ii leat NČE geažuhan mii šattašii boađusin. Sámediggi oaivila mielde eai leat konsultašuvnnat čađahuvvon dainna áigumušain ahte juksat soabalašvuođa. 8.3.2 Mineráladoaimmat sámi guovlluin</p>
<p>Sámediggi lea 2014:s mearrádusastis sihtán ráđđehusa jođánit váldit initiatiivva konsultašuvnnaide minerálalága rievdadeami dihte nu ahte dat eahpitkeahttá lea siskkobealde álbmotrievtti. Dát lea earenoamážit čadnon geatnegasvuhtii mas galgá váldit sámi kultuvrra vuhtii buot sámi guovlluin, rievttit mineráladoaimmaid konsultašuvnnaide ja ásaheapmi ovdamunneortnegiid mii mielddisbuktá ahte ávkkástallanárvu ruvkedoaimmain boahtá buorrin sámi servodahkii ja vuoigatvuođalaččaide. Ráđđehus lea borgemánus 2014 dohkkehan ON Olmmošvuoigatvuođaráđi ávžžuhusa ovddidit dialoga oažžun dihte ovttaoaivilvuođa mineráladoaimmaid birra davvin. Sámediggi vuohttá maid ahte Stuoradikki gieldda- ja hálddašankomitea Evtt. 57 S (2014-2015) mieđiha ahte lea dehálaš oažžut oktasaš ipmárdusa movt minerálaresurssat sámi guovlluin galget hálddašuvvot ja mii maid sáhttá ovttastuvvot boazodoaluin, ja dát ferte fuolahuvvot dialoga bokte gaskal eiseválddiid ja Sámedikki. Čoahkkima bokte lea Sámediggi ovddidan ealáhusministarii minerálalága rievdama gažaldaga. Ealáhus- ja guolástusdepartemeanta ii leat addán makkárge signálaid das ahte áigot go árvvoštallat rievdadit minerálalága.</p>
<p>Dát dilli dagaha hui váttisin Sámediggái addit makkárge mieđiheami mineráladoaimmaide sámi guovlluin. Sámedikki minerálaveahki lea dárbu ovdánahttit dakkár minerálapolitihkalaš lávdin mii lea eanet čađahuvvon ja ođasmahtton. Dán ferte eanet heivehit fuolahan dihte nu ahte váldet vuhtii guoskevaš sámi beroštumit ja vuoigatvuođalaččaid. Gieldda- ja ođasmahttindepartemeanta (GOD) ii leat váldán vuhtii Sámedikki váidalusa Nussira ja Gumpenjuni ruvkedoaimma regulerenplánii Falesnuori suohkanis. GOD dohkkehii regulerenplána maŋŋel čoahkkima gielddaministariin, muhto almmá dan konsultašuvnnaid haga. Sámediggi lea álggahan konsultašuvnnaid Birasdirektoráhtain Nussir ASA ohcama birra oažžut ohcanlobi nuoskidanlága vuođul. Loahpalaš mearrádus Nussira ja Gumpenjuni ruvkeplánaid ektui ovddiduvvo sierrá áššin Sámedikkis. 8.3.3 Finnmárkolága čuovvoleapmi</p>
<p>Sámediggi lea guorahallan Finnmárkolága ollislaččat. Sámedikki meannudeapmi guoská dasa movt Finnmárkoláhka čuovvoluvvo praktihkalaččat ii ge dasa makkár dárbu lea rievdadit lága. Sámedikkis lea leamaš politihkalaš ja hálddahuslaš dialoga Finnmárkkuopmodagain movt čuovvolit dievasčoahkkinmearrádusa ja vásiha dán dialoga nu konstruktiivan ahte berre joatkit. Eatnamiid ja resurssaid kárten- ja dohkkehanbargui Finnmárkolága ektui lea juolluduvvon menddo uhcán ruhta. Sámediggi lea sihtán stádabušeahta olis várret ruđa Finnmárkokommišuvnna bargui sierra poasttas. Sámediggi oaivvilda ahte muhtun lágalaš árvvoštallamat maid Finnmárkokommišuvdna lea dahkan, leat moaittehahttit. Danne lea Sámediggi deattuhan ahte ovdalaš stádalaš hálddašemiid ferte dulkot álbmotrievtti rihkkun- ja vealahansuodjalusa vuođul go vuollásaš rievttit galget kártejuvvot ja dohkkehuvvot. Dát ferte gullat dan oapmerievttálaš árvvoštallamii mii dáhkkojuvvo Finnmárkokommišuvnna barggus. Stuoradiggi lea bidjan vuođđun ahte sápmelaččain ja sámi báikegottiin lea oktasaš oamastanvuoigatvuohta Finnmárkku guovlluide, ja sihkkarit maid siseatnan osiide Finnmárkkus (gč. Finnmárkolága §§ 5, 9 ja 10 ja justiisalávdegotti čállosa beaiváduvvon 21.03.05). Dasa ferte Sámedikki oainnu mielde biddojuvvot stuorát mearkkašupmi Finnmárkokommišuvnna árvvoštallamiin go identifiserejit vuoigatvuođaid Finnmárkkus. 8.3.4 Giđđalodden</p>
<p>Sámediggi oaivvilda ahte otnáš geahččalanortnet ii leat vuođđuduvvon árbevirolaš giđđaloddema vieruiduvvan vugiide. Dán lea Sámediggi dovddahan ILO-konvenšuvnna nr. 169 Norgga raporterema bokte. Sámedikki sávaldat lea ahte giđđalodden galgá dohkkehuvvot sámi árbevirolaš kulturguoddin ja ahte loddenrámmat viiddiduvvojit nu ahte dat lea árbevirolaš vuogi mielde, muhto seammás leat siskkobealde dan mii adnojuvvo biologalaš ceavzilin. Sámedikkis leat leamaš čoahkkimat Dálkkádat- ja birasgáhttendepartemeanttain gos soabadedje ahte máhtolašvuođavuođđu ferte buoriduvvot. Birasdirektoráhtta lea ožžon barggu čielggadit vejolašvuođa heivehit bivdorámmaid nu ahte dat leat árbevirolaš giđđaloddenvugiid mielde nugo árbevirolaččat lea bivdojuvvon buolvvas bulvii. 8.4 Luondduvalljodat 2014:s nammaduvvui álbmotmeahcce- ja suodjalusguovlostivrraide ođđa sámi stivraáirasat. 20 dáin oktiibuot 39 álbmotmeahcce- ja suodjalusguovlostivrra sámi áirasis ledje válggas. Sámediggi lei duhtavaš go Birasdirektoráhtta čuovvolii Sámedikki nammadanárvalus. Nannen dihtii suodjalusguovlostivrraid sámi stivralahtuid čuovvoleami ráhkaduvvui bagadallangihpa Sámedikki nammadan stivralahtuid várás. Sámediggi háliida láhčit eanet oktavuođa ja fierpmádathuksema suodjalusguovlo- ja álbmotmeahccestivrraid sámi áirasiid gaskka. Sámediggi lea álggahan digaštallanforuma sosiála medias áirasiid várás. Femundsmarka álbmotmeahci ja daidda lagas eanasuodjalusguovlluid hálddašanplána birra lea Sámediggi leamaš konsultašuvnnain Birasdirektoráhtain. Dáid konsultašuvnnaid oktavuođas ollašuvai ovttaoaivilvuohta hálddašanplána ektui. 12. oasehasčoahkkimii oassálastima bokte dán jagi lea Sámediggi čuovvolan biologalaš šláddjivuođa konvenšuvnna (CBD) artihkal 8 (j) barggu. Oasehasčoahkkin mearridii ahte tearbma indigenous peoples and local communities galgá geavahuvvot boahttevaš mearrádusain mat gullet konvenšuvdnii. Sámediggi lea šiehtadan Suoma ja Ruoŧa bealde Sámedikkiiguin guorahallat vejolašvuođaid lagat ovttasbargui áššiiguin mat gusket konvenšuvnna 8 (j) artihkkalii, ja dasto vel Nagoya-protokolla birra. 8.5 Sámi vuoigatvuođalávdegoddi</p>
<p>Sámediggi dovddaha vuorjašumi váilevaš áššejođu geažil sámi vuoigatvuođalávdegotti bargguin ja atná unohassan go sámiid oktasaš ja oktagaslaš eana- ja resursavuoigatvuođat olggobealde Finnmárkku eai leat vel čielggaduvvon. Seammás go sámi vuoigatvuođalávdegoddi ii čuovvoluvvo, de lassána deaddu sámi kultuvrra, ealáhusdoaimmaheami ja servodateallima areála- ja resursavuđđui. Ráđđehus álggaha proseassaid ja doaimmaid mat váikkuhit njuolgga čuolbmačilgehusaide maid Sámi vuoigatvuođalávdegoddi lea čielggadan. Dát gustojit mohtorjohtolatlága rievdadeapmái, meahccehálddahusa álkideapmái ja mehciid priváhtan dahkamii ja daid sárggáid vuovdimii maid Statskog SF hálddaša. 8.5.1 Mehciid dahkat priváhtan ja daid sárggáid vuovdin maid Statskog hálddaša</p>
<p>Statskog joatká nu gohččoduvvon sárgávuovdimiin. Sámediggi lea dovddahan ahte lea prinsihpalaččat vuostá dakkár eananvuovdima sámi guovlluin ovdalgo dát leat kártejuvvon nu go Sámi vuoigatvuođalávdegoddi lea mearridan ja álbmotriekti eaktuda. Ovttasbargošiehtadus Sámedikki ja Statskog gaská ii dasto fátmmas konsultašuvnnaid dakkár vuovdimii birra maid Sámediggi lea prinsihpalaččat vuostá. Eanan- ja biebmodepartemeantta gohččun Statskog SF stivrii ahte privatiseret doaimmahanveara vuvddiid, fátmmasta maid sámi guovlluid ja sáhttá dieđusge váikkuhit sámi vuoigatvuođaide ja beroštumiide almmá Sámedikkiin konsulterema haga. Eanan- ja biebmodepartemeanta lea dieđihan Sámediggái ahte jus vuovdin árvvoštallo áššeguovdiliin dáin guovlluin, de galget čađahuvvot konsultašuvnnat. Sámediggi ii oainne ahte dakkár vejolaš vuovdin dehe oasseprivatiseren dávista álbmotrievtti geatnegasvuođaide sámi álbmoga ektui ja dan proseassaipmárdussii mii olles áiggi lea leamaš vuođđun Sámi vuoigatvuođalávdegotti ásaheapmái ja čuovvoleapmái. 8.5.2 Meahccehálddahusa álkideapmi</p>
<p>Sámidiggi ii konsulterejuvvon dan fágajoavkku mandáhta ja oktiibidjama birra. mii galggai addit raportta meahccehálddahusa álkideami birra. Gieldda- ja ođasmahttinministtar válljii dieđihit Sámediggái ahte Sámediggi konsulterejuvvo jus leat vejolaš doaimmat mat sáhttet guoskat sámi beroštumiide. Sámedikkis lea leamaš hálddahuslaš suokkardallančoahkkin fágajoavkkuin ja áigu addit gulaskuddancealkámuša raportii mii ovddiduvvui juovlamánus 2014. Sámedikki čielgá oaivil lea ahte álkidandoaimmat galget leat mielde nannemin sámi álbmoga oassálastima meahcceresurssaid hálddašeapmái, eai ge láivudit dan. 8.5.3 Mohtorjohtolatlága rievdadeapmi</p>
<p>Sámedikkis leat leamaš konsultašuvnnat Birasgáhttendepartemeanttain skohterláhtuid birra suodjalanguovlluin Finnmárkkus ja Davvi-Romssas. Sámediggi doarju johtolatgildosa suodjalanguovlluin, muhto oaivvilda ahte berrešii addot liiba dán árvvoštallat suodjalanguovlluid ásaheami oktavuođas ja bidjat láhkaásahusmearrádusaid dasa. Sámediggi deattuha ahte gielddus sáhttá dagahit hástalusaid Finnmárkkus gos juo leat láhtut suodjalanguovlluin. Go gusto dasa ahte miehtát mohtorjohtolahkii stáhta oktasašmehciin, de ii hálit Sámediggi ahte ráđđehus galgá dahkat rievdadusaid das gii dat galgá addit lobi mohtorjohtolahkii stáhta oktasašmehciin dál. Gažaldat ferte guorahallot sámi vuoigatvuođalávdegotti 2 čuovvolanbarggu oktavuođas. Dán gažaldaga oktavuođas ferte Sámediggi konsulterejuvvot. Oppalaččat lea midjiide deaŧalaš ahte eai lihkahallojuvvo vuollásaš oamastan- ja geavahanvuoigatvuođat mat eai leat vel kártejuvvon ja identifiserejuvvon. 9 Kulturmuitosuodjalus Váldomihttomearri: ·</p>
<p>Duođaštit, gaskkustit ja hálddašit daid dieđuid vássánáiggis boahtteáiggi várás, maid sámi kulturmuittut ja kulturbirrasat ovddastit.</p>
<p>Sámi kulturmuitosuodjaleamis leat leamaš ollu doaimmat 2014:s. Sámedikkis lea leamaš oktavuohta informánttaiguin, giliservviiguin, boazodoalloorohagaiguin, gielddaiguin ja ovttaskas olbmuiguin. Mis leat leamaš 152 geahčadeami, man oktavuođas leat registrerejuvvon kulturmuitolokalitehtat sámi kulturmuittuiguin, mat buot leat biddjojuvvon Riikaantikvára kulturmuitobásii Askeladdenii. Namuhuvvon lokalitehtaid siskkobealde leat registrerejuvvon 6047 ođđa dahje rievdan ovttaskas muittu, 413 dáid gaskkas leat gávdnon Noiddiidčearus (Várnjárggas) ráhkkaneaddji máilmmiárbebarggu oktavuođas. Norlándda davit oasis leat čađahuvvon 15 geahčadeami ovttas iešguđege informánttaiguin, ja registrerejuvvojedje 46 ođđa ovttaskas muittu, 12 lokalitehtas. Dát registreremat leat eanaš dahkkojuvvon dan geažil go báikkálaš ovttaskas olbmot geain lea beroštupmi kulturmuitosuodjalussii leat váldán oktavuođa Sámedikkiin. Buorre ovttasbargu jagiid mielde lea buvttihan duođaštuvvon árvvolaš ođđa máhtu. Sámediggi lea prošeavtta <span type="quote">“sámi visttiid identifiseren ja registreren”</span> bokte jagi 2012 rájes registreren birrasii 600 sámi vistti, main sullii 210 leat áittit ja sullii 180 leat ássanviesut. Dát prošeakta lea deaŧalaš sámi ássama duođašteapmái. Registreremat ja doaibma muđui kulturmuitobarggus čájeha ahte Sámediggi buori vuogi mielde lea leamaš mielde duođašteamen, gaskkusteamen ja hálddašeamen máhtu sámi kulturmuittuid ja kulturbirrasiid birra Norggas. Mii oaidnit dattetge ahte gávdnojit suorggit sámi kulturmuitosuodjalusa siskkobealde maidda ain lea dárbu bidjat eanet fuomášumi. Dat guoská ovdamearkka dihte ávnnaskeahtes kulturmuittuide, maiguin ain ferte áŋgiruššat juksan dihte biddjojuvvon mihttomeari. Geavaheapmi - sámi kulturmuitosuodjalus 9.1 Sámi kulturmuitosuodjalusa rámmaeavttut</p>
<p>Ohcanvuđot ruđaid leat eanaš ožžon museat dahje eará sámi organisašuvnnat. Čuovvovaččat leat muhtun ovdamearkkat 2014:s: ·</p>
<p>Aajege giellaguovddáš oaččui ruđaid sámi visttiid registreremii Mearohkes, cukcasiid ja muitalusaid duođašteapmái Rööroses, ja kulturmuittuid láhčimii báikkis Forollhogna. ·</p>
<p>Saemien Sijte oaččui ruđaid registreret kulturmuittuid jasain. Rievdan dálkkádaga geažil suddá eanet muohta ja jiekŋa, ja danne sáhttet ihtit boarráset sámi dávvirat iešguđege báikkiin. ·</p>
<p>Spittá gilisearvi oaččui doarjaga eanadatarkiteakta goluid máksimii detáljja dási plána ráhkadeami oktavuođas guovžahávddiid sihkkarastimis kulturbálgá guoras. ·</p>
<p>Árran julevsámi guovddáš oaččui ruđaid joatkit máŋgga jagáš soahtemuittuid registreremiid, ja dasto duođaštit bálvvosbáikki Oarjje-Fuolldás. ·</p>
<p>Gaska-Romssa musea oaččui ruđaid sámi vistti ođasteapmái Gahpervákkis.</p>
<p>Riikaantikvára suodjalanprográmmas juolluduvvojedje ruđat ráfáidahttojuvvon priváhta visttiide. Stuorát ođastanprošeavttaid gaskkas maidda juolluduvvojedje ruđat, leat Gaskabivuopmi Ráisavuonas, Fjelldal Rivttáin, Kjelvik nammasaš láigodálolašsadji Oarje-Fuolldás, Tuva Hápmiris, Tolkhuset - Buorresárku Unjárggas ja skielttarskadjá Deanus. Go guoská sámi huksensuodjalussii muđui, de lea Varsi-viessu Sirpmás ceggejuvvon šihttojuvvon tomtii, ja vistti gárvvistemiin leat bargamin. Viessoeaiggát lea maiddái ožžon doarjaga Norgga kulturmuitofoanddas ceggemii. Menna-viessu Sandnes (Goađát) báikkis Mátta-Várjjaga gielddas lea maiddái divoduvvon olggobealde, plána mielde maid Sámediggi lea dohkkehan ja lea addán doarjaga. 9.1.1 Sámi perspektiiva nationála ja regionála kulturmuitosuodjalusas</p>
<p>Sámediggi lea searvan Goarahaga ja Njárgga, Válljejuvvon kultureanadaga Finnmárkkus regionála stivrenjovkui ovttas Finnmárkku fylkkagielddain, Fylkkamánniin ja FeFo:in. Sámediggi lea leamaš mielde guovllu oktasaš geahčadeamis, ja lea searvan kulturmuitovánddardeapmái ovttas preassain ja báikkálaš ovttasbargojoavkkuin. Sámediggi lea maiddái juolludan ruđaid Mearrasámi gelbbolašvuođaguovddážii, vai dát sáhttet registreret kulturmuittuid guovllus. Dieinna lágiin sáhttit oainnusmahttit mearrasámi perspektiivva riddokultureanadagas. Sámediggi lea 2014:s nammadan Sverre Fjellheim Sámedikki ođđa ovddasteaddjin Röörose Bergstad ja birrasa máilmmiárberáđđái. Dát searvan lea deaŧalaš máttasámi kultuvrra oainnusmahttimii máilmmiárbeguovllus Rööroses. 9.1.2 Sámi kulturmuittuid beaktilis ja dávgasis hálddašeapmi</p>
<p>Sámediggi lea buktán árvalusaid Riikaantikvára 2015 vuoruhanreivii ja lea earret eará čujuhan ahte bidjat sámi vistesuodjaleami ja Várjjat Siidda UNESCO máilmmiárbelistii áigeguovdilis áššin maiguin Sámediggi bargá árjjalaččat viidáseappot. Go guoská Sámedikki hástalusaide, de leat mii erenoamážit čujuhan 100 jagi rádjái kulturmuitolágas sámi kulturmuittuid ektui ja Askeladden kulturmuitobása kvalitehta dárkkisteami ja áigeguovdilastima ektui. 9.2 Sámi kulturmuittuid hálddašeapmi 9.2.1 Funkšuvnnalaš ja einnostan vejolaš hálddašeapmi kulturmuitolága ja plána- ja huksenlága mielde</p>
<p>Sámediggi lea ovttasbargguin Finnmárkku fylkkagielddain (FFG) guovtti gieddeáigodagas dievasmahttán registreremiid Iŋggášguolbana ja Hálkavári báhčin- ja hárjehallanšiljuin Porsáŋggu gielddas. 2014:s leat registrerejuvvon 56 sámi kulturmuittu. Oktiibuot leat ođđaregistreremat 82 kulturmuittus, ja dasa lassin diehtit ahte báhčin- ja hárjehallanšiljus leat badjelaš 430 ovttaskasmuittu. Eatnašiin dain sáhttá leat sámi oktavuohta. Sámediggi lea 2014:s gilván ođđasis kulturmuitoguovllu Høyvikhøyden báikkis Čáhcesullo gielddas. Guovllus leat earret eará ollu sámi dološhávddit. Vahágat šadde dalle go Avinor divui čuovggaid Čáhcesullo girdigiettis 2007:s. Bioforsk nammasaš fitnodat čađahii geavatlaš barggu. Ášši lea jorran kulturmuitohálddašeamis máŋggaid jagiid, ja dat lea dál loahpahuvvon dilálašvuođaid mielde dohkálaš vugiin. Sámediggi oaččui 2014:s doarjaga Riikaantikváras bearráigehččojuvvon kulturmuittuide Lenesjávrris/Leinavann Bearddus. Prošeakta lei ovttasbargu Romssa fylkkasuohkaniin. Dán jagáš registreremiid ulbmilin lei oažžut áigeguovdilis geahčastaga kulturmuittuin ja oažžut daid kártejuvvot ođđa teknologiija vehkiin (jierbmás GPS). Iskkadeamit duođaštit dan maid leimmet jáhkkán ahte Lenesjávrris leat ollu kulturmuittut ja stuorra variašuvdnagovdodat ja áigeolli kulturbirrasis. Barggu bohtosiin ledje sullii 50 registrerejuvvon kulturmuittu, main 32 ovtta ja seamma sullos (Duopmásasuolu/ Tomasholmen). Ođđa máhtu geažil defineriimet maiddái ođđasis kulturmuittuid. Čájeha ahte sullos maid ovdal gieddebarggu oktavuođas dovddaimet hávdesuolun, ledjege maiddái boares ovdahistorjjálaš goddebivdolokalitehtat. Go Norlándda fylkkamánni bivddii, de lea Sámediggi 2014:s registreren kulturmuittuid Møysalen álbmotmeahcis ja eanadatsuodjalanguovllus. Møysalen álbmotmeahcci galgá oktiibuot sihkkarastit stuorát, oktilaš luonddu- ja kultureanadatguovllu.</p>
<p>Válljiimet golbma ráddjejuvvon guovllu Møysalen álbmotmeahci siskkobealde Sámedikki gieddebarggu várás, doppe registreriimet 23 kulturmuittu. Dát kulturmuittut čatnasit boarráset sámi boazodollui, dat leat árranat, goahtesajit ja állit; kulturmuittut mat čatnasit boarráset sámi dálolaččaide ja kulturmuittut mat čatnasit šerpe-/ruvkedoibmii 1900-logu álggus. Dán jagi kulturmuitoregistreremat leat leamaš árvvolaččat ja deaŧalaččat go guoská boarráset sámi ássama ja sámi kulturmuittuid oainnusmahttimii dán guovllus Sámis. Stuorámus registrerenprošeakta máttasámi guovllus 2014:s lea dahkkojuvvon plánejuvvon 420 kV elrávdnjelinjá oktavuođas Fovsenis. Doppe registrerejuvvojedje vihtta automáhtalaččat ráfáidahttojuvvon sámi kulturmuittu, daid gaskkas guokte gåetiesijjieh/goahtesaji, okta gaelmie/dološhávdi, okta aernie/dollasadji ja okta tsïegle/mearkageađgi. Registreremat leat deaŧalaš duođaštusat boarráset áiggiid sámi geavahusas ja ássamis Fovsen-njaarke guovllus. Sámediggi lea maiddái, Statnett šiehtadusaid mielde, rievdadan elrávdnjedoaibmabijuid amas oktage dáin kulturmuittuin rihkkašuvvat dahje biliduvvot elrávdnjelinjá huksema oktavuođas. 9.2.2 Sámi visttiid registreren ja identifiseren</p>
<p>Prošeavtta oktavuođas, sámi visttiid identifiseren ja registreren, leat 2014:s čađahuvvon geahčadeamit Guovdageainnu, Leaŋgáviikka, Ránáidsullo, Birgi, Málatvuomi, Ráisavuona, Divrráid, Ivvárstáđđi, Siellaga ja Loabaga suohkaniin. Gieddeáigodagas leat geahčaduvvon 180 vistti. Oktiibuot 180 vistti geahčaduvvojedje, konkluderejuvvui ahte dáin leat 107 sámi vistti. Eará visttiid ektui lea veaháš árrat konkluderet, muhto várra birrasii beali dáin sáhttá rehkenastit sámi vistin. Oktiibuot lea sáhka sullii 51 viesus/barttas, earát leat áittit, návehat/stállat/láđut, ja loahppa eará unnit olgovisttit ja goađit. 42 vistti dan 145 vistti gaskkas lea dárbu divodit ollu ja bidjat johtilis doaibmabijuid daid gádjumii. Ollu visttit lohkkojuvvojit sámi vistin, jorbasii go rehkenastá de lea 40 visttis dilledássi TG3, mii mearkkaša dan ahte dát visttit dárbbašit jođánis doaibmabijuid ja ollu divoduvvot. 9.2.3 Kulturbiras nuortalaš gilis</p>
<p>Nuortalaš gili dikšun 2014:s lea čađahuvvon plánaid mielde ja loahppaboađus lea buorre. Eanadat lea dikšojuvvon, bohtut leat čuhppojuvvon ja gieddečorgenmašiidna lea geavahuvvon dulbet gážžáris bovnnaid. Svanhovd birasguovddáš lea bálkáhuvvon šaddadit báikái heivvolaš siepmaniid mat leat gilvojuvvon hávdedievvái. Dasto lea Sámediggi fuolahan dan ahte St. Georg kapealla lea buollinsihkkarastojuvvon. Dan oktavuođas lea biddjojuvvon čievra vistti birra hehttet gullubuollima leavvamis kapellii. Leat maiddái bálkáhan bohccebiddji divvut Halonen-vistti čáhcerusttega. Sámediggi lea gulahallama bokte Stáhta geaidnodoaimmahagain ja Mátta-Várjjaga gielddain čielggadan ahte Nuortalaš gillái biddjojuvvo golmmagielat báikenammagalba. Plána ahte buohkat galget beassat Geavŋŋis nammasaš bivdosadjái, lea gárvvis ja sáddejuvvo fálaldaga viežžama várás. 9.3 Kulturmuittuid oainnusmahttin 9.3.1 Sámi kulturmuittut geavahuvvojit duođaštit máhtu resursa ja eanadaga heiveheami birra</p>
<p>Sihke Sámediggi ja Riikaantikvára leat juolludan doarjaga Árran julevsáme guovddážii prošeavtta joatkimii, Soahtemuittut Davvi Sálttus, mii lea oassi árvoháhkamis kulturmuitoguovllus. Prošeavtta bohtosat gaskkustuvvojit earret eará blogga bokte, krigsminner.blogspot.no. Fáddá lea leamaš erenoamáš áigeguovdil nuppi máilmmisoađi fuomášumi oktavuođas 2014:s. 9.3.2 Sámediggi váldoaktevran sámi kulturárbbi gaskkusteamis</p>
<p>Prošeakta sámi kulturmuittuid registreremis miehtá 420 kV elrávdnjelinjá Báhccavuonas – Hámmárfestii lea loahpahuvvon. Registrerenprošeavttas lea ráhkaduvvon loahpparaporta. Registrerenprošeakta lei áigodagas 2010-2012, ja birrasii 1000 sámi kulturmuittu leat registrerejuvvon. Loahpparaporttas oidno boarráset sámi geavahus ja ássan guoskevaš guovlluin rittus duoddarii ja buktá nie eanet máhtu kulturhistorjjá birra Sámis. Guovddáš kulturmuitopolitihka boađusin lea Riikaantikvára álggahan máŋga suodjalanprográmma kulturmuittuid várás. Okta dain lea suodjalanprográmma válljejuvvon arkeologalaš kulturmuittuide 2010-2020 (BARK). Sámediggi lea ožžon juolludusa Riikaantikváras BARK bargui, ja mii leat ráhkadan guhkesáiggi dikšunplána sámi kulturmuittuid várás. Sámediggi lea 2014:s sihkkarastán, láhčán ja galben sámi kulturmuittuid Spittás ja girkogárddiin báikkiin Nuortarávdnji ja Skárfu Návuona suohkanis, Sarinanjuanas Raavrhvijhke suohkanis ja dasto lea sihkkarastán sámi kulturmuittuid Kluppus Unjárgga gielddas, ja lea juohkán dieđuid daid birra. Buot prošeavttain lea báikkálaš faggi ja leat deaŧalaččat sámi kulturmuittuid ja kulturbirrasa láhčimii ja gaskkusteapmái báikkálaš dásis. 10 Ealáhusat Váldomihttomearri: ·</p>
<p>Nana ja juohkelágan ealáhuseallin mii vuođđuduvvá sámi kultuvrii, lundui ja birrasii ja vuhtii váldá daid, ja lea vuođđun eallinfámolaš báikegottiide gos olbmot háliidit ássat. 10.1 Vuođđoealáhusaid rámmaeavttut</p>
<p>Geavaheapmi - doarjja vuođđoealáhusaide 10.1 Vuođđoealáhusaid rámmaeavttut 10.1.1 Mariidnaealáhusat</p>
<p>Sámediggi lea 2014:s áŋgiruššan hui ollu mearrasámi hástalusaiguin. Earret eará leat lágiduvvon máŋga álbmotčoahkkima mearrasámi giliin. Čoahkkimiin lea leamaš hui buorre ávki dán suorggi oktilaš politihka ovddideapmái. Sámediggi lea fuomášan ahte Ealáhus- ja guolástusdepartemeanttas leat leamaš eahpedábálaš ollu áššit, gulaskuddamat, proposišuvnnat ja sullasaččat 2014:s. Sámediggi lea buoremus vejolaš vuogi mielde addán buriid ja konstruktiiva rávvagiid mariidnasuorggi guovddáš politihkkasurggiide 2014:s. 10.1.1.1 Guolástusreguleremat Sámediggi lea searvan guolástusreguleremiidda ja lea addán rávvagiid áššiide mat gusket riddo- ja vuotnaguovlluide, sihke regulerenčoahkkimiid bokte guolástusdirektevrrain ja Norgga-ruošša guolástuskommišuvnna bokte. Vuotnaguolástuslávdegoddi lea nammaduvvon ja lea álggahan barggus 2014:s, ja Sámedikkis leat stuorra vuordámušat lávdegotti bargui guolástushálddašeami ektui. Sámediggi ja Ealáhus- ja guolástusdepartemeanta čađahit juohke čavčča politihkalaš konsultašuvnna čuovvovaš jagi guolástusreguleremiid birra. Ovdal politihkalaš konsultašuvnnaid leat maiddái dollojuvvon hálddahuslaš konsultašuvnnat gonagasreabbáhálddašeami ođđa stuorradiggedieđáhusa birra. 2015:s joatkit Gonagasreabbádieđáhusain konsulteremiin. Sámediggi oaivvilda ahte buot fatnasat mat leat vuollel 15 mehtera, main leat reaiddut ja main lea vejolaš bivdit gonagasreappáid galget sáhttit dan bivdit. Sámediggi ii leat duhtavaš go konsultašuvnnat dás eai ovdánan ja Ealáhus- ja guolástusdepartemeantta hilggui daid. Ráđđehus háliida 2014:s rievdadit oassálastinlága. Sámediggi doarju dáid rievdadusaid, ja lea bivdán konsultašuvnnaid ráđđehusain, muhto ii leat ožžon. 10.1.1.2 Luossabivdu Sámediggi lea 2014:s evttohan ahte Finnmárkkuopmodat (FeFo) ja Finnmárkku fylkkagielda ovttas ovddidit rekrutterenortnega mearraluossabivddus luossasajiid várremiid bokte nuoraide ja ahte mearraluossabivdu biddjojuvvo joatkkaskuvlla diibmoplánii. Dát lea čuovvoluvvon FeFo luossasajiid juolludannjuolggadusain. Sámedikkis lea ovddastus Norgga delegašuvnnas mii šiehtadallá ođđa rádjasoahpamuša Deanujohkii. Delegašuvdna ii leat lihkostuvvan soahpat movt reguleret turistabivddu ja movt buoridit báikegottiid olbmuid beassama árbevirolaš bivdosajiide rádjajogas. Norgga beale Sámedikkis lea dárkojeaddjistáhtus The North Atlantic Salmon Conservation Organization (NASCO) nammasaš organisašuvnnas. Sámediggi lei mielde NASCO 2014 jahkečoahkkimis. Dán jagi sešuvdna dollojuvvui Saint-Malos, Frankriikkas geassemánu 3.- 6. b. Sámedikkis lei iežas rahpansáhkavuorru. 10.1.1.3 Mariidnaealáhusaid ekonomalaš váikkuhangaskaoamit Nugo ovddit jagiin, de leat ollugat ohcan investerendoarjaga sihke fanasinvesteremiidda ja vuostáiváldinrusttega huksemii. Ollugat áigot ain álgit guolásteaddjin ja vuosttaš gearddi investeret alcceseaset fatnasa, ja lonuhit fatnasa beavttálmahttin dihte ja nannen dihte bivdo- ja guolástusdoaimma. Sin gaskkas leat ollu nuorra bivdit geaidda Sámedikki investerendoarjja lea addán vejolašvuođa oažžut doarjaga eará ruhtadaninstánssain vai sáhttet bivdigoahtit iežaset fatnasiiguin. Sámediggi lea juolludan doarjaga oktasaš bálvalusrusttegiidda guolásteddjiide vai sii sáhttet láhčit beaktileappo doaimma ja seammás lea šaddan oktavuohta báikkálaš guolástusbirrasis. Sámediggi áigu váldit ovdan ahte lea váikkuhan vuostáiváldinrusttega huksema Silvetvágis Návuona suohkanis. Vuostáiváldinrusttet lea deaŧalaš vuotna- ja gáddelagaš fatnasiid guollevuovdimii Davvi-Romssa regiovnnas. Báikkálaš fatnasiid sturrodaga geažil livččii unnán oiddolaš fievrridit guliid rusttegiidda mat leat guhkkin eret báikkis, ja badjelaš 50 % sállašiin Návuona suohkanis leat buktojuvvon dán rusttegii. 10.1.2 Eanadoallu 10.1.2.1 Árktalaš eanadoallu 2014 lei maŋimuš jahki go Árktalaš eanadoalu prográmma sáhtii ruhtadit ođđa prošeavttaid. Sámediggi lea searvan sihke ruđaid hálddašeapmái ja prográmma stivrenjovkui. Hálddašanjoavkkus leat fylkkaeanadoallodirektevrrat, boanddaidorganisašuvnnat, Norgga boazosápmelaččaid riikkasearvi (NBR) ja Sámediggi. Stuorát prošeavttaid gaskkas maid joavku ruhtadii, ledje earret eará bohccobierggu ođđa luohkávuogádat, árktalaš ruonasbuvttadeapmi, groavafuođarbuvttadeapmi ja gárdemuorjjit árktalaš guovllus. 10.1.2.2 Eanadoalu ekonomalaš váikkuhangaskaoamit Jagi 2015 eanadoallošiehtadusas heaittihuvvui ortnet masa Sámediggi láve oažžut oktiibuot 4 miljon ru váikkuhangaskaomiid. Dát čuohcá sámi guovlluid eanadollui ja Sámediggi ii leat nu duhtavaš go vejolašvuođat oažžut doarjaga doallohuksemiidda sámi guovlluin jagi 2015 leat váldojuvvon eret. Nugo 2013:s ge de ohce ollugat doarjaga eanadoalu investeremiidda. Máŋga gáicadoalli, geat leat ferten njuovvat elliid ja saneret doaibmavistti dávddaid geažil, leat ožžon vistedoarjaga. Sámediggi lei ožžon 2 miljon ru árktalaš eanadollui. 1 miljon ru fievrriduvvui árktalaš eanadoalu hálddašanjovkui, ja 1 miljon ru geavahuvvui sierra prošeavttaide maid Sámediggi ieš ruhtadii. Earret eará juolludii Sámediggi ruđaid Ávjovári prošeavtta joatkimii, mas Porsáŋggu ja Kárášjoga gielddat ja Guovdageainnu suohkan leat mielde. 10.1.3 Boazodoallu 10.1.3.1 Boazolohkoheiveheapmi Finnmárkkus Sámediggi oaidná ahte boazodoalus lea stuorra eahpesihkarvuohta das makkár váikkuhusat ja viidáseappot čuovvoleapmi šaddá maŋŋá go geahpedanáigodat nohká. Danne lea Sámediggi bivdán ahte boazolohkoheivehanproseassa evaluerejuvvo, ja ahte álggahuvvo jođáneamos lági mielde bargu einnostan vejolaš čovdosiid ásahemiin vejolaš boazolohkogeahpedemiid várás boahtteáiggis, nu ahte dain lea legitimitehta ealáhusas. Sámediggi lea maiddái čujuhan ahte boazologu mearrideapmi mii galgá váldit vuolggasaji buot jahkeáigodatguohtumiin, ja ahte riektedilli dálveguohtoneatnamiin guoskevaš guovlluin ii leat čielggaduvvon. Dát ferte dahkkojuvvot vai nagodit oažžut stabiila ja einnostan vejolaš rámmaid boazodollui. 10.1.3.2 Gulahallančoahkkin boazoorohagaiguin Sámediggi čađahii 2014 ođđajagimánus njukčamánnui gulahallančoahkkimiid orohagaiguin buot boazoguohtonguovlluin. Ulbmilin lei ja lea ásahit oktavuođa ja gulahallama boazoguohtunguovlluiguin. Váldofáddán buot gulahallančoahkkimiin lea leamaš boazodoalu areálavuođu sihkkarastin. Ollugat boazoguohtonguovlluin leat fuolastuvvan boazodoalu areála suodjaleami geažil ođđa regionála hálddašeamis ja guovllustivrraid heaittiheami geažil. Boazoguohtunguovllut leat erenoamážit fuolas go fylkkamannit eai doarvái bures geavat vuosteháhkoinstituhta. Buot boazoguohtunguovllut leat čujuhan ahte resurssaid dáfus lea hástaleaddji guovlluide čuovvut buot plánaproseassaid, ja ahte dát fuonida boazodoalu riektesihkarvuođa. 10.1.3.3 Norgga Boazosápmelaččaid Riikkasearvi (NBR) Sámediggi lea ovttas Norgga Boazosápmelaččaid Riikkaservviin (NBR), Eanadoallo- ja biebmodepartemeanttain (EBD), fylkkamánniiguin ja Boazodoallohálddahusain searvan rámmaovddidanprosessii sámi ja boazodoallofágalaš mieldeváikkuheapmái boazodoalu regionála hálddašeamis. Bargojoavku geigii raporttas EBD:ii geassemánu vuosttaš beaivvi 2014. Bargojoavkku Sámedikki ja NBR ovddasteddjiide lei deaŧalaš ahte ásahuvvojit buorit rutiinnat oktavuhtii boazodoaluin ja dan searvamii hálddašeamis. Norgga Boazosápmelaččaid Riikkasearvi lea álggahan organisašuvdnaovddidanbarggu, ja Sámediggi lea juolludan ruđaid dán barggu doarjuma várás. Sámediggi lea maiddái juolludan ruđaid Gáldui seminára lágideapmái boazodoallolága ja álbmotrievtti birra. Dát leat deaŧalaččat boazodolliid gelbbolašvuođa buorideapmái sin vuoigatvuođaid birra. 10.1.3.4 Juolludusa heaittiheapmi boazodoallošiehtadusa bokte Jagi 2014 boazodoallošiehtadallamiin válljejedje šiehtadusbealit heaittihit juolludusa jagi 2015 rájes. Sámediggi lea fuolastuvvan go oaidná ahte ráđđehusa almmolaš hálddašeami beavttálmahttin, jagi 2015 rájes čuohcá Sámedikki vejolašvuođaide bargat sámi árbevirolaš ealáhusa árvoháhkamiin. 10.1.3.5 Norgga-Ruoŧa boazoguohtunkonvenšuvdna Sámediggi lea koordineren ja searvan sámi bargojovkui mii lea buktán evttohusa Norgga-Ruoŧa boazoguohtunkonvenšuvnna rievdadusaide. Bargojoavku lea geigen árvalusas Norgga ja Ruoŧa ráđđehusaide njukčamánus 2014. Dalle go bargojoavku evttohusa geigedettiinis doalai sáhkavuoru de deattuhii dat ahte lea dárbu rievdadit konvenšuvdnateavstta, ja ahte lea deaŧalaš álggahit proseassaid konvenšuvdnaoasi riektečielggadeamis. Areáladuohtademiid vuostá suodjaleapmi ja buorre boraspirepolitihkka leat maiddái vealtameahttun deaŧalaččat rájárasttideaddji boazodollui boahtteáiggis. Sámediggi lei mielde evttohusa geigemis ja deattuhii ahte lea dárbu ahte guoskevaš ráđđehusat čuovvolit bargojoavkku evttohusa. Sámediggi vuordá ahte Ráđđehus konsultere min proseassas viidáseappot Norgga-Ruoŧa boazoguohtonkonvenšuvnna ektui. 10.1.4 Boraspiret</p>
<p>Sámediggi lea doallan seminára regionála boraspirelávdegottiid nammadan lahtuidasas. Ulbmilin lei oažžut ovttalágan áddejumi das mii Sámedikki boraspirepolitihkka lea. Sámediggi lea duhtameahttun stáhta boraspirepolitihkain go ealáhusberoštumit boraspirepolitihkas eai doarvái váldojuvvo vuhtii. Dálkkádat- ja birasdepartemeanta lea álggahan barggu gumpeavádaga árvvoštallama ektui. Okta evttohus lea viiddidit avádaga Mátta-Norgga nuortaguovllus, ja Sámediggi lea dovddahan eahpádusaidis dán viiddideapmái. 10.2 Geasuheaddji báikegottit</p>
<p>Geavaheapmi - ealáhuseallin ja fitnodatovddideapmi</p>
<p>Sámediggi lea leamaš mielde ruhtadeamen ovddidandoaibmabijuid ja investeremiid mat leat hui ollu váikkuhan fitnodatovddideami. Earret eará ohcalit olbmot investerendoarjaga guolástusturismii. Sámedikki oaivila mielde váikkuhit dát doarjagat riskka unnideami ovttaskas fitnodagas, ja dieinna lágiin váikkuhit ealli báikegottiid sámi guovlluin. Sámediggi lea searvan ollu buriid prošeavttaid ruhtadeapmái, sihke fitnodatdásis ja eanet láhčči prošeavttaid. Sámediggi oažžu ollu buriid ruovttoluotta dieđuid. Ollu unnit fitnodatovddidanprošeavttaid ii livččii lean vejolaš čađahit Sámedikki veahki haga. Sámedikki ruhtadeapmi lea maiddái hui ollu oktavuođain dagahan ahte prošeavttat ja fitnodagat ožžot eará priváhta ja almmolaš ruhtadeami. 10.3 Kulturealáhusat 2014:s lea Sámediggi áŋgiruššan erenoamážit gelbbolašvuođa bajidemiin, fierpmádathuksemiin ja gánnáhahttivuođain kulturealáhusaid ovddideamis. Oassin dán áŋgiruššamis lea Dáhttu fitnodatovddidanprográmma álggahuvvon. Dát prográmma lea ovddiduvvon erenoamážit kulturealáhussuorggi várás. 2014:s álggahii Sámediggi golbma sierra prográmma. Dáhttu 1 Finnmárku, Dáhttu 2 Romsa ja okta prográmma erenoamážit duojáriid várás miehtá riikka, Dáhttu Duodji. Oktiibuot 36 sámi kulturealáhusaktevrra leat dál ovddideamen fitnodaga dán prográmma bokte. Juohke prográmma bistá jagi ja dain leat golbma čoagganeami maid fáddán leat fitnodatjurdda, ásahanveahkki ja strategiijaovddideapmi. Dasa lassin ožžot buot oasseváldit 50 rávadiimmu guhtege. Prográmma čohkke sin geat beaivválaččat barget okto ja geográfalaččat bieđgguid, ja nannejit sin vejolašvuođa šaddat buorrin ealáhusaktevran. Sámediggi lágidii sámi kulturealáhuskonferánssa Guovdageainnus ja lea dorjon Kultursiidda ásaheami, sámi kulturealáhusfierpmádaga Davvi-Romssas. Sámediggi álggahii 2014:s ovttasbarggu Sámi dutkamiid guovddážiin Norgga árktalaš universitehtas (UiT) ráhkadan dihte stáhtusraportta sámi kulturealáhusaid várás. 10.3.1 Duodji</p>
<p>Sámediggi sáddii gulaskuddamii ášši dan birra movt buoridit duoji doarjjaortnegiid. Sámediggi lea doallan maiddái seminára seamma fáttá birra. Notáhtas árvvoštallojuvvojedje sierra molssaeavttut doaibmadoarjjaortnega várás. Okta molssaeavttuin lei sirdit olles ortnega duodjeorganisašuvnnaide. Dát molssaeaktu lea čuovvoluvvon ja bargojoavku galgá árvvoštallat leago dan vejolaš čađahit. Sámediggeráđđi ráhkadii čilgehusa duoji birra. Čilgehusas leat duodjeealáhusa mihttomearit bisuhuvvon nu go dat ledje. Mihttomearrin lea ovddidit ealáhusvuđot duoji mas lea buoret gánnáhahttivuohta ja ieš buvttaduvvon gálvvuid vuovdin. Sámediggi dagai duoji ealáhusšiehtadusa Sámiid dujiin ja Duojáriid ealáhusservviin jagi 2014 várás. Ealáhusšiehtadusa mihttomearrin lea ovddidit ealáhusvuđot duoji mas lea buoret gánnáhahttivuohta ja ieš buvttaduvvon gálvvuid vuovdin. Rámman lei 9,4 miljon ru 2014:s. Nugo 2013:s de lei investerenruđaid jearaheapmi unnit go mii lei biddjojuvvon šiehtadusas. Golahus lei lagabui 3 miljon ru. Stuorámus doarjja lei 1 miljon ru bagadanprošeavtta joatkimii Gaska- ja Nuorta-Finnmárkkus. Mearkagálvoprošeakta duojis, mii álggahuvvui 2013:s, lea doaisttážii bissánan, muhto organisašuvnnain lea áigumuš álggahit barggu fas. 2014:s ruhtaduvvojedje máŋga kulturvuđot duodjekurssa ealáhuskapihttalis. Kurssat ledje oanehaččat ja dain lei unnán oktavuohta ealáhusovddideapmái. Rehketdoallofitnodat bearráigeahčai 10 ohcci 2014:s doaibmadoarjjaortnegis. Guhttasii dáin rávvii rehketdoallofitnodat rehketdoaludárkkisteami.</p>
<p>Geavaheapmi - duoji ealáhusšiehtadus</p>
<p>Geavaheapmi - gealbovuđot kulturealáhusa ovddideapmi</p>
<p>Geavaheapmi - Duodjeinstituhtta 10.4 Árvoháhkan ja ođđa ásaheamit</p>
<p>Sámi mátkeealáhusaid ovddidanprošeavttas Davvi Norggas leat 36 fitnodaga mielde, 7 Norlánddas, 7 Romssas ja 22 Finnmárkkus. Dát čájeha ahte lea stuorra beroštupmi ealáhusas ovddidit sámi mátkeealáhusa. 2014:s juolludii Sámediggi doarjaga 867 000 ru goalmmát ja maŋimuš jagi čađaheapmái Sámi mátkeealáhusain. Golggotmánus 2014 dollojuvvui Sámi mátkeealáhuskonferánsa. Konferánssa lágidii Sámi Mátkeealáhusat Davvi Norggas Máhttopárkka Origo jođihemiin. Konferánsa lei dievva ja das ledje 71 oasseváldi. Konferánsa bisttii guokte beaivvi ja sáhkavuoruid doppe dolle sihke dutkanbiras ja mátkeealáhusfitnodaga. Sámediggi lea addán 350 000 ru Biebmofestiválii Márkomeannu HERSKO. Dán biebmofestiválas ledje guovddážis sámi biebmu ja sámi biebmoárbevierut Davit Norlánddas ja Lulli Romssas. Dán lágan lágideamit leat hui deaŧalaččat mátkeealáhusaid ovddideapmái ja sámi biepmuin áŋgiruššamii sámi guovlluin dán regiovnnas. Sámediggi lea juolludan álggahandoarjaga ja doarjaga sámi mátkeealáhusfitnodagaid álggaheapmái ja ovddideapmái, lotnolasealáhusaide ja doaibmabijuide mat nállašuhttet sámi guovlluid ráhkadanávdnasiid. Kárášjogas ja Sis-Finnmárkkus álggahuvvui ásaheddjiid čuovvoleapmi ja oahpahus 2014:s. Sámediggi lea dahkan rámmašiehtadusa olggobeali konsuleanttain, mii čađahii prográmma Sámedikki ovddas. Ásaheddjiid oahpahus ja čuovvoleapmi geahččaluvvui álggahuvvot maiddái Lulli-Romssas, muhto Sámediggi ii dađi bahábut ožžon doarvái olbmuid searvat. Sámedikkis lea fokus meahcceealáhusaide ja biepmu viidáseappot nállašuhttimii sámi guovlluin, ja attii 2014:s doarjaga máŋgga prošektii mat čatnasit meahcceealáhusaide, boazodoalovuđot turismii ja sámi mátkeealáhusaide. Sámediggi lea bidjan merkii ahte aktevrrat geat háliidit áŋgiruššat meahcceealáhusaiguin, vuosttažettiin dahket dan fárrolaga mátkeealáhusain.</p>
<p>Geavaheapmi - árvoháhkan ja ođđaásaheamit 1 544 067 ru lea gessojuvvon ruovttoluotta dán doarjjaortnegis 2012:s. 11 Regionála ovddideapmi Váldomihttomearri: ·</p>
<p>Árjjalaš ja ulbmillaš ovttasbarggu bokte regionála- ja báikkálaš eiseválddiiguin nannet ja ovddidit sámi kultuvrra, giela ja servodateallima.</p>
<p>Čoahkkimiin gielddaiguin ja fylkkagielddaiguin lea Sámediggi čujuhan ahte ollu sámi ásahusain ja organisašuvnnain váilu báikkálaš ja regionála ruhtadeapmi, erenoamážit musea bealde. Davvinorgga kulturšiehtadus lea buorre ovdamearka das ahte ovttasbargu golmma davimus fylkkagielddaiguin ja Sámedikkiin lea buktán buriid bohtosiid. 11.1 Ovttasbargošiehtadusat fylkkagielddaiguin Sámediggi lea álggahan proseassa regionála ovttasbargošiehtadusaid geahčademiin vai daid sáhttá dárbbašlaččat divodit jos lea dárbu. Sámedikkis ja Romssa fylkkasuohkanis lea leamaš čoahkkin politihkalaš dásis skábmamánus 2014. Bealit leat duhtavaččat šiehtadusain dán rádjai ja háliida geahčadit šiehtadusa 2015:s. Sámedikkis ja Finnmárkku fylkkagielddas lei čuovvolančoahkkin politihkalaš dásis cuoŋománus šiehtadusa birra gos sohppojuvvui doaibmaplána jahkái 2014. Ollu gelddolaš prošeavttat leat ruhtaduvvon Finnmárkku, Romssa, Norlándda ja máttasámi ovttasbargošiehtadusain, earret eará: ·</p>
<p>Bálgáid ja vázzinluottaid merken ja graderen Finnmárkkus Finnmárkku fylkkagieldda bokte ·</p>
<p>Lara &amp; Leisa II Máttasámi mánáid-Tv maid TMM Produksjon AS bokte ·</p>
<p>Sámi ásahusovddideapmi Rööroses Mátta-Trøndelága fylkkagieldda ja Aajege bokte ·</p>
<p>Sámi kultuvra Youtubes Várdobáikki bokte ·</p>
<p>Prošeakta árktalaš gihcebiergu Sáččá joatkkaskuvlla bokte ja sámi mátkeealáhusaid ovddideapmi Árrana bokte.</p>
<p>Geavaheapmi - regionálaovddidanprošeavttat 11.2 Ovttasbargošiehtadusat gielddaiguin</p>
<p>Sámediggi ja Romssa suohkan dolle álbmotčoahkkima borgemánus mas ovttasbargošiehtadus lei fáddán. Oaččuimet buriid dieđuid vásihusain šiehtadusa ektui ja buriid rávvagiid šiehtadusa čuovvoleapmái. Earret eará lea stuorra beroštupmi oažžut ásahuvvot deaivvadanbáikki Romsii, ja lea álggahuvvon bargu čuovvolan dihte dán. Sámediggi lea ságastallagoahtán gávpotgielddaiguin Álttáin ja Bådåddjoin dainna áigumušain ahte soahpat ovttasbarggu. Ovttasbargošiehtadusat galget nannet ja gozihit sámi giela ja kultuvrra namuhuvvon gávpotgielddain. Mis leat maiddái fásta čoahkkimat Oslo gielddain oktii jahkebealis. Sámediggi lea maiddái 2014:s geavahan viehka ollu návccaid čuovvolit ahte sámi geavaheddjiid vuoigatvuođat gielddain ollašuhttojuvvojit iešguđege lágaid ektui. Ovdamearkan dasa leat dakkár oahpahusvuoigatvuohta dahje mánáidgárdesadji mii goziha sámi mánáid dárbbu oažžut heivehuvvon giellafálaldaga mánáid kulturduogáža mielde. Sámediggi oaidná ahte eahpitkeahttá heajos gieldaekonomiija sáhttá čuohcat gieldalaš fálaldagaide sámi geavaheddjiid várás eanet, ja juo gáržžes gieldalaš fálaldagat sámi geavaheddjiid várás gártet gáržžideami oaffarin. Skuvlastruktuvra lea dáid áššiid gaskkas. Dain oktavuođain go Sámedikkis lea ovttasbargošiehtadusat gielddaiguin rahpasit uvssat lávga gulahallamii daid gielddaiguin maidda dat guoská. Sámedikkis lea buorre vejolašvuohta áŋgiruššat dán lágan áššiin maiddái hálddašanguovllu gielddaiguin. Dán lágan áššit sáhttet boahtit ovdan maiddái sámegiela hálddašanguovllu olggobealde ja gielddain main Sámedikkis eai leat ovttasbargošiehtadusat, muhto gos Sámediggi áŋgiruššá sierranas sivaid geažil. Sámedikki oaivila mielde leat dát muhtun hástalusat maid maiddái sáhttá geahčadit gieldaođastusa oktavuođas. Sámediggi vuordá ahte almmolaččat nammaduvvon giellalávdegoddi guorahallá dáid hástalusaid ja buktá čoavddusevttohusa sierra NAČ:s mii galgá geigejuvvot maŋimuštá guovvamánus 15. b. 2016. 11.3 Gieldaođastus</p>
<p>Sámediggi lea gieldaođastusproseassain deattuhan ahte barggus fertejit gozihuvvot ja viidáset ovddiduvvot sámi bálvalusfálaldagat ja ahte mihttomearrin ferte leat sámi giela, kultuvrra ja servodateallima ovddideami sihkkarastin nu ahte dat dávista stáhta sámepolitihkkii álbmotrievtti ja Vuođđolága § 108 vuođul. Sámedikki dievasčoahkkin meannudii vuosttaš ášši gieldaođastusa birra juovlamánus 2014. Dás mearridii dievasčoahkkin prinsihpaid prosessii viidáseappot gieldaođastusain. Prinsihpat dás leat ahte sámegiela hálddašanguovlu ii galgga gáržžiduvvot, sámi vuoigatvuođat fertejit gozihuvvot, ja ulbmilin ferte leat láhkadahkosiid buorideapmi, vai sámi álbmot oažžu vel ain buoret fálaldaga sámegielas. Sámi pasieanttain lea vuoigatvuohta oažžut dakkár dearvvašvuođa- ja fuolahusbálvalusa mii váldá vuolggasaji sámi gielas ja kultuvrras. Buot gielddain ii leat seammalágan dihtomielalašvuohta ja máhttu sámi pasieanttaid vuoigatvuođaid ja dárbbu birra. Dát ferte vuhtii váldojuvvot nationála čanastagain ja láhkadahkosiin boahtteáiggi gieldaorganiserema oktavuođas. Mearrádusas deattuhuvvo ahte Sámedikkis galgá leat árjjalaš rolla gieldaođastusproseassas viidáseappot ja ahte Sámediggi galgá konsulterejuvvot ovdal go vejolaš mearrádusat dahkkojuvvojit Stuorradikkis dahje gielddain. Mearriduvvui maiddái ahte Sámediggi galgá dahkat čielggadusa daid sámi áššiid birra mat čatnasit gieldaođastussii. 11.4 Interreg 2014 - 2020</p>
<p>Bargojoavku, Sámedikki searvamiin, lea ráhkadan prográmmaevttohusa sierra sámi oasseprográmma várás ođđa Interreg V-A Nord 2014 – 2020 prográmma siskkobealde. Temáhtalaš ulbmilsuorggit sihke Davvi- ja Sápmi-prográmmas leat čuovvovaččat: ·</p>
<p>Dutkan, teknologiija ovddideapmi ja innovašuvdna. ·</p>
<p>Ealáhuseallima/ealáhushutkama ovddideapmi. ·</p>
<p>Kultur- ja birassuodjaleapmi. ·</p>
<p>Oktasaš bargomárkana ovdánahttin riikarájáid rastá. 12 Sámi ovttasbargu ja riikkaidgaskasaš bargu Váldomihttomearri: ·</p>
<p>Álgoálbmogat mearridit iežaset ahtanuššama ja sis lea vejolašvuohta gozihit iežaset beroštumiid riikkaidgaskasaččat. 12.1 Riikkaidgaskasaš bargu 12.1.1 ON álgoálbmogiid máilmmikonferánsa Sámedikki riikkaidgaskasaš barggus 2014:s leat searat leamaš čohkkejuvvon ON álgoálbmogiid máilmmikonferánssa proseassa ektui. Sámedikkis lea leamaš hui árjjalaš rolla dán proseassas jagi 2011 rájes. ON álgoálbmotáššiid bissovaš forumis miessemánus 2014 lei deaŧaleamos ášši gávdnat dohkálaš čovdosa movt álgoálbmogat galggašedje searvat máilmmikonferánsaprosessii ja máilmmikonferánssa loahppadokumeantta šiehtadallamiidda. Dán barggus bohte bohtosat. Forumis nammadii ON váldočoahkkima presideanta guokte álgoálbmotráđđeaddi máilmmikonferánsaproseassa várás, geat ovttas dainna guvttiin nammaduvvon stáhtalaš ráđđeaddiin galge oktiiordnet máilmmikonferánsaproseassa ja šiehtadallamiid loahppadokumeantta sisdoalu birra. Oanehis áiggi maŋŋá foruma loahpaheami ovdánii fas máilmmikonferánsaproseassa. ON álgoálbmogiid máilmmikonferánsa lágiduvvui čakčamánus 2014. Sámediggi searvvai máilmmikonferánsii Sámi parlamentáralaš ráđi bokte. Dasa lassin ledje Ruošša beale sámiin, sámi nuorain ja Sámiráđis ovddasteaddjit. Sámedikki presideanta sártnui máilmmikonferánssa rahpamis. 12.1.2 Máilmmikonferánssa loahppadokumeanta Boađus golmma jagi proseassas lea máilmmikonferánssa loahppadokumeanta. Loahppadokumeanttas leat doaibmavuđot nationála ja riikkaidgaskasaš doaibmabijut ja Sámediggi áigu váikkuhit daid duohtan dahkama. ON váldočálli nammadii álgoálbmotkoordináhtora ON vuogádagas. Álgoálbmotkoordináhtor galgá evttohit doaibmaplána movt čađahit ON álgoálbmogiid vuoigatvuođa julggaštusa, ja raporteret dan čađaheami ovdáneami birra. Loahppadokumeantta bokte leat lahttoriikkat geatnegahttán iežaset ráhkadit ja čađahit nationála doaibmaplánaid, strategiijaid ja doaibmabijuid mat sihkkarastet ahte ON álgoálbmogiid vuoigatvuođa julggaštus čađahuvvo. Dát galgá dahkkojuvvot ovttasbargguin álgoálbmogiiguin. Loahppadokumeanta addá dasa lassin vejolašvuođa rievdadit ON álgoálbmotrivttiid áššedovdimekanismma mandáhta, vai dan sáhtášii ovddidit bearráigeahččanorgánan, gosa stáhtat sáhttet raporteret ON álgoálbmogiid vuoigatvuođa julggaštusa čađaheami. Máilmmikonferánsa mearridii loahppadokumeantta konsensus vuogi mielde. 12.1.3 Raporteren - ILO konvenšuvdna nr. 169 álgoálbmogiid ja čearddalaš álbmogiid hárrái iešmearrideaddji stáhtain Sámediggi lea 2014:s gulahallan ILO:in raporteremiid birra mat gusket Sámedikki raportii ILO:i áigodagas 01.06.2008 – 31.05.2013.</p>
<p>Sámedikki raporta lea ráhkaduvvon ráđđehusa raportamálle mielde, ja čuovvu ILO-169 váldostruktuvrra, mas konsultašuvnnat deattuhuvvojit dábálaš njuolggadusaid vuolde. Raporta dán oasis raporterejuvvo maiddái sámediggeválgga, mánáidsuodjalusa, ja rihkkosiid ja ráŋggáštusa birra. Eana- ja resursavuoigatvuođat raporterejuvvojit oasis mii boahtá maŋábealde, mas maiddái leat luondduresurssaid geavaheami ja suodjaleami hálddašeapmái searvan. Dasto bohtet dearvvašvuohta, oahpahus ja oahppu, giella ja loahpas oktavuohta ja ovttasbargu riikarájáid rastá, mas bargu Davviriikkalaš sámekonvenšuvnnain čilgejuvvo. 12.2 Sámi ovttasbargu 12.2.1 Sámi parlamentáralaš ráđđi Njealját sámeparlamentarihkkariid konferánsa dollojuvvui guovvamánus 2014 Ubmis Ruoŧa bealde. Konferánssa fáddán lei luondduresurssaiguin ávkkástallan sámi guovlluin. Konferánssa cealkámušas nannejuvvo ahte sámiid iešmearridanvuoigatvuohta addá sámiide vuoigatvuođa ieža beassat mearridit makkár ovdáneami háliidit sámi servodagas ja movt háliidit hálddašit ja geavahit luondduresurssaid sámi guovlluin riikkaidgaskasaš álbmotrievtti ja sámiid vuoigatvuođaid vuođul. Cealkámuša vuođđun leat ovddit parlamentarihkkariid konferánssa julggaštusat. Sámeparlamentarihkkariid konferánsa buvttii maiddái oktasaš cealkámuša davviriikkalaš sámekonvenšuvnna šiehtadallamiidda. Cealkámušas nannejuvvo ahte sámedikkit gáibidit ovttamielalašvuođa čovdosa ektui ovdal jagi 2016 ja ahte sámedikkit eai dohkket ahte šiehtadallamat ájihuvvojit dahje barggu ovdáneapmi cakkaduvvo. Sámi parlamentáralaš ráđđi lea leamaš ovddastuvvon seminárain, konferánssain ja čoahkkimiin gos álgoálbmotpolitihkalaš áššit leat leamaš beaiveortnegis. Dán lágan deaivvadanbáikkit leat deaŧalaš arenat ovttasbarggu realiseremis riikarájáid rastá ja sámiid beroštumiid goziheamis riikkaidgaskasaččat. Dát guoská sihke ON:i ja EO:i. Davviriikkalaš ovttasbargu lea deaŧalaš Davviriikkaid ráđi bokte. Sámit eai leat váldojuvvon mielde ollesárvosaš lahttun Davviriikkaid ráđis, muhto sámiin lea áicistáhtus ja sis lea hállanvuoigatvuohta Davviriikkaid ráđi jahkásaš sešuvnna váldoságastallamis. 12.2.2 Barentsovttasbargu Sámediggi lea fuolastuvvan ovdáneami geažil Ruošša bealde danne go siviila- ja politihkalaš vuođđovuoigatvuođat goazahuvvojit. Mii oaidnit ovdamearkkaid das go Ruošša eiseválddit stivregohtet regionála álgoálbmotorganisašuvnnaid. Nu geavvá organisašuvnnain ja servviin RAIPONa oktavuođas, mii lea davviguovllu álgoálbmogiid arvesuodjeorganisašuvdna Ruošša bealde. Mis lea leamaš ágga fuolastuvvat dan geažil go mii oaidnit ahte Ruošša eiseválddit geahččaledje hehttet Guoládaga Sámi searvvi ja Lujávrri sámi servviid ovddasteddjiid beassamis searvat álgoálbmogiid máilmmikonferánsii. Sámediggi oaivvilda ahte dál lea deaŧaleappot go goassige ovdal joatkit álbmogiid gaskasaš ovttasbarggu, kulturdoaibmabijuid ja ealáhusovttasbarggu Barentsguovllus. Sámediggi áigu ain eanet bidjat searaid háhkat dohkálaš kapasitehta ja ekonomalaš resurssaid vai sámit Ruošša bealde ge sáhtášedje searvat politihkalaččat árjjalaš ja konstruktiiva vuogi mielde Sámi parlamentáralaš ráđis. 12.2.3 Davviriikkalaš sámekonvenšuvdna Sámediggi ja Gielda- ja ođasmahttindepartemeanta leat 2014 soahpan rievdadit Norgga šiehtadallandelegašuvnna mandáhta Davviriikkalaš sámekonvenšuvnna šiehtadallamiid ektui. Okta šiehtadallančoahkkin dollojuvvui 2014:s 12.2.4 Árktalaš ráđđi 12.2.4.1 Árktalaš parlamentarihkkarlávdegoddi 2014:s ásahedje buot árktalaš stáhtaid ealáhuseallima ovddasteaddjit ja Árktalaš ráđi álgoálbmogiid ovddasteaddjit árktalaš ealáhusforuma (Arctic Economic Council, AEC). Ekonomalaš ráđi mihttomearrin lea ovddidit ekonomalaš ahtanuššama, ja dasto láhčit diliid sosiálalaš ahtanuššamii ja birrasa suodjaleapmái Árktisis 12.2.4.2 Árktalaš ealáhusforum (Arctic Economic Council, AEC) 2014:s ásahedje buot árktalaš stáhtaid ealáhuseallima ovddasteaddjit ja Árktalaš ráđi álgoálbmogiid ovddasteaddjit árktalaš ealáhusforuma (Arctic Economic Council, AEC). Ekonomalaš ráđi mihttomearrin lea ovddidit ekonomalaš ahtanuššama, ja dasto láhčit diliid sosiálalaš ahtanuššamii ja birrasa suodjaleapmái Árktisis. 12.2.5 Davviguovlopolitihkka Sámediggi lea 2014:s árjjalaččat searvan ollu arenaide davviguovlopolitihka oktavuođas, earret eará searvan lágidemiide nugo Arctic Frontiers, Girkonjárgga konferánsa, Agenda Davvi-Norga ja Davviriikkalaš sihkarvuođapolitihkalaš forum. Sámediggi oaivvilda ahte ođđa ealáhusdoaimmas árbevirolaš álgoálbmotguovlluin galgá leat ávki ja dat galgá njuolga nannet ja ovddidit álgoálbmogiid kultuvrra ja báikegottiid. Sámediggi lea rávven ahte čađahuvvojit proseassat stáhta eiseválddiid, industriija ja álgoálbmogiid gaskka maid ulbmilin lea juksat ovddalgihtii dieđihuvvon miehtama guoskevaš álgoálbmogiid servodagain ja sin ovddastusorgánain, lágaide ja doaibmabijuide. 13 Dásseárvu Sámediggi bargá dásseárvosaš sámi servodaga ovdii nu ahte buohkain leat seammalágan vuoigatvuođat, geatnegasvuođat ja vejolašvuođat, beroškeahttá sohkabealis. Sámediggi bargá dásseárvvuin iešguđege surggiin. Lea mielde sihke arenain gos dásseárvoáššit váldojuvvojit ovdan, atná guovddážis dásseárvopolitihkalaš áššiid ja addá dasto ruđaid earáide geat barget dásseárvvuin. 13.1.1 Sámi dásseárvoorganisašuvnnat Dásseárvoáššiin ferte leat faggi siviila sámi servodagas. Danne addá Sámediggi doarjaga guovtti dásseárvoorganisašuvdnii, mat leat Sámi NissonForum ja Sáráhkká. Organisašuvnnat ovddidit dásseárvopolitihkalaš áššiid sámi servodagas ja hástalit Sámedikki ja addet mávssolaš rávvagiid Sámediggái dásseárvoáššiin. Bušeahttajagi 2014 rájes lea doarjja organisašuvdnii šaddan njuolgga juolludussan. Dát addá stuorát einnostan vejolašvuođa organisašuvnnaide ja haddegoargŋun ođđa bušeahttajagis buhttejuvvo. 13.1.2 Veahkaváldi lagaš oktavuođain Sámediggi ii dohkket veahkaválddi lagaš oktavuođain sámi servodagas ii álggage. Nissonbeaivvi oktavuođas 2014:s čalmmustii Sámediggi veahkaválddi lagaš oktavuođain dievasčoahkkima oktavuođas. Dat dahkkojuvvui ovttasbargguin Finnmárkku politiijaiguin ja lei oassi sin kampánjjas <span type="quote" xml:lang="nob">”(Dolain duhkoraddat) Leker med ilden”</span>. Sámediggi lea juolludan doarjaga kampánjii. Rahpansáhkavuorus válddii sámediggeráđđi ovdan man deaŧalaš leat duostat hállat veahkaválddi birra lagaš oktavuođain. Juste jaskatvuohta fáttá birra hehtte eanemusat veahkaválddi vuostálastima. Maiddái váilevaš máhttu veahkaválddi birra lagaš oktavuođain sámi servodagas heađušta min gávdnamis buriid doaibmabijuid veahkaválddi vuostá dáistaleamis. Sámediggi ja Justiisa- ja gearggusvuođadepartemeanta leat guhkká geahččalan oažžut áigái prošeavtta veahkaválddi birra lagaš oktavuođain sámi servodagas. 2014:s oaččui Nasjonalt kunnskapssenter om vold og traumatisk stress (NKVTS) nammasaš ásahus juolludusa prošektii, ja dat álggahuvvui ođđajagimánus 2015. Prošeavtta bokte háliidivččiimet mii kártet mii sámi servodagas váikkuha dan ahte šaddá veahkaváldi lagaš oktavuođain. Prošeavtta bokte galgá maiddái geahčaduvvot movt fuomášit veahkaválddi, makkár eastadeaddji doaibmabijuid ja veahkkedoaibmabijuid sáhtášii láhčit buoremus vuogi mielde sámi álbmoga várás. 13.1.3 ON nissonkommišuvdnii searvan Sámediggi searvvai 2014:s ON Nissonkommišuvnna sešuvdnii mii dollojuvvo juohke jagi. Kommišuvnnas lea maiddái mandáhta čuovvolit ON nissonkonferánssa, mii dollojuvvui Beijing nammasaš báikkis (1995) doaibmaplána. Fáddán lei ON duhátjagimihtu olaheapmi nissonolbmuid ja nieiddaid ektui. Duhátjagimihttun, leat gávcci konkrehta mihttomeari geafivuođa vuostá dáistaleamis, mii galgá olahuvvot ovdal jagi 2015. Sámedikkis ledje guokte saji Norgga delegašuvnnas ja lei vejolašvuohta addit rávvagiid loahppadokumentii Norgga šiehtadalliid bokte. Dalle go duhátjagimihtut hábmejuvvojedje, de das eai lean mielde álgoálbmogat ja eará olgguštuvvon joavkkut. Danne lei Sámediggái deaŧalaš ahte álgoálbmogiid nissonolbmuid erenoamáš dárbbut ja vuoigatvuođat, oainnusmahttojuvvojedje sešuvnna loahppajulggaštusas ja viidáseappot barggus ođđa ovddidanmihtuiguin. Mii vásiheimmet ahte Norga unnán gozihii álgoálbmotnissoniid šiehtadallamiin. 13.1.4 Lesbbat, homofiillat, bifiillat ja tránssat sámi servodagas Sámediggi lea 2014:s álggahan barggu lesbbaid, homofiillaid, bifiillaid ja tránssaid sámi servodagas hástalusaid bidjamiin politihkalaš beaiveortnegii. Sámediggi háliida stuorát dihtomielalašvuođa ja rabasvuođa daid hástalusaid ektui mat lesbbain, homofiillain, bifiillain ja tránssain sámi servodagas leat. Mii leat searvan nu gohčoduvvon pride-doaluide, mii leat sádden preassadieđáhusaid ja mii leat levgen arvedávgeleavggain sámediggeviesu olggobealde. Sámediggi lea movtta go lea ásahuvvon ođđa organisašuvdna lesbbaid, homofiillaid, bifiillaid ja tránssaid várás sámi servodagas, ja mii leat dovddahan sidjiide ahte mii háliidit geahččalit oččodit organisašuvdnii rámmaeavttuid vai sáhttet doaibmat. 14 Sámeálbmotfoandda buvttadeapmi/reanttut Sámeálbmotfoanda ásahuvvui 2000:s oktasaš buhtadussan daid vahágiid ja eahperievtti ovddas maid dáruiduhttinpolitihkka lea dagahan sámi álbmogii. Foanddas lei fásta vuođđokapitála 75 miljon ru, ja foandda buvttadeapmin mearriduvvui seamma reantu go 10 jagi áiggi stáhtaobligašuvnnain.. Foandda jahkásaš buvttadeapmi juolluduvvui Sámediggái. Jagi 2014 rájes loahpahuvvui Sámeálbmotfoanda. Jahkásaš buvttadeami sadjái bohte dábálaš jahkásaš juolludusat. Juolludeapmi lei 2014:s 5 000 000 ru. Juolludusa ulbmil ii leat rievdan ja Sámedikki dievasčoahkkin galgá ain stivret juolludusa. Juolludus galgá geavahuvvot sierralágan sámi giela ja kultuvrra nannendoaibmabijuide. Vuoruhemiid mearrida Sámediggi jahkásaš bušeahttamearrádusain. Jahkái 2014 lea várrejuvvon 5 000 000ru jahkásaš juolludusas ja 2 800 000 ru sestojuvvon buvttadeamis, oktiibuot 7 800 000 ru. Go buohtastahttá bušeahtain lea ollislaš liigegeavaheapmi 366 199 ru. Spiehkastagat čilgejuvvojit juohke fágakapihttalis Gártaduvvon buvttadeapmi 31.12.2014 nammii lea juolluduvvon Sámedikki 2015 bušeahtas. 15 Politihkalaš dássi 15.1 Sámediggeráđđi</p>
<p>Sámediggeráđđi lea doallan čieža čoahkkima 2014:s. Dasa lassin leat ráđis telefončoahkkimat juohke vahkus. Oktiibuot lea ráđđi meannudan 614 ášši. 15.2 Sámedikki lávdegodde- ja dievasčoahkkimat</p>
<p>Sámediggi doalai 2014:s njeallje lávdegodde- ja dievasčoahkkima. Njukčamánus, golggotmánus ja juovlamánus ledje lávdegoddečoahkkimat seamma vahkus go dievasčoahkkin, jagi nuppi čoagganeamis dollojuvvui lávdegoddečoahkkin miessemánus ja dievasčoahkkin geassemánus. Dievasčoahkkin meannudii buohkanassii 46 ášši. 15.3 Sámedikki váiddalávdegoddi doarjjaáššiid várás</p>
<p>Sámedikki doarjjaáššiid váiddalávdegoddi, maid Sámediggi ásahii 2011:s, galgá gozihit sin riektesihkarvuođa geat ohcet doarjaga Sámedikkis. Váiddalávdegoddi galgá meannudit váidojuvvon eaŋkiláššiid ja nie ollašuhttit váiddameannudeami hálddahuslága njuolggadusaid mielde. Váiddalávdegoddi lea jagiin 2011-2014 meannudan buohkanassii 139 váidaga, ja váiddalohku juohkása čuovvovaččat:</p>
<p>Logut čájehit ahte váiddalohku lassána ja váidagat maidda mieđihuvvo dahje ášši lea sáddejuvvon sámediggeráđđi ođđa meannudeapmái, leat lassánan. Sivva dasa go váidagat 2011:s ledje nu ollu, lea dat go mii jagi 2010 loahpas eat meannudan váiddaáššiid go vurddiimet dassážii go váiddalávdegotti ásahuvvui. 15.4 Deaŧalaš čalmmusteamit Sámedikkis</p>
<p>Geassemánu dievasčoahkkima oktavuođas lágidii Sámediggi ovttas Sámi allaskuvllain seminára Vuođđolága 200-jagi čalmmusteami dihte. Seminára fáddán lei sámiid kultuvrralaš ja ávnnaslaš vuoigatvuođat maŋŋá 1814 Vuođđolága. Sámediggi čalmmustii iežas 25-jagi, dan rájes go vuosttaš Sámediggi rahppojuvvui, golggotmánu 9. b. 1989, ávvuseminárain Sámedikkis golggotmánu 9. b. 2014. Seminára fáddán lei Sámedikki 25 jagi historjá. Ávvudeami oktavuođas almmuhuvvojedje maiddái guokte ávvugirjji, <span type="quote">“Sámediggi 25 jagi”</span> ja <span type="quote">“Sámedikki Dáidda”</span>. 15.5 Sámedikki nuoraidpolitihkalaš lávdegoddi, SáNuL</p>
<p>Sámi nuoraidpolitihkalaš lávdegoddái (SáNuL) nammaduvvojedje ođđa lahtut áigodahkii 2014-2015. SáNuL doalai 2014:s njeallje čoahkkima. SáNuL čuovui Sámedikki dievasčoahkkima njukčamánus, das lei čoahkkin sámediggeráđiin, lágidii sámi nuoraide deaivvadeami Oslos, searvvai konferánssaide ja semináraide, ja lea maiddái doallan sáhkavuoruid. Sii leat maiddái searvan Sámi parlamentarihkarkonferánsii Ubmis, Raasten rastah máttasámi kulturfestiválii, globaliserenkonferánsii ja Eurohpáráđi ja Suoma Sámedikki seminárii Anáris sámi kultuvrra ja giela birra. SáNuL lei mielde Sámedikki delegašuvnnas ON álgoálbmogiid máilmmikonferánssas New York:s čakčamánus. Čoahkkimis mii dollojuvvo juohke jagi Mánáidáittardeddjiin válddii SáNuL ovdan sámi nuoraid psyhkalaš dearvvašvuođa, filmmaid ja prográmmaid tekstema ja dubbema sámegillii. SáNuL lea addán rávvagiid Sámedikki ealáhus- ja kulturlávdegoddái mineráladoaimma birra sámi guovlluin, ja rávvagiid Sámediggeráđđái Sámedikki 2015 bušehttii. Sii muitaledje sámi nuoraid dili birra Norggas Arctic Focal Point:ii UN Indigenous Youth Caucus:s ja adde rávvagiid neahttasiidui Ung.no dan oktavuođas go dat ledje ođasmahttimin ja kvalitehta dáfus dárkkisteamen iežaset artihkkaliid sámiid/ sámi fáttáid birra. Ovttas Noereh! organisašuvnnain almmuhii SáNuL kronihka sámegiela, girjjálašvuođa jorgaleami ja filmmaid dubbema birra sámegillii. Sii sáddejedje maiddái reivve máŋgga norgalaš ja ruoŧŧilaš filbmabuvttadeddjiide ja ávžžuhedje dubbet filmmaid sámegillii. SáNuL lei mielde árvvoštallanlávdegottis Sámedikki gilvvu oktavuođas givssidanplakáhta ráhkadeami oktavuođas. 15.6 Sámedikki vuorrasiidráđđi</p>
<p>Sámediggeráđđi lea nammadan Sámedikki vuorrasiidráđi áigodahkii 2014-2017. Vuorrasiidráđđi lea Sámediggeráđi ráđđeaddi orgána ja galgá veahkehit Sámediggeráđi Sámedikki vuorasolbmuid politihka hábmemis. Sámedikki vuorrasiidráđđi háliida ovttasbarggu viđa davimus fylkkaid vuorrasiidráđiiguin. Sis lea 2014:s leamaš čoahkkin Davvi-Trøndelága vuorrasiidráđiin, ja fokusis lei ovttasbargu vuorrasiidráđiid ja sámi boarrásiid gaskka Davvi-Trøndelágas ja sámi ovddastus vuorrasiidráđđái. Vuorrasiidráđis leat maiddái leamaš čoahkkimat sámi álbmogiin máŋgga gielddas ja gieldahálddahusain. Vuorrasiidráđđi háliida juohkit dieđuid sierra hástalusaid birra mat sámi vuorasolbmuin leat, ja fuomášuhttit gielddaid ahte doppe ássá sámi álbmot.</p>
<p>Ášši meannudeapmi loahpahuvvui 05.03.15 dii. 11.10.</p>
<p xml:lang="krl">Ášši 008/15</p>
<p>Sámedikki dievasčoahkkin</p>
<p xml:lang="krl">Ášši 001/15</p>
<p>Bajásšaddan- fuolahus- ja oahppolávdegoddi</p>
<p>Dulkon almmolaš suorggis – Sámedikki strategiijat</p>
<p xml:lang="sms">Áššenr. 14/5710</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđi 28.01.15</p>
<p>SR 015/15</p>
<p>Bajásšaddan-, fuolahus- ja oahppolávdegoddi 2. – 3.03.15</p>
<p xml:lang="deu">BFOL</p>
<p>Sámedikki dievasčoahkkin 4. – 6.03.15</p>
<p xml:lang="nob">DC</p>
<p>Ášši meannudeapmi álggahuvvui duorastaga njukčamánu 5. b. 2015 dii. 00.00</p>
<p>I Mildosat</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi lea ovttaoaivilis dulkalávdegottiin ahte lea hui dehálaš oažžut sadjái sierra dulkalága, sihkkarastin dihte riektesihkkarvuođa ja ovttaárvosašvuođa almmolaš suorggis.</p>
<p>Sámediggi doarju eanet dulkkaid registreret Nasjonalt tolkeregisterii/Nationála dulkaregistarii. Dainna lágiin bajidivččii sámi dulkkaid stáhtusa, ja kvalifiserejuvvon dulkkat livčče álkibut gávdnamis go registaris leat kvalifikašuvdnagáibádusat. Nationála dulkaregisttar galggašii geavahuvvot go diŋgo dulkka, vai sihkkarastá kvalifiserejuvvon dulkoma.</p>
<p>Sámediggi doarju sámi dulkafálaldaga ceggema Sámi allaskuvlii, muhto deattuha ahte sámi dulkaoahppu ii ábut ráddjejuvvot áibbas eret Oslo ja Akershus allaskuvlla oahpus, sihke go guoská fágalaš deddui, ja oktavuhtii eará dulkkaiguin.</p>
<p>Sámediggi oaivvilda ahte sámegielat livčče áigá galgan váldot mielde Norgga stáhtaautorisašuvdnaortnegii, go sámegielat leat almmolaš gielat Norggas, ja vuordá ahte dát biddjo johtui nu jođánit go vejolaš.</p>
<p>Sierra ovddidan- ja gelbbolašvuođaguovddáš šearbmadulkoma várás sámi dulkkaide berre árvvoštallot ásahuvvot, ja sámi dulkkaid bearráigeahčču ferte organiserejuvvot lagas ovttasbargguin Sámedikkiin. Sámediggi lea maiddái mielas sierra bálkáregulatiivii dulkkaide, muhto deattuha ahte guhkes dulkabargovásáhus maid berre dohkkehuvvot alit bálkká oažžumii.</p>
<p>Sámediggi vuordá konsulterejuvvot dulkalága sisdoalu birra, ja dulkalávdegotti iežá evttohusaid čuovvoleami birra.</p>
<p>BFOL - Mearrádus:</p>
<p>Bajásšaddan-, fuolahus- ja oahppolávdegotti árvalus</p>
<p>Álgu</p>
<p>Bajásšaddan-, fuolahus ja oahppolávdegoddi lea meannudan ášši 008/15 – Dulkon almmolaš suorggis – Sámedikki strategiijat. Lávdegotti evttohus lea ná:</p>
<p>Mearkkašumit</p>
<p><em type="italic">Mearkkašupmi lávdegottis, Norgga sámiid riikasearvi (NSR) lahtut Viktor Inge Paulsen, Sandra Márjá West, Nanna Thomassen ja Inger Elin Kristina Utsi, Bargiidbellodaga (Bb) lahtut Johan Vasara, John Kappfjell ja Jørn Are Gaski, Árja lahtut Lars Oddmund Sandvik ja Hartvik Hansen, Nordkalottfolket lahttu Kjellrun Wilhelmsen ja Olgešbellodaga lahttu Nils Ante Oskal Eira </em>Sámediggi oaidná hui deaŧalažžan ahte almmolaš hálddašeapmi geatnegahttá ahte dearvvašvuođabargiin ja eará stáhta, fylkkagielddaid ja gielddaid bargiin (omd. mánáidsuodjalusas, NAV:s ja vearroeiseválddiin) lea vuođđomáhttu sámi kultuvrras, vai sámi buohccit ja geavaheaddjit ožžot dohkálaš bálvalusa. Danne ferte sámi kulturmáhttu šaddat oassin dan oahpus mii addojuvvo dearvvašvuođabargiide, ja earáide geat sáhttet deaivat sámi geavaheddjiid iežaset ámmátdoaimmas. Jus dakkár bálvalusfálaldat galgá leat dohkálaš, sámi buhcciide ja geavaheddjiide, de ii leat doarvái ahte giella dulkojuvvo. Uhcimusat seamma deaŧalaš lea ahte kultuvrralaš bealit dulkojuvvojit. <em type="italic">Evttohus Norgga sámiid riikasearvvis (NSR), Bargiidbellodagas (Bb), Árjas, Nordkalottfolket ja Olgešbellodagas: </em>Evttohus 1 3. teakstaoasi sadjái boahtá: Sámediggi oaivvilda ahte lea hui deaŧalaš álggahit sámi dulkaoahpu Sámi allaskuvlii. Seammás deattuha Sámediggi man deaŧalaš dat lea ahte sámi dulkaoahppu lea čadnojuvvon Oslo ja Akershus allaskuvllas ohppui ja ahte lea ovttasbargu dainna, sihke go guoská fágalaš deddui, ja oktavuhtii eará dulkkaiguin. </p>
<p>Ođđa maŋimus cealkka 4. teakstaoassái: Sámediggi oaivvilda ahte Searvadahttin- ja máŋggabealatvuođadirektoráhtii ja Gielda- ja ođasmahttindepartementii ferte biddjojuvvot ovddasvástádus ja dat fertejit láhčit dasa ahte šaddet eanet sámi stáhtaautoriserejuvvon dulkkat. Ođđa 6. teakstaoassi: Mis leat dál ollu buorit dulkkat geain ii leat formálalaš sámi dulkaoahppu. Sámediggi oaivvilda ahte ferte ásahuvvot vuođđooahppu vai sii maid sáhttet oažžut formálalaš autorisašuvnna, go sis geat gullet dán kategoriijii, dávjá lea diehtu ja máhttu kultuvrralaš dulkoma birra sámi servodagain. Ođđa 7. teakstaoassi: Go lea váttis fidnet stáhtaautoriserejuvvon dulkkaid ja dulkonbálvalusaid, de dat ii leat áittan dušše daid vuoigatvuođaide mat sápmelaččain leat oažžut bálvalusaid iežaset gillii. Dat stuorruda maiddai dan vára ahte sápmelaččat eai oaččo seamma oppalaš vuoigatvuođaid go dan maid Norgga álbmotlahtuin ja Norgga servodaga lahtuin leat. Guovttebeallásaš gulahallan ja ipmárdus lea mearrideaddjin dasa ahte dat geat fállet bálvalusaid ja dat geat vuostáiváldet dáid bálvalusaid, sáhttet ávkašuvvat dálá čálgoburiiguin.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju Sámediggi Sámediggeráđi árvalusa.</p>
<p>Sámedikki dievasčoahkkin - 008/15</p>
<p>III Jienasteapmi 39 áirasis ledje 35 čoahkis. Jienasteapmi dahkkojuvvui čuovvovaš vuogi mielde: ·</p>
<p>Bajásšaddan- fuolahus- ja oahppolávdegotti evttohus 1 ovttajienalaččat. ·</p>
<p>Bajásšaddan- fuolahus- ja oahppolávdegotti ráva mearriduvvui ovttajienalaččat</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Lars Oddmund Sandvik, áššejođiheaddji 2 Nanna Thomassen 3 Johan Vasara 4 Kjellrun Wilhelmsen 5 Sandra Márjá West</p>
<p xml:lang="nno">Lars Oddmund Sandvik</p>
<p>Johan Vasara</p>
<p>Sandra Márjá West 6 John Kappfjell</p>
<p xml:lang="nob">Sandra Márjá West 7 Viktor Inge Paulsen</p>
<p xml:lang="nob">Jørn Are Gaski 8 Nils Ánte Oskal Eira 9 Per A. Bæhr</p>
<p>Kirsti Guvsam 10 Aili Keskitalo 11 Jovna Zakarias Dunfjell 12 Hans Hatle 13 Hartvik Hansen</p>
<p>Hartvik Hansen, čohakkinortnegii 14 Lars Oddmund Sandvik, áššejođiheaddji</p>
<p>DC - Mearrádus:</p>
<p>VI Sámedikki mearrádus</p>
<p>Sámediggi lea ovttaoaivilis dulkalávdegottiin ahte lea hui dehálaš oažžut sadjái sierra dulkalága, sihkkarastin dihte riektesihkkarvuođa ja ovttaárvosašvuođa almmolaš suorggis.</p>
<p>Sámediggi doarju eanet dulkkaid registreret Nasjonalt tolkeregisterii/Nationála dulkaregistarii. Dainna lágiin bajidivččii sámi dulkkaid stáhtusa, ja kvalifiserejuvvon dulkkat livčče álkibut gávdnamis go registaris leat kvalifikašuvdnagáibádusat. Nationála dulkaregisttar galggašii geavahuvvot go diŋgo dulkka, vai sihkkarastá kvalifiserejuvvon dulkoma.</p>
<p>Sámediggi oaivvilda ahte lea hui deaŧalaš álggahit sámi dulkaoahpu Sámi allaskuvlii. Seammás deattuha Sámediggi man deaŧalaš dat lea ahte sámi dulkaoahppu lea čadnojuvvon Oslo ja Akershus allaskuvllas ohppui ja ahte lea ovttasbargu dainna, sihke go guoská fágalaš deddui, ja oktavuhtii eará dulkkaiguin. Sámediggi oaivvilda ahte sámegielat livčče áigá galgan váldot mielde Norgga stáhtaautorisašuvdnaortnegii, go sámegielat leat almmolaš gielat Norggas, ja vuordá ahte dát biddjo johtui nu jođánit go vejolaš.</p>
<p>Sámediggi oaivvilda ahte Searvadahttin- ja máŋggabealatvuođadirektoráhtii ja Gielda- ja ođasmahttindepartementii ferte biddjojuvvot ovddasvástádus ja dat fertejit láhčit dasa ahte šaddet eanet sámi stáhtaautoriserejuvvon dulkkat. Sierra ovddidan- ja gelbbolašvuođaguovddáš šearbmadulkoma várás sámi dulkkaide berre árvvoštallot ásahuvvot, ja sámi dulkkaid bearráigeahčču ferte organiserejuvvot lagas ovttasbargguin Sámedikkiin. Sámediggi lea maiddái mielas sierra bálkáregulatiivii dulkkaide, muhto deattuha ahte guhkes dulkabargovásáhus maid berre dohkkehuvvot alit bálkká oažžumii.</p>
<p>Mis leat dál ollu buorit dulkkat geain ii leat formálalaš sámi dulkaoahppu. Sámediggi oaivvilda ahte ferte ásahuvvot vuođđooahppu vai sii maid sáhttet oažžut formálalaš autorisašuvnna, go sis geat gullet dán kategoriijii, dávjá lea diehtu ja máhttu kultuvrralaš dulkoma birra sámi servodagain. Go lea váttis fidnet stáhtaautoriserejuvvon dulkkaid ja dulkonbálvalusaid, de dat ii leat áittan dušše daid vuoigatvuođaide mat sápmelaččain leat oažžut bálvalusaid iežaset gillii. Dat stuorruda maiddai dan vára ahte sápmelaččat eai oaččo seamma oppalaš vuoigatvuođaid go dan maid Norgga álbmotlahtuin ja Norgga servodaga lahtuin leat. Guovttebeallásaš gulahallan ja ipmárdus lea mearrideaddjin dasa ahte dat geat fállet bálvalusaid ja dat geat vuostáiváldet dáid bálvalusaid, sáhttet ávkašuvvat dálá čálgoburiiguin. Sámediggi vuordá konsulterejuvvot dulkalága sisdoalu birra, ja dulkalávdegotti iežá evttohusaid čuovvoleami birra.</p>
<p>Ášši meannudeapmi loahpahuvvui 04.03.15 dii. 12.05.</p>
<p xml:lang="krl">Ášši 009/15</p>
<p>Sámedikki dievasčoahkkin</p>
<p xml:lang="krl">Ášši</p>
<p>Sámedikki dievasčoahkkin</p>
<p xml:lang="krl">Ášši 002/15</p>
<p>Bajásšaddan- fuolahus- ja oahppolávdegoddi</p>
<p>Sámedikki doaibmaplána sámi mánáidgárdefálaldahkii 2015 - 2018</p>
<p xml:lang="sms">Áššenr. 15/793</p>
<p>Sámedikki dievasčoahkkin - 009/15 DC - Mearrádus:</p>
<p>Ášši maŋiduvvo</p>
<p xml:lang="krl">Ášši 010/15</p>
<p>Sámedikki dievasčoahkkin</p>
<p xml:lang="krl">Ášši 001/15</p>
<p>Ealáhus- ja kulturlávdegoddi</p>
<p>Sámedikki bivdo- ja hálddašanprinsihpat mariidna ealáhusain</p>
<p xml:lang="sms">Áššenr. 14/6823</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđi 28.01.15</p>
<p>SR 018/15</p>
<p>Ealáhus- ja kulturlávdegoddi 2. – 3.03.15</p>
<p xml:lang="deu">EKL</p>
<p>Sámedikki dievasčoahkkin 4. – 6.03.15</p>
<p xml:lang="nob">DC 010/15</p>
<p>Ášši meannudeapmi álggahuvvui duorastaga njukčamánu 5. b. 2015 dii. 00.00</p>
<p>I Mildosat</p>
<p>II Evttohusat ja mearkkašumit</p>
<p>Sámediggeráđi mearrádusárvalus: Sápmelaččaid vuoigatvuođaid lága bokte mearrideapmi ja dohkkeheapmi ja davvi guovllu álbmoga muđui ávkkástallan luođuealli mariidna resurssaiguin lea leamaš deaŧalaš áššin Sámediggái dan rájes juo go Sámediggi ásahuvvui.</p>
<p>Sámediggi čuoččuha, nu mo mii lea čuoččuhan ja ovdandoallan dan rájes juo go Sámediggi ásahuvvui, ahte lagasvuohta luondduriggodagaide addá ávkkástallanvuoigatvuođa historjjálaš dološ áiggi rájes geavaheami perspektiivvas. Lagasvuođa- ja sorjjasvuođaprinsihppa lea čađahuvvon láidesteaddji prinsihppan Sámedikki áŋgiruššamis mariidna ealáhusaiguin. Sámediggái lea deaŧalaš sihkkarastit mearrasámi guovlluid álbmoga guolástanvuoigatvuođa, ja ovddidit ja eanedit barggolašvuođa mariidna ealáhusain.</p>
<p>Vaikke vel mii leat ge oaidnán ahte lea stuorra sierramielalašvuohta gaskal stáhta eiseválddiid ja Sámedikki das man viidát álbmotriekti fátmmasta ja makkár historjjálaš geavaheapmi addá vuođu guolástanvuoigatvuhtii, de ii leat dattege sierramielalašvuohta das ahte Norgga stáhtas lea boađusgeatnegasvuohta eallinnávccalaš mearrasámi kultuvrras.</p>
<p>Dát lea dagahan ahte oassálastinláhka ja mearraresursaláhka leat rievdaduvvon nu ahte guovddáš guolástanlágat gustojit daid gáržžidusaiguin mat čuvvot álbmotrievtti njuolggadusain álgoálbmogiid ja minoritehtaid birra ja ahte sápmelaččaid ávnnaslaš kulturárbi maiddái addá vuođu positiiva sierradoaibmabijuide ealáskahttit mearrasámi kultuvrra.</p>
<p>Sámediggi čuoččuha ain ahte sápmelaččain leat oamastuvvon vuoigatvuođat guolásteapmái ja eará mariidna resurssaide riddolagaš sámi guovlluin. Danne lea sápmelaččain ja earáin geat ásset rittuin vuoigatvuohta guolásteapmái dološ áiggi rájes geavaheami ja báikkálaš dološ vieru vuođul. Dasa lassin addá álbmotriekti álgoálbmogiid ja minoritehtaid birra vuođu guolástanvuoigatvuhtii. Danne oaivvilda Sámediggi ahte ii sáhte čađahit dakkár strukturrievdademiid guolástusas mat sáhttet váldit eret sápmelaččain guolástanvuoigatvuođa mii lea vuođđun kultuvrra bisuheapmái oktan gielain, ealáhusdoaimmahemiin ja servodateallimiin.</p>
<p>Sámediggi registrere ahte mearrabiebmoindustriija raporta - NOU 2014:16 dál lea biddjojuvvon ovdan. Sámediggi oaidná dán rádjai ahte evttohusat leat heajut ákkastuvvon ja ahte lávdegoddi ii leat geahčadan lagabui servodatekonomalaš beliid guovlluid eallinnávccalaš riddokultuvrrain, dahje oktavuođa eallinnávccalaš mearrasámi kultuvrra, nu mo Norga lea geatnegahttojuvvon álbmotrievtti vuođul.</p>
<p>Danne bidjá Sámediggi vuođđun ahte dáid beliid ferte čielggadit ovdalgo Sámediggi sáhttá árvvoštallat lagabui ovttage lávdegotti evttohusain. Sámedikkis leat vuordámušat konsultašuvnnaide stáhta eiseválddiiguin dan birra mii dakkár lassečielggadusa sisdoallu berre leat.</p>
<p>Sámediggi čujuha muđui dasa ahte Sámediggi álo lea leamaš vuostá eriid oastima ja vuovdima. Oassálastinlága rievdan ja eriid oastima ja vuovdima liberaliseren ovddasta oktasaš luondduresurssaid privatiserema. Sámediggi čujuha Riddoguolástuslávdegotti čielggadussii NOU 2008:5 'Vuoigatvuohta guolástussii mearas olggobealde Finnmárkku' ja čujuha dasa ahte guolástanvuoigatvuohta lea dáid olbmuid vuoigatvuohta geat ásset vuonain ja rittuin báikkálaš vieru ja dološ áiggi rájes geavaheami vuođul.</p>
<p>Sámediggi oaivvilda ahte lávdegotti evttohus rievdadit oassálastinlága § 6, mas addojuvvo mearrabiebmoindustriijii vejolašvuođa eaiggáduššat fanas- ja earrelobiid, sáhttá geahnohuhttit riddo- ja vuotnaguovlluid sámi kultuvrra vuđđosa, mii ii soaba mearraresursalága § 7 g bustávain ahte hálddašandoaibmabijut galget leat mielde sihkkarastimin sámi kultuvrra ávnnaslaš vuđđosa ja § 11 6. lađđasiin ahte galgá biddjojuvvot hui stuorra deaddu sámi geavaheapmái ja maid dat geavaheapmi mearkkaš sámi báikegottiide. Sámediggi čujuha dán áššis maiddái dan guolástanvuoigatvuhtii mii mearrasámi guovlluid álbmogis lea, ja ahte hálddašeapmi ii čađat doaibmabijuid mat sáhttet geahnohuhttit dán vuoigatvuođa (geahča oassálastinlága § 21).</p>
<p>Sámediggi oaivvilda ahte jus earát go guolásteaddjit sáhttet leat guollefatnasiid eanetlohkoeaiggádin, olggobealde doaibmangáibádusa, de das sáhttet leat negatiiva váikkuhusat mearrasámi báikegottiide go eriid oastin ja vuovdin geahnohuhttá fatnasiid báikkálaš eaiggáduššama. Das leat hui deaŧalaš prinsihpalaš bealit mat buvttihit stuorra ja guhkesáiggi váikkuhusaid sámi riddo- ja vuotnaservodagaide. Geavatlaččat dat mielddisbuktá ahte eriid sáhttá oastit eret sámi guovlluin ja ahte dat geahnohuhttá báikkálaš eaiggáduššama ja vejolašvuođaid. Áiggi mielde dát goarida ássama ja Sápmelaččaid vuoigatvuođaid lága bokte mearrideapmi ja dohkkeheapmi ja davvi guovllu álbmoga muđui ávkkástallan luođuealli mariidna resurssaiguin lea leamaš deaŧalaš áššin Sámediggái dan rájes juo go Sámediggi ásahuvvui.</p>
<p>Sámediggi čuoččuha, nu mo mii lea čuoččuhan ja ovdandoallan dan rájes juo go Sámediggi ásahuvvui, ahte lagasvuohta luondduriggodagaide addá ávkkástallanvuoigatvuođa historjjálaš dološ áiggi rájes geavaheami perspektiivvas. Lagasvuođa- ja sorjjasvuođaprinsihppa lea čađahuvvon láidesteaddji prinsihppan Sámedikki áŋgiruššamis mariidna ealáhusaiguin. Sámediggái lea deaŧalaš sihkkarastit mearrasámi guovlluid álbmoga guolástanvuoigatvuođa, ja ovddidit ja eanedit barggolašvuođa mariidna ealáhusain.</p>
<p>Vaikke vel mii leat ge oaidnán ahte lea stuorra sierramielalašvuohta gaskal stáhta eiseválddiid ja Sámedikki das man viidát álbmotriekti fátmmasta ja makkár historjjálaš geavaheapmi addá vuođu guolástanvuoigatvuhtii, de ii leat dattege sierramielalašvuohta das ahte Norgga stáhtas lea boađusgeatnegasvuohta eallinnávccalaš mearrasámi kultuvrras.</p>
<p>Dát lea dagahan ahte oassálastinláhka ja mearraresursaláhka leat rievdaduvvon nu ahte guovddáš guolástanlágat gustojit daid gáržžidusaiguin mat čuvvot álbmotrievtti njuolggadusain álgoálbmogiid ja minoritehtaid birra ja ahte sápmelaččaid ávnnaslaš kulturárbi maiddái addá vuođu positiiva sierradoaibmabijuide ealáskahttit mearrasámi kultuvrra.</p>
<p>Sámediggi čuoččuha ain ahte sápmelaččain leat oamastuvvon vuoigatvuođat guolásteapmái ja eará mariidna resurssaide riddolagaš sámi guovlluin. Danne lea sápmelaččain ja earáin geat ásset rittuin vuoigatvuohta guolásteapmái dološ áiggi rájes geavaheami ja báikkálaš dološ vieru vuođul. Dasa lassin addá álbmotriekti álgoálbmogiid ja minoritehtaid birra vuođu guolástanvuoigatvuhtii. Danne oaivvilda Sámediggi ahte ii sáhte čađahit dakkár strukturrievdademiid guolástusas mat sáhttet váldit eret sápmelaččain guolástanvuoigatvuođa mii lea vuođđun kultuvrra bisuheapmái oktan gielain, ealáhusdoaimmahemiin ja servodateallimiin.</p>
<p>Sámediggi registrere ahte mearrabiebmoindustriija raporta - NOU 2014:16 dál lea biddjojuvvon ovdan. Sámediggi oaidná dán rádjai ahte evttohusat leat heajut ákkastuvvon ja ahte lávdegoddi ii leat geahčadan lagabui servodatekonomalaš beliid guovlluid eallinnávccalaš riddokultuvrrain, dahje oktavuođa eallinnávccalaš mearrasámi kultuvrra, nu mo Norga lea geatnegahttojuvvon álbmotrievtti vuođul.</p>
<p>Danne bidjá Sámediggi vuođđun ahte dáid beliid ferte čielggadit ovdalgo Sámediggi sáhttá árvvoštallat lagabui ovttage lávdegotti evttohusain. Sámedikkis leat vuordámušat konsultašuvnnaide stáhta eiseválddiiguin dan birra mii dakkár lassečielggadusa sisdoallu berre leat.</p>
<p>Sámediggi čujuha muđui dasa ahte Sámediggi álo lea leamaš vuostá eriid oastima ja vuovdima. Oassálastinlága rievdan ja eriid oastima ja vuovdima liberaliseren ovddasta oktasaš luondduresurssaid privatiserema. Sámediggi čujuha Riddoguolástuslávdegotti čielggadussii NOU 2008:5 'Vuoigatvuohta guolástussii mearas olggobealde Finnmárkku' ja čujuha dasa ahte guolástanvuoigatvuohta lea dáid olbmuid vuoigatvuohta geat ásset vuonain ja rittuin báikkálaš vieru ja dološ áiggi rájes geavaheami vuođul.</p>
<p>Sámediggi oaivvilda ahte lávdegotti evttohus rievdadit oassálastinlága § 6, mas addojuvvo mearrabiebmoindustriijii vejolašvuođa eaiggáduššat fanas- ja earrelobiid, sáhttá geahnohuhttit riddo- ja vuotnaguovlluid sámi kultuvrra vuđđosa, mii ii soaba mearraresursalága § 7 g bustávain ahte hálddašandoaibmabijut galget leat mielde sihkkarastimin sámi kultuvrra ávnnaslaš vuđđosa ja § 11 6. lađđasiin ahte galgá biddjojuvvot hui stuorra deaddu sámi geavaheapmái ja maid dat geavaheapmi mearkkaš sámi báikegottiide. Sámediggi čujuha dán áššis maiddái dan guolástanvuoigatvuhtii mii mearrasámi guovlluid álbmogis lea, ja ahte hálddašeapmi ii čađat doaibmabijuid mat sáhttet geahnohuhttit dán vuoigatvuođa (geahča oassálastinlága § 21).</p>
<p>Sámediggi oaivvilda ahte jus earát go guolásteaddjit sáhttet leat guollefatnasiid eanetlohkoeaiggádin, olggobealde doaibmangáibádusa, de das sáhttet leat negatiiva váikkuhusat mearrasámi báikegottiide go eriid oastin ja vuovdin geahnohuhttá fatnasiid báikkálaš eaiggáduššama. Das leat hui deaŧalaš prinsihpalaš bealit mat buvttihit stuorra ja guhkesáiggi váikkuhusaid sámi riddo- ja vuotnaservodagaide. Geavatlaččat dat mielddisbuktá ahte eriid sáhttá oastit eret sámi guovlluin ja ahte dat geahnohuhttá báikkálaš eaiggáduššama ja vejolašvuođaid. Áiggi mielde dát goarida ássama ja barggolašvuođa ain eanet sámi riddo- ja vuotnaguovlluin, mii čielgasit rihkku Mearraresursalága ulbmilparagráfa.</p>
<p>Sámediggi áigu buvttadanguovlluid juogadeami, ráhkadeami ja ásaheami oktavuođas čujuhit Sámedikki plánaveahkkái sámi kultuvrra, ealáhusdoaimmaheami ja servodateallima luondduvuđđosa sihkkarastima várás, amas rievdaduvvon areálageavaheapmi sámi riddo- ja vuotnaguovlluin ii buvttit dakkár vahága báikkálaš álbmogii deaŧalaš báikkálaš guolásteapmái man ii leat vejolaš njuolget.</p>
<p>Mearradoalu eaiggádiid lohku ii leat stuoris, ja Sámediggi lea dovddahan ahte ii berre sihkkut láhkaásahusa eaiggátvuođagáržžidusaid birra, nu mo fágadepartemeanta lea evttohan. Seammás ii doarjjo Sámediggi ahte biomássa eaneduvvo rusttegiin vai buvttadanhivvodat eaneduvvo. Dihkke- ja gárggiidanvárra rusttegiin mat lea lahka luossajogaid, áitet luođuluosa. Dakkár dilálašvuohta mas luođuluossa lea jávkan min čázádagain ja mearas, čuohcá nu garrasit sámi kultuvrii ja ealáhusdoaimmaide ahte dan ii sáhte njulget. Sámediggi čujuha dasa ahte bargu lea bures ovdánan ráhkadit čavde biebmanrusttegiid, ja ahte ođđa biebmanrusttegat berrejit geavahit dán huksenvuogi boahtteáiggis. Lea buorre go šaddá buoret vejolašvuohta doaimmahit guollebiebmama gádderusttegiin dahje čavde mearrarusttegiin nu guhká go dákkár rusttegat eai biddjojuvvo dakkár báikkiide gos luođuguolli gođđá dahje eai heađuš guovllu árbevirolaš geavaheami.</p>
<p>Sámediggi áigu konsulteret ráđđehusa dieđáhusbarggus Norgga luossa- ja dápmotbiebmama viiddideami birra.</p>
<p>Sámediggi deattuha ahte go galgá árvvoštallat guolleealáhusa boahtteáiggi, de fertejit Sámedikki oainnu mielde biddjojuvvot čielga eavttut vuođđun. Dat lea ahte Norgga guolástuspolitihka vuođđun galget leat prinsihpat mat bohtet ovdan guollevuovdinlágas, oassálastinlágas ja mearraresursalágas. Norgga guolástuspolitihkkii lea ain eaktun ahte resurssat galget boahtit riddoguovlluide buorrin dainna lágiin ahte dat buorida barggolašvuođa ja ássama ja addá dakkár struktuvrra ahte guolásteaddjit eaiggáduššet guollefatnasiid mas leat sihke smávva ja stuorra guollefatnasat, nappo ahte álgoávdnasiid háhkan gáddeindustriijii vuolgá earuhuvvon guollefanasstruktuvrras. Guolástuspolitihkas lea nappo viidáset servodatmihttomearri go dušše dat ahte vuhtiiváldit ekonomiija. Guovlopolitihkalaš juogadeapmi ferte leat hui deaŧalaš maiddái boahttevaš guolásteamis.</p>
<p>Ealáhus- ja kulturlávdegoddi - 001/15 EKL - Mearrádus:</p>
<p>Ealáhus- ja kulturlávdegotti árvalus</p>
<p>Álgu</p>
<p>Sámedikki ealáhus- ja kulturlávdegoddi meannudii ášši 010/15 Sámedikki bivdo- ja hálddašanprinsihpat mariidna ealáhusain.</p>
<p>Mearkkašumit</p>
<p><em type="italic">Lávdegoddi mearkkašupmi, Norgga sámiid riikasearvi (NSR) lahtut Mathis Nilsen Eira, Ole Mathis Hetta ja Nora Marie Bransfjell, Norgga sámiid riikasearvvi/Sámeálbmot bellodaga (NSR/SáB) lahttu Christina Henriksen, Johttisápmelaččaid listtu lahttu Per Andersen Bæhr ja Dáloniid listtu lahttu Nils Anders Rasmus evttohit </em>Lávdegotti eanetlohku čujuha Riddoguolástanlávdegotti ávžžuhussii (NOU 2008:5) mii guoská guolástanhálddašeami sirdima fylkkadássái, nu gohčoduvvon Finnmárkku guolástanhálddašeapmi. Regionála hálddašeapmi ferte veardádallot vejolaš čoavddusin sihkkarastit historjjálaš mearrasámi guolástanvuoigatvuođaid. Riddoguolástanlávdegoddi válddaha ášši ná: Olbmuin geat orrot riddoguovlluin ja vuotnagáttiin Finnmárkkus, lea historjjálaš geavaheami bokte ja álbmotrievtti njuolggadusaid mielde álgoálbmogiidda ja unnitloguálbmogiidda riekti bivdit ábis olggobealde Finnmárkku. Dát riekti gullá buot álbmogiidda. Riektái gullet: a. riekti bivdit iežas atnui; b. riekti sáhttit álgit fidnoguolásteaddjin; c. riekti fidnoguolásteaddjin bivdit ovtta meari guoli mii buktá ekonomalaš vuođu báikái, juogo dienasláhkin okto dahje ovttas eará ealáhusain. Guolástanhálddašeapmi galgá dáhpáhuvvat dainna ulbmiliin ahte guolástanrievtti čađaheapmi 2. § mielde dáhpáhuvvá ollislaš našunála guolástanresurssaid rámmaid siskkobealde Dát riekti galgá jus dárbbašuvvo čađahuvvot sierra eriid ja lobiid bokte guolásteddjiide ja bivdofatnasiidda Finnmárkkus. Go mearrida dákkár eriid ja lobiid, de galgá deattuhuvvot ahte materiálalaš vuođđumearrasámi kultuvrii ja eará riddokultuvrraide Finnmárkkus sihkkarastojuvvot. Guolástanrievtti čađaheapmái galget guolástaneiseválddit, jus lea dárbu, rievdadit eriid juohkimagaskal iešguđet fanasjoavkkuid dahje bivdoguovlluid. Stáhta galgá buktit Finnmárkku guolástanhálddašeapmái resurssaid, ruđa hámis, eriid dahje guolástanlobiid bokte, nu ahte materiálalaš vuođđu mearrasámi kultuvrii ja eará riddokultuvrraide Finnmárkkus sihkkarastojit. Ráđđehus galgá iežas dieđáhusain Stuoradiggái sámepolitihkas čielggademiin čilget dán birra. </p>
<p><em type="italic">Evttohusat </em></p>
<p>Evttohus 1</p>
<p><em type="italic">Evttohus Bargiidbellodagas (Bb), Árjas, Nordkalottfolkets,Johttisápmelaččaid listtus ja Sámit luldes: </em>2. teakstaoassi, maŋimus cealkka: <span type="quote">"Barggolašvuođa"</span> sáni sadjái čállit <span type="quote">"bargosajiid lohku"</span>. 3. teakstaoassi, maŋimus cealkka: <span type="quote">"Mearrasámi kultuvrras"</span> maŋŋái lasihit <span type="quote">"ja servodagain"</span>. 4. teakstaoassái lasihuvvo maŋimus cealkkan: Viidáset lea nu ahte váraváldin geatnegasvuohta materiálalaš vuođus mearrasámi kultuvrras maiddái addá vuođu buriide erenoamášdoaimmaide nu ahte ealáskahttá mearrasámi kultuvrra. 5. teakstaoassi, 1. cealkka rievdaduvvo ná: Sámediggi doalaha ahte sápmelaččain leat sajáiduvvan vuoigatvuođat guolástit ja eará mariidna resurssaide riddolagas sámi guovlluin, gč. Riddoguolástanlávdegottikonklušuvnna NOU:s 2008:5 " Guolástanvuoigatvuohta ábis olggobealde Finnmárkku". Sámediggi moaitá goRiddoguolástanlávdegotti árvalus ii leat buorebut čuovvoluvvon. Ođđa teakstaoassi dálá 6. Teakstaoasiovddabeallái: Tveterås- lávdegotti nammadeami oktavuođas njukčamánu 2013 bijai ráđđehus vuođđun ahteguolástanresurssat leat buohkaid opmodat. Mandáhtta lei ahte lea árvoháhkan káija guoras/ guollebiebmanrusttegiid guoras gitta geavaheaddjái/ viidásetbuvttadeaddjái mii galgá čielggaduvvot. Mandáhta ipmárdusa ja dulkoma Tveterås- lávdegottis rievdadii lávdegoddi ieš, juoga maid Sámediggi moitii. Oasseraportta lea juo mielddisbuktán árvalusaid eanet rievdademiide lágas. Dálá 6. ja 7. teakstaosiid ovdii čállá ná: Sámediggi registrere ahte mearrabiebmoindustriija raporta - NOU 2014:16 dál lea biddjojuvvon ovdan. Sámediggi oaidná dán rádjai ahte lávdegoddi ii leat vuhtiiváldán riektevuođu mii ferte leat vuođđun jus galgá bisuhit eallinnávccalaš mearrasámi kultuvrra ja servodagaid, nu go Norga lea geatnegahttojuvvon álbmotrievtti bokte ja Vuođđolága 108. § bokte. Nuppádassii ii leat lávdegoddi geahčadan makkár servodatekonomalaš váikkuhusat lávdegotti árvalusas bohtet leat riddoservodagaide boaittobealguovlluin, dása gullet maid mearrasámi servodagat. Dákkár viiddis rievdadeapmi Norgga guolástanpolitihkas go dat mii boahtá ovdan </p>
<p>Mearrabiebmoindustriija raporttas eaktuda viiddis váikkuhusguorahallama mas erenoamážit deattuhuvvojit mearrasámi dilit. Sámediggi oaidná dárbbu konsulteret stáhtalaš eiseválddiiguin dan birra mii dákkár váikkuhusguorahallamis galgá leat mielde. 9. teakstaoasi sadjá čállojuvvo ná: Sámediggi oaivvilda muđui ahte lávdegotti árvalus orru leame hejot ákkastallojuvvon. Sámedikki mielas oassálastinlága 6. § rievdadeapmi addá vejolašvuođa dasa ahte mearrabiebmoindustriija sáhttá oažžut lobiid fatnasiid geavahit ja eriidoastit, ja dat fas sáhttá mielddisbuktit ahte sámi kultuvrra vuođđu hedjona riddo- ja vuotnaguovlluin. Dát bahtá ovddemus áhperesursalága 7.§ g bustáva vuostá, mas lea hálddašandoaibmabijuid birra, ahte dat galget váikkuhit dasa ahte sihkkarastá materiálalaš vuođu sámi kultuvrii.Nuppádassii dát ii soabat áhperesursalága 11. § 6. lađđasiin mas čuožžu dan birra ahte galgá biddjot erenoamáš deaddu sámi geavahussii ja mii geavahusas lea dadjamuššansámi báikegottiide. Sámediggi áigu dán áššis maidčujuhit guolástanriektái mii Norgga álbmogis lea regionála dásis ja erenomážit báikkálaš álbmogiin mearrasámi guovlluin. Hálddašeapmi ii sáhte danin čađahit doaibmabijuid mat sáhttet láivudit dán rievtti, gč. Oassálastinlága 21. §. Láhkarievdadeami ovdabargguin (Prop.70L, 2011-2012) váldui dát prinsihppa mielde guovlluide gos lea leamaš mearrasámi servodat muhtin áiggi badjel. Ođđa cealkka 3. cealkaga maŋŋái 12. teakstaoasis: Finnmárkkus lea dál juo lohpi leat eanet biomássa, ákkat dása leat lunddolaš vuolit temperatuvrrat mearas. Lasáhus maŋimus cealkaga maŋŋái 12. teakstaoasis: Viidáset ferte dát maid gehččot ovttas biebmanealáhusa dárbbuiguin guollebiepmuide ja bázahusat biebmanrusttegiid vuolábealde. Guollebiepmut mat ráhkaduvvojit guollemáddagiin ja bázahusain guollebiebmanrusttegiin váikkuhit ekovuogádahkii mearas. Danin lea dárbu dutkamiidda mat guorahallet olu guolli manná guollebiebmun, olu ruskkat báhcetbiebmanrusttegiin ja movt dat čuhcet lunddolaš guollenáliide mearas ja dáid áššiid gaskavuođaid. Sámedikki mielas berrejit biddjot gáibádusat ahte leat jeahkki govdu rusttegat gokonsešuvnnat juhkkojuvvojit, dása gullet maid <span type="quote">"ruoná"</span> konsešuvnnat. Go viiddida konsešuvnnaid badjelii 3000 m3, ferte leat duohta gáibádus ahte čađahuvvo váikkuhusguorahallan, erenoamážit guovlluin gos leat našunála luossavuonat. Maiddái lassi ráddjemat mearraluossabivddus ovddidit áitaga árbevirolaš mearraluossabivdui. Ruošša gáibádus unnidit luossabivddu luosain mat gođđet Guoládatnjárggas, čuohcá erenoamážit mearraluossabivdiide Várjjatvuonas, geat sáhttet massit vuoigatvuođaid bivdit luosa mearas. Maŋimus teakstaoassi sirdojuvvo ovddabeallái dálá 6. teakstaoasi ja rievdaduvvo dánin: Sámediggi deattuha ahte fertejit leat čielga eavttut vuođđun go digaštallá guolástanealáhusa boahtteáiggi. Prinsihpat mat leat čállojuvvon bivdovuovdinláhkii, oassálastinláhkii ja áhperesursaláhkii galget leat vuođđun Norgga guolástuspolitihkkii. Vuolggasadjin lea vuosttažettiin ahte resurssat galget leat riddoguovlluide ávkin, bargosajiid logu bokte ja ássama bokte. Nuppádassii galget bivdofatnasiid eaiggáduššat guolásteaddjit, ja galget gávdnot sihke stuorit ja unnit fatnasaččat. Vuođđoávdnasiid buktin gáddeindustriijii ferte dáhpáhuvvat heivehuvvon fatnasiiguin. Guolástuspolitihkas lea danin viidát servodatulbmil mii fátmmasta viidábut go dušše ekonomalaš beliid. Guovllupolitihkalaš juohkinávdnasat fertejit deattuhuvvot nannosit maiddái boahtteáiggi guolásteamis. Mii guoská áhpebivdui, de fertejit birasgáibádusat dálá lágain viidásetfievrriduvvot ja čavgejuvvot vai bahás váikkuhusat unniduvvot mat ealáhusas leat mariidna birrasis. Seammás ferte sihkkarastit ahte áhpebivdu ii goarit árbevirolaš guolástanealáhusa.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju Sámediggi Sámediggeráđi árvalusa.</p>
<p>Mearkkašupmi: Bargiidbellodat, áirras Ronny Wilhelmsen bokte Sámedikki bivdo- ja hálddašanprinsihpat mariidna ealáhusain Tveterås-lávdegoddi Sámediggi muittuha ahte ássama vuođđun rittuin ja vuonain lea guolli mearas. Ovddeš áiggiid mearkkašii guolli biepmu vai álbmot sáhtii ceavzit. Ođđaáiggis addá guolli árvvu guolásteddjiide ja servodagaide riddoguovlluin, lea earret eará olbmotja guolli mii addá vuođu ássamii. Tveterås-lávdegotti mandáhtas maid ovddit ráđđehus lea addán, bohtá čielgasit ovdan ahte mearrabiebmoindustriijii gullá dat oassi árvoviđjjis mii álgá go álgoávnnas boahtá brukka ala/bajás merddiin dassážiigo ráhkaduvvo viidáseappot dahje olle loahppageavaheaddjái. Danne lea lávdegoddi rasttidan iežas mandáhta ja dahkan árvvoštallamiid mat gusket guolástussii ja hálddašeapmái. Danne Sámediggi doalaha dan vuoigatvuođa ahte ovddidit evttohusa mat gusket guolásteapmái ja hálddašeapmái. 1. Resursareantu buot guliin mat sáddejuvvojit ráhkatkeahttája/dahje galmmihuvvoniešguđet fylkkas, guoská biebmamii ja guolli bivdojuvvo olggobealde fylkka. Resursareantu máksojuvvo stáhtii ja fievrriduvvo ovttaskas fylkkaide. 2. Feastonuohtteráidalas uhciduvvo ja fievrriduvvo riddofatnasiidda 2 proseanttain jahkái 10 jagi.Mii doarjut lávdegotti evttohusa ásahit kommišuvnna mii galgá árvvoštallat ortnegiid feastonuohttekonsešuvnnaid rievdadeami várás. 3. Ásahit earrebonusa fanaseriidemas guolásteaddji ássá Finnmárkkus. Fanaseari 10 % - 20 % lassáneapmi sihkkarastin dihtii rekrutterema ja fanaseriid fylkkas. 4. Doarjut lávdegotti evttohusa nannet hutkama ja ovddideami, erenoamážit dan ahte eanedit áŋgiruššama máhttovuođuin guollemáddodagaid birra. Dan ferte geahččat oktanaga –ja biebmama ektui – guollefuođarbuvttadeami ektui – bázahasaid ektui, olles ekovuogádaga ja dássedeattu ektui mearas. 5. Bisuhit fanaseriid dálá earrerájá stukturerema oktavuođas. Viidáseappot ferte strukturortnet evaluerejuvvot ja árvvoštallojuvvot, gánnáheami, rekrutterema ja kapitálačatnasemiid ektui guolástusain. 6. Sámediggi ii háliit ahte lága bokte galgá addojuvvo eriid oastin-/vuovdinlohpi almmá dan haga ahte fanas čuovvu mielde. Dát ásaha dakkár priváhta oamastanvuoigatvuođa searvevuođa resurssaide miiaddojuvvo lága bokte, mii rievdada Oassálastinlága, mii fas rihkku Mearraresursalága ulbmilparagráfa. Dasa lassin dat čatná eanet kapitála juohke fatnasii/guolásteaddjáimii ferte hálddašuvvot. Dat lasiha goluid ja hedjonahttá gánnáhahttivuođa. Dat maiddái lasiha investeremiid matgáibiduvvojit dasa ahte beassat álgit guolástemiin, mii earret eará hedjonahttá rekrutterema. Loahpas stivre kapitála ja kapitálaháhkanvejolašvuohta eriid ja guolástusaid. 7. Sámediggi gávnnaha ahte feastonuohttefatnasiid gádden-, viidásatráhkadan- ja fállangeatnegasvuohta ii ollašuhttojuvvo áigumuša mielde. Dát ortnet loahpahuvvo áiggi mieldefeastonuohtteráidalasa oanideami sadjái (2. čuokkis) ja resursareanttu sadjái (1. čuokkis)guolis mii sáddejuvvo viidásetráhkadeapmái dahje galmmihuvvon eret fylkkas. Feastonuohttefatnasat eai leat ollašuhttán geatnegasvuođaset nu mo lei eaktuduvvon go feastonuohtteearit ásahuvvojedje, geatnegasvuođaset gáddeindustriija ja servodaga ektui, danne fievrriduvvojit earit sidjiide geat sáhttet ja fertejit ollašuhttit geatnegasvuođa. 8. Sámediggi čujuha dasa ahte lávdegoddi ieš gávnnaha ahte feastonuohttefatnasiid gádden-, viidásetráhkadan- ja fállangeatnegasvuohtaii leat ollašuhttojuvvon áigumuša mielde ja danne háliida dan loahpahit. Seammás evttoha lávdegoddi ahte mearrabiebmoindustriijas galgá leat vejolašvuohtaeaiggáduššat fanaseriid. Feastonuohtteeriid ja maŋŋá gádden-, viidásetráhkadan- ja fállangeatnegasvuođa vuolggasadjin lei aiddo dat ahte mearrabiebmoindustriija eaiggádušai dáid eriidvai beassá lágidit guoli buvttadeapmái. Go addá mearrabiebmoindustriijii vejolašvuođa eaiggáduššat eriid,de lea várra ahte seamma sáhttá ohpit dáhpáhuvvat. Earit sáhttet ohpit luvvejuvvot gáddeindustriijas ja fievrriduvvot sierra fanaseaiggádiidda geat hálddašit eriid ja fatnasiid, dainna lágiin fievrriduvvojit earit servodagas sidjiide geain lean eanemus kapitála. Dákkár ovdáneami ii háliit Sámediggi. 9. Váikkuhusat sámi gillii, kultuvrii ja servodateallimii ii leat čielggaduvvon lávdegotti barggus, vaikke vel evttohuvvojit stuorra rievdadusat bajimus lágain ja prinsihpain.</p>
<p>Vuođđolága § 108 geatnegahttá stáhta láhčit dilálašvuođaid dasa ahte sámi álbmotjoavku sáhttásihkkarastit ja ovddidit iežas giela, kultuvrra ja servodateallima.</p>
<p>NOU dokumeantta 33. siiddus čuožžu sámevuođa birra, muhto ii mihkkege daid váikkuhusaid birra sámi álbmotjovkui mat vulget lávdegotti evttohusain go geahččá Vuođđolága §108.</p>
<p>Lávdegoddi gávnnaha ahte sámevuohta lea meannuduvvon sierra ja fuolahuvvon iešguđet váikkuhangaskaomiid bokte, muhto sii eai čujut makkárge váikkuhangaskaoapmái.</p>
<p xml:lang="nob">Lea go <em type="italic">NOU 2008:5- Retten til fiske i havet utenfor Finnmark </em>bokte ja <em type="italic">Prop.70L (2011-2012) Endringar i Deltakerloven, Havressurslova og Finnmarksloven (Kystfiskeutvalget) </em>čuovvoleami bokte? </p>
<p>Lávdegotti evttohusat váikkuhit bohtosii maŋŋá Riddoguolástuslávdegotti evttohusa meannudeami.</p>
<p>Dasa lassin ii leat Vuođđolága § 108 čuvvojuvvon, ii ráđđehusa bealis ii ge guolástusministara bealis ge jus ii čađahuvvo sierra váikkuhusčielggadeapmi. ·</p>
<p><em type="italic">Lagašvuohta addá vuoigatvuođa. </em></p>
<p>Stáhta duođašteami bokte Haag duopmostullui<span type="quote">“guolástussoahteáššis”</span>gaskal Norgga ja Stuorra Británnia gaskkas vuittiiNorga go sáhtii duođaštit guolástusaid mearkkašumi riddoálbmogii Norggas (Gáldu: <em type="italic">NOU 2008:5 Retten til fiske i havet utenfor Finnmark </em>- kapihtal 17). Dasa lassin duođašta dát duopmu dan ahte lagašvuođaprinsihppalea vuođđun (Lagašvuohta addá vuoigatvuođa) ja ahte vuoigatvuođat gusket sihke giliid ja vearaidoktasaš vuoigatvuođaide rittuin, muhto maiddái ovttaskas olbmuid vuoigatvuođaide. </p>
<p><em type="italic">Miessemánu 27. b. 1775 mannosaš eanačujuhancealkámuša 6. čuokkis dadjá maiddái juoidá guolástanvuoigatvuođaid birra: <span type="quote" xml:lang="dan">«De Herligheder som hidindtil have været tilfælles for hele Bygder eller Almuen i Almindelighed, være sig Fiskerie i Havet og de store Elver samt Landings-Steder og deslige, forblive fremdeles til saadan almindelig Brug.»</span> Dát muitala juoidá giliid lagašvuođaprinsihpa birra, ahte dát vuoigatvuođat leat fámus searvevuođas ja ahte Finnmárkku álbmot (geaidda cealkámuš guoská) sáhttet ávkašuvvat earret earáguliin resursan. </em></p>
<p>Riddoguolástuslávdegotti evttohusa čuovvoleami bokte ožžo olbmot dihto geográfalaš guovlluin lága bokte nannejuvvot guolástanvuoigatvuođa. Dát vuoigatvuohta gusto daidda guovlluide gos dihto áiggi badjel leamaš mearrasámi ássan. Sámediggi oaivvilda ahte juohke servodaga deaŧaleamos resursan leat olbmot, mii han hábmet, juogadit ja eallit. Mii leat deaŧaleamos resursa ja ollugiidda lea guolli kapitála, lea earret eará dán kapitála bokte mii sáhttit duddjot servodagaid ja ássama.</p>
<p>Danne lea servodatekonomalaččat deaŧalaš sihkkarastit ássama vai mii sáhttit ávkašuvvat kapitálain.</p>
<p>Evttohus 2, áirras Arhir Tørfoss, Ovddadušbellodat Sámedikki bivdo- ja hálddašanprinsihpat mariidna ealáhusain</p>
<p>Guolásteapmi ja eará maid lea vejolaš háhkat mearas, leat našunála resurssat ja galget dan mielde hálddašuvvot. Dát galgá dáhpáhuvvat máhttovuđot regulerenráđđenvuogibokte mii sihkkarastá buoremus lági mielde biomássa váldima iešguđetšlájain. Oassálastinlága ja Guolástanlága ferte guorahallat ođđasit ja ođasmahttit. Gávpeservviid aktogávperiekti guoli vuosttašgávppašeamis ja orrungáibádus buolvvamolsumis bivdofanaseaiggádiid gaskkas leat áššit maid ferte rievdadit. Danin ferte mearriduvvot obbalaš earri iešguđet guolástemiide nu ahte resurssat hálddašuvvojit ulbmiliin ahte ealáhusas lea guhkitáiggi ja bistevaš dienas. Sámediggi háliida sihkkarastit buoremus lági mielde ávkkástallama guollemáddodagain. Dán sáhttá dahkat earret eará jus bidjá eriid vuovdinláhkái ja lagas ovttasbarggu heiveheami bokte gaskal fitnodagaid, fidnosurggiid, dutkanbirrasiid ja eará aktevrraid. Stáhta galgá juohkit lobiid ávkkástallat osiin ábi resurssain. Dáid lobiid galgá sáhttit gávppašit ealáhusa aktevrraid gaskka. Lea maid dehálaš sihkkarastit ortnegiid mat vuhtiiváldet rekruterema guolástanealáhusas. Sámedikki mielas lea dehálaš movttiidahttit eanet geavaheaddjistivrejuvvon dutkama guolleresurssaid ávkkástallamis. Dása gullá maid vejolašvuohta vuostáiváldimii ja gaskkusteapmái ealli guolis. Dát sáhttá sihkkarastit buoret ja eanet einnostahtti vuođđoávdnasii. Ferte maid veardádallot galgá go earrejahki biddjot áigodagaid mielde nu ahte sihkkarastá vuođđoávdnasa olahanmuddui industriijii mii lea gáttis. Prinsihpalaččat lea Sámediggi vuostá gáddengeatnegasvuhtii mii lea guolásteamis. Ovdal dahkkon šiehtadusaid galgá aŋkke vuhtiiváldit. Muhto sáhttá baicca árvvoštallat galget go dát šiehtadusat čadnot regiovnnaide ovdalii go válddahuvvon suohkaniidda dahje hámmaniidda. Lea dehálaš ahte biddjojit návccat dutkamii ja ovddideapmái guolástanindustriijas nu ahte šaddá eanet gilvaleaddji hálbbesriikkaid ektui. Norggas eat nagot gilvalit bálkkáid dáfus ja fertet danin leat ovddabealde teknologalaš čovdosiid bokte. Ferte lasihuvvot dutkan mearrabiebmoealáhusain vai sáhttit ávkkástallat vejolašvuođain mat liigebuktagiin leat, dása gullet ovdamearkka dihte dearvvašvuođabuktagat ja –dálkasat. Gánnáhahtti ávkkuheapmi resurssain eaktuda riikkaidgaskasaš ovttasbarggu ja šiehtadusaid. Norga ferte danin váikkuhit dasa ahte sihkkarastit šiehtadusaid ja beaktilis dárkkisteami lobihis, dieđitkeahtes ja regulerekeahtes bivddu. Lobihis bivddu vuovdima ferte dutkat roavva ekonomalaš láhkarihkkumin. Ferte garrasit reageret lobihuššamiidda ja eará vejolaš skelbmošemiide eriiguin. Riddofávttat ja guolástandárkkisteaddjit fertejit oažžut doarvái ruđaid nu ahte sáhttet eanet bargat lobihis guolásteami vuostá. Lea dárbu reguleret muhtin muddui guolástemiin ja lea dárbu ođasmahttit dálá regulerenvuogádaga, vai sáhttá buorebut mearridit obbalaš eriid, ávkkástallama ja eanemusat einnostahttivuođa. Dát addá dássedisvuođa ja hábme vuođu buoret plánemii ealáhusas. Dákkár dássedisvuohta movttiidahttá guhkitáiggi badjel investeremiidda sihke industriijii, guolásteddjiide ja fanaseaiggádiidda. Sámediggi oaidná ávkki ahte leat máŋgga lágan fatnasat ja Sámedikki mielas lea máŋggabealatvuohta, lagasvuohta, dávggasvuohta, ruhtadanresurssat ja dássedis rámmaeavttut buorit gilvaleapmái ja oaivvilda ahte danin galggašii dasa heivehuvvot. Lea dehálaš bidjat johtui doaibmabijuid mat unnidit byrokratiija ja álkidit njuolggadusaid. Sámediggi áigu bivdit Stuoradikki: Mannat čađa Guolástanlága ja Oassálastinlága Bidjat eanet návccaid ealáhusa dutkamii Hábmet vuogádaga gos sáhttá vuovdit ja oastit eriid Sihkkarastit ahte jahkásaš obbalaš earit mearriduvvojit muhtin meroštallanlávdegottis Sihkkarastit buoremus lági mielde ja eanemusat gánnáhahtti ávkkástallama guollenáliin Sihkkarastit beaktilis dárkkisteami lobihis, dieđitkeahtesja regulerekeahtes bivddus Jávkadit gonagasreappáid olggobealde gávppálaš guovlluid</p>
<p>Bargat riikkaidgaskasaš njuolggadusaid guvlui guliid bálkesteami vuostá Norgga guhkes ja muhtin muddui suddjejuvvon riddoguovlu mas lea ráinnas mearačáhci ja gos olbmot orrot bieđgguid, ja bargonávccat main lea alla gelbbolašvuohta čáhcedikšumis, leat dás vai sáhttá nannet riika saji njunnošis mearabiepmuid biebmamis. Lagasvuohta márkanii gos lea varas mearabiebmu, ja máhttu buvttadit guoli gáttis, dagaha ahte lea heivehuvvon buorebut viidásetbuvttadit riikarájáid siskkobealde. Sámedikki mielas biebmanealáhusas leat stuora vejolašvuođat lasihit viidáneami ja árvoháhkama ođđa šlájaid biebmama bokte ja eanet viidásetbuvttadeami bokte. Dál leat beare garra ráddjemat mii guoská konsešuvnnaid juohkimii mearas/ guollebiepmahagaide, mii čuohcá heittogin ealáhussii. Konsešuvdnaeavttuid ferte ložžet ja daid ferte hálddašit gánnáhahttiprinsihpa mielde mas konsešuvdnaváldi sirdojuvvo suohkaniidda. Sámediggi áigu bivdit Stuoradikki: Buoridit mearrageavaheami eavttuid Ložžet konsešuvdnaeavttuid ja sirdit konsešuvdnaválddi suohkaniidda Heaittihit almmolaš eaiggátvuođa guollebiebmanrusttegiin Geahčadit erenoamášdivadiid maid ealáhus máksá Sihkkarastit ahte olggosfievrridandivat ja FoU-divat stivrejuvvojit ealáhusas Bidjat garra, muhto bealátkeahtes šibitdoavtterfágalaš ja biraslaš gáibádusaid ealáhussii Láhčit dili lasihit buvttadeami Movttiidahttit suohkaniid fállat heivvolaš areálaid čáhcedikšunealáhusaide Sámediggi oaidná dehálašvuođa mearranjiččehasaid rollas meara ekovuogádagas, muhto nu go earáge resurssat, de ferte dáid máddodagaid ávkkuhit ollislaš ja gánnáhahtti hálddašeami bokte. Ferte riikkaidgaskasaččat bargat vai oažžu áigái čovdosiid mat sihkkarastet vejolašvuođa olggosfievrridit riikkas mearranjiččehasaid. Vaikko badjelis leat namuhuvvon čuoggát Stuoradiggái cealkámuššan, de ii oainne Sámediggi obbalaččat ahte Sámedikkis institušuvdnan, galgá leat makkárge rolla guolástemiid ektui ja mariidna ealáhusaid ektui. Dát ealáhusat ja fidnojoavkkut, ja servodatlaš váikkuhusat báikegottiide, gieđahallojit buoremusat njuolga guolástandepartemeanttas, ealáhusain maidda dát guoská, ja suohkaniin. Evttohus 3, áirras Ronny Wilhelmsen, Bargiidbellodat Lasseevttohus áššái – Sámedikki bivdo- ja hálddašanprinsihpat mariidna ealáhusain Tveterås-lávdegoddi Sámediggi muittuha ahte ássama vuođđun rittuin ja vuonain lea guolli mearas. Ovddeš áiggiid mearkkašii guolli biepmu vai álbmot sáhtii ceavzit. Ođđaáiggis addá guolli árvvu guolásteddjiide ja servodagaide riddoguovlluin, lea earret eará olbmotja guolli mii addá vuođu ássamii. Tveterås-lávdegotti mandáhtas maid ovddit ráđđehus lea addán, bohtá čielgasit ovdan ahte mearrabiebmoindustriijii gullá dat oassi árvoviđjjis mii álgá go álgoávnnas boahtá brukka ala/bajás merddiin dassážiigo ráhkaduvvo viidáseappot dahje olle loahppageavaheaddjái. Danne lea lávdegoddi rasttidan iežas mandáhta ja dahkan árvvoštallamiid mat gusket guolástussii ja hálddašeapmái. Danne Sámediggi doalaha dan vuoigatvuođa ahte ovddidit evttohusa mat gusket guolásteapmái ja hálddašeapmái. 1. Resursareantu buot guliin mat sáddejuvvojit ráhkatkeahttája/dahje galmmihuvvoniešguđet fylkkas, guoská biebmamii ja guolli bivdojuvvo olggobealde fylkka. Resursareantu máksojuvvo stáhtii ja fievrriduvvo ovttaskas fylkkaide. 2. Feastonuohtteráidalas uhciduvvo ja fievrriduvvo riddofatnasiidda 2 proseanttain jahkái 10 jagi.Mii doarjut lávdegotti evttohusa ásahit kommišuvnna mii galgá árvvoštallat ortnegiid feastonuohttekonsešuvnnaid rievdadeami várás. 3. Ásahit earrebonusa fanaseriidemas guolásteaddji ássá Finnmárkkus. Fanaseari 10 % - 20 % lassáneapmi sihkkarastin dihtii rekrutterema ja fanaseriid fylkkas. 4. Doarjut lávdegotti evttohusa nannet hutkama ja ovddideami, erenoamážit dan ahte eanedit áŋgiruššama máhttovuođuin guollemáddodagaid birra. Dan ferte geahččat oktanaga –ja biebmama ektui – guollefuođarbuvttadeami ektui – bázahasaid ektui, olles ekovuogádaga ja dássedeattu ektui mearas. 5. Bisuhit fanaseriid dálá earrerájá stukturerema oktavuođas. Viidáseappot ferte strukturortnet evaluerejuvvot ja árvvoštallojuvvot, gánnáheami, rekrutterema ja kapitálačatnasemiid ektui guolástusain. 6. Sámediggi ii háliit ahte lága bokte galgá addojuvvo eriid oastin-/vuovdinlohpi almmá dan haga ahte fanas čuovvu mielde. Dát ásaha dakkár priváhta oamastanvuoigatvuođa searvevuođa resurssaide miiaddojuvvo lága bokte, mii rievdada Oassálastinlága, mii fas rihkku Mearraresursalága ulbmilparagráfa. Dasa lassin dat čatná eanet kapitála juohke fatnasii/guolásteaddjáimii ferte hálddašuvvot. Dat lasiha goluid ja hedjonahttá gánnáhahttivuođa. Dat maiddái lasiha investeremiid matgáibiduvvojit dasa ahte beassat álgit guolástemiin, mii earret eará hedjonahttá rekrutterema. Loahpas stivre kapitála ja kapitálaháhkanvejolašvuohta eriid ja guolástusaid. 7. Sámediggi gávnnaha ahte feastonuohttefatnasiid gádden-, viidásatráhkadan- ja fállangeatnegasvuohta ii ollašuhttojuvvo áigumuša mielde. Dát ortnet loahpahuvvo áiggi mieldefeastonuohtteráidalasa oanideami sadjái (2. čuokkis) ja resursareanttu sadjái (1. čuokkis)guolis mii sáddejuvvo viidásetráhkadeapmái dahje galmmihuvvon eret fylkkas. Feastonuohttefatnasat eai leat ollašuhttán geatnegasvuođaset nu mo lei eaktuduvvon go feastonuohtteearit ásahuvvojedje, geatnegasvuođaset gáddeindustriija ja servodaga ektui, danne fievrriduvvojit earit sidjiide geat sáhttet ja fertejit ollašuhttit geatnegasvuođa. 8. Sámediggi čujuha dasa ahte lávdegoddi ieš gávnnaha ahte feastonuohttefatnasiid gádden-, viidásetráhkadan- ja fállangeatnegasvuohtaii leat ollašuhttojuvvon áigumuša mielde ja danne háliida dan loahpahit. Seammás evttoha lávdegoddi ahte mearrabiebmoindustriijas galgá leat vejolašvuohtaeaiggáduššat fanaseriid. Feastonuohtteeriid ja maŋŋá gádden-, viidásetráhkadan- ja fállangeatnegasvuođa vuolggasadjin lei aiddo dat ahte mearrabiebmoindustriija eaiggádušai dáid eriidvai beassá lágidit guoli buvttadeapmái. Go addá mearrabiebmoindustriijii vejolašvuođa eaiggáduššat eriid,de lea várra ahte seamma sáhttá ohpit dáhpáhuvvat. Earit sáhttet ohpit luvvejuvvot gáddeindustriijas ja fievrriduvvot sierra fanaseaiggádiidda geat hálddašit eriid ja fatnasiid, dainna lágiin fievrriduvvojit earit servodagas sidjiide geain lean eanemus kapitála. Dákkár ovdáneami ii háliit Sámediggi. 9. Váikkuhusat sámi gillii, kultuvrii ja servodateallimii ii leat čielggaduvvon lávdegotti barggus, vaikke vel evttohuvvojit stuorra rievdadusat bajimus lágain ja prinsihpain.</p>
<p>Vuođđolága § 108 geatnegahttá stáhta láhčit dilálašvuođaid dasa ahte sámi álbmotjoavku sáhttásihkkarastit ja ovddidit iežas giela, kultuvrra ja servodateallima.</p>
<p>NOU dokumeantta 33. siiddus čuožžu sámevuođa birra, muhto ii mihkkege daid váikkuhusaid birra sámi álbmotjovkui mat vulget lávdegotti evttohusain go geahččá Vuođđolága §108.</p>
<p>Lávdegoddi gávnnaha ahte sámevuohta lea meannuduvvon sierra ja fuolahuvvon iešguđet váikkuhangaskaomiid bokte, muhto sii eai čujut makkárge váikkuhangaskaoapmái.</p>
<p xml:lang="nob">Lea go <em type="italic">NOU 2008:5- Retten til fiske i havet utenfor Finnmark </em>bokte ja <em type="italic">Prop.70L (2011-2012) Endringar i Deltakerloven, Havressurslova og Finnmarksloven (Kystfiskeutvalget) </em>čuovvoleami bokte? </p>
<p>Lávdegotti evttohusat váikkuhit bohtosii maŋŋá Riddoguolástuslávdegotti evttohusa meannudeami.</p>
<p>Dasa lassin ii leat Vuođđolága § 108 čuvvojuvvon, ii ráđđehusa bealis ii ge guolástusministara bealis ge jus ii čađahuvvo sierra váikkuhusčielggadeapmi. ·</p>
<p><em type="italic">Lagašvuohta addá vuoigatvuođa. </em></p>
<p>Stáhta duođašteami bokte Haag duopmostullui<span type="quote">“guolástussoahteáššis”</span>gaskal Norgga ja Stuorra Británnia gaskkas vuittiiNorga go sáhtii duođaštit guolástusaid mearkkašumi riddoálbmogii Norggas (Gáldu: <em type="italic">NOU 2008:5 Retten til fiske i havet utenfor Finnmark </em>- kapihtal 17). Dasa lassin duođašta dát duopmu dan ahte lagašvuođaprinsihppalea vuođđun (Lagašvuohta addá vuoigatvuođa) ja ahte vuoigatvuođat gusket sihke giliid ja vearaidoktasaš vuoigatvuođaide rittuin, muhto maiddái ovttaskas olbmuid vuoigatvuođaide. </p>
<p><em type="italic">Miessemánu 27. b. 1775 mannosaš eanačujuhancealkámuša 6. čuokkis dadjá maiddái juoidá guolástanvuoigatvuođaid birra: <span type="quote" xml:lang="dan">«De Herligheder som hidindtil have været tilfælles for hele Bygder eller Almuen i Almindelighed, være sig Fiskerie i Havet og de store Elver samt Landings-Steder og deslige, forblive fremdeles til saadan almindelig Brug.»</span> Dát muitala juoidá giliid lagašvuođaprinsihpa birra, ahte dát vuoigatvuođat leat fámus searvevuođas ja ahte Finnmárkku álbmot (geaidda cealkámuš guoská) sáhttet ávkašuvvat earret earáguliin resursan. </em></p>
<p>Riddoguolástuslávdegotti evttohusa čuovvoleami bokte ožžo olbmot dihto geográfalaš guovlluin lága bokte nannejuvvot guolástanvuoigatvuođa. Dát vuoigatvuohta gusto daidda guovlluide gos dihto áiggi badjel leamaš mearrasámi ássan. Sámediggi oaivvilda ahte juohke servodaga deaŧaleamos resursan leat olbmot, mii han hábmet, juogadit ja eallit. Mii leat deaŧaleamos resursa ja ollugiidda lea guolli kapitála, lea earret eará dán kapitála bokte mii sáhttit duddjot servodagaid ja ássama.</p>
<p>Danne lea servodatekonomalaččat deaŧalaš sihkkarastit ássama vai mii sáhttit ávkašuvvat kapitálain.</p>
<p>Sámedikki dievasčoahkkin - 010/15</p>
<p>Ášši meannudeapmi álggahuvvui 05.03.15 dii. 15.00. III Jienasteapmi 39 áirasis ledje 33 čoahkis. Jienasteapmi dahkkojuvvui čuovvovaš vuogi mielde: ·</p>
<p>Evttohus 2 hilgojuvvui 31 jienain 2 jiena vuostá. ·</p>
<p>Evttohus 3 hilgojuvvui 21 jienain 12 jiena vuostá ·</p>
<p>Ealáhus- ja kulturlávdegotti evttohus 1 mearriduvvui 31 jienain 2 jiena vuostá. ·</p>
<p>Ealáhus- ja kulturlávdegotti ráva mearriduvvui 30 jienain 3 jiena vuostá</p>
<p>IV Beavdegirjelasáhusat Kirsti Guvsám, Norgga Sámiid Riikasearvi ja Laila Susanne Vars, Árja, ovddideiga čuovvovaš beavdegirjelasáhusa: NSR-NSR/SáB ii jienastan dan evttohussii maid Bb, Ronny Wilhelmsenbokte, ovddidii áššái 010/15 go lei uhccán áigi vuodjudit áššái. Go evttohus ii juhkkojuvvon, de mii jienasteimmet vuostá vaikke vel das ledje máŋga buori doaibmabiju. V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Inger E. Eriksen, áššejođiheaddji Christina Henriksen 2 Mariann Wollmann Magga</p>
<p xml:lang="nob">Inger E. Eriksen</p>
<p>Mariann Wollmann Magga 3 Ronny Wilhelmsen</p>
<p xml:lang="nob">Inger E. Eriksen</p>
<p>Beaska Niillas</p>
<p>Laila Susanne Vars</p>
<p xml:lang="nob">Ronny Wilhelmsen 4 Christina Henriksen</p>
<p>Mariann Wollmann Magga</p>
<p xml:lang="nob">Ronny Wilhelmsen</p>
<p xml:lang="nob">Inger E. Eriksen</p>
<p xml:lang="nob">Christina Henriksen 5 Arthur Johan Tørfoss</p>
<p xml:lang="nob">Tor Gunnar Nystad</p>
<p xml:lang="nno">Ronny Wilhelmseen</p>
<p xml:lang="nob">Hartvik Hansen</p>
<p xml:lang="nob">Arthur Johan Tørfoss 6 Per A. Bæhr</p>
<p>Beaska Niillas 7 Silje Karine Muotka</p>
<p>Mariann Wollmann Magga</p>
<p xml:lang="nob">Ronny Wilhelmsen</p>
<p>Silje Karine Muotka 8 Kjetil Romsdal 9 Beaska Niillas</p>
<p xml:lang="nob">Inger E. Eriksen</p>
<p>Beaska Niillas 10 Tor Johnny Josefesen 11 Inger E. Eriksen 12 Mariann Wollmann Magga 13 Ronny Wilhelmsen 14 Inger E. Eriksen, áššejođiheaddji 15 Mariann Wollmann Magga, čoahkkinortnegii 16 Kirsti Guvsam, čoahkkinortnegii 17 Laila Susanne Vars, čoahkkinortnegii</p>
<p>DC - Mearrádus:</p>
<p>VI Sámedikki mearrádus</p>
<p>Sápmelaččaid vuoigatvuođaid lága bokte mearrideapmi ja dohkkeheapmi ja davvi guovllu álbmoga muđui ávkkástallan luođuealli mariidna resurssaiguin lea leamaš deaŧalaš áššin Sámediggái dan rájes juo go Sámediggi ásahuvvui. Sámediggi čuoččuha, nu mo mii lea čuoččuhan ja ovdandoallan dan rájes juo go Sámediggi ásahuvvui, ahte lagasvuohta luondduriggodagaide addá ávkkástallanvuoigatvuođa historjjálaš dološ áiggi rájes geavaheami perspektiivvas. Lagasvuođa- ja sorjjasvuođaprinsihppa lea čađahuvvon láidesteaddji prinsihppan Sámedikki áŋgiruššamis mariidna ealáhusaiguin. Sámediggái lea deaŧalaš sihkkarastit mearrasámi guovlluid álbmoga guolástanvuoigatvuođa, ja ovddidit ja eanedit bargosajiid lohku mariidna ealáhusain. Vaikke vel mii leat ge oaidnán ahte lea stuorra sierramielalašvuohta gaskal stáhta eiseválddiid ja Sámedikki das man viidát álbmotriekti fátmmasta ja makkár historjjálaš geavaheapmi addá vuođu guolástanvuoigatvuhtii, de ii leat dattege sierramielalašvuohta das ahte Norgga stáhtas lea boađusgeatnegasvuohta eallinnávccalaš mearrasámi kultuvrrasja servodagain.</p>
<p>Dát lea dagahan ahte oassálastinláhka ja mearraresursaláhka leat rievdaduvvon nu ahte guovddáš guolástanlágat gustojit daid gáržžidusaiguin mat čuvvot álbmotrievtti njuolggadusain álgoálbmogiid ja minoritehtaid birra ja ahte sápmelaččaid ávnnaslaš kulturárbi maiddái addá vuođu positiiva sierradoaibmabijuide ealáskahttit mearrasámi kultuvrra.Viidáset lea nu ahte váraváldin geatnegasvuohta materiálalaš vuođus mearrasámi kultuvrras maiddái addá vuođu buriide erenoamášdoaimmaide nu ahte ealáskahttá mearrasámi kultuvrra. Sámediggi doalaha ahte sápmelaččain leat sajáiduvvan vuoigatvuođat guolástit ja eará mariidna resurssaide riddolagas sámi guovlluin, gč. Riddoguolástanlávdegotti konklušuvnna NOU:s 2008:5 " Guolástanvuoigatvuohta ábis olggobealde Finnmárkku". Sámediggi moaitá go Riddoguolástanlávdegotti árvalus ii leat buorebut čuovvoluvvon.Danne lea sápmelaččain ja earáin geat ásset rittuin vuoigatvuohta guolásteapmái dološ áiggi rájes geavaheami ja báikkálaš dološ vieru vuođul. Dasa lassin addá álbmotriekti álgoálbmogiid ja minoritehtaid birra vuođu guolástanvuoigatvuhtii. Danne oaivvilda Sámediggi ahte ii sáhte čađahit dakkár strukturrievdademiid guolástusas mat sáhttet váldit eret sápmelaččain guolástanvuoigatvuođa mii lea vuođđun kultuvrra bisuheapmái oktan gielain, ealáhusdoaimmahemiin ja servodateallimiin. Sámediggi deattuha ahte fertejit leat čielga eavttut vuođđun go digaštallá guolástanealáhusa boahtteáiggi. Prinsihpat mat leat čállojuvvon bivdovuovdinláhkii, oassálastinláhkii ja áhperesursaláhkii galget leat vuođđun Norgga guolástuspolitihkkii. Vuolggasadjin lea vuosttažettiin ahte resurssat galget leat riddoguovlluide ávkin, bargosajiid logu bokte ja ássama bokte. Nuppádassii galget bivdofatnasiid eaiggáduššat guolásteaddjit, ja galget gávdnot sihke stuorit ja unnit fatnasaččat. Vuođđoávdnasiid buktin gáddeindustriijii ferte dáhpáhuvvat heivehuvvon fatnasiiguin. Guolástuspolitihkas lea danin viidát servodatulbmil mii fátmmasta viidábut go dušše ekonomalaš beliid. Guovllupolitihkalaš juohkinávdnasat fertejit deattuhuvvot nannosit maiddái boahtteáiggi guolásteamis. Mii guoská áhpebivdui, de fertejit birasgáibádusat dálá lágain viidásetfievrriduvvot ja čavgejuvvot vai bahás váikkuhusat unniduvvot mat ealáhusas leat mariidna birrasis. Seammás ferte sihkkarastit ahte áhpebivdu ii goarit árbevirolaš guolástanealáhusa. Tveterås- lávdegotti nammadeami oktavuođas njukčamánu 2013 bijai ráđđehus vuođđun ahte guolástanresurssat leat buohkaid opmodat. Mandáhtta lei ahte lea árvoháhkan káija guoras/ guollebiebmanrusttegiid guoras gitta geavaheaddjái/ viidásetbuvttadeaddjái mii galgá čielggaduvvot. Mandáhta ipmárdusa ja dulkoma Tveterås- lávdegottis rievdadii lávdegoddi ieš, juoga maid Sámediggi moitii. Oasseraportta lea juo mielddisbuktán árvalusaid eanet rievdademiide lágas. Sámediggi registrere ahte mearrabiebmoindustriija raporta - NOU 2014:16 dál lea biddjojuvvon ovdan. Sámediggi oaidná dán rádjai ahte lávdegoddi ii leat vuhtiiváldán riektevuođu mii ferte leat vuođđun jus galgá bisuhit eallinnávccalaš mearrasámi kultuvrra ja servodagaid, nu go Norga lea geatnegahttojuvvon álbmotrievtti bokte ja Vuođđolága 108. § bokte. Nuppádassii ii leat lávdegoddi geahčadan makkár servodatekonomalaš váikkuhusat lávdegotti árvalusas bohtet leat riddoservodagaide boaittobealguovlluin, dása gullet maid mearrasámi servodagat. Dákkár viiddis rievdadeapmi Norgga guolástanpolitihkas go dat mii boahtá ovdan Mearrabiebmoindustriija raporttas eaktuda viiddis váikkuhusguorahallama mas erenoamážit deattuhuvvojit mearrasámi dilit. Sámediggi oaidná dárbbu konsulteret stáhtalaš eiseválddiiguin dan birra mii dákkár váikkuhusguorahallamis galgá leat mielde. Sámediggi čujuha muđui dasa ahte Sámediggi álo lea leamaš vuostá eriid oastima ja vuovdima. Oassálastinlága rievdan ja eriid oastima ja vuovdima liberaliseren ovddasta oktasaš luondduresurssaid privatiserema. Sámediggi čujuha Riddoguolástuslávdegotti čielggadussii NOU 2008:5 'Vuoigatvuohta guolástussii mearas olggobealde Finnmárkku' ja čujuha dasa ahte guolástanvuoigatvuohta lea dáid olbmuid vuoigatvuohta geat ásset vuonain ja rittuin báikkálaš vieru ja dološ áiggi rájes geavaheami vuođul. Sámediggi oaivvilda muđui ahte lávdegotti árvalus orru leame hejot ákkastallojuvvon. Sámedikki mielas oassálastinlága 6. § rievdadeapmi addá vejolašvuođa dasa ahte mearrabiebmoindustriija sáhttá oažžut lobiid fatnasiid geavahit ja eriid oastit, ja dat fas sáhttá mielddisbuktit ahte sámi kultuvrra vuođđu hedjona riddo- ja vuotnaguovlluin. Dát bahtá ovddemus áhperesursalága 7.§ g bustáva vuostá, mas lea hálddašandoaibmabijuid birra, ahte dat galget váikkuhit dasa ahte sihkkarastá materiálalaš vuođu sámi kultuvrii. Nuppádassii dát ii soabat áhperesursalága 11. § 6. lađđasiin mas čuožžu dan birra ahte galgá biddjot erenoamáš deaddu sámi geavahussii ja mii geavahusas lea dadjamuššan sámi báikegottiide. Sámediggi áigu dán áššis maid čujuhit guolástanriektái mii Norgga álbmogis lea regionála dásis ja erenomážit báikkálaš álbmogiin mearrasámi guovlluin. Hálddašeapmi ii sáhte danin čađahit doaibmabijuid mat sáhttet láivudit dán rievtti, gč. Oassálastinlága 21. §. Láhkarievdadeami ovdabargguin (Prop.70L, 2011-2012) váldui dát prinsihppa mielde guovlluide gos lea leamaš mearrasámi servodat muhtin áiggi badjel. Sámediggi oaivvilda ahte jus earát go guolásteaddjit sáhttet leat guollefatnasiid eanetlohkoeaiggádin, olggobealde doaibmangáibádusa, de das sáhttet leat negatiiva váikkuhusat mearrasámi báikegottiide go eriid oastin ja vuovdin geahnohuhttá fatnasiid báikkálaš eaiggáduššama. Das leat hui deaŧalaš prinsihpalaš bealit mat buvttihit stuorra ja guhkesáiggi váikkuhusaid sámi riddo- ja vuotnaservodagaide. Geavatlaččat dat mielddisbuktá ahte eriid sáhttá oastit eret sámi guovlluin ja ahte dat geahnohuhttá báikkálaš eaiggáduššama ja vejolašvuođaid. Áiggi mielde dát goarida ássama ja Sápmelaččaid vuoigatvuođaid lága bokte mearrideapmi ja dohkkeheapmi ja davvi guovllu álbmoga muđui ávkkástallan luođuealli mariidna resurssaiguin lea leamaš deaŧalaš áššin Sámediggái dan rájes juo go Sámediggi ásahuvvui. Sámediggi áigu buvttadanguovlluid juogadeami, ráhkadeami ja ásaheami oktavuođas čujuhit Sámedikki plánaveahkkái sámi kultuvrra, ealáhusdoaimmaheami ja servodateallima luondduvuđđosa sihkkarastima várás, amas rievdaduvvon areálageavaheapmi sámi riddo- ja vuotnaguovlluin ii buvttit dakkár vahága báikkálaš álbmogii deaŧalaš báikkálaš guolásteapmái man ii leat vejolaš njuolget. Mearradoalu eaiggádiid lohku ii leat stuoris, ja Sámediggi lea dovddahan ahte ii berre sihkkut láhkaásahusa eaiggátvuođagáržžidusaid birra, nu mo fágadepartemeanta lea evttohan. Seammás ii doarjjo Sámediggi ahte biomássa eaneduvvo rusttegiin vai buvttadanhivvodat eaneduvvo. Dihkke- ja gárggiidanvárra rusttegiin mat lea lahka luossajogaid, áitet luođuluosa. Finnmárkkus lea dál juo lohpi leat eanet biomássa, ákkat dása leat lunddolaš vuolit temperatuvrrat mearas. Dakkár dilálašvuohta mas luođuluossa lea jávkan min čázádagain ja mearas, čuohcá nu garrasit sámi kultuvrii ja ealáhusdoaimmaide ahte dan ii sáhte njulget. Sámediggi čujuha dasa ahte bargu lea bures ovdánan ráhkadit čavde biebmanrusttegiid, ja ahte ođđa biebmanrusttegat berrejit geavahit dán huksenvuogi boahtteáiggis. Lea buorre go šaddá buoret vejolašvuohta doaimmahit guollebiebmama gádderusttegiin dahje čavde mearrarusttegiin nu guhká go dákkár rusttegat eai biddjojuvvo dakkár báikkiide gos luođuguolli gođđá dahje eai heađuš guovllu árbevirolaš geavaheami. Viidáset ferte dát maid gehččot ovttas biebmanealáhusa dárbbuiguin guollebiepmuide ja bázahusat biebmanrusttegiid vuolábealde. Guollebiepmut mat ráhkaduvvojit guollemáddagiin ja bázahusain guollebiebmanrusttegiin váikkuhit ekovuogádahkii mearas. Danin lea dárbu dutkamiidda mat guorahallet olu guolli manná guollebiebmun, olu ruskkat báhcet biebmanrusttegiin ja movt dat čuhcet lunddolaš guollenáliide mearas ja dáid áššiid gaskavuođaid. Sámedikki mielas berrejit biddjot gáibádusat ahte leat jeahkki govdu rusttegat go konsešuvnnat juhkkojuvvojit, dása gullet maid <span type="quote">"ruoná"</span> konsešuvnnat. Go viiddida konsešuvnnaid badjelii 3000 m3, ferte leat duohta gáibádus ahte čađahuvvo váikkuhusguorahallan, erenoamážit guovlluin gos leat našunála luossavuonat. Maiddái lassi ráddjemat mearraluossabivddus ovddidit áitaga árbevirolaš mearraluossabivdui. Ruošša gáibádus unnidit luossabivddu luosain mat gođđet Guoládatnjárggas, čuohcá erenoamážit mearraluossabivdiide Várjjatvuonas, geat sáhttet massit vuoigatvuođaid bivdit luosa mearas. Sámediggi áigu konsulteret ráđđehusa dieđáhusbarggus Norgga luossa- ja dápmotbiebmama viiddideami birra. Sámediggi deattuha ahte go galgá árvvoštallat guolleealáhusa boahtteáiggi, de fertejit Sámedikki oainnu mielde biddjojuvvot čielga eavttut vuođđun. Dat lea ahte Norgga guolástuspolitihka vuođđun galget leat prinsihpat mat bohtet ovdan guollevuovdinlágas, oassálastinlágas ja mearraresursalágas. Norgga guolástuspolitihkkii lea ain eaktun ahte resurssat galget boahtit riddoguovlluide buorrin dainna lágiin ahte dat buorida barggolašvuođa ja ássama ja addá dakkár struktuvrra ahte guolásteaddjit eaiggáduššet guollefatnasiid mas leat sihke smávva ja stuorra guollefatnasat, nappo ahte álgoávdnasiid háhkan gáddeindustriijii vuolgá earuhuvvon guollefanasstruktuvrras. Guolástuspolitihkas lea nappo viidáset servodatmihttomearri go dušše dat ahte vuhtiiváldit ekonomiija. Guovlopolitihkalaš juogadeapmi ferte leat hui deaŧalaš maiddái boahttevaš guolásteamis. Ášši meannudeapmi loahpahuvvui 05.03.15 dii. 16.30.</p>
<p xml:lang="krl">Ášši 011/15</p>
<p>Sámedikki dievasčoahkkin</p>
<p xml:lang="krl">Ášši 002/15</p>
<p>Ealáhus- ja kulturlávdegoddi</p>
<p>Sámedikki cealkámuš 2015 eanadoallošiehtadallamiidda</p>
<p xml:lang="sms">Áššenr. 14/6541</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđi 22.01.15</p>
<p>SR 014/15</p>
<p>Ealáhus- ja kulturlávdegoddi 2. – 3.03.15</p>
<p xml:lang="deu">EKL</p>
<p>Sámedikki dievasčoahkkin 4. – 6.03.15</p>
<p xml:lang="nob">DC 011/15</p>
<p>Ášši meannudeapmi álggahuvvui duorastaga njukčamánu 7. b. 2015 dii. 00.00</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit</p>
<p>Sámediggeráđi mearrádusárvalus: Eanadoallu lea viehka deaŧalaš vuođđun barggolašvuhtii, árvoháhkamii, šibitfuođđariid buvttadeapmái ja borramušgálvvuide ja vuođđun ássamii sámi guovlluin. Eanadoallu lea maiddái deaŧalaš sámi giela ja kulturárbevieruid gaskkusteamis. Sámediggái lea deaŧalaš ahte eanadoalus leat buorit rámmaeavttut doibmii ja ovdáneapmái.</p>
<p>Ealli gilit dáhkidit buoremusat sihkkaris boahtteáiggi sámi kultuvrii ja gillii. Otnáš doallostruktuvrra sihkkarastin ja barggolašvuođa bisuheapmi ealáhusas ja gánnáhahttivuođa buorideapmi leat vealtameahttun deaŧalaččat ealli giliid bisuheapmái. Danne lea Sámediggái deaŧalaš bargat dan ala ahte nannet sámi eanadoalu doaibmavuođu. Sámedikkis lea guhkesáiggi mihttomearrin buoridit barggolašvuođa ja buvttadusa ealáhusas.</p>
<p>Sámi guovlluid eanadoalus leat ovddidanvejolašvuođat. Muhtun gielddain leat stuorra ráhkaduvvon areálat mat eai leat geavahusas, muhti maid álkit sáhttá váldit atnui fas. Dálá rusttegat – meieriijat, njuovahagat jna – sáhttet eanedit buvttadeami. Eará ovdu lea árktalaš dálkkádat ja árktalaš buktagat.</p>
<p>Maŋimuš jagiin lea sámi guovlluid eanadoalu mannan fuonit guvlui, mii váivašuhttá. Finnmárkku fylkkas lea doaluid lohku jagi 2004 rájes jagi 2014 rádjai njiedjan sakka, 421 doalus leat vel báhcán 326. Njiedjan lea 23 %. Romssa fylkkas leat geahppánan vel ain eanet doalut, jagis 2004 ledje 1397 doalu ja 2014:s dušše vel 964 doalu, ja doaluid lohku lea njiedjan 31 %. Doaluid geahppáneapmi suorggaha liige eanet danne go eanadoallobirrasat leat juo smávvát go buohtastahttá eanadoaluin riikka dásis. Ollu gielddain sámi guovlluin lea eanadoallu sakka hedjonan dan sivas go buvttadeaddjit geahppánit. Hedjoneamis leat maiddái fuones váikkuhusat borramušbuvttadeapmái, meieriijaide, njuovahagaide, viidáseappot nállašuhttinrusttegiidda ja gávppiide sámi ássanguovlluin. Jos eanadoalus geahppánit ain eanet doalut de buktá dat hástalusaid sámi ealáhuseallimii ja áitá ealáhusa deaŧalaš kultur- ja giellaarenan.</p>
<p>Deaŧalaš eaktun dasa ahte lihkostuvvat rievdadit eanadoalu heajos soju sámi guovlluin, lea ahte ásahuvvo suorgerasttideaddji ovttasbargu. Buorre ovdamearkan dasa lea Guovdageainnu suohkana, Kárášjoga ja Porsáŋggu gielddaid, Innovašuvdna Norgga Finnmárkku, Sámedikki ja Fylkkamánni eanadoalloossodaga gaskasaš ovttasbargoprošeakta. Ulbmilin lea leamaš ahte dán golmma gieldda eanadollui galgá sihkkarastojuvvot buoret rekrutteren, doallogeavaheapmi ja ovddešteapmi, buoret doaibmaekonomiija ja beaktu, eanet doaimmat lasseealáhusain ja riidováidudeaddji doaibmabijuid ásaheapmi. Sámediggi oaidná man deaŧalaš dat lea oahppat dakkár prošeavttain ja ahte berre árvvoštallat ásahit stáhtalaš doarjjaortnegiid vai sáhttá álggahit sullasaš doaibmabijuid eará sámi guovlluin.</p>
<p>Sámediggái lea deaŧalaš oažžut jotkojuvvot daid váikkuhangaskaomiid mat leat dálá eanadoallošiehtadusas. Eanadoallopolitihkka ferte leat einnostahtti dannego dat investeremat mat čađahuvvojit eanadoalus, galget doaibmat máŋga logijagi ovddasguvlui. Earret daid čuoggáid mat namuhuvvojit vuolábealde, de ferte maid joatkit márkanortnega, fievrridanortnega ja luopmo- ja astoáiggeortnega ja máksomeriid ferte lasihit. Lea maid deaŧalaš bisuhit tuollosuodjaleami nu mo dat lea dál. Lea divraset buvttadit biepmu davvin go muđui Eurohpás. Sisafievrridansuodjaleapmi lea okta dain eavttuin ahte sáhttit bisuhit dan eanadoalu mii mis lea sámi guovlluin. Sámedikkis leat eahpádusat dasa ahte rievdadit mielkeearreortnegiid ja avádagaid mielkki várás. Sámediggi ballá ahte avádagaid ja ortnegiid ovttastahttin čuohcá boaittobeale guovlluide ja daidda guovlluide main eai leat nu buori eavttut eanadollui.</p>
<p>Sámediggi háliida ahte eanadoalloeiseválddit buoridit eanadoalu rámmaeavttuid, ja dieinna lágiin váikkuhit ealli sámi birrasiid ja ealli giliid. Buorre eanadoallopolitihkka lea maid buorre guovlopolitihkka sámi guovlluin. Eanadoalloeiseválddit fertejit maid álggahit eanet doaibmabijuid maid ulbmil lea nannet eanadoalu vejolašvuođaid sámi guovlluin. Eanadoallu mearkkaša ollu sámi kultuvrra gáhttemii ja ovddideapmái. Danne árvvoštallat ahte dát árvalus doaibmabidjun eanadoallošiehtadallamiin lea hui deaŧalaš sámi servodahkii, sihke servodatpolitihkalaččat ja ealáhuspolitihkalaččat.</p>
<p>Sámediggi ovddida čuovvovaš cealkámuša jagi 2015 eanadoallošiehtadallamiidda: 1. Eanadoalu buvttamihttu sámi guovlluin</p>
<p>Stuorradikki mihttomearri eanadoalu buvttadeami lasiheami ektui riikkas 1 %:in ferte guoskat aiddái sámi guovlluid eanadollui. Buvttamihttomearri ferte buoridit sihke stuorrašibit- ja unnašibitealáhusaid sámi guovlluin. Árvoháhkama buorideapmi eanadoalus čuohcá positiivvalaččat maiddái ovttasdoaimmaide ja ealáhuseallimii ollislaččat</p>
<p>Sámi guovlluid eanadoalu ferte sihkkarastit ja buoridit árvoháhkama eanadoalus. Groavafuođar vuđot šibitdoallu ferte leat vuođđun sámi guovlluid eanadollui. 2. Gánnáhahttivuohta</p>
<p>Jagi 2015 eanadoallošiehtadallamiin fertejit buvttadanlasáhusat jotkojuvvot seamma láhkai go dál. Eanadoalu leahkimii ja ovddideapmái lea áibbas deaŧalaš eaktu ahte eanadoalus lea nu buorre gánnáhahttivuohta go vejolaš ja ahte dat nagoda gilvaliteará ámmáhiid ektui. Dađibahábut ii leat nu dál. Dat vuhtto ealáhusas go ohpihii heaittihuvvojit doalut ja rekrutteren ealáhussii váilu. Vai boandafidnu galggaš adnojuvvot geasuheaddjin ja miellagiddevažžan álggahit, de lea eaktun ahte dat adnojuvvo ekonomalaččat gánnáhahttin. Dan stuorra dienaserohusa mii lea eanadoalu ja eará ealáhusaid gaskka, ferte danne unnidit. Lassi sadjásašdoarjja ferte vuoruhuvvot bajás dán jagi eanadoallošiehtadallamiin. Dienasvuođu ferte nannet nu ahte lea vejolaš bissut dušše boandaámmáhis ja oažžut das dohkálaš dietnasa. Dát geasuhivččii nuorra olbmuid ealáhussii ja livčče mearkkašahtti deaŧalaš nuoraid rekrutteremii boandan.</p>
<p>Gánnáhahttivuohta smávvadáluin sihkkarastojuvvo bušeahttadoarjagiin. Strukturrašonaliseren lea dál ollen nu guhkás ahte máŋgga guovllus ii leat šat vejolaš lasihit buvttadeami dálu resurssaid vuođul. Dan sivas lea riekta lasihit bušeahttadoarjaga vai sihkkarastá gánnáhahttivuođa ovdáneami smávimus doaluin.</p>
<p>Dattetge galgá leat vejolaš doaimmahit eanadoalu lotnolasat eará ealáhusaiguin, ovdamearkka dihtii guolástusain, meahccegeavahemiin dahje turistadoaimmain go dákkár lotnolasealáhusain lea árbevirolaš vuođđu sámi eanadoalus. Danne ferte maid árvvoštallat mo gánnáheami galgá buoridit sin várás geat eai hálit álggahit boandafidnu okto fidnun. Dákkár ealáhusdoaibma lea deaŧalaš oassi ealáhusheiveheamis sámi guovlluin.</p>
<p>Sámedikki mielas lea hui dehálaš bisuhit ovttasdoaibmadoaluid, vai bisuha eanadoalu boaittobealbáikkiin. Boanddat ožžot eanet fámu váikkuhit márkaniidda, ja stáđis ja evttolaš rámmaeavttuid. Ovttasdoaibmaorganiseren mielddisbuktá ahte boanddat ožžot buoret hatti gálvvuid ovddas maid buvttadit. Dát sihkkarastá maid ovtta hatti seamma kvalitehta ovddas buot buvttadeddjiide, beroškeahttá sturrodaga ja gaskka njuovahagaide ja meieriijaide.</p>
<p>Roavvafuođarvuđot buvttadus ferte vuoruhuvvot. Mielkebuvttadus ja sávzadoallu dat guddet sámi guovlluid eanadoalu. Sávzadoallu geavaha meahci divdna ja dasa ferte sihkkarastojuvvot positiivvalaš ekonomalaš ovdáneapmi 2012:s. Buvttadandoarjagis lea mearrideaddji váikkuhus gánnáhahttivuhtii. Vaikko vel Romssas ja Finnmárkkus leat stuorát máksomearit go muđui riikkas, de heaittihuvvojit eanet ja eanet doalut. Buorre gánnáhahttivuohta dagašii eanadoalus eanet geasuheaddji ealáhusa. Doarjjameriid areálaide, mielkái ja birgui fertešii bajidit Romssas ja Finnmárkkus.</p>
<p>Viidáseappot ferte árvvoštallat ásahit sierra doarjjaortnegiid árktalaš eanadoalu várás. Dan ferte dahkat seammás go álggahuvvojit doaibmabijut mat buoridit árktalaš eanadoalu buktagiid vuovdaleami. Árktalaš dálkkádat lea givrodat dannego biebmu mii šaddaduvvo dakkár birrasiin, dárbbaša uhcit kemikálaid, ja danne daid kvalitehta, buhtisvuohta ja sihkkarvuohta lea buoret. 3. Investeremat</p>
<p>Erenoamáš hástalus Romssas ja Finnmárkkus lea ahte huksengolut orrot leamen stuorát go muđui riikkas. Ii gávdno statistihka mii čájeha dan, muhto buohtastahttimat dahkkon 2011:s čájehit ahte sullalágan huksenprošeavttat Romssas ja Trøndelágas čájehit ahte haddeerehus lea gaskal 20 ja 35 %.</p>
<p>Ollu doaibmavisttit dárbbašit stuorra divodemiid, ja danne dárbbašuvvo eanet investerendoarjja. Eará ášši lea ahte 2024 rájes ii leat šat lohpi geavahit hiŋggalnávehiid. Ain leat eanemus hiŋggalnávehat</p>
<p>Romssas ja Finnmárkkus ja danne lea hoahppu rievdadit hiŋggalnávehiid luovosdoallonávehin. Dat mearkkaša ahte investerendoarjaga proseantamáksomeari ferte rievdadit. Dát guoská erenoamážit nuorra álggaheddjiide geat dávjá eai nagot háhkat alcceseaset doarvái kapitála. Doarjjameari nuoraide ferte loktet nu ahte dat lea 10 % eanet sámi guovlluin otnáža ektui.</p>
<p>Eanadoalus lea dárbu ođđa gilvineatnamiidda, investerendoarjagat ođđagilvimii ja rávaroggamii fertejit vuoruhuvvot.</p>
<p>Eanadoalus lea ovdalis áiggiid leamaš vejolašvuohta eanadoalu foandasajušteapmái mii galggai geavahuvvot boahtteáiggi hukseninvesteremiidda. Dát ferte fas ođđasis váldojuvvot atnui. Foandasajušteapmi attášii vejolašvuođa plánet boahtteáiggi investeremiid buoret vuogi mielde. Dasto attašii dat einnostanvejolašvuođa vearroplánemis. 4. Nuoraid rekrutteren</p>
<p>Njealjádasoassi Romssa ja Finnmárkku boanddain leat badjel 60 jagi. Danne lea stuorra dárbu ođđa rekrutteremii eanadollui, amas doaluid lohku njiedjat ain eanet. Mihttomearrin ferte leat oažžut gaskamearálaš agi vuollelii, muhto eaktun dasa lea ahte gánnáhahttivuohta eanadoalus loktejuvvo. Okta vuohki lea ásahit álggahanpáhka nuoraide. Dakkár páhkkii sáhttá gullat gelbbolašvuohta, álggahanearri mielkki várás ja buorit investerenortnegat. Rekrutteremii dárbbašuvvojit maiddái buorit gelbbolašvuođa- ja oahppofálaldagat.</p>
<p>Ferte ásahuvvot mielkeearreortnet mii lea nuvttá nuorra álggaheddjiide geat áigot bargagoahtit doaluin. Sii han dávjá fertejit oastit buvttadanareálaid, šibihiid, reaidduid ja visttiid. Go sii vel dasa lassin fertejit oastit mielkeeari, de lea váttis nuoraide birget ekonomalaččat.</p>
<p>Finnmárkku eanadoalus lea ásahuvvon trainee-ortnet mas nuorat besset oahppat váhnemiid dálus. Okta áigumušain lea movttiidahttit nuorat gerddiid váldit badjelasaset dálu. Nordlandsforskningen jagi 2014 duktan čájeha ahte dát oahpahanvuohki lea doaibman bures prošeaktaoassálastiid várás. Sámedikki oainnu mielde berrešii dákkár ortnega ásahit bistevaš ortnegin eanadoallošiehtadusa bokte. 5. Mielkebuvttadeapmi</p>
<p>Mielkebuvttadeami hástalussan lea sihkkarastit ahte dietnasat dávistit gollolassáneapmái. Dienas ii leat lassánan áktánasat máŋgga jahkái ja ferte ollu lasihit doarjjameriid mielkái. Dietnasa lassáneapmi sáhtášii hehttet ollu mielkedoaluid heaittiheami. Fylkkaid mielde mielkeearreortnet ferte jotkojuvvot.</p>
<p>Mielkedoaluid gaskamearálaš sturrodat lea sturron jagis jahkái. Lassáneapmi lea eanaš dáhpáhuvvan go eanet láigoeatnamat leat váldojuvvon atnui. Romssas dahket láigoeatnamat lagabui 60 % doallovuođus. Nu bohciidit eahpesihkkaris doallodilit ja láigodilit mat eai leat nu einnostahttit.</p>
<p>Gáiccaid dávddat leat dadjat juo jávkaduvvon. Gáicadollui lea hui deaŧalaš oažžut eanet hatti mielkkis vai sihkkarastojuvvo buorre ekonomiija gáiccamielkki buvttadeamis. 6. Sávzadoallu</p>
<p>Sávzadoallu ealáhussan gáibida ollu areálaid man oktavuođas meahci geavaheapmi lea leamaš vealtameahttun deaŧalaš ekonomalaš bohtosii. Sámi sávzadoalus leat dál máŋga hástalusa. Lassin heajos gánnáheapmái leat boraspirevahágat ja beroštusriiddut boazodoaluin hástalussan sámi sávzadollui. Eanadoallu dárbbaša guhkes áiggi ja einnostahtti doarjjaortnegiid maiguinsihkkarastojuvvo dat ahte oamit sáhttet guohtut meahcis.</p>
<p>Villasávzadoallu lea maŋimuš jagiid lassánan garrasit, ja muhtun guovlluin leat bidjan ollu barggu viidáseappot nállašuhttimii villasávzzaid. Ollugiidda lea dát mearkkašan dan ahte váldit atnui fas daid sávzanáliid mat <span type="quote">“lunddolaččat”</span> gullet dihto guvlui. Dát sávzanálli orru bures birgemin ja heivemin davviguovlluide. Dasto birgejit villasávzzat buorebut guohtumin go dábálaš sávzzat boraspiriid ektui, muhto deaddu šaddá unnit ealli nammii. Guohtonelliid heiveheapmi lea deaŧalaš boahtteáiggi eanadoalus, ja berre álggahit doaibmabijuid maid bokte ovddidit villasávzzaid duohta ja gánnáhahtti molssaeaktun doppe gosa dát sávzanálli orru heivemin erenoamáš bures. 7. Sámedikki doarjjaortnegat ealáhusovddideapmái</p>
<p>Ráđđehus heaittihii juolludemiid Sámediggái 2015 rájes. Lassin 2,0 miljon ruvdnosaš dábálaš investerenruđaide, loahpahuvvui maid 2,0 miljon ruvdnosaš prošeaktadoarjja árktalaš eanadollui. 2,0 miljon ruvdnosaš juolludeami ferte fas ásahit ovddidan dihtii sámi eanadoalu ja danne vai sáhttá joatkit árktalaš eanadoaluin. Árktalaš eanadoalu buktagiin lea stuorra vejolašvuohta go váldá vuhtii kvalitehta ja árktalaš guovlluid mearkagálvvu. Ferte láhčit dasa ahte profileret ja vuovdalit árktalaš eanadoalu. Ollu áššiin leat Sámedikki doarjagat hui deaŧalaččat dasa ahte boanddat válljejit viiddidanhuksemiid. Seamma guoská go Innovašuvdna Norga galgá mearridit áššiin main maiddái Sámediggi lea ruhtadeaddjin.</p>
<p>Doarjagat árktalaš eanadollui 2014 rádjái dagai vejolažžan bidjat johtui stuorát prošeavttaid eanadoalus davvin. Okta dain lei oažžut doibmii árktalaš eanadoallobuktagiid mearkagálvvu. Dákkár bargu lea mearrideaddji jus galggašii lihkostuvvat árktalaš buktagiid čalmmustahttimis.Okta dán áŋgiruššan mihttomeriin lea ahte árktalaš kvalitehta galgá šaddat gilvaleaddji ovdamunni riikkaoasi eanadoalus. Eará mihttomearri lea lasihit eanadoalu árvoháhkama. Sámediggi háliida ahte šiehtadusbealit várrejit ruđaid árktalaš eanadoalu áŋgiruššama čuovvoleapmái. 8. Sámedikki rolla eanadoallopolitihkas</p>
<p>Stuorradiggedieđáhusas eanadoallo- ja biebmopolitihka birra, Stuorradiggedieđáhus 9, man namma lea <span type="quote" xml:lang="nno">"Velkommen til bords"</span> (2011-2012), leat bajimus mihttomearit earret eará borramušgálvosihkarvuohta, eanadoallu miehtá riikka, buoret árvoháhkan ja ceavzilis eanadoallu. Dieđáhusa Stuorradikkis meannudeapmi lea vuođđun eanadoallopolitihkkii ovddasguvlui ja Sámediggi háliida leat deaŧalaš eavttuid biddji sihkkarastin ja nannen dihtii eanadoalu rámmaeavttuid sámi guovlluin.</p>
<p>Sámedikki rolla eanadoallopolitihkas ferte nannejuvvot oassin dieđáhus čuovvoleamis.</p>
<p>Sámediggi ferte oažžut viidábuš rollaid sierra sámi fágasurggiid siskkobealde, ja ahte eanadoalu várás ovddiduvvo konsultašuvdnašiehtadus. Sámediggi háliida oažžut vejolašvuođa váikkuhit dan ahte eanadoalu rámmaeavttut sihkkarastojuvvojit ja nannejuvvojit, ja dieinna lágiin čuovvolit geatnegasvuođaid ealáhusa guovdu, earret eará ovddasvástádusa mii Sámedikkis lea ealli sámi giliid ektui.</p>
<p>Stáhta eanadoallopolitihkka sámiid ektui ii dávis Sámedikki oidnui dasa masa gusket álbmotrievttálaš geatnegasvuođat maid Norga lea váldán badjelasas sámiid ektui dan geažil go dat lea álgoálbmot.</p>
<p>Bealit mat eai leat njuolgga šiehttadallanáššit 9. Boraspiret áittan sávzadollui</p>
<p>Boraspiriid alla lohku hehtte sávzaealáhus positiiva ovdáneami sihkkarastima. Norgga boraspirepolitihkka váikkuha njuolga sávzadoalu ekonomalaš bohtosii. Boraspiresoabahusain oaivvilduvvo ahte galget leat sihke guohtoneallit ja boraspiret meahcis. Sámedikki oaivila mielde ii šiehta dát mihttomearri ceavzilis sávzadollui.</p>
<p>Danne oaivvilda Sámediggi ahte boraspirelogu ferte árvvoštallat njeaidit gos dan dárbbaša go galgá váldit vuhtii eanadoalloberoštusaid. Seammás oaidná Sámediggi dárbbu addit báhčinlobiid johtileappot go dál ja ahte boraspiriid ferte báhčit johtileappot.</p>
<p>Ealáhus- ja kulturlávdegoddi - 002/15 EKL - Mearrádus: 002/15 Sámedikki cealkámuš 2015 eanadoallošiehtadallamiidda</p>
<p>Ealáhus- ja kulturlávdegotti árvalus</p>
<p>Álgu</p>
<p>Sámedikki ealáhus- ja kulturlávdegoddi lea meannudan ášši 11/15 Sámedikki cealkámuš 2015 eanadoallošiehtadallamiidda.</p>
<p>Mearkkašumit</p>
<p><em type="italic">Lávdegoddi mearkkašupmi, Bargiidbellodaga (Bb) lahtut Mariann Wollmann Magga, Marit Kirsten A. Gaup og Per Mathis Oskal, Norgga sámiid riikasearvi (NSR) lahtut Mathis Nilsen Eira, Ole Mathis Hetta ja Nora Marie Bransfjell, Norgga sámiid riikasearvvi/Sámeálbmot bellodaga (NSR/SáB) lahttu Christina Henriksen, Árja lahttu Inger Eline Eriksen, Nordkalottfolket lahttu Kjetil Romsdal, Johttisápmelaččaid listtu lahttu Per Andersen Bæhr, Sámit lulde lahttu Marie Therese N. Aslaksen ja Dáloniid listtu lahttu Nils Anders Rasmus evttohit </em>Lávdegoddi, earret Ovddádusbellodaga lahtu, šálloša hui sakka go juolludeamit eanadoallošiehtadallamiin árktalaš eanadoalu doaibmabijuide golmma davimus fylkkain ja Sámediggái sihkkojuvvojedje 2014 eanadoallošiehtadusas. Ráđđehus deattuhii iežas prinsihppaprográmmas aiddo fal árktalaš eanadoalu, ja danne lea hui šállošahtti go doaibmabidjui ii addojuvvo šat doarjja eanadoallošiehtadusa bokte. </p>
<p><em type="italic">Evttohusat </em></p>
<p>Evttohus 1</p>
<p><em type="italic">Evttohus Bargiidbellodagas (Bb), NSR, NSR/SÁB, Árja, Nordkalottfolket, Sámit lulde: </em>Ođđa teakstaoassi maŋŋá 5. teakstaoasi: Sámediggi oaidná ahte hálddašandásis lea dárbu ásahit mekanismmaid mat dahket ovttasbarggu vejolažžan gaskal eanadoalu, boazodoalu ja meahcceealáhusaid ja meahcceávkkástallama. Dáin ealáhusain leat oktasaš hástalusat areálageavaheami/guohtunguovlluid, boraspiriid ja mohtorjohtolaga oktavuođas. Ássan- ja doaimmahangeasku adnojuvvo deaŧalažžan dasa ahte bisuhit ássama sámi guovlluin. Ássan- ja doaimmahangeasku geatnegahttá sin geat oamastit eanadoalloopmodagaid, ássan dan opmodahkii ja doaimmahit dan dihto áigodaga. Dat hehtte gávppašeami opmodagaiguin johtilis vuoittu dihtii. Ássan- ja doaimmahangeasku lea mielde bisuheamen kultureanadaga ja ássama. Danne ferte joatkit áigumušaid dálá lágain ássan- ja doaimmahangeaskku birra. 2. čuoggá maŋimus cealkaga sadjái boahtá ođđa 3. čuokkis (lasseevttohus): Árktalaš eanadoallu Árktalaš eanadoallu ferte oažžut stuorát fuomášumi šiehtadusoktavuođas. Lea divrasat šaddadit borramušgálvvuid árktalaš guovlluin danne go šaddanáigodat lea oanehat ja fievrridangaskkat márkaniidda leat guhkit. Dan ferte buhttet eanadoallošiehtadusas. Ovdun šaddadeamis borramušgálvvuid árktalaš guovlluin lea ahte buktagiid kvalitehta lea buoret sivas go máilmmiviidosaš nuoskkideapmi lea uhcit. Buoret kvalitehta galggašii addit vejolašvuođa bidjat eará hattiid gálvvuide. Árktalaš dálkkádat lea givrodat eanadoalus go biebmu mii šaddaduvvo dakkár birrasiin, dárbbaša cirgguhuvvot uhcit suodjalanávdnasiid, ja danne dain adnojuvvo leat buoret kvalitehta, buhtisvuohta ja sihkarvuohta. Dálá geavaheaddjit jearahit eanet ja eanet ekologalaš biepmu ja báikkálaš álgoávdnasiid. Danne lea deaŧalaš ovddidit árktalaš eanadoalu erenoamáš gálvomearkan. Lea dárbu ásahit sierra doarjjaortnegiid dan várás ahte viidáseappot ovddidit árktalaš eanadoalu. Dan ferte dahkat seammás go ásahuvvojit doaibmabijut mat lasihit árktalaš eanadoallobuktagiid vuovdaleami. 4. čuoggá bajilčála rievdaduvvo dánin: Nissoniid ja nuoraid rekrutteren 4.čuoggá vuosttaš teakstaoasi sadjái boahtá: Riikka dásis leat 14,8 % boanddain nissonat (SSB 2013). Seammalogut Romssa ja Finnmárkku fylkkain muitalit ahte namalassii 18,7 % ja 24,1 % boanddain leat nissonat. Seammás čájehit logut ahte boanddaid gaskamearálaš ahki lea lassáneamen ja ahte njealjádas oassi Romssa ja Finnmárkku boanddain lea badjel 60 jagi. Danne oaidná Sámediggi čielga dárbbu čađahit árjjalaš doaibmabijuid mat ožžot nissoniid ja nuoraid áŋgiruššat eanadoaluin. Álggahanpáhkka nissoniid ja nuoraid várás sáhttá leat vuohki mo loktet gánnáheami fidnus. Dakkár páhkas sáhttá leat gelbbolašvuohta, álggahemiide mielkeearri ja oiddolaš investerenortnegat. Dasa lassin gáibida rekrutteren ealáhussii buriid gelbbolašvuođa- ja oahppofálaldagaid. Movttiidahttindoaibmabijut sin várás geat álggahit uhcit ođđaáiggi návehiid ja ekologalaš doaimma, sáhttá dagahit boandabarggu eanet geasuheaddjin nissoniidda ja nuoraide. Ođđa teakstaoassi maŋŋá maŋimus cealkaga 9. čuoggás: Sámediggi lea fuolastuvvan eiseválddiid gáibádusaid geažil váidudeaddji doaibmabijuid oktavuođas uhcidit boraspirefallehemiid, mas gáibiduvvo guohtunelliid eanet guođoheami, áiduma ja árat viežžama meahcceguohtumiin. Dát buvttiha mealgat eanet barggu guohtunealáhussii. Seammás hedjonahttojuvvo dienasvuođđu go ferte geavahit stuorát oassi areálavuođus áidojuvvon guohtumiidda. Dasa lassin čuohcá parasihttanjoammun guohtunelliide go dat guhkit áiggi fertejit jorrat ráddjejuvvon guovllus, nu go áidojuvvon guohtumiin. Guohtuneallit mearkkašit deaŧalaš vuođu buotbeallásaš biebmobuvttadeapmái giliin, ja guohtuneallit eai galgga leat ráfáiduhttojuvvon boraspiriid biebmovuođđun. </p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju Sámediggi Sámediggeráđi árvalusa.</p>
<p>Sámedikki dievasčoahkkin - 011/15 Evttohus 2, áirras Arthur Tørfoss, Ovddádusbellodat Sámedikki cealkámuš eanadoallošiehtadallamiidda 2015</p>
<p>Eanadoallošiehtadallanortnet lea bistán 1950 logu rájes.</p>
<p>Eanadoallošiehtadallan heiveha earret eará · dakkár álgoávdnasiid ulbmilhatti go gortni, mielkki, moniid ja spiinne- ja lábbábierggu · buvttadandoarjaga avádatjuohkima · boanddaid dietnasa · ja buvttadanmihtu</p>
<p>Juovlamánu 2. b. 2011 ovddiduvvui ođđa stuorradiggedieđáhus eanadoalu birra.</p>
<p>Dalle lei vássán lagabui 10 jagi dan rájes go ovddit dieđáhus eanadoallopolitihka birra meannuduvvui. Dan áigodagas lea Norgga eanadoallu rievdan sakka.</p>
<p>Juohke jagi heaittihuvvojit lagabui 1.000 dállodoalu (goasii 2-3 doalu beaivválaččat), ja badjel 36.000 dállodoalu leat gurrosat.</p>
<p>Badjelaš 44.000 dállodoalu ohce buvttadandoarjaga 2011:s; mii ovddasta sullii 53.000 bargi vuođđobuvttadeamis. Dattetge lea dušše 13-14 proseantta dain mat duođaid doaimmahit eanadoalu ollesáiggi, badjel 2/3 vižžet váldodietnasa olggobealde ealáhusa.</p>
<p>Dát addá dan gova ahte mii buvttadit biepmu Norggas álbmogasbarggus.</p>
<p>Mis lea dál dakkár vuogádat mii sihkkarastá midjiide illá 41-44 proseantta dain vuođđoálgogálvvuin maid mii ieža buvttadit iežamet várás Norgga eanaareálaid eanadoalus. Ja dat seammás go mii juolludit badjel 17 miljárdda ruvnnu jahkásaččat eanadollui. Sullii 61 proseantta boandda jahkedietnasis adnojuvvojit leat almmolaš juolludeapmin.</p>
<p>Seammás mii eksporteret eará vuođđoealáhusain; namalassii guolástusain ja mearradoaluin lagabui 55 miljárdda ruvnnu jahkásaččat, mii dahká sullii 38miljon guollemállása juohke beaivvi. Dát ii váldojuvvo mielde iešváráiduhttinmearrái, muhto Sámediggi oaidnu lea ahte guolli maid lea biebmu. 2005 rádjai lei maiddái guolástusain ollu dan seamma stirdon muddenvuogádagas mii eanadoalus lea, muhto maŋŋá muddemat váldojuvvojedje eret,lea ealáhus ieš oaidnán iežas vejolašvuođa dakko bokte ahte leatárvvoštallan gánnáhahttivuođa ja oppaáiggi geahččalan leat hutkái ja viiddidit buvttadeami.</p>
<p>Mis lea dál lagabui 11 miljárdda gávpesuođđan Ruŧŧii SSB dieđuid mielde, mas sullii ½ čatnasa biebmogálvvuide. Dat čuohcá erenoamážit eanadoallo- ja biebmoávnnasindustriijii Østlánddas.</p>
<p>Sámediggi oaivvilda ahte dálá eanadoallopolitihkka lea badjelmeare láddan rievdadusaide ja áigu nu bures go vejolaš deattuhit dan ahte láhčit dilálašvuođaid sidjiide geat háliidit doaibmat ealáhusbargin eanadoalus ollesáiggi vai sis galget leat buoremus rámmaeavttut dan nagodit.</p>
<p>Sámedikki mielas lea deaŧalaš láhčit gánnáhahttivuhtii eanadoalus ii ge bidjat nu stuorra deattu guovlopolitihkalaš vuhtiiváldimiidda sihkkarastin dihtii ássama juohke sajis.</p>
<p>Sámediggi oaivvilda ahte juksan dihtii dáid mihtuid, de ferte váldit eret muddemiid eanadoalus sihkkarastin dihtii ealáhusbargiide duohta ja juridihkalaš ráđđejumi iežaset opmodaga badjel ja váldit eret dakkár gáržžidusaid buvttadeamis go dan maid dálá earrerádji ovddasta.</p>
<p>Jus min Norggas galgá leat gánnáhahtti eanadoallu mii sáhttá gilvalit min lagamus ránnjáriikkaiguin, de ferte eanadoallopolitihkka rievdaduvvot hui sakka ja dat ferte dahkkojuvvot dál.</p>
<p>Lea ollu buoret go mii ieža álggahat dán proseassa go ahte earát dan muitalit midjiide go oaidná ovdáneami EU:s ja go vuhtiiváldit WTO šiehtadallamiid.</p>
<p>Dán vuođul ovddida sámediggi čuovvovaš cealkámuša eanadoallošiehtadallamiidda 2015: ·</p>
<p>Muddet eanadoalu loahppameanuid periodiserema nu ahte dat čuovvu kaleanddarjagi, ja ahte šiehtadallamat bohtet bušeahttaproseassa oassin. ·</p>
<p>Buoridit daid boanddaid rámmaeavttuid geat háliidit áŋgiruššat iehčanas ealáhusdoallin ollesáiggi ·</p>
<p>Ovddidit dárbbašlaš láhkarievdadusevttohusaid vai sáhttá sihkkut eanadoalloopmodagaid ássan- ja doaimmahangeaskku ja haddemuddema. ·</p>
<p>Rievdadit eanalága mearrádusaid juohkingildosa birra. ·</p>
<p>Viiddidit vejolašvuođa beassat válljet organisašuvdnahámiid eanadoalus (eanadoalus ja vuovdedoalus) doaimmaheami dáfus ·</p>
<p>Rievdadit buvttadandoarjjaortnega šibihiid várás dálá dássesuorgáseamis dasa ahte lea seamma buvttadandoarjja juohke šibiha nammii ·</p>
<p>Rievdadit oktasašdoaluid njuolggadusaid, vai dávggasvuohta stuorru ja vejolašvuođat buorránit oažžut máŋggadáfot ja buotbeallásaš doallostruktuvrra ·</p>
<p>Sihkkut geográfalaš ráddjehusaid ja oassálastiid logu beassat oassálastit oktasašdoaluide. ·</p>
<p>Sihkkut buvttadeami earreráji ·</p>
<p>Suovvat demonstrašuvdnavuovdima ja guossoheami buvttadanlanjaid galledeami oktavuođas ·</p>
<p>Váikkuhit dasa ahte nannejuvvo dihtomárkan- ja erenoamášbuktagiid ovddideapmi eanadoalus ja daid vuovdaleapmi. ·</p>
<p>Eanet áŋgiruššan bioenergiijain eanadoalus</p>
<p>Sámediggi háliida šláddjás šaddo- ja elliidgeardi Norggas. Berre bisuhit goaskin-, geatke-, guovža- ja albbasmáddodaga. Dát ferte hálddašuvvot báikkálaččatgos lea ovdehus sáhttit árvvoštallat dili, ja danne ferte heaittihit vuoruhuvvon boraspireavádagaid.</p>
<p>Heahtegádjunvuoigatvuohta mii dál lea fámus go beana fallehuvvo, berre dasa lassin leat fámus go boraspiret bohtet áidojuvvon eatnamiidda ii ge leat vejolaš daid baldit eret. Berre bidjat seamma dulkoma vuođđun heahtegádjunvuoigatvuođa geavaheapmái guovžžaid ektui go dan mii lea eará boraspiriid ektui ge.</p>
<p>Sámediggi bivdá Stuorradikki: ·</p>
<p>Loahpahit boraspiriid váldoguovllu ·</p>
<p>Bisuhit boraspiriid báikkálaš hálddašeami ·</p>
<p>Diktit báikkálaš eiseválddiid váldit ovddasvástádusa boraspirehálddašeamis ·</p>
<p>Bearráigeahččatahte rájáid rasttideaddji boraspiret lohkkojuvvojit mielde Norgga máddodatmearrái ·</p>
<p>Bearráigeahččat ahte galgá addojuvvo olles buhtadus eanaeaiggádiidda, ealáhusdoaimmaheddjiide dahje earáide geain leat vahágat stáhta bajimus boraspirehálddašeami geažil</p>
<p>Bearráigeahččat ahte ásahuvvo earrebivdu doppe gos dat ii áitte oppa máddodaga ceavzima Ášši meannudeapmi álggahuvvui 05.03.15 dii. 16.30.</p>
<p>III Jienasteapmi 39 áirasis ledje 39 čoahkis. Jienasteapmi dahkkojuvvui čuovvovaš vuogi mielde: ·</p>
<p>Evttohus 2 hilgojuvvui 31 jienain 2 jiena vuostá ·</p>
<p>Ealáhus- ja kulturlávdegotti evttohus 1 mearriduvvui 31 jienain 2 jiena vuostá ·</p>
<p>Ealáhus- ja kulturlávdegotti ráva mearriduvvui 31 jienain 2 jiena vuostá</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus. V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Nora Marie Bransfjell, áššejođiheaddji 2 Inger Eline Eriksen 3 Marit Kirsten A. Gaup 4 Knut Inge Store 5 Arthur Johan Tørfoss</p>
<p xml:lang="nob">Hartvik Hansen</p>
<p xml:lang="nob">Vibeke Larsen</p>
<p>Mariann Wollmann Magga</p>
<p xml:lang="nob">Arthur Johan Tørfoss 6 Vibeke Larsen 7 Per A. Bæhr</p>
<p>Mariann Wollmann Magga</p>
<p xml:lang="nno">Inger Eline Eriksen</p>
<p xml:lang="nno">Marit Kirsten A. Gaup</p>
<p xml:lang="nob">Per A. Bæhr 8 Christina Henriksen 9 Silje K. Muotka</p>
<p xml:lang="nno">Inger Eline Eriksen</p>
<p>Mariann Wollmann Magga</p>
<p>Silje K. Muotka 10 Beaska Niillas 11 Kjetil Romsdal 12 Mathis Nilsen Eira 13 Tor Gunnar Nystad 14 Hartvik Hansen</p>
<p xml:lang="nno">Marit Kirsten A. Gaup</p>
<p>Hartvik Hansen 15 Jovna Zakarias Dunfjell 16 Mariann Wollmann Magga 17 Nora Marie Bransfjell, áššejođiheaddji</p>
<p>DC - Mearrádus:</p>
<p>VI Sámedikki mearrádus Eanadoallu lea viehka deaŧalaš vuođđun barggolašvuhtii, árvoháhkamii, šibitfuođđariid buvttadeapmáija borramušgálvvuide ja vuođđun ássamii sámi guovlluin. Eanadoallu lea maiddái deaŧalaš sámi giela ja kulturárbevieruid gaskkusteamis. Sámediggái lea deaŧalaš ahte eanadoalus leat buorit rámmaeavttut doibmii ja ovdáneapmái. Ealli gilit dáhkidit buoremusat sihkkaris boahtteáiggi sámi kultuvrii ja gillii. Otnáš doallostruktuvrra sihkkarastin ja barggolašvuođa bisuheapmi ealáhusas ja gánnáhahttivuođa buorideapmi leat vealtameahttun deaŧalaččat ealli giliid bisuheapmái. Danne lea Sámediggái deaŧalaš bargat dan ala ahte nannet sámi eanadoalu doaibmavuođu. Sámedikkis lea guhkesáiggi mihttomearrin buoridit barggolašvuođa ja buvttadusa ealáhusas. Sámi guovlluid eanadoalus leat ovddidanvejolašvuođat. Muhtun gielddain leat stuorra ráhkaduvvon areálat mat eai leat geavahusas, muhti maid álkit sáhttá váldit atnui fas. Dálá rusttegat – meieriijat, njuovahagat jna – sáhttet eanedit buvttadeami. Eará ovdu lea árktalaš dálkkádat ja árktalaš buktagat. Maŋimuš jagiin lea sámi guovlluid eanadoalu mannan fuonit guvlui, mii váivašuhttá. Finnmárkku fylkkas lea doaluid lohku jagi 2004 rájes jagi 2014 rádjai njiedjan sakka, 421 doalus leat vel báhcán 326. Njiedjan lea 23 %. Romssa fylkkas leat geahppánan vel ain eanet doalut, jagis 2004 ledje 1397 doalu ja 2014:s dušše vel 964 doalu, ja doaluid lohku lea njiedjan 31 %. Doaluid geahppáneapmi suorggaha liige eanet danne go eanadoallobirrasat leat juo smávvát go buohtastahttá eanadoaluin riikka dásis. Ollu gielddain sámi guovlluin lea eanadoallu sakka hedjonan dan sivas go buvttadeaddjit geahppánit. Hedjoneamis leat maiddái fuones váikkuhusat borramušbuvttadeapmái, meieriijaide, njuovahagaide, viidáseappot nállašuhttinrusttegiidda ja gávppiide sámi ássanguovlluin. Jos eanadoalus geahppánit ain eanet doalut de buktá dat hástalusaid sámi ealáhuseallimii ja áitá ealáhusa deaŧalaš kultur- ja giellaarenan. Deaŧalaš eaktun dasa ahte lihkostuvvat rievdadit eanadoalu heajos soju sámi guovlluin, lea ahte ásahuvvo suorgerasttideaddji ovttasbargu. Buorre ovdamearkan dasa lea Guovdageainnu suohkana, Kárášjoga ja Porsáŋggu gielddaid, Innovašuvdna Norgga Finnmárkku, Sámedikki ja Fylkkamánni eanadoalloossodaga gaskasaš ovttasbargoprošeakta. Ulbmilin lea leamaš ahte dán golmma gieldda eanadollui galgá sihkkarastojuvvot buoret rekrutteren, doallogeavaheapmi ja ovddešteapmi, buoret doaibmaekonomiija ja beaktu, eanet doaimmat lasseealáhusain ja riidováidudeaddji doaibmabijuid ásaheapmi. Sámediggi oaidná man deaŧalaš dat lea oahppat dakkár prošeavttain ja ahte berre árvvoštallat ásahit stáhtalaš doarjjaortnegiid vai sáhttá álggahit sullasaš doaibmabijuid eará sámi guovlluin. Sámediggi oaidná ahte hálddašandásis lea dárbu ásahit mekanismmaid mat dahket ovttasbarggu vejolažžan gaskal eanadoalu, boazodoalu ja meahcceealáhusaid ja meahcceávkkástallama. Dáin ealáhusain leat oktasaš hástalusat areálageavaheami/guohtunguovlluid, boraspiriid ja mohtorjohtolaga oktavuođas.</p>
<p>Ássan- ja doaimmahangeasku adnojuvvo deaŧalažžan dasa ahte bisuhit ássama sámi guovlluin. Ássan- ja doaimmahangeasku geatnegahttá sin geat oamastit eanadoalloopmodagaid, ássan dan opmodahkii ja doaimmahit dan dihto áigodaga. Dat hehtte gávppašeami opmodagaiguin johtilis vuoittu dihtii. Ássan- ja doaimmahangeasku lea mielde bisuheamen kultureanadaga ja ássama. Danne ferte joatkit áigumušaid dálá lágain ássan- ja doaimmahangeaskku birra. Sámediggái lea deaŧalaš oažžut jotkojuvvot daid váikkuhangaskaomiid mat leat dálá eanadoallošiehtadusas. Eanadoallopolitihkka ferte leat einnostahtti dannego dat investeremat mat čađahuvvojit eanadoalus, galget doaibmat máŋga logijagi ovddasguvlui. Earret daid čuoggáid matnamuhuvvojit vuolábealde, de ferte maid joatkit márkanortnega, fievrridanortnega ja luopmo- ja astoáiggeortnega ja máksomeriid ferte lasihit. Lea maid deaŧalaš bisuhit tuollosuodjaleami nu mo dat lea dál. Lea divraset buvttadit biepmu davvin go muđui Eurohpás. Sisafievrridansuodjaleapmi lea okta dain eavttuin ahte sáhttit bisuhit dan eanadoalu mii mis lea sámi guovlluin. Sámedikkis leat eahpádusat dasa ahte rievdadit mielkeearreortnegiid ja avádagaid mielkki várás. Sámediggi ballá ahte avádagaid ja ortnegiid ovttastahttin čuohcá boaittobeale guovlluide ja daidda guovlluide main eai leat nu buori eavttut eanadollui. Sámediggi háliida ahte eanadoalloeiseválddit buoridit eanadoalu rámmaeavttuid, ja dieinna lágiin váikkuhit ealli sámi birrasiid ja ealli giliid. Buorre eanadoallopolitihkka lea maid buorre guovlopolitihkka sámi guovlluin. Eanadoalloeiseválddit fertejit maid álggahit eanet doaibmabijuid maid ulbmil lea nannet eanadoalu vejolašvuođaid sámi guovlluin. Eanadoallu mearkkaša ollu sámi kultuvrra gáhttemii ja ovddideapmái. Danne árvvoštallat ahte dát árvalus doaibmabidjun eanadoallošiehtadallamiin lea hui deaŧalaš sámi servodahkii, sihke servodatpolitihkalaččat ja ealáhuspolitihkalaččat. Sámediggi ovddida čuovvovaš cealkámuša jagi 2015 eanadoallošiehtadallamiidda: 1. Eanadoalu buvttamihttu sámi guovlluin Stuorradikki mihttomearri eanadoalu buvttadeami lasiheami ektui riikkas 1 %:in ferte guoskat maiddái sámi guovlluid eanadollui. Buvttamihttomearri ferte buoridit sihke stuorrašibit- ja unnašibitealáhusaid sámi guovlluin. Árvoháhkama buorideapmi eanadoalus čuohcá positiivvalaččat maiddái ovttasdoaimmaide ja ealáhuseallimii ollislaččat Sámi guovlluid eanadoalu ferte sihkkarastit ja buoridit árvoháhkama eanadoalus. Groavafuođar vuđotšibitdoallu ferte leat vuođđun sámi guovlluid eanadollui. 2. Gánnáhahttivuohta Jagi 2015 eanadoallošiehtadallamiin fertejit buvttadanlasáhusat jotkojuvvot seamma láhkai go dál. Eanadoalu leahkimii ja ovddideapmái lea áibbas deaŧalaš eaktu ahte eanadoalus lea nu buorre gánnáhahttivuohta go vejolaš ja ahte dat nagoda gilvaliteará ámmáhiid ektui. Dađibahábut ii leat nudál. Dat vuhtto ealáhusas go ohpihii heaittihuvvojit doalut ja rekrutteren ealáhussii váilu. Vai boandafidnu galggaš adnojuvvot geasuheaddjin ja miellagiddevažžan álggahit, de lea eaktun ahte dat adnojuvvo ekonomalaččat gánnáhahttin. Dan stuorra dienaserohusa mii lea eanadoalu ja eará ealáhusaid gaskka, ferte danne unnidit. Lassi sadjásašdoarjja ferte vuoruhuvvot bajás dán jagi eanadoallošiehtadallamiin. Dienasvuođu ferte nannet nu ahte lea vejolaš bissut dušše boandaámmáhis ja oažžut das dohkálaš dietnasa. Dát geasuhivččii nuorra olbmuid ealáhussii ja livčče mearkkašahtti deaŧalaš nuoraid rekrutteremii boandan. Gánnáhahttivuohta smávvadáluin sihkkarastojuvvo bušeahttadoarjagiin. Strukturrašonaliseren lea dál ollen nu guhkás ahte máŋgga guovllus ii leat šat vejolaš lasihit buvttadeami dálu resurssaid vuođul. Dan sivas lea riekta lasihit bušeahttadoarjaga vai sihkkarastá gánnáhahttivuođa ovdáneami smávimus doaluin. Dattetge galgá leat vejolaš doaimmahit eanadoalu lotnolasat eará ealáhusaiguin, ovdamearkka dihtii guolástusain, meahccegeavahemiin dahje turistadoaimmain go dákkár lotnolasealáhusain lea árbevirolaš vuođđu sámi eanadoalus. Danne ferte maid árvvoštallat mo gánnáheami galgá buoridit sin várás geat eai hálit álggahit boandafidnu okto fidnun. Dákkár ealáhusdoaibma lea deaŧalaš oassi ealáhusheiveheamis sámi guovlluin. Sámedikki mielas lea hui dehálaš bisuhit ovttasdoaibmadoaluid, vai bisuha eanadoalu boaittobealbáikkiin. Boanddat ožžot eanet fámu váikkuhit márkaniidda, ja stáđis ja evttolašrámmaeavttuid. Ovttasdoaibmaorganiseren mielddisbuktá ahte boanddat ožžot buoret hatti gálvvuid ovddas maid buvttadit. Dát sihkkarastá maid ovtta hatti seamma kvalitehta ovddas buot buvttadeddjiide, beroškeahttá sturrodaga ja gaskka njuovahagaide ja meieriijaide.</p>
<p>Roavvafuođarvuđot buvttadus ferte vuoruhuvvot. Mielkebuvttadus ja sávzadoallu dat guddet sámi guovlluid eanadoalu. Sávzadoallu geavaha meahci divdna ja dasa ferte sihkkarastojuvvot positiivvalaš ekonomalaš ovdáneapmi 2012:s. Buvttadandoarjagis lea mearrideaddji váikkuhus gánnáhahttivuhtii. Vaikko vel Romssas ja Finnmárkkus leat stuorát máksomearit go muđui riikkas, de heaittihuvvojit eanet ja eanet doalut. Buorre gánnáhahttivuohta dagašii eanadoalus eanet geasuheaddji ealáhusa. Doarjjameriid areálaide, mielkái ja birgui fertešii bajidit Romssas ja Finnmárkkus. Viidáseappot ferte árvvoštallat ásahit sierra doarjjaortnegiid árktalaš eanadoalu várás. Dan ferte dahkat seammás go álggahuvvojit doaibmabijut mat buoridit árktalaš eanadoalu buktagiid vuovdaleami. 3. Árktalaš eanadoallu Árktalaš eanadoallu ferte oažžut stuorát fuomášumi šiehtadusoktavuođas. Lea divrasat šaddadit borramušgálvvuid árktalaš guovlluin danne go šaddanáigodat lea oanehat ja fievrridangaskkat márkaniidda leat guhkit. Dan ferte buhttet eanadoallošiehtadusas. Ovdun šaddadeamis borramušgálvvuid árktalaš guovlluin lea ahte buktagiid kvalitehta lea buoret sivas go máilmmiviidosaš nuoskkideapmi lea uhcit. Buoret kvalitehta galggašii addit vejolašvuođa bidjat eará hattiid gálvvuide. Árktalaš dálkkádat lea givrodat eanadoalus go biebmu mii šaddaduvvo dakkár birrasiin, dárbbaša cirgguhuvvot uhcit suodjalanávdnasiid, ja danne dain adnojuvvo leat buoret kvalitehta, buhtisvuohta ja sihkarvuohta. Dálá geavaheaddjit jearahit eanet ja eanet ekologalaš biepmu ja báikkálaš álgoávdnasiid. Danne lea deaŧalaš ovddidit árktalaš eanadoalu erenoamáš gálvomearkan. Lea dárbu ásahit sierra doarjjaortnegiid dan várás ahte viidáseappot ovddidit árktalaš eanadoalu. Dan ferte dahkat seammás go ásahuvvojit doaibmabijut mat lasihit árktalaš eanadoallobuktagiid vuovdaleami. 4. Investeremat Erenoamáš hástalus Romssas ja Finnmárkkus lea ahte huksengolut orrot leamen stuorát go muđui riikkas. Ii gávdno statistihka mii čájeha dan, muhto buohtastahttimat dahkkon 2011:s čájehit ahte sullalágan huksenprošeavttat Romssas ja Trøndelágas čájehit ahte haddeerehus lea gaskal 20 ja 35 %. Ollu doaibmavisttit dárbbašit stuorra divodemiid, ja danne dárbbašuvvo eanet investerendoarjja. Eará ášši lea ahte 2024 rájes ii leat šat lohpi geavahit hiŋggalnávehiid. Ain leat eanemus hiŋggalnávehat Romssas ja Finnmárkkus ja danne lea hoahppu rievdadit hiŋggalnávehiid luovosdoallonávehin. Dat mearkkaša ahte investerendoarjaga proseantamáksomeari ferte rievdadit. Dát guoská erenoamážit nuorra álggaheddjiide geat dávjá eai nagot háhkat alcceseaset doarvái kapitála. Doarjjameari nuoraide ferte loktet nu ahte dat lea 10 % eanet sámi guovlluin otnáža ektui. Eanadoalus lea dárbu ođđa gilvineatnamiidda, investerendoarjagat ođđagilvimii ja rávaroggamii fertejit vuoruhuvvot. Eanadoalus lea ovdalis áiggiid leamaš vejolašvuohta eanadoalu foandasajušteapmái mii galggai geavahuvvot boahtteáiggi hukseninvesteremiidda. Dát ferte fas ođđasis váldojuvvot atnui. Foandasajušteapmi attášii vejolašvuođa plánet boahtteáiggi investeremiid buoret vuogi mielde. Dasto attašii dat einnostanvejolašvuođa vearroplánemis. 5. Nissoniid ja nuoraid rekrutteren Riikka dásis leat 14,8 % boanddain nissonat (SSB 2013). Seamma logut Romssa ja Finnmárkku fylkkain muitalit ahte namalassii 18,7 % ja 24,1 % boanddain leat nissonat. Seammás čájehit logut ahte boanddaid gaskamearálaš ahki lea lassáneamen ja ahte njealjádas oassi Romssa ja Finnmárkku boanddain lea badjel 60 jagi. Danne oaidná Sámediggi čielga dárbbu čađahit árjjalaš doaibmabijuid mat ožžot nissoniid ja nuoraid áŋgiruššat eanadoaluin. Álggahanpáhkka nissoniid ja nuoraid várás sáhttá leat vuohki mo loktet gánnáheami fidnus. Dakkár páhkas sáhttá leat gelbbolašvuohta, álggahemiide mielkeearri ja oiddolaš investerenortnegat. Dasa lassin gáibida rekrutterenealáhussii buriid gelbbolašvuođa- ja oahppofálaldagaid.</p>
<p>Movttiidahttindoaibmabijut sin várás geat álggahit uhcit ja ođđaáiggi návehiid ja ekologalaš doaimma, sáhttá dagahit boandabarggu eanet geasuheaddjin nissoniidda ja nuoraide. Ferte ásahuvvot mielkeearreortnet mii lea nuvttá nuorra álggaheddjiide geat áigot bargagoahtit doaluin. Sii han dávjá fertejit oastit buvttadanareálaid, šibihiid, reaidduid ja visttiid. Go sii vel dasa lassin fertejit oastit mielkeeari, de lea váttis nuoraide birget ekonomalaččat. Finnmárkku eanadoalus lea ásahuvvon trainee-ortnet mas nuorat besset oahppat váhnemiid dálus. Okta áigumušain lea movttiidahttit nuorat gerddiid váldit badjelasaset dálu. Nordlandsforskningen jagi 2014 duktan čájeha ahte dát oahpahanvuohki lea doaibman bures prošeaktaoassálastiid várás. Sámedikki oainnu mielde berrešii dákkár ortnega ásahit bistevaš ortnegin eanadoallošiehtadusa bokte. 6. Mielkebuvttadeapmi Mielkebuvttadeami hástalussan lea sihkkarastit ahte dietnasat dávistit gollolassáneapmái. Dienas ii leat lassánan áktánasat máŋgga jahkái ja ferte ollu lasihit doarjjameriid mielkái. Dietnasa lassáneapmi sáhtášii hehttet ollu mielkedoaluid heaittiheami. Fylkkaid mielde mielkeearreortnet ferte jotkojuvvot. Mielkedoaluid gaskamearálaš sturrodat lea sturron jagis jahkái. Lassáneapmi lea eanaš dáhpáhuvvan go eanet láigoeatnamat leat váldojuvvon atnui. Romssas dahket láigoeatnamat lagabui 60 % doallovuođus. Nu bohciidit eahpesihkkaris doallodilit ja láigodilit mat eai leat nu einnostahttit. Gáiccaid dávddat leat dadjat juo jávkaduvvon. Gáicadollui lea hui deaŧalaš oažžut eanet hatti mielkkis vai sihkkarastojuvvo buorre ekonomiija gáiccamielkki buvttadeamis. 7. Sávzadoallu Sávzadoallu ealáhussan gáibida ollu areálaid man oktavuođas meahci geavaheapmi lea leamaš vealtameahttun deaŧalaš ekonomalaš bohtosii. Sámi sávzadoalus leat dál máŋga hástalusa. Lassin heajos gánnáheapmái leat boraspirevahágat ja beroštusriiddut boazodoaluin hástalussan sámi sávzadollui. Eanadoallu dárbbaša guhkes áiggi ja einnostahtti doarjjaortnegiid maiguin sihkkarastojuvvo dat ahte oamit sáhttet guohtut meahcis. Villasávzadoallu lea maŋimuš jagiid lassánan garrasit, ja muhtun guovlluin leat bidjan ollu barggu viidáseappot nállašuhttimii villasávzzaid. Ollugiidda lea dát mearkkašan dan ahte váldit atnui fas daid sávzanáliid mat <span type="quote">“lunddolaččat”</span> gullet dihto guvlui. Dát sávzanálli orru buresbirgemin ja heivemin davviguovlluide. Dasto birgejit villasávzzat buorebut guohtumin go dábálaš sávzzat boraspiriid ektui, muhto deaddu šaddá unnit ealli nammii. Guohtonelliid heiveheapmi lea deaŧalaš boahtteáiggi eanadoalus, ja berre álggahit doaibmabijuid maid bokte ovddidit villasávzzaid duohta ja gánnáhahtti molssaeaktun doppe gosa dát sávzanálli orru heivemin erenoamáš bures. 8. Sámedikki doarjjaortnegat ealáhusovddideapmái Ráđđehus heaittihii juolludemiid Sámediggái 2015 rájes. Lassin 2,0 miljon ruvdnosaš dábálaš investerenruđaide, loahpahuvvui maid 2,0 miljon ruvdnosaš prošeaktadoarjja árktalaš eanadollui. 2,0 miljon ruvdnosaš juolludeami ferte fas ásahit ovddidan dihtii sámi eanadoalu ja danne vai sáhttá joatkit árktalaš eanadoaluin. Árktalaš eanadoalu buktagiin lea stuorra vejolašvuohta go váldá vuhtii kvalitehta ja árktalaš guovlluid mearkagálvvu. Ferte láhčit dasa ahte profileret ja vuovdalit árktalaš eanadoalu. Ollu áššiin leat Sámedikki doarjagat hui deaŧalaččat dasa ahte boanddat válljejit viiddidanhuksemiid. Seamma guoská go Innovašuvdna Norga galgá mearridit áššiin main maiddái Sámediggi lea ruhtadeaddjin. Doarjagat árktalaš eanadollui 2014 rádjái dagai vejolažžan bidjat johtui stuorát prošeavttaid eanadoalus davvin. Okta dain lei oažžut doibmii árktalaš eanadoallobuktagiid mearkagálvvu. Dákkár bargu lea mearrideaddji jus galggašii lihkostuvvat árktalaš buktagiid čalmmustahttimis.Okta dán áŋgiruššan mihttomeriin lea ahte árktalaš kvalitehta galgá šaddat gilvaleaddji ovdamunni riikkaoasi eanadoalus. Eará mihttomearri lea lasihit eanadoalu árvoháhkama. Sámediggi háliida ahte šiehtadusbealit várrejit ruđaid árktalaš eanadoalu áŋgiruššama čuovvoleapmái. 9. Sámedikki rolla eanadoallopolitihkas Stuorradiggedieđáhusas eanadoallo- ja biebmopolitihka birra, Stuorradiggedieđáhus 9, man namma lea <span type="quote" xml:lang="nno">"Velkommen til bords"</span> (2011-2012), leat bajimus mihttomearit earret eará borramušgálvosihkarvuohta, eanadoallu miehtá riikka, buoret árvoháhkan ja ceavzilis eanadoallu. Dieđáhusa Stuorradikkis meannudeapmi lea vuođđun eanadoallopolitihkkii ovddasguvlui ja Sámediggiháliida leat deaŧalaš eavttuid biddji sihkkarastin ja nannen dihtii eanadoalu rámmaeavttuid sámi guovlluin. Sámedikki rolla eanadoallopolitihkas ferte nannejuvvot oassin dieđáhus čuovvoleamis. Sámediggi ferte oažžut viidábuš rollaid sierra sámi fágasurggiid siskkobealde, ja ahte eanadoalu várás ovddiduvvo konsultašuvdnašiehtadus. Sámediggi háliidaoažžut vejolašvuođa váikkuhit dan ahte eanadoalu rámmaeavttut sihkkarastojuvvojit ja nannejuvvojit, ja dieinna lágiin čuovvolit geatnegasvuođaid ealáhusa guovdu, earret eará ovddasvástádusa mii Sámedikkis lea ealli sámi giliidektui. Stáhta eanadoallopolitihkka sámiid ektui ii dávis Sámedikki oidnui dasa masa gusket álbmotrievttálaš geatnegasvuođat maid Norga lea váldán badjelasas sámiid ektui dan geažil go dat lea álgoálbmot. Bealit mat eai leat njuolgga šiehttadallanáššit 10. Boraspiret áittan sávzadollui Boraspiriid alla lohku hehtte sávzaealáhus positiiva ovdáneami sihkkarastima. Norgga boraspirepolitihkka váikkuha njuolga sávzadoalu ekonomalaš bohtosii. Boraspiresoabahusain oaivvilduvvo ahte galget leat sihke guohtoneallit ja boraspiret meahcis. Sámedikki oaivila mielde ii šiehta dát mihttomearri ceavzilis sávzadollui. Danne oaivvilda Sámediggi ahte boraspirelogu ferte árvvoštallat njeaidit gos dan dárbbaša go galgá váldit vuhtii eanadoalloberoštusaid. Seammás oaidná Sámediggi dárbbu addit báhčinlobiid johtileappot go dál ja ahte boraspiriid ferte báhčit johtileappot. Sámediggi lea fuolastuvvan eiseválddiid gáibádusaid geažil váidudeaddji doaibmabijuid oktavuođas uhcidit boraspirefallehemiid, mas gáibiduvvo guohtunelliid eanet guođoheami, áiduma ja árat viežžama meahcceguohtumiin. Dát buvttiha mealgat eanet barggu guohtunealáhussii. Seammás hedjonahttojuvvo dienasvuođđu go ferte geavahit stuorát oassi areálavuođus áidojuvvon guohtumiidda. Dasa lassin čuohcá parasihttanjoammun guohtunelliide go dat guhkit áiggi fertejit jorrat ráddjejuvvon guovllus, nu go áidojuvvon guohtumiin. Guohtuneallit mearkkašit deaŧalaš vuođu buotbeallásaš biebmobuvttadeapmái giliin, ja guohtuneallit eai galgga leat ráfáiduhttojuvvon boraspiriid biebmovuođđun. Ášši meannudeapmi loahpahuvvui 05.03.15 dii. 18.10.</p>
<p xml:lang="krl">Ášši 012/15</p>
<p>Sámedikki dievasčoahkkin</p>
<p xml:lang="krl">Ášši 002/15</p>
<p>Plána- ja finánsalávdegoddi 420 kv El-fápmolinjá Báhccavuotna - Skáidi</p>
<p xml:lang="sms">Áššenr. 14/597</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđi</p>
<p>Plána- ja finánsalávdegoddi 2. – 3.03.15</p>
<p xml:lang="fra">PFL</p>
<p>Sámedikki dievasčoahkkin 4. – 6.03.15</p>
<p xml:lang="nob">DC 012/15</p>
<p>Ášši meannudeapmi álggahuvvui duorastaga njukčamánu 5. b. 2015 dii. 00.00</p>
<p>I Mildosat</p>
<p>II Evttohusat ja mearkkašumit</p>
<p>Sámediggeráđi mearrádusárvalus: Sámediggi doarju Oljo- ja energiijadepartemeantta árvalusa daiguin váidudeaddji doaibmabijuiguin ja eavttuiguin mat leat árvalusas. 420 kV elfápmo- linjá lea stuora sisabahkken mii mielddisbuktá stuora váikkuhusaid sámi beroštumiide maidda dát čuohcá. Linjá duohtandahkan boahtá lassin sisabahkkemiidda mat leat juo ovdalaččas. Sámedikki doarjja lea danin dainna eavttuin ahte dás maŋás galgá čavget lobi addima eará doaimmaide mat bohtet šaddat vel lassi noađđin beroštumiide maidda dat guoská.</p>
<p>Plána- ja finánsalávdegoddi - 002/15</p>
<p>PFL - Árvalusa</p>
<p>Álggahus</p>
<p>Sámedikki plána- ja finánsalávdegoddi lea meannudan ášši 12/15 420 kV elfápmolinjá birra Báhccavuonas Hámmárfestii.</p>
<p>Evttohus</p>
<p><em type="italic">Lávdegotti Norgga sámiid riikasearvi lahtut Kirsti Guvsám, Anita P. Ravna, Áile Jávo, Piera Heika Muotka ja Beaska Niillas, Bargiidbellodaga lahtut Vibeke Larsen, Knut Store ja Ronny Wilhelmsen, Árja lahttu Láila Susanne Vars, Nordkalottfolket lahttu Åse Dahl, Olgešbellodaga lahttu Hans Hatle, Åarjel-Saemiej Giel (ÅaSG) lahttu Jovna Z. Dunfjell ja Ovddádusbellodaga lahttu Aud Marthinsen </em>ovddidit čuovvovaš evttohusa: </p>
<p>Evttohus 1</p>
<p>Evttohus biddjojuvvo sámediggeráđi árvalusa sadjái: Sámediggi čujuha Statneahta plánaide elfápmolinjá huksemis Báhccavuonas Hámmárfestii, ja Oljo- ja energiijadepartemeantta evttohussii áššis. Ášši čuoččáldahttá Sámedikki áddejumi mielde ollu prinsihpalaš rievttálaš gažaldagaid main lea deaŧalaš mearkkašupmi ja ahte departemeanta ja eará eiseválddit dán ášši viidáseappot meannudeamis válddášedje daid dohkálaččat vuhtii. Elfápmolinjá lea hui viiddis areáladuohtadeapmi sámi guovllus ja das leat stuorra váikkuhusat guoskevaš sámi beroštumiide. Elfápmolinjá duohtan dahkan boahtá lassin ovddeš duohtademiide ja das lea mearkkašupmi maiddái vejolaš duohtademiide boahtteáiggis. Sámediggi eahpida prinsihpalaččat duohtademiid main leat negatiivvalaš váikkuhusat sámi kultuvrii, ealáhusaide ja servodateallimii, ja mii maid eat sáhte doarjut buot árvvoštallamiid maid Oljo- ja Energiijadepartemeanta lea dahkan sámi diliid ektui dán áššis. Sámediggi oaidná ahte dát plánat mat leat dagahit stuorra luondduduohtademiid, main eahpitkeahttá lea negatiivvalaš váikkuhus árbevirolaš sámi ealáhusdoibmii ja meahccegeavahussii. Sámedikkis lea ovddasvástádus sámi beroštumiid goziheamis, erenoamážit go guoská árbevirolaš sámi ealáhusaide nugo boazodollui ja eará meahcástanealáhusaide maidda duohtadeamit njuolga gusket elfápmolinjá huksema oktavuođas. Sámediggi eaktuda ahte elfápmolinjá Báhccavuona ja Skáiddi gaskka huksejuvvo biebmofuolahansihkarvuođa buorideami dihte guoskevaš guovlluin, ja ahte linjá realiseren vuoruhuvvo ovdalii eará areáladuohtademiid seamma guovlluin. Sámediggi háliida deattuhit ahte muhtun guovlluin maidda evttohus elfápmolinjá huksemis guoská, leat juo čađahuvvon nu ollu luondduduohtadeamit ahte rádji maid gierdat álbmotrievttálaš dohkálašvuođa mielde lea juo rasttilduvvon. Ođđa guohton- ja guotteteana ferte árvvoštallojuvvot váidudeaddji doaibmabidjun doppe gos elfápmolinjá boahtá vuostálaga boazodoaluin. Ássiid fuolla giliin,maidda elfápmolinjá šaddá láhka viessoguovllu, ferte guldaluvvot. Sámediggi ávžžuha Oljo- ja energiijadepartemeantta árvvoštallat molssaektosaš vejolašvuođaid guovlluin gos leat erenoamáš sivat dasa. Elfápmohuksemiid oktavuođas galgá nu unnán go vejolaš hukset geainnuid, ja jos gaskaboddasaš dahje bissovaš geainnut dattetge ráhkaduvvojit, de galgá dat dahkkojuvvot boazodoaluin ja eará sámi vuoigatvuođaoamasteddjiiguin konsulteremiin Sámediggi čujuha ahte álbmotrievtti bokte suodjaluvvo dálá áiggi ja boahtteáiggi sámi kulturbargu. Elfápmolinjá huksenplánaid oktavuođas Báhccavuonas Skáidái ii leat doarvái árvvoštallojuvvon rihkkot go duohtadeamit álbmotrievtti. Sámediggi oaivvilda ahte ferte vuđolaččat juridihkalaččat árvvoštallat ahte rihkku go elfápmolinjá ásaheapmi álbmotrievtti ovttaskas guovlluin, ii ge dušše árvvoštallat bajimuš álbmotrievttálaš prinsihpaid. Erenoamážit lea dárbu árvvoštallat buot ovddeš duohtademiid mat leat gáržžidan árbevirolaš sámi ealáhusbarggu ja kultuvrra vejolašvuođaid guovlluin maidda elfápmohuksenplánat gusket. Dán lágan konkrehta álbmotrievttálaš árvvoštallamis ferte maiddái vuhtii váldit dálá áiggi duohtadanproseassaid ja plánejuvvon ovddidanprošeavttaid. Sámediggi bidjá vuođđun dan ahte buot váidudeaddji doaibmabijut čađahuvvojit konsulteremiin guoskevaš beliiguin. Ferte geahččalit unnidit vahágiid maid elfápmolinjá huksen dagaha. Sámediggi oaidná ahte lea dárbu ovdal ja maŋŋá iskkademiideja čuovusiskkademiide ovttaskas válljejuvvon gaskkain buoridan dihte máhtu elfápmolinjá váikkuhusain boazodollui ja sámi báikegottiide, dát guoská erenoamážit doaimmaide mat muosehuhttet bohccuid johtin- ja guottetáigodagain. Dasto eaktuda Sámediggi ahte ráđđehus dohkkeha ahte boahtteáiggis lea dárbu čađahit ollislaš váikkuhaniskančielggadusaid sámi kultuvrra, ealáhusaid ja servodateallima ektui ovdal go areáladuohtademiid sáhttá árvvoštallat boahtteáiggis. Sámediggi eaktuda dasto ahte vižžojuvvo ovdagihtii mieđiheapmi buot sámi vuoigatvuođaoamasteddjiin, maiddái árbevirolaš sámi ealáhusdolliin, ja sámi báikkálaš ja giliservodagain. Sámedikki oaivila mielde geatnegahttojuvvo maiddái ahte dát vuoigatvuođaoamasteaddjit ožžot dohkálaš ortnegiid, maiddái juridihkalaš veahki, vai nákcejit gozihit vuoigatvuođaideaset. Guoskevaš orohagaid beroštumit gozihuvvojit, ja ásahuvvojit divat- ja buhtadanortnegat sámi vuoigatvuođaoamasteddjiid várás. Eaktudit ahte sámi vuoigatvuođaoamasteddjiid vuoigatvuođat čuovvoluvvojit sihke norgga lága ja álgoálbmotrievtti mielde proseassas viidáseappot. Sámediggi eaktuda ahte gáržžiduvvojit lobit eará doaibmabijuide mat sáhttet ain eanet čuohcat guoskevaš beroštumiide. Dasto bivdá Sámediggi ahte Oljo- ja energiijadepartemeanta ja huksejeaddji gozihit álgoálbmotrievtti, ja dasto ferte oainnusmahttit movt sámi vuoigatvuođaoamasteaddjit leat konsulterejuvvon ja mainna lágiin sin vuoigatvuođat leat gozihuvvon proseassas Sámediggi oaivvilda ahte biebmofuolahansihkarvuohta lea deaŧalaš servodatdoaimmaid sihkkarastimii nugo sihkarvuhtii ja gearggusvuhtii Romssas ja Finnmárkkus. Dáiguin eavttuiguin ii leat Sámediggi vuostá elfápmolinjá huksema Báhccavuonas Skáidái. <em type="italic">Norgga sámiid riikasearvvi, Bargiidbellodaga sámediggejoavkku, Olgešbellodaga, Nordkalottfolket, Ovddádusbellodaga, Árja, ja Åarjel-Saemiej Giel </em>(ÅaSG) evttohus </p>
<p>Evttohus 2</p>
<p>Áššenamma rievdaduvvo leat dát: Ášši 12/15 – 420 kV elfápmolinjá Báhccavuonas Skáidái. <em type="italic">Norgga sámiid riikasearvvi, Bargiidbellodaga sámediggejoavkku, Olgešbellodaga, Árja, ja Åarjel-Saemiej Giel </em>(ÅaSG) evttohus </p>
<p>Evttohus 3</p>
<p>Lassievttohus oktasaševttohussii: Ođđa vuosttaš cealkka njealját teakstaoassái: Álbmotriekti, nugo erenoamážit ILO konvenšuvdna 169 maid Norga lea ratifiseren, ja ON konvenšuvdna siviila ja politihkalaš vuoigatvuođaid birra artihkkaliid 1 ja 27 bokte dohkkehuvvo ahte álgoálbmogiin lea iešmearridanvuoigatvuohta luondduresurssaide sin árbevirolaš guovlluin ja sii galget suodjaluvvot duohtademiid vuostá kulturbarggus, bidjet rájiid luondduduohtademiide álgoálbmotguovlluin. Sámediggi oaivvilda ahte elfápmolinjá ásaheamis danne leat váikkuhusat mearrádusaide ain eanet duohtademiid ektui boahtteáiggis, omd. bartahuksemiid, geainnuid, ruvkedoaimma, bieggamilluid ektui guoskevaš guovlluin.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
<p>Sámediggi doarju muđui dievasčoahkkinjođihangotti mearrádusárvalusa.</p>
<p>Sámedikki dievasčoahkkin - 012/15 Mearkkášupmi: Ovddádusbellodat, áirras Aud Marthinsen bokte 420 kv el-fápmolinjá Báhccavuotna - Skáidi Fápmolinjjáid huksen ja sihkkaris el-fápmolágideapmi lea deaŧalaš servodahkii. Báikkálaš beroštumiin lea álo oaivil spáitoválljema hárrái, ja oppalaččat lea deaŧalaš ahte stuorraservodatoaidná gokko dakkár linjjáin ja huksemiin lea uhcimus vahát báikkálaš ássiide. Ovddádusbellodat doarju dan ahte stáhta dakkár diliin, go prošeavttas lea stuorra servodatlaš mearkkašupmi, ja ii ge sáhte diktit báikkálaš vuhtiiváldimiid hehttet dahje maŋidit prošeavttaid máŋggaid jagiid, geavaha stáhtalaš muddemiid váikkuhangaskaoapmin. Gáivuona suohkana čađa Romssa fylkkas leat golbma vejolašvuođa árvvoštallojuvvon. Gulahallamiin sámedikkiin ja boazodoaluin lea OED gávnnahan molssaeavttu 1 buoremussan. Dát lea Ovddádusbellodaga mielas heajos čoavddus, mii vuhtiiváldá imaginára noađuheami boazodollui ja sámi kulturmuittuide.Baicce leat dán linjjás duohta noađđin daidda olbmuide geat ásset gilis. Ovddádusbellodaga rávve baicce válljet spáittu 2.5, mii lea dat spáitu mii mielddisbuktá uhcimus noađuhemiid.</p>
<p>Ášši meannudeapmi álggahuvvui 05.03.15 dii. 18.10.</p>
<p>III Jienasteapmi 39 áirasis ledje 33 čoahkis. Jienasteapmi dahkkojuvvui čuovvovaš vuogi mielde: ·</p>
<p>Plána- ja finánsalávdegotti evttohus 1 mearriduvvui mearriduvvui ovttajienalaččat ·</p>
<p>Plána- ja finánsalávdegotti evttohus 3 mearriduvvui mearriduvvui 28 jienain 5 jiena vuostá</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Aud Marthinsen 2 Per A. Bæhr</p>
<p>Laila Susanne vars</p>
<p xml:lang="nno">Marit Kirsten A. Gaup</p>
<p xml:lang="nob">Hartvik Hansen</p>
<p xml:lang="nno">Per A. Bæhr 3 Anita Persdatter Ravna 4 Aud Marthinsen</p>
<p xml:lang="sma">Kirsti Guvsam</p>
<p xml:lang="nob">Vibeke Larsen</p>
<p>Aud Marthinsen 5 Áile Javo 6 Vibeke Larsen 7 Laila Susanne Vars 8 Beaska Niillas 9 Johan Vasara 10 Kjetil Romsdal 11 Kirsti Guvsam</p>
<p>Mariann Wollmann Magga</p>
<p>Laila Susanne Vars</p>
<p xml:lang="sma">Kirsti Guvsam 12 Nora Marie Bransfjell</p>
<p xml:lang="nno">Aud Marthinsen</p>
<p>Nora Marie Bransfjell 13 Aili Keskitalo 14 Thomas Åhrén 15 Nils Ánte Oskal Eira</p>
<p xml:lang="nno">Aud Marthinsen</p>
<p>Nils Ánte Oskal Eira 16 Mariann Wollmann Magga</p>
<p>Per A. Bæhr, čoahkkinortnegii 17 Aud Marthinsen, áššejođiheaddji 18 Vibeke Larsen, čoahkkinortnegii</p>
<p>DC - Mearrádus:</p>
<p>V Sáhkavuorrolistu ja replihkat</p>
<p>Sámediggi čujuha Statneahta plánaide elfápmolinjá huksemis Báhccavuonas Hámmárfestii, ja Oljo- ja energiijadepartemeantta evttohussii áššis. Ášši čuoččáldahttá Sámedikki áddejumi mielde ollu prinsihpalaš rievttálaš gažaldagaid main lea deaŧalaš mearkkašupmi ja ahte departemeanta ja eará eiseválddit dán ášši viidáseappot meannudeamis válddášedje daid dohkálaččat vuhtii. Elfápmolinjá lea hui viiddis areáladuohtadeapmi sámi guovllus ja das leat stuorra váikkuhusat guoskevaš sámi beroštumiide. Elfápmolinjá duohtan dahkan boahtá lassin ovddeš duohtademiide ja das lea mearkkašupmi maiddái vejolaš duohtademiide boahtteáiggis. Sámediggi eahpida prinsihpalaččat duohtademiid main leat negatiivvalaš váikkuhusat sámi kultuvrii, ealáhusaide ja servodateallimii, ja mii maid eat sáhte doarjut buot árvvoštallamiid maid Oljo- ja Energiijadepartemeanta lea dahkan sámi diliid ektui dán áššis. Sámediggi oaidná ahte dát plánat mat leat dagahit stuorra luondduduohtademiid, main eahpitkeahttá lea negatiivvalaš váikkuhus árbevirolaš sámi ealáhusdoibmii ja meahccegeavahussii. Sámedikkis lea ovddasvástádus sámi beroštumiid goziheamis, erenoamážit go guoská árbevirolaš sámi ealáhusaide nugo boazodollui ja eará meahcástanealáhusaide maidda duohtadeamit njuolga gusket elfápmolinjá huksema oktavuođas. Sámediggi eaktuda ahte elfápmolinjá Báhccavuona ja Skáiddi gaskka huksejuvvo biebmofuolahansihkarvuođa buorideami dihte guoskevaš guovlluin, ja ahte linjá realiseren vuoruhuvvo ovdalii eará areáladuohtademiid seamma guovlluin. Álbmotriekti, nugo erenoamážit ILO konvenšuvdna 169 maid Norga lea ratifiseren, ja ON konvenšuvdna siviila ja politihkalaš vuoigatvuođaid birra artihkkaliid 1 ja 27 bokte dohkkehuvvo ahte álgoálbmogiin lea iešmearridanvuoigatvuohta luondduresurssaide sin árbevirolaš guovlluin ja sii galget suodjaluvvot duohtademiid vuostá kulturbarggus, bidjet rájiid luondduduohtademiide álgoálbmotguovlluin. Sámediggi oaivvilda ahte elfápmolinjá ásaheamis danne leat váikkuhusat mearrádusaide ain eanet duohtademiid ektui boahtteáiggis, omd. bartahuksemiid, geainnuid, ruvkedoaimma, bieggamilluid ektui guoskevaš guovlluin. Ođđa guohton- ja guotteteana ferte árvvoštallojuvvot váidudeaddji doaibmabidjun doppe gos elfápmolinjá boahtá vuostálaga boazodoaluin. Ássiid fuolla giliin,maidda elfápmolinjá šaddá láhka viessoguovllu, ferte guldaluvvot. Sámediggi ávžžuha Oljo- ja energiijadepartemeantta árvvoštallat molssaektosaš vejolašvuođaid guovlluin gos leat erenoamáš sivat dasa. Elfápmohuksemiid oktavuođas galgá nu unnán go vejolaš hukset geainnuid, ja jos gaskaboddasaš dahje bissovaš geainnut dattetge ráhkaduvvojit, de galgá dat dahkkojuvvot boazodoaluin ja eará sámi vuoigatvuođaoamasteddjiiguin konsulteremiin. Sámediggi čujuha ahte álbmotrievtti bokte suodjaluvvo dálá áiggi ja boahtteáiggi sámi kulturbargu. Elfápmolinjá huksenplánaid oktavuođas Báhccavuonas Skáidái ii leat doarvái árvvoštallojuvvon rihkkot go duohtadeamit álbmotrievtti. Sámediggi oaivvilda ahte ferte vuđolaččat juridihkalaččat árvvoštallat ahte rihkku go elfápmolinjá ásaheapmi álbmotrievtti ovttaskas guovlluin, ii ge dušše árvvoštallat bajimuš álbmotrievttálaš prinsihpaid. Erenoamážit lea dárbu árvvoštallat buot ovddeš duohtademiid mat leat gáržžidan árbevirolaš sámi ealáhusbarggu ja kultuvrra vejolašvuođaid guovlluin maidda elfápmohuksenplánat gusket. Dán lágan konkrehta álbmotrievttálaš árvvoštallamis ferte maiddái vuhtii váldit dálá áiggi duohtadanproseassaid ja plánejuvvon ovddidanprošeavttaid. Sámediggi bidjá vuođđun dan ahte buot váidudeaddji doaibmabijut čađahuvvojit konsulteremiin guoskevaš beliiguin. Ferte geahččalit unnidit vahágiid maid elfápmolinjá huksen dagaha. Sámediggi oaidná ahte lea dárbu ovdal ja maŋŋá iskkademiideja čuovusiskkademiide ovttaskas válljejuvvon gaskkain buoridan dihte máhtu elfápmolinjá váikkuhusain boazodollui ja sámi báikegottiide, dát guoská erenoamážit doaimmaide mat muosehuhttet bohccuid johtin- ja guottetáigodagain. Dasto eaktuda Sámediggi ahte ráđđehus dohkkeha ahte boahtteáiggis lea dárbu čađahit ollislaš váikkuhaniskančielggadusaid sámi kultuvrra, ealáhusaid ja servodateallima ektui ovdal go areáladuohtademiid sáhttá árvvoštallat boahtteáiggis. Sámediggi eaktuda dasto ahte vižžojuvvo ovdagihtii mieđiheapmi buot sámi vuoigatvuođaoamasteddjiin, maiddái árbevirolaš sámi ealáhusdolliin, ja sámi báikkálaš ja giliservodagain. Sámedikki oaivila mielde geatnegahttojuvvo maiddái ahte dát vuoigatvuođaoamasteaddjit ožžot dohkálaš ortnegiid, maiddái juridihkalaš veahki, vai nákcejit gozihit vuoigatvuođaideaset. Guoskevaš orohagaid beroštumit gozihuvvojit, ja ásahuvvojit divat- ja buhtadanortnegat sámi vuoigatvuođaoamasteddjiid várás. Eaktudit ahte sámi vuoigatvuođaoamasteddjiid vuoigatvuođat čuovvoluvvojit sihke norgga lága ja álgoálbmotrievtti mielde proseassas viidáseappot. Sámediggi eaktuda ahte gáržžiduvvojit lobit eará doaibmabijuide mat sáhttet ain eanet čuohcat guoskevaš beroštumiide. Dasto bivdá Sámediggi ahte Oljo- ja energiijadepartemeanta ja huksejeaddji gozihit álgoálbmotrievtti, ja dasto ferte oainnusmahttit movt sámi vuoigatvuođaoamasteaddjit leat konsulterejuvvon ja mainna lágiin sin vuoigatvuođat leat gozihuvvon proseassas. Sámediggi oaivvilda ahte biebmofuolahansihkarvuohta lea deaŧalaš servodatdoaimmaid sihkkarastimii nugo sihkarvuhtii ja gearggusvuhtii Romssas ja Finnmárkkus. Dáiguin eavttuiguin ii leat Sámediggi vuostá elfápmolinjá huksema Báhccavuonas Skáidái. Ášši meannudeapmi loahpahuvvui 05.03.15 dii. 19.25.</p>
<p xml:lang="nob">Undertegnede har lest gjennom protokollen, og finner de bokførte beslutninger å være i overensstemmelse med Sametingets vedtak. Kárášjohka 719.03.2015 Plenumsledelsen Jørn Are Gaski</p>
<p xml:lang="nob">Anita Persdatter Ravna leder Aud Marthinsen</p>
<p xml:lang="nob">Mathis Nilsen Eira</p>
</body></document>
