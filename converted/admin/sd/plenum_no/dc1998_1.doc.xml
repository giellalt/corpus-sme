<document xml:lang="sme" id="no_id"><header><title>Roy Amundsen</title><genre code="admin"/><author><unknown/></author><year>1998</year><wordcount>59095</wordcount><conversion_status type="standard"/><availability><free/></availability><parallel_text xml:lang="nob" location="sp1998_1.pdf"/><metadata><uncomplete/></metadata><version>XSLtemplate  1.11 ; file-specific xsl  $Revision: 1.5 $; common.xsl  $Revision$; </version></header>
<body>
<p>Sámediggi</p>
<p>Sámedigge</p>
<p>Saemiedigkie</p>
<p>Sametinget</p>
<p>Sámedikki dievasčoahkkin</p>
<p>Čoahkkingirji 1/98</p>
<p><em type="bold">Áigi: 24. - 27.02.1998 </em></p>
<p><em type="bold">Báiki: </em><em type="bold">Samelandssenteret, Kárášjohka </em></p>
<p>Ášši 1/98 Čoahkkima vuođđudeapmi - nammačuorvun, pearmišuvnnat, gohččojuvvon várrelahtut - gohččuma ja áššelisttu dohkkeheapmi</p>
<p>Ášši 2/98 Sámedikki čoahkkinortnet</p>
<p>Ášši 3/98 Ohcamuš luvvejuvvot Sámedikki várrelahttun</p>
<p>Ášši 4/98 Sámediggeráđi dieđáhus doaimmas birra</p>
<p>Ášši 5/98 Gažaldagat sámediggeráđđái Čoahkkinortnega § 26 vuođul</p>
<p>Ášši 6/98 Ođđa áššiid dieđiheapmi</p>
<p>Ášši 7/98 Vuollásaš ráđiid jahkedieđáhusat 1997 - mearkkašumit</p>
<p>Ášši 8/98 Sámedikki jahkedieđáhus 1997</p>
<p>Ášši 9/98 Sd. dieđ. nr. 41 (1996-97) ja Sd. dieđ. nr. 18 (1997-98) Norgga sámepolitihkka</p>
<p>Ášši 10/98 Sámi vuoigatvuođalávdegoddi - mandáhta ja barggu joatkin</p>
<p>Ášši 11/98 Åarjielsaemien øøhpetimmie/lullisámi oahpahus - gulaskuddan</p>
<p>Ášši 12/98 Bearráigeahččankomitea</p>
<p>Ášši 13/98 Árvalus Sámi guolástuslávdegottis - gulaskuddan</p>
<p>Ášši 14/98 Doaibmabijut prostitušuvnna vuostá</p>
<p type="title">Čoahkkináiggit</p>
<p>Áigi</p>
<p>Ášši</p>
<p>Siidu</p>
<p>Guovvamánu 24. b. dii. 09.00 - 12.00</p>
<p>1/98</p>
<p>3-5</p>
<p>2/98</p>
<p>6-7</p>
<p>3/98</p>
<p>4/98</p>
<p>9-11</p>
<p>Guovvamánu 24. b. dii. 12.00 - 18.30</p>
<p>4/98 joatká</p>
<p>5/98</p>
<p>12-20</p>
<p>Guovvamánu 25. b. dii. 09.00 - 12.00</p>
<p>6/98</p>
<p>21-25</p>
<p>7/98</p>
<p>26-37</p>
<p>8/98</p>
<p>38-88</p>
<p>Guovvamánu 25. b. dii. 12.00 - 18.30</p>
<p>9/98</p>
<p>89-138</p>
<p>Guovvamánu 26. b. dii. 09.00 - 12.00</p>
<p>9/98 joatká</p>
<p>10/98</p>
<p>139-147</p>
<p>Guovvamánu 26. b. dii. 12.00 - 18.00</p>
<p>10/98 joatká</p>
<p>11/98</p>
<p>148-154</p>
<p>12/98</p>
<p>155-158</p>
<p>Guovvamánu 27. b. dii. 09.00 - 12.30</p>
<p>13/98</p>
<p>159-175</p>
<p>14/98</p>
<p>176-177</p>
<p type="title">Ášši 1/98	Čoahkkima vuođđudeapmi</p>
<p>Ášši meannudeapmi álggahuvvui guovvamánu 24. b. dii. 09.00.</p>
<p type="title">Áirasat</p>
<p>Čuovvovaš áirasat ledje mielde čoahkkima vuođđudeames:</p>
<p>1. Berit Ranveig Nilssen</p>
<p>2. Magnhild Mathisen</p>
<p>3. Olav M. Dikkanen</p>
<p>4. Steinar Pedersen</p>
<p>5. Marie Terese N. Aslaksen</p>
<p>6. Nils Henrik Måsø</p>
<p>7. Ragnhild Nystad</p>
<p>8. Egil Olli</p>
<p>9. John Henrik Eira</p>
<p>10. Klemet Erland Hætta</p>
<p>11. Per A. Bæhr</p>
<p>12. Isak Mathis O. Hætta</p>
<p>13. Josef Vedhugnes</p>
<p>14. Peder Mathisen</p>
<p>15. Geir Liland</p>
<p>16. Willy Olsen</p>
<p>17. Inge Arne Eriksen</p>
<p>18. Eva Josefsen</p>
<p>19. Geir Tommy Pedersen</p>
<p>20. Willy Ørnebakk</p>
<p>21. Tor Nilsen</p>
<p>22. Sven-Roald Nystø</p>
<p>23. Margreta Ååve Kristiansen</p>
<p>24. Randi Skum</p>
<p>25. Ann-Mari Thomassen</p>
<p>26. Ove Johnsen</p>
<p>27. Arvid Skjellhaug</p>
<p>28. Per Solli</p>
<p>29. Magne A. S. Huuva</p>
<p>30. Roger Pedersen</p>
<p>31. Ing-Lill Pavall</p>
<p>32. Amund Eriksen</p>
<p>33. Nils O. Nilsen</p>
<p>34. Jarle Jonassen</p>
<p>35. Einar Lifjell</p>
<p>36. Leif Elsvatn</p>
<p>37. Birger Nymo</p>
<p>38. Johan Mikkel Sara</p>
<p>39. Gro Merete Siri</p>
<p>Ole Henrik Magga várrelahttu</p>
<p>Asbjørg Skådena várrelahttu</p>
<p>Laila Gunilla Wilksa várrelahttu. Siri manai sadjásis 24.02.98 dii. 10.50</p>
<p type="title">Juolluduvvon pearmišuvnnat</p>
<p>Áirasii nr. 10, Ole Henrik Magga juolluduvvon pearmišuvdna 24. - 27.02.98. Áirasii nr. 25, Asbjørg Skåden juolluduvvon pearmišuvdna 24. - 27.02.98. Áirasii nr. 39, Laila Gunilla Wilks juolluduvvon pearmišuvdna 24. - 27.02.98. Áirasii nr. 8, Egil Olli juolluduvvon pearmišuvdna 26. - 27.02.98.</p>
<p type="title">Várrelahtut</p>
<p>Áirasa nr. 10, Ole Henrik Magga várrelahttu, Klemet Erland Hætta. Áirasa nr. 25, Asbjørg Skåden várrelahttu, Ann-Mari Thomassen.</p>
<p>Áirasa nr. 39, Laila Gunilla Wilks várrelahttu, Gro Merete Siri. Áirasii nr. 8, Egil Olli várrelahttu, Berit Alette Eira, 26. - 27.02.98.</p>
<p type="title">I.	Áššebáhpirat</p>
<p>  Ođđajagimánu 26. b. 1998 beaiváduvvon gohččun ja áššelistu.</p>
<p type="title">II.	Ovddiduvvon eavttuhusat</p>
<p>Čoahkkinjođihangotti árvalus:</p>
<p>Ođđajagimánu 26.b. 1998 beaiváduvvon gohččun oktan áššelisttuin dohkkehuvvo.</p>
<p type="title">III.	Jienasteapmi</p>
<p>39 áirasis ledje 38 čoahkis.</p>
<p>1. Gohččuma dohkkeheapmi:</p>
<p>Ođđajagimánu 26. b. 1998 beaiváduvvon gohččun dohkkehuvvui ovttajienalaččat.</p>
<p>2. Áššelisttu dohkkeheapmi:</p>
<p>Áššelistu, mii čuovui gohččuma, dohkkehuvvui ovttajienalaččat.</p>
<p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Johan Mikkel Sara, áššejođiheaddji</p>
<p type="title">VI.	Sámedikki mearrádus maŋŋá jienasteami lea ná:</p>
<p>Ođđajagimánu 26. b. 1998 gohččun oktan áššelisttuin dohkkehuvvui ovttajienalaččat.</p>
<p>Ášši meannudeapmi loahpahuvvui guovvamánu 24. b. 1998 dii. 09.20.</p>
<p type="title">Ášši 2/98	Sámedikki čoahkkinortnet</p>
<p>Ášši meannudeapmi álggahuvvui guovvamánu 24. b. 1998 dii. 09.20.</p>
<p type="title">I.	Áššebáhpirat</p>
<p>-  Sámedikki čoahkkinortnet, mearriduvvon guovvamánu 4. b. 1997.</p>
<p type="title">II.	Ovddiduvvon eavttuhusat</p>
<p type="title">Čoahkkinjođihangotti árvalus Sámediggái:</p>
<p>§ 31, maŋimuš cealkka Sámedikki čoahkkinortnegis rievdaduvvo čuovvovaččat:</p>
<p><em type="italic">Jus virgáibidjan ii leat mearriduvvon danin go leat ovttamađe jienastagat, de mearrida čoahkkinjođiheaddji jienastat. </em></p>
<p type="title">Eavttuhus 1, áirasis Steinar Pedersen, Bargiidbellodaga sámediggejoavku:</p>
<p>§ 22. Ođđa 1. lađasin eavttuhuvvo:</p>
<p><em type="italic">Go Sámediggeráđđi ovddida áššiid Sámedikki dievasčoahkkimii meannudeapmái, galgá leat čielga rádjá das mii lea áššečilgehus ja mii lea mearrádus-eavttuhus. </em></p>
<p><em type="italic">§ 23. </em>Digáštallamat. </p>
<p><em type="italic">1. Bivdit Sámedikki čoahkkinjođihangotti ovddidit eavttuhusa makkár áigi ságastalliin galgá leat, joavkkuid sturrodagaid mielde. </em></p>
<p><em type="italic">2. Ášši meannuduvvo boahtte dievasčoahkkimis. </em></p>
<p>Lasáhus § 26. Gažaldagat Sámediggeráđđái.</p>
<p><em type="italic">Sámediggeráđi eavttuhusaid oktavuođas mat ovddiduvvojit Sámediggái, lea juohke áirasis, oassin su áššeráhkkaneamis, parlamentáralaš geavahusvuogi vuođul, vuoigatvuohta ovddidit gažaldagaid Sámediggeráđđái čálalaččat. </em></p>
<p><em type="italic">Dákkár gažaldagat galget leat ovddiduvvon 8 beaivvi ovdal Sámedikki dievasčoahkkima álgima. Sámediggeráđi čálalaš vástádusat galget ovddiduvvot maŋimustá 1 beaivvi ovdal dievasčoahkkima álgima. </em></p>
<p type="title">III.	Jienasteapmi</p>
<p>39 áirasis ledje 37 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 1, paragraf 22, mearriduvvui ovttajienalaččat.</p>
<p type="listitem">Eavttuhus 1, paragraf 23, mearriduvvui ovttajienalaččat.</p>
<p type="listitem">Eavttuhus 1, paragraf 26, hilgojuvvui 20 jiena vuostá.</p>
<p type="listitem">Čoahkkinjođihangotti árvalus mearriduvvui ovttajienalaččat.</p>
<p type="listitem">Čoahkkinortnet ja lasáhusat mearriduvvojedje ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Johan Mikkel Sara, áššejođiheaddji</p>
<p>2.</p>
<p>Steinar Pedersen</p>
<p>3.</p>
<p>Willy Olsen</p>
<p>4.</p>
<p>Ragnhild Nystad</p>
<p>Willy Olsen</p>
<p>Ragnhild Nystad</p>
<p>5.</p>
<p>Sven-Roald Nystø</p>
<p>6.</p>
<p>Roger Pedersen</p>
<p>Egil Olli</p>
<p>7.</p>
<p>Eva Josefsen</p>
<p>8.</p>
<p>Roger Pedersen</p>
<p>9.</p>
<p>Per Solli</p>
<p>Sven-Roald Nystø</p>
<p>Amund Eriksen</p>
<p>Per Solli</p>
<p>Ragnhild Nystad</p>
<p>10.</p>
<p>Einar Lifjell</p>
<p>11.</p>
<p>Steinar Pedersen</p>
<p>12.</p>
<p>Johan Mikkel Sara, áššejođiheaddji</p>
<p>Sven-Roald Nystø (č.o)</p>
<p>Steinar Pedersen (č.o)</p>
<p>Sven-Roald Nystø (č.o)</p>
<p>č.o.= čoahkkinortnegii</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámedikki čoahkkinortnegii mearriduvvojedje čuovvovaš rievdadusat:</p>
<p>§ 22. Ođđa 1. lađasin eavttuhuvvo:</p>
<p><em type="italic">Go Sámediggeráđđi ovddida áššiid Sámedikki dievasčoahkkimii meannudeapmái, galgá leat čielga rádjá das mii lea áššečilgehus ja mii lea mearrádus-eavttuhus. </em></p>
<p><em type="italic">§ 23. </em>Digáštallamat. </p>
<p><em type="italic">1. Bivdit Sámedikki čoahkkinjođihangotti ovddidit eavttuhusa makkár áigi ságastalliin galgá leat, joavkkuid sturrodagaid mielde. </em></p>
<p><em type="italic">2. Ášši meannuduvvo boahtte dievasčoahkkimis. </em></p>
<p>§ 31, maŋimuš cealkka rievdaduvvui:</p>
<p><em type="italic">Jus virgáibidjan ii leat mearriduvvon danin go leat ovttamađe jienastagat, de mearrida čoahkkinjođiheaddji jienastat. </em></p>
<p>Ášši meannudeapmi loahpahuvvui guovvamánu 24. b. 1998 dii. 10.30.</p>
<p type="title">Ášši 3/98	Ohcamuš luvvejuvvot Sámedikki várrelahttun</p>
<p>Ášši meannudeapmi álggahuvvui guovvamánu 24. b. 1998 dii. 10.50.</p>
<p type="title">I.	Áššebáhpirat</p>
<p>- Ohcamuš beaiváduvvon 27.09.97, Kjell Øvervatn.</p>
<p type="title">II.	Ovddiduvvon eavttuhusat</p>
<p type="title">Čoahkkinjođihangotti árvalus Sámediggái:</p>
<p>Várrelahttu Kjell Øvervatn válgabiires 9 Lulli-Tromsa, luvvejuvvo ámmáhis Sámedikki várrelahttun.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Čoahkkinjođihangotti árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Johan Mikkel Sara, áššejođiheaddji</p>
<p>2.</p>
<p>Roger Pedersen</p>
<p>3.</p>
<p>Johan Mikkel Sara, áššejođiheaddji</p>
<p type="title">VI.	Sámedikki mearrádus maŋŋá jienasteami lea ná:</p>
<p>Várrelahttu Kjell Øvervatn válgabiires 9 Lulli-Tromsa, luvvejuvvo ámmáhis Sámedikki várrelahttun.</p>
<p>Ášši meannudeapmi loahpahuvvui guovvamánu 24. b. 1998 dii. 10.55.</p>
<p type="title">Ášši 4/98	Sámediggeráđi dieđáhus doaimmas birra</p>
<p>Ášši meannudeapmi álggahuvvui guovvamánu 24. b. 1998 dii. 10.55.</p>
<p type="title">I.	Áššebáhpirat</p>
<p>  Sámediggeráđi dieđáhus doaimmas birra</p>
<p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p>Sámediggeráđi dieđáhus váldojuvvui diehtun.</p>
<p type="title">Eavttuhus 1, áirasis Nils Henrik Måsø, Guovddášbellodaga sámediggejoavku:</p>
<p><em type="bold">DUODJI </em></p>
<p>Guovddášbellodaga sámediggejoavku oaivvilda, ahte lea čielga dárbu ollislaččat geahčadit Sámedikki duodjejuolludusaid ja juolludusaid hálddašeami duodjedoibmii. GB`a sámediggejoavku bivdá ahte dikki áŋgiruššamat dán oktavuođas evaluerejuvvojit. Dán proseassas lea dehálaš ahte lea buorre oktavuohta duojáriidda, gávnnahan dihtii ahte leatgo otnáš organiserema ja juolludusa eavttut riekta ja maid vejolaččat fertešii divvut vai duojárat ieža ožžot juolluduvvan ruđaid buorrin.</p>
<p type="title">Eavttuhus 2, áirasis Margreta Påve Kristiansen, Bargiidbellodaga sámediggejoavku:</p>
<p><em type="bold">SÁMEDIGGERÁĐI GIELLARÁĐI NAMMADEAPMI </em></p>
<p>Bargiidbellodaga sámediggejoavku šálloša dan movt Sámediggeráđđi lea nammadan vuollásaš ráđiid. Hirpmástuvvan leat earenoamážit dásseárvobeali ja gorrelohkoválgga prinsihpa geažil. Dán oktavuođas lea giellaráđi nammadeapmi hirbmat negatiivvalaš.</p>
<p>Bargiidbellodaga sámediggejoavku čujuha ahte Sámedikki luohtehahttivuohta dásseárvogažaldagain ja gorrelohko prinsihpas lea hui garrasit hedjonan.</p>
<p>Bargiidbellodaga Sámediggejoavku oaivvilda ahte dásseárvoláhka guoská, ja dan ferte gozihit buot almmolaš oktavuođain, maiddái Sámedikkis.</p>
<p>Bargiidbellodaga Sámediggejoavku áigu dáid ákkaid vuođul ovddidit eavttuhusa Sámediggái:</p>
<p><em type="italic">Magne Einejord sadjái válljejuvvo Synnøve Olsen. </em></p>
<p>Synnøve Olsen gárte de bissovaš lahttun, ja dainna lonuhemiin gozihivččii Sámediggi sihke dásseárvolága mearrádusaid ja gorrelohko prinsihpaid.</p>
<p>Bargiidbellodaga Sámediggejoavku bivdá dásseárvoáittardeaddji mearkkašit buktojuvvon árvalusa.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 1 mearriduvvui ovttajienalaččat mearkkašupmin ráđi dieđáhussii.</p>
<p type="listitem">Eavttuhus 2 mearriduvvui ovttajienalaččat sáddejuvvot Sámediggeráđđái.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø, áššejođiheaddji</p>
<p>2.</p>
<p>Peder Mathisen</p>
<p>3.</p>
<p>Leif Elsvatn</p>
<p>4.</p>
<p>Roger Pedersen</p>
<p>5.</p>
<p>Ragnhild Nystad</p>
<p>Peder Mathisen</p>
<p>Ragnhild Nystad</p>
<p>6.</p>
<p>Nils Henrik Måsø</p>
<p>Ragnhild Nystad</p>
<p>Berit Ranveig Nilssen</p>
<p>Nils Henrik Måsø</p>
<p>7.</p>
<p>Willy Ørnebakk</p>
<p>Egil Olli (č.o. áššái 9/98)</p>
<p>Ragnhild Nystad (č.o)</p>
<p>Willy Olsen (č.o)</p>
<p>8.</p>
<p>Amund Eriksen</p>
<p>9.</p>
<p>Egil Olli</p>
<p>10.</p>
<p>Margreta Påve Kristiansen</p>
<p>Eva Josefsen (č.o)</p>
<p>Steinar Pedersen (č.o)</p>
<p>11.</p>
<p>Inge Arne Eriksen</p>
<p>Geir Tommy Pedersen (č.o)</p>
<p>Berit Ranveig Nilssen (č.o)</p>
<p>12.</p>
<p>Magnhild Mathisen</p>
<p>13.</p>
<p>Willy Olsen</p>
<p>Amund Eriksen</p>
<p>14.</p>
<p>Eva Josefsen</p>
<p>Magnhild Mathisen</p>
<p>Ragnhild Nystad (č.o)</p>
<p>15.</p>
<p>Berit Ranveig Nilssen</p>
<p>16.</p>
<p>Ann-Mari Thomassen</p>
<p>17.</p>
<p>Ing-Lill Pavall</p>
<p>18.</p>
<p>Roger Pedersen</p>
<p>19.</p>
<p>Josef Vedhugnes</p>
<p>20.</p>
<p>Sven-Roald Nystø</p>
<p>21.</p>
<p>Steinar Pedersen</p>
<p>22.</p>
<p>Willy Olsen</p>
<p>23.</p>
<p>Birger Nymo</p>
<p>24.</p>
<p>Sven-Roald Nystø, áššejođiheaddji</p>
<p>Sven-Roald Nystø (č.o)</p>
<p>Margreta Påve Kristiansen (č.o)</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggeráđi dieđáhus mearkkašumiin váldojuvvui diehtun.</p>
<p>Ášši meannudeapmi loahpahuvvui guovvamánu 24. b. 1998 dii. 17.20.</p>
<p type="title">Ášši 5/98	Gažaldagat Sámediggeráđđái čoahkkinortnega § 26 vuođul</p>
<p>Ášši meannudeapmi álggahuvvui guovvamánu 24. b. 1998 dii. 17.20.</p>
<p type="title">I.	Áššebáhpirat</p>
<p>-  Gažaldat, Willy Olsen, beaiváduvvon 16.02.98</p>
<p>-  Gažaldat, Maghild Mathisen, beaiváduvvon 13.02.98</p>
<p>-  Gažaldat, Roger Pedersen, beaiváduvvon 16.02.98</p>
<p>-  Gažaldat, Asbjørg Skåden, beaiváduvvon 11.02.98</p>
<p>-  Gažaldat, Ove Johnsen, beaiváduvvon 14.02.98</p>
<p>-  Gažaldat, Ove Johnsen, beaiváduvvon 15.02.98</p>
<p>-  Gažaldat, Leif Elsvatn, beaiváduvvon 16.02.98</p>
<p>-  Gažaldat, Egil Olli, beaiváduvvon 12.02.98</p>
<p>-  Gažaldat, Roger Pedersen, beaiváduvvon 15.02.98</p>
<p>-  Gažaldat, Per Solli, beaiváduvvon 16.02.98</p>
<p type="title">II.	Ovddiduvvon gažaldagat, vástádusat ja vejolaš eavttuhusat</p>
<p type="title">Gažaldat áirasis Willy Olsen, Bargiidbellodaga sámediggejoavku:</p>
<p><em type="bold">KÁRÁŠJOGA NUORAIDRUOVTTU HEAITTIHEAPMI </em></p>
<p>Mediaid čállosiid vuođul ja go lean váldán oktavuođa Finnmárkku fylkasátnejođiheaddjiin Kárášjoga Nuoraidruovttu heaittiheami oktavuođas háliidan mun jearrat sámediggeráđis:</p>
<p>Leago, dahje áigugo sámediggeráđđi váldit oktavuođa Finnmárkku fylkagielddain Kárášjoga Nuoraidruovttu doaimma hárrái meaddil plánaáigodaga?</p>
<p><em type="italic">Duogáš </em>: </p>
<p>Kárášjoga Nuoraidruovttu namma leai gitta 1996 rádjái, Sámi Nuoraidruoktu Kárášjogas, ja oaččui eanaš oasi jođihandoarjagis stáhtas. 1997s rievdaduvvui namma ja nuoraidruoktu biddjui Finnmárkku fylkagieldda ruhtadanplánii jagiide 1998 - 2001. Geassemánus mearridii fylkadiggi ruhtadanplánas ea.ea ná:</p>
<p><em type="italic">Mánáidsuodjalusa ja maiddái nuoraidruovttu fálaldatstruktuvrra árvvoštallan ođđasit lea biddjon johtui. Fylkadiggi deattuha maiddái ahte lea dehálaš doalahit fálaldaga sámi nuoraide iežaset birrasis. </em></p>
<p>Mu jearaldahkii vástida fylkasátnejođiheaddji golggotmánu 10. b. 1997 beaiváduvvon reives ná:</p>
<p><em type="italic">Kárášjoga nuoraidruovttu leat vuos árvvoštallan heaittihit jagis 2001, ja árvvoštallojuvvo ođđasit ruhtadanplána oktavuođas, mii meannuduvvo fylkadikkis - geassemánus 1998. </em></p>
<p>Dan vuođul maid ovdelis lean namuhan balan, ahte Kárášjoga nuoraidruovttus ii leat sihkkaris boahtteáigi. Jus Finnmárkku fylkagielda ain árvvoštallá heaittihit Nuoraidruovttu jagis 2001, lea dát mu mielas vahát sihke Kárášjoga gildii mii lea isitgielda, ja buot eanemusat sámi nuoraide miehtá riikka, go dát lea nugo mii diehtit, dat áidna dán lágan fálaldat oba riikkas.</p>
<p type="title">Sámediggeráđi vástádus:KÁRÁŠJOGA NUORAIDRUOVTTU HEAITTIHEAPMI</p>
<p>Sámediggeráđi mielas lea hirbmat váidalahtti go Kárášjoga nuoraidruoktu áitojuvvo heaittihuvvot jagis 2001, nugo go boahtá ovdan Finnmárkku Fylkadikki ekonomiijaplána 1998 - 2001 meannudeamis. Ráđđi ádde ahte dát buktá eahpesihkkarvuođa sihke bargiide ja erenoamážit geavaheaddjiide, go dát lea áidna mánáidsuodjalanfálaldat sámegielat nuoraide geat leat gaskal 12 - 18 jagi.</p>
<p>Ráđis lea nugo áirasis Willy Olsenis, beroštupmi dasa, ahte mánáidsuodjalanfálaldat sámi mánáide ja nuoraide nannejuvvo boahtteáiggis. Danin lea deaŧalaš ahte sihke stáhta ja fylkagielda doalahit fálaldagaid mat juo gávdnojit, ja maid ieža leat vuoruhan ja álggahan iežaset plánaid čuovvoleami sámi dearvvašvuođa- ja sosialbálvalusaid ektui.</p>
<p>Sámediggeráđđi áigu čuovvolit ášši ea.ea. NAČ 1995:6 bokte, Dearvvašvuođa- ja sosiala plána sámi álbmoga várás.</p>
<p type="title">Gažaldat áirasis Magnhild Mathisen, Bargiidbellodaga sámediggejoavku:</p>
<p>Sámediggeráđđi mearridii áššis R 125/97 Sámi ealáhusráđi ášši SN 62/97 mearrádusa váidalusas - Oahpahuskántuvra Duodji - Nuortan, Unjárgga gielda, Deatnu ja Kárášjohka.</p>
<p>Sitáhta: <span type="quote">«Sámediggeráđđi čujuha, ahte oahpahuskántuvra ii galgga váldit ođđa oahppiid ovdal go bissovaš ruhtadanortnet lea ásahuvvon.»</span></p>
<p>Danin jearan ge ahte oaivvildago Sámediggeráđđi ahte eai galgga oahppit Nuorta-Finnmárkku guovllus, muhto oarje-Finnmárkkus gal sáhttá dáinna joatkit?</p>
<p>Manne mearkkašuvvo dát oaitto dakkár guovllus gos duodji lea measta áibbas jávkamin?</p>
<p>Leago dát duodjeealáhusa ovddidahttin ja seailluheapmi, guovllus gos livččiimet nanosmahttimin duoji ealáhussan?</p>
<p type="title">Sámediggeráđi vástádus:</p>
<p>Duodjeoahpahuskántuvra - nuortan álggahuvvui geassemánus 1992, ja guoská Mátta-Várjjaga, Unjárgga, Deanu ja Kárášjoga gielddaide. Sámi ealáhusráđđi lea leamaš kantuvrra jođiheami oasseruhtadeaddji Lotnolasealáhusprošeavtta bokte gitta jahkái 1995. Go lotnolasealáhusprošeavtta bušeahtta rievdaduvvui, nu ahte jagi 1996 rájes juolluduvvui jođihandoarjja dušše lotnolasealáhusbargiide, ja oahpahuskántuvrra doarjja gahčai eret.</p>
<p>Dattetge jotkii kántuvra doaimmas jagis 1996, vaikko vel dárbbašlaš ruhtadeapmi ii leange vel ortnegis. Go kantuvra jotkii doaimmas dárbbašlaš ruhtadeami haga, fertii Sámi ealáhusráđđi ruhtadit doaimma 1996s, dainna eavttuin ahte kántuvra ohcá eará čovdosiid mo ruhtadit doaimma 1997 rájes. Dán barggai Sámi ealáhusráđđi danin vai oahppit geat ledje oahpus, besse ollašuhttit oahpuset. Dattetge ii nagodan oahpahuskántuvra ordnet ruhtadeami jahkái 1997, ja ozai jođihandoarjaga Sámi ealáhusráđis.</p>
<p>Sámi ealáhusráđđi biehttalii ohcama dainna eavttuin ahte ii leat ráđi bargu ruhtadit dákkár doaimmaid. Dát lea KUFa ja fylkkaid bargu.</p>
<p>Loahpalaš váidalusáššemeannudeamis juolludii Sámediggeráđđi 200.000,- kruvnnu Oahpahuskántuvrii Duodji - Nuortan. Sámediggeráđđi čujuhii <em type="italic"><span type="quote">«ahte oahpahuskántuvra ii galgga váldit ođđa oahppiid, ovdal go bissovaš ruhtadanortnet lea ásahuvvon»</span> </em></p>
<p>Doarjja addojuvvui danin vai čoavdit dan váttis dili mii kantuvrras leai, mas ea. ea. oahppiid dilli deattuhuvvui. Dát doarjja lea okta dain moatti (dahje áidna) juolludusain mat leat addojuvvon doaimma jođiheapmái, Sámi ovddidanfoandda bušeahta bokte nu guhkká go foanda lea leamaš jođus.</p>
<p>Sámediggeráđđi ii eahpit ahte ii go dákkár kántuvrii livččii dárbu, daidda bargguide maid dat goziha. Dattetge ferte ruhtadeami čoavdit eará poasttain go Sámi ovddidanfoandda poasttain.</p>
<p>Sámediggeráđđi ii leat mearrádusas namuhan maidege oahppiid dárbbu birra, ja ahte Nuorta-Finnmárkkus eai galgga leat oahppit, muhto fal guovlluin Oarje-Finnmárkkus sáhttet joatkit dáinna bargguin. Mearrádus dahkkojuvvui danin go Sámediggeráđi čájehii ovddasvástádusa oahppiide, geat ledje álgán ohppui duodjeoahpahuskántuvrra - nuortan bokte, vaikko vel oahpahuskántuvrras ii leange sihkkaris ruhtadeapmi ortnegis. Dát oahppu bistá máŋga jagi. Oahppiin, geat besset álgit dákkár ohppui, galgá leat dáhkkádus ahte besset loahpahit oahpu duodjefágareivviin.</p>
<p>Oahpahus Oarje-Finnmárkkus doaimmahuvvo almmá Sámediggevuogádaga juolludusaid haga. Nugo mii leat ádden, de ruhtaduvvo dát doaibma eará dábálaš fidnooahppo kanálaid bokte. Dát kántuvra lea ea.ea. ožžon álggahandoarjaga Finnmárkku fylkagielddas. Oarje-Finnmárkku kántuvra doaibmá dáinna álggahandoarjagiin.</p>
<p>Duoji oahpahusráđđi, mas lea ovddasvástádus čuovvut duodjeoahpahusa oahppiidortnega, lea váldán initiatiivva ja bivdán Girko-, oahpahus- ja dutkandepartemeantta juolludit bissovaš jođihandoarjaga oahpahuskántuvrraide. Lea eavttuhuvvon ahte jođiheapmái juolluduvvošii 300.000,- kruvnnu jahkásaččat. Dán initiatiiva áigu ráđđi čuovvolit politihkalaččat departemeantta hárrái, ášši R 125/97 mearrádusa vuođul.</p>
<p type="title">Gažaldat áirasis Roger Pedersen, SVFa sámediggejoavku:</p>
<p>Mediat leat maŋimuš áiggiid buktán eahpádusaid daid juolludusaid birra maid Sámediggi lea addán duodjeorganisašuvnnaide maŋimuš jagiid, ahte geavahuvvojit go dat almmolaš ruđat nugo sáhttá vuordit dat galget geavahuvvot. Earret eará lea ovdanboahtán, ahte duojárat leat hirbmat garrasit moaitán ruhtageavaheami ávkkálašvuođa. Duojárat čuoččuhit, ahte sii nu uhccán dihtet maid organisašuvdna lea dahkan. Orru baicce nu, ahte stuorra oassi juolludusain lea mannan divrras visteláigguide ja alla bálkkáide.</p>
<p>Eatnašiid mielas lea áddemeahttun juolludit ollu miljovnnaid fitnodagaide ja organisašuvnnaide, mat galget gozihit duojáriid dárbbu, go duojáriid mielas das ii leat makkárge ávki fitnodagaide iige organisašuvnnaide.</p>
<p>SVF:a sámediggejoavku oaivvilda, ahte lea garrasit váidalahtti go obanassiige badjánit eahpádusat dán muttos stuorra ruhtasumiid geavaheami ja ávkki birra.</p>
<p>Jearrat, áigu go Sámediggeráđđi bealátkeahttá dutkat ruhtageavaheami Sámi Duojis, Duodjeinstituhtas ja reastaluvvan fitnodagas Duojit?</p>
<p type="title">Sámediggeráđi vástádus:</p>
<p>Ulbmil Sámedikki duodjiortnegiin lea seailudit, ovdánahttit ja ovddidit duoji ealáhussan ja kultuvrralaš dovdomearkan (gč. njuolggadusaid, maid Sámediggi lea mearridan geassemánus 1993).</p>
<p>Obalaš ovdánahttima ja duodjeealáhusa organiserema rievdadeami vuođul maŋimuš jagiid lea Sámediggeráđđi gávnnahan, ahte lea riekta lagabuidda árvvoštallat dikki poastta 70-ruđaid geavaheami duodjái.</p>
<p>Sámediggeráđđi lea jagi 1998 juolludusreivve oktavuođas bivdán Sámi ealáhusráđi, mii hálddaša ruđaid, čielggadišgoahtit dikki doarjaga ealáhussii. Lea dehálaš organiseret ollislaš ekonomálaš resursageavaheami nu, ahte das lea eanemus ávki ealáhussii ja ahte dat buktá buoremus bohtosiid dasa. Mihttomearrin lea gávdnat organiserenvuogi, mainna dávgaseabbot go otne sáhttá gozihit daid dárbbuid mat aktiivvalaš produseanttain leat fágalaččat ja ekonomiija dáfus.</p>
<p>Sámi ealáhusráđđi galgá eavttuhit doaibmabijuid, maiguin sáhttá beavttálmahttit ruđaid geavaheami ja árvvoštallat leago dárbu rievdadit duodjedoarjaga njuolggadusaid. Dás árvvoštallojuvvojit maiddái dat man viidát ulbmilat ja konkrehta barggut dávistit gaskaneaset, maid gelbbolašvuođa guovddáš Duodjeinstituhtta, lahtto-organisašuvdna Sámiid Duodji, báikkálaš duodjeguovddážat ja oahpahuskántuvrrat dahket.</p>
<p>Ealáhusráđđi lea dál bargamin fálaldatvuoruin evaluerema čađaheapmái. Dán galgá čađahit muhtun konsuleantafitnodat/searvi, ja galgá leat gárvvis Sámi ealáhusráđđái ovdal miesse-mánu 20. b. 1998.</p>
<p>Sámediggi meannuda Sámi duodjedoarjjaortnega dievasčoahkkimis 1998s dan oktavuođas go ráhkaduvvo strategálaš ealáhusplána Sámi ovddidanfondii.</p>
<p type="title">Gažaldat áirasis Ann-Mari Thomassen, NSR sámediggejoavku:</p>
<p><em type="bold"><span type="quote">«KONTANTSTØTTE»</span>-ORTNET - VÁIKKUHUSAT SÁMEGIEL OAHPAHUSSII JA GUOVTTEGIELALAŠVUHTII SÁMELÁGA GIELLANJUOLGGADUSAID HÁLDDAŠANGUOVLLU OLGGOBEALDE </em></p>
<p><span type="quote">«Kontantstøtte»</span>-ortnet lea dál gulaskuddamis. Sámediggi lea gulaskuddaninstánsan dasa.</p>
<p>Gulaskuddančállosis ii leat namuhuvvon makkár dárbu, dárogielat ja sámegielat sámemánáin olggobealde Sámelága giellanjuolggadusaid hálddašanguovllu lea sámegielat mánáidgárgefálaldahkii. Sámegiela geavaheapmái leat uhccán sajit dáin guovlluin. Ollu guovlluin lea sámi mánáidgárdi áidna sámegielat molsaeaktu mánnabearráigeahččamii. Eatnašat dáin mánáidgárddiin leat priváhta, ja leat vuođđun sámegielat mánáide, jos mánát galget sáhttit šaddat guovttegielagin.</p>
<p><em type="italic">Sámi mánáin lea erenoamáš dárbu oažžut doarjaga giellaovdáneapmái </em></p>
<p>Sámi mánáidgárddiid ferte doarjut,</p>
<p>Áigu go Sámediggeráđđi bargat dan ala ahte <span type="quote">«kontantstøtte»</span>-ortnegis šaddá dakkár geavahus, mii sihkkarastá mánáide vuoigatvuođa guovttegielalašvuhtii? Ovdamearkka dihtii ahte Sámelága giellanjuolggadusaid hálddašanguovllu olggobealde doarjut guovttegielalašvuođa ovdánahttima dan bokte ahte sáhttá geavahit sámegiel mánáidgárddiid ja <span type="quote">«kontantstøtte»</span>?</p>
<p type="title">Gažaldat áirasis Ove Johnsen, SVF sámediggejoavku:</p>
<p>Čujuhit Stuorradiggedieđáhussii nr. 18 (1997-98), mii lea lasáhussan Sd. dieđáhussii nr. 41 (1996-97) Norgga sámepolitihkka.</p>
<p>Leago sámi mánáidgárddiide sihkkaraston eallinvejolašvuohta jos <span type="quote">«kontantstøtte»</span>-ortnet váldojuvvui atnui 1-jahkásaččaide 01.08.98 rájes ja 2-jahkásaččaide 01.01.99 rájes. Jos čájeha, ahte ollu sámi mánát váldojuvvojit eret mánáidgárddiin, man geažil šaddet uhccán mánát mánáidgárddis, ja de šaddá mánáidgárddiide heajos ekonomiija jođiheapmái, ožžot go de liikká sámi mánát fálaldaga mii lea vuođđuduvvon sámi gillii ja kultuvrii?</p>
<p>Sihkkarastojuvvo go sámi mánáidgárddiide liikká almmolaš buhtadus, vai ferte go daid heaittihit?</p>
<p type="title">Sámediggeráđi vástádus Ann-Mari Thomassenii ja Ove Johnsenii::</p>
<p><em type="bold"><span type="quote">«KONTANTSTØTTE»</span>ORTNET - SÁMI MÁNÁT JA SÁMI MÁNÁIDGÁRDDIT </em></p>
<p>Sámediggi lea ožžon, guovvamánu 9. b. 1998 gulaskuddannotáhta <span type="quote">«kontantstøtte»</span>ortnega atnui váldima hárrái. Sámediggeráđđi áigu ovddidit gulaskuddancealkámuša ovdal áigemeari, mii lea njukčamánu 3. b. 1998.</p>
<p>Sámediggeráđis lea dieđusge seammalágan fuolla go gažadeaddjiinge, mii guoská mánáidgárdefálaldahkii sámi mánáide - erenoamážit guovlluin gos sámegiella lea heajos dilis. Ráđđi áigu <span type="quote">«kontantstøtte»</span>ortnega atnui váldima gulaskuddama oktavuođas čohkket návccaidis sámi mánáidgárdefálaldagaid ja daid doaimma ektui. Ráđđehus ii leat gulaskuddancealkámušastis namuhan váttisvuohtan iige árvvoštallan <span type="quote">«kontantstøtte»</span>ortnega sámi mánáid ja mánáidgárddiid ektui. Sd. dieđáhusas nr 18 (1997-98) lasáhusas Sd. dieđáhussii nr. 41 (1996-97) lea Ráđđehus dattetge defineren čuovvovaš mihttomeari (Norgga sámepolitihkkii):</p>
<p><em type="italic">Ráđđehusa ulbmil lea addit buohkaide mánáidgárdefálaldaga ovdal jagi 2000. Sámi mánáide galgá sihkkarastit mánáidgárdefálaldaga mii lea heivehuvvon sámi gillii ja kultuvrii. </em></p>
<p>Ráđđi áigu gulaskuddancealkámušastits doarjut dán ulbmilhápmehusa, ja áigu buktit čuovvovaš eavttuhusa:</p>
<list><p type="listitem">Guovddáš eiseválddit galget sihkkarastit sámi mánáide vuoigatvuođa dan lágan mánáidgárdefálaldagaide mat leat vuođđuduvvon sámi gillii ja kultuvrii.</p>
<p type="listitem">Sámi mánát, geat orrot olggobealde Sámelága giellanjuolggadusaid hálddašanguovllu galget sáhttit oažžut mánáidgárdefálaldaga vaikko vánhemat válljejitge <span type="quote">«kontantstøtte»</span> ortnega. Dát vuođuštuvvo dainna ahte sámi mánáidgárddit leat deaŧalaš giellaarenat guovlluin gos sámi giella ii leat nu nanus.</p>
<p type="listitem">Sihke gieldalaš ja priváhta Sámi mánáidgárddiide galgá sihkkarastit doaimma, ja jos mánnálogu geažil massojuvvo stáhtadoarjja ja máksu vánhemiid beales, de ferte stáhta dan buhtadit.</p>
</list><p type="title">Gažaldat áirasis Ove Johnsen, SVF sámediggejoavku:GUOSKÁ SoFa DOAIBMAGUVLUI</p>
<p>SOFa doaibmaguovllu maŋimuš árvvoštallamis laktojuvvojedje čuovvovaš gilit Gratangenis SOFa doaibmaguvlui: Labergdalen, Skifte, Dalsletta, Kvernmo, Øse.</p>
<p>Guoská Labergdalenii: - Gokko lea Labergdalenis rádji?</p>
<p>Gokko leat dain eará giliin rájit Gratangenis?</p>
<p type="title">Sámediggeráđi vástádus:</p>
<p>Sámediggi mearridii Sámi ovddidanfoandda ođđa njuolggadusaid guovvamánu 7. b. 1997. Foandda eanadieđalaš doaibmaguvlui gullet dál 20 gieldda, ja sámi álbmot Sáčča ja Leaŋgaviikka gielddain ja lullisámeguovllus.</p>
<p>Gilit Øse, Kvernmo, Dalsletta, Skifte og Labergdalen Rivttáid gielddas gullet maiddái doaibmaguvlui.</p>
<p>Sámi ealáhusráđđi lea ovttas Rivttáid gielddain kártemin doaibmaguovllu konkrehta rájáid gielddas. Geahčastat sáddejuvvo áirasii Ove Johnsen seammás go kárta lea gárvvis.</p>
<p type="title">Gažaldat áirasis Leif Elsvatn, Bargiidbellodat sámediggejoavku:</p>
<p>Børgefjell:a suodjaluvvonmeahci plánejuvvon viiddideami oktavuođas lea mearriduvvon ráhkadit váikkuhaniskkadančielggadusa - iskat makkár váikkuhusaid gáhttemearrádusat sáhttet buktit boazoealáhussii ja sámi kultuvrra doaimmaide.</p>
<p>Diehtágo Sámediggeráđđi dán ášši birra?</p>
<p>Áigugo Sámediggeráđđi leat mielde vuođđudeamen čielggadussii eavttuid - leat váikkuheamin váikkuhaniskkadančielggadusa loahpalaš proseassas?</p>
<p type="title">Sámediggeráđi vástádus:</p>
<p>Nugo dat ovddit Sámediggeráđđi čujuhii skábmamánu dievasčoahkkimis 1996, vástádussan áirasii Per Solli, de diehtá Sámediggeráđđi ahte Børgefjell suodjaluvvonmeahcci Nordlánddas ja Davvi-Trøndelágas lea plánejuvvon viiddiduvvot. Sámediggeráđđi diehtá maiddái ahte Birasgáhttendepartemeanta golggotmánus 1997s mearridii čađahit sierra váikkuhusiskkadančielggadusaid mat galget leat vuođđun suodjaluvvonmeahci viiddidan plána eavttuhusssii. Dán čielggadusbargui gullá maiddái fáddá <span type="quote">«boazodoallu - sámi ealáhus»</span>.</p>
<p>Dát čielggadusbargu galgá čađahuvvot dainna duogážin ahte guovlu lea mávssolaš boazodollui ja lullisámi kultuvrii, ja maiddái vai ožžot obalaš árvvoštallama das mo viiddideapmi guoská dáidda ealáhusaide. Børgefjell:a gáhtteneavttuhusa loahpalaš ráhkadeapmi maŋiduvvo dassážii go váikkuhusiskkadančielggadus gárvana.</p>
<p>Sámediggeráđđi deattuha ahte árvvoštallamis galget deattuhuvvot sámi ealáhus- ja servodatdilálašvuođat, ja makkár váikkuhusaid suodjalandoaibmabijut mielddisbuktet. Danin galgá Sámedikkis leat guovddáš rolla sámi guovlluid gáhttengažaldagain sihke <em type="italic">ovdal </em>ja <em type="italic">maŋŋil </em>váikkuhusiskkadanfása. </p>
<p>Sámediggi lea Sámi kulturmuitoráđi bokte leamaš mielde ráhkadeamen eavttuid gáhttenplánabargui ja váikkuhusiskkadančielggadussii kulturmuitoregistreremiid oktavuođas, ovttasráđiid Davvi-Trøndelága fylkamánniin. Kulturmuitoráđđi lea dattetge, dego stáhtalaš ossodateiseváldi, buot sámi geavahus- ja ássanguovlluid gáhtteneavttuhusaid báikkálaš gulaskuddanásahus. Lassin dása, váikkuhusiskkadančielggadusa čállosa mielde plána- ja huksenlága vuođul, galgá fylkamánne ovttasráđiid Sámedikkiin mearridit makkár beliin galget iskkaduvvot váikkuhusat.</p>
<p>Maŋŋá váikkuhusiskkadusčielggadusa galgá Sámediggi buktit cealkámuša suodjaluvvonmeahci viiddideapmái, ja Sámediggi galgá leat guovddáš eaktobiddjin vejolaš gáhtteneavttuid hápmemis.</p>
<p>Dattetge lea presideanta almmuhan ahte ferte hápmet suodjalanpolitihka mii sámi beroštumiid goziha nannoseabbot.</p>
<p>Ráđđi lea bivdán čoahkkima Birasgáhttenministariin, guorahallan dihtii sámi beroštumiid suodjalandoaibmabijuid oktavuođas.</p>
<p type="title">Gažaldat áirasis Roger Pedersen, SVF sámediggejoavku:</p>
<p>Gažaldat guoská stivraovddastussii sámi institušuvnnain. Erenoamáš guovddážis leat sámi našuvnnalaš institušuvnnat.</p>
<p>Čujuhit áššejohtui ja reivvestallamii sámi sierrabibliotehka ášši oktavuođas. Dehálaš prinsihppa dán oktavuođas lea, ahte Sámediggi nammada stivrra bibliotehkii.</p>
<p>Min áddejupmi, vuođđuduvvon ovddit mearrádusaide ja áššebáhpiriidda lea ahte departemeanta ja Sámediggi oaivvildit ahte Sámediggi berre nammadit stivrra sámi našuvnnalaš institušuvnnaide.</p>
<p>Jearrat, ahte leat go ádden riekta?</p>
<p type="title">Sámediggeráđi vástádus:</p>
<p><em type="bold">SÁMI ÁSAHUSAID STIVRAOVDDASTUS </em></p>
<p>Dássážii lea Sámediggi nammadan eanetlogu stivralahttuin sámi našuvnnalaš kulturásahusain (čilgejuvvon Kulturdepartemeanttas); Beaivváš Sámi Teáhter ja Sámiid Vuorká-Dávvirat / De Samiske Samlinger. Lassin dasa lea Sámediggi nammadan Sámi sierrabibliotehkii olles stivrra ja NRK Sámi Radio prográmmaráđi. Sámediggi ii nammat stivrraid eará sámi kulturásahusaide.</p>
<p>Sámediggi nammadii Sámi sierrabibliotehka stivrii lahtuid vuosttas gearddi 1991s, ja 1993s nammadii fas olles stivrra ođđasit. Stivrra doaibmanáigi mii nammaduvvui 1993, nogai gal rievtti mielde 31.12.97s, muhto go Sámediggi lea mearridan ahte SSB galgá sirdojuvvot dikki hálddašeapmái, go Sámediggi fárre ođđa vistái, de mearridii ráđđi áššis R 126/97 ahte joatkit dálá stivrra doaibmanáigodaga dassážii.</p>
<p>Dasa mii obalaččat guoská našuvnnalaš kulturásahusaid stivrraide maid Sámediggi lea nammadan, čujuhit mii Sámedikki mearrádussii áššis 23/96, Sámi kulturviesuid oktasaš plána, mas diggi ea. ea. lea mearridan:</p>
<p><em type="italic">Sámediggi lea áššis R 24/96 ja 25/96 nammadan stáhtalaš stivraovddasteaddjiid Sámiid Vuorká-Dávviriidda ja Beaivváš Sámi Teáhterii, maid Sámediggi lea doallan nášuvnnalaš sámi kulturinstitušuvdnan. Dát institušuvnnat ožžot ollásit almmolaš doarjaga stáhtas. </em></p>
<p><em type="italic">Sámedikkis lea seamma oaidnu go lávdegottisge ahte leat ollu sierralágan beroštumit mat gusket Sámedikki ovddastussii daid eará sámi kulturinstitušuvnnaid/ kulturguovddážiid stivrenorgánain. Beroštumit maid lávdegoddi čujuha leat deaŧálaččat. Dattetge eai gávdno Sámedikki mielas dál doarvái nana ákkat rievdadit Sámedikki geavahusa daid institušuvnnaid stivraovddasteaddjiid nammadeami ektui mat eai leat definerejuvvon našuvnnalaš institušuvdnan (gč. mielddusin biddjon mearrádusa áššiin R 112/94 ja 42/95). Sámediggi doalaha iežas oainnu ahte dikkis dušše galgá leat ovddastus násuvnnalaš sámi kulturinstitušuvnnaid stivraorgánain. </em></p>
<p>Sámediggeráđđi doalaha ráđi doaibmajuohkima mearrádusa gitta dassážii go dievasčoahkkin mearrida eará. Mii fuopmášuhttit dattetge ahte Ráđđehus Kulturdepartemeantta bokte lea biehttalan Sámedikki árvalusa mo doaimmaid juogadit, dasa mii guoská sámi kulturásahusaid ja -guovddážiid jođiheapmái, ja seammás maiddái biehttala dikki našuvnnalaš sámi kulturásahusaide eavttuhusa. Stáhtabušeahta oktavuođas leat otne dušše guokte sámi našuvnnalaš kulturásahusa; Beaivváš Sámi Teáhter ja Sámiid Vuorká-Dávvirat/De Samiske Samlinger.</p>
<p type="title">Gažaldat áirasis Per Solli, Bargiidbellodaga sámediggejoavku:SÁMIID BEROŠTUMIT BADJELGEHČČOJUVVOJIT DULVADEMIID OKTAVUOĐAS GIELDDAIN GILDESKÅL, BEIARN JA SKJERSTAD</p>
<p>Čáhcefápmoriggodagat dáin gielddain leat hui viidát huksejuvvon. Dát lea mielddisbuktán ahte sámi hávdesajit ja eará kulturmuittut leat dulvaduvvon. Boazoguohtumat leat maid garrasit gáržžiduvvon. Johtolagat geasse- ja dálveorohagaid gaskka leat giddejuvvon dulvaduvvon jávrriid geažil. Dál ohccojuvvo fas lohpi eambbo dulvadit guovllus. Dát guoská buot luonddu čázádagaide. Olbmuide geat ásset doppe, ja erenoamážit sámi álbmogii, leat dát čázádagat mávssolaččat.</p>
<p>Ferte namuhuvvot ahte okta guollejávri Gildeskål gielddas, maid lea lihkostuvvan kultiveret mii guoská jávrri dápmot- ja rávdonállái, galgá dál dulvaduvvot 29,1 mehteriin. Lassin dasa go guollenálli biliduvvo, de gidde dát dulvadeapmi Glommena boazoorohaga johttingeainnu. Muđui gullet dása 9 ovddes smávva orohaga, mat leat ovttastuvvon.</p>
<p>Sámi vuoigatvuođalávdegoddi lea dál gárvvis čielggadit sámi riektevuoigatvuođaid sámi guovlluin olggobealde Finnmárkku.</p>
<p>Lea hui imašlaš dulvadit guovlluid mat gusket sámi beroštumiide hui garrasit, aiddo dál ovdal go sámi riektedilit čielggaduvvojit guovllus.</p>
<p>Mu gažaldat Sámediggeráđđái lea: Maid áigu Sámediggeráđđi bargat, nu ahte sámi beroštumit, kulturmuittut ja eará dilálašvuođat gozihuvvojit dán guoskevaš guovllus?</p>
<p type="title">Sámediggeráđi vástádus:</p>
<p>Sámiid beroštumit badjelgehččojuvvojit dulvademiid oktavuođas gielddain Gildeskål, Beiarn ja Skjerstad.</p>
<p>Sámediggeráđđi deattuha ahte sámi ealáhusaid-, kultuvra- ja servodatdilálašvuođat galget árvvoštallojuvvot buot áššiin main lea sáhka bahkkemis sámi guovlluide. Earenoamážit galgá árvvoštallamis deattuhit makkár váikkuhusaid vejolaš viiddidandoaibmabijut buktet. Danin galgá Sámedikkis leat guovddáš rolla sihke <em type="italic">ovdal ja maŋŋil </em>váikkuhusiskkadančielggadanfása suodjalangažaldagain sámi guovlluin. </p>
<p>Dasa mii guoská konkrehta čáhcefápmoviiddidemiide Beiarn, Gildeskål ja Skjærstad gielddain, lea Sámediggi Sámi kulturmuitráđi bokte leamaš mielde bidjamin eavttuid váikkuhusiskkadančielggadussii viiddidemiid oktavuođas. Dattetge lea kulturmuitoráđđi, dego stáhtalaš sektoreiseváldin, báikkálaš gulaskuddanásahus buot viiddidaneavttuhusaide sámi geavahus- ja ássanguovlluin. Lassin galgá fylkamánni ovttasráđiid Sámedikkiin, plána- ja huksenlága váikkuhusiskkadančielggadusa johtučállaga vuođul, mearridit makkár elemeanttaid galgá váikkuhusiskkademiin čielggadit. Dán vuođul galgá Birasgáhttendepartemeanta mearridit čielggadanprográmma.</p>
<p>Maŋŋá váikkuhusiskkadančielggadusfása oažžu Sámediggi čielggadusa ja vejolaš konsešuvdnaohcamuša meannudeapmái.</p>
<p>Muđui eahpida maiddái Sámediggeráđdige nugo áirras Solli bahkkemiid sámi guovlluide ovdalgo Sámi vuoigatvuođalávdegotti bargu lea loahpahuvvon.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<p>Ášši loahpahuvvui jienasteami haga.</p>
<p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Willy Olsen</p>
<p>2.</p>
<p>Ragnhild Nystad</p>
<p>3.</p>
<p>Magnhild Mathisen</p>
<p>4.</p>
<p>Sven-Roald Nystø</p>
<p>Magnhild Mathisen</p>
<p>5.</p>
<p>Roger Pedersen</p>
<p>6.</p>
<p>Berit Ranveig Nilssen</p>
<p>Roger Pedersen</p>
<p>7.</p>
<p>Ann-Mari Thomassen</p>
<p>8.</p>
<p>Ove Johnsen</p>
<p>9.</p>
<p>Isak Mathis O. Hætta</p>
<p>10.</p>
<p>Ove Johnsen</p>
<p>11.</p>
<p>Ragnhild Nystad</p>
<p>12.</p>
<p>Leif Elsvatn</p>
<p>13.</p>
<p>Ing-Lill Pavall</p>
<p>14.</p>
<p>Roger Pedersen</p>
<p>15.</p>
<p>Ing-Lill Pavall</p>
<p>Amund Eriksen</p>
<p>Geir Tommy Pedersen</p>
<p>Roger Pedersen</p>
<p>Ing-Lill Pavall</p>
<p>16.</p>
<p>Per Solli</p>
<p>17.</p>
<p>Sven-Roald Nystø</p>
<p>Einar Lifjell</p>
<p>Isak Mathis O. Hætta</p>
<p>Per Solli</p>
<p type="title">VI.	Sámedikki mearrádus maŋŋá jienasteami lea ná:</p>
<p>Geahča čuoggá III. Jienasteapmi.</p>
<p>Ášši meannudeapmi loahpahuvvui guovvamánu 24. b. 1998 dii. 18.30.</p>
<p type="title">Ášši 6/98	Ođđa áššiid almmuheapmi</p>
<p>Ášši meannudeapmi álggahuvvui guovvamánu 25. b. 1998 dii. 09.00.</p>
<p type="title">I.	Áššebáhpirat</p>
<p type="title">Eavttuhus 1, áirasis Tor Nilsen, NSRa sámediggejoavku:</p>
<p><em type="bold">POASTAKÁNTUVRRAID HEAITTIHEAPMI </em></p>
<p>Maŋimuš áiggiid leat ollu poastakántuvrrat heaittihuvvon distrivttain/boaittobeal báikkiin.</p>
<p>Dát lea mielddisbuktán ahte ollugat fertejit mannat guhkás go áigot poastakántuvrii áššiid doaimmahit/čoavdit. Earenoamážit gillájit sámi gilážat dán geažil.</p>
<p>Mii bivdit Sámedikki bargat dan ala ahte geahččalit bissehit dán heaittiheami, ja oččodit poastta fas daid báikkiide gos dat leat heaittihuvvon.</p>
<p type="title">Eavttuhus 2, áirasis Marie Therese N. Aslaksen, Bargiidbellodaga sámediggejoavku:</p>
<p>Bargiidbellodaga sámediggejoavku eavttuha ahte seksualalaš bálvalusaid oastin dahkkojuvvo lobiheapmin.</p>
<p>Bargiidbellodaga sámediggejoavku oaivvilda ahte lea dehálaš čuovvolit dan mearrádusa maid Deanu gieldastivra gieskat mearridii, mas mearriduvvui bargat dan ala ahte buot prostitušuvdnadoaimmaid galgá lága bokte sáhttit ráŋggáštit. Dán oktavuođas lea maiddái dehálaš buktit konkrehta árvalusaid mo bargat vuostá dán negatiivvalaš ovdáneami.</p>
<p type="title">Eavttuhus 3, áirasis Eva Josefsen, NSRa sámediggejoavku:</p>
<p><em type="bold">SÁMI LEAVGGA LEVGEN JA LEAVGABEAIVVIT </em></p>
<p>Galget ráhkaduvvot loahpalaš leavganjuolggadusat, dahje vejolaččat rievdadit sámi leavga geavaheami lága. Galget maiddái mearrádusat ráhkaduvvot sámi levgemii almmolaččat sámi leavgabeivviid ektui.</p>
<p>Sámediggi ferte leat mielde hápmemin boahttevaš mearrádusaid.</p>
<p>Dasto ovddiduvvo ášši dievasčoahkkimii.</p>
<p type="title">Eavttuhus 4, áirasis Nils Henrik Måsø, Guovddášbellodaga sámediggejoavku:</p>
<p><em type="bold"><span type="quote">"BOAZOPOLITIIJA"</span> </em></p>
<p>Maŋimuš áiggiid lea boahtán albmosii ahte politiijáin ii leat doarvái máhtolašvuohta boazodoalloealáhusas. Eaige politiijáin leat doarvái bargit ge daid dárbbašlaš politiijábargguide Finnmárkkuduoddaris. Guovddášbellodaga sámediggejoavku bivdá Sámedikki guorahallat dán gažaldaga jođáneamosit, vai gávdno čoavddus mii lea dohkálaš boazodollui ja politiijáide.</p>
<p>Politiijábálvalusas mas otne lea oktavuohta boazodollui, leat oktiibuot 5 joavkku, main leat oktiibuot 10 bálvvá. Dát leat juogaduvvon dan láhkái ahte leat 2 joavkku Nuorta-Finnmárkkus, ja 3 joavkku Oarje-Finnmárkkus. Guovlu gos galget doaibmat lea issoras stuoris, sullii 52 000 km2, mii mielddisbuktá issoras ja measta olmmošmeahttun bargodeattu dáidda politiijábálvváide. Lassin dasa ahte suodjalit boazodoalloberoštumiid, leat sis maiddái eará barggut, ea.ea. gozihit várrelága, birasgáhttenlága, jeaggelága, mohtorjohtolatlága, guolástusnjuolggadusaid, smávvafuođđuidlága, fuođđuidlága jna. Dušše 15-20% áiggis geavahuvvo várjalit boazodoalu. Dát ii leat dohkálaš dilli.</p>
<p>Konkrehta áigu GB`a sámediggejoavku árvalit ahte <span type="quote">"boazopolitiijá"</span> bálvalus nannejuvvo eambbo bissovaš bargonávccaiguin. Kárášjohka berre oažžut sierra joavkku mas lea earenoamážit máhtolašvuohta boazodoalus. Lea maiddái dehálaš lasihit juolludusaid gelbbolašvuođa loktemii.</p>
<p type="title">Eavttuhus 5, áirasis Klemet Erland Hætta, NSRa sámediggejoavku:</p>
<p><em type="bold">STIVREN- JA ORGANISERENSTRUKTUVRA SÁMI JOATKKASKUVLLAIN GUOVDAGEAINNUS JA KÁRÁŠJOGAS </em></p>
<p>NSRa sámediggejoavku oaivvilda ahte sámi joatkkaskuvllat Guovdageainnus ja Kárášjogas galget ain bissut sierra stáhtalaš ovttadahkan mat leat organiserejuvvon Sámedigge-vuogádahkii. Dán oktavuođas čujuha NSRa sámediggejoavku Stuorradiggedieđáhussii nr. 41(96-97) čuoggái 9.3 1.4 Sámi joatkkaskuvllat, mas ea.ea. daddjo ahte; <span type="quote">"Departemeanta áigu árvvoštallat lagat ovttasbarggu Finnmárkku fylkagielddain mo dáid skuvllaid hálddašit ja jođihit"</span>.</p>
<p>Dát lea áibbas dohkketmeahttun jus Sámedikkis galgá leat stuorát ovddasvástádus joatkkaoahppu hápmemii sámi nuoraide. Lassin čujuhuvvo KUF`a eavttuhussii <span type="quote">"Váldoinstruksa"</span> sámi joatkkaskuvllaid ekonomalaš hálddašeapmái mas ea.ea. boahtá ovdan ahte;</p>
<p><em type="italic">- joatkkaskuvllat Kárášjogas ja Guovdageainnus biddjojuvvojit oktan ovttadahkan, nu ahte váldokántuvran lea Guovdageaidnu, ja ahte stivra galgá hálddahuslaččat gullat sámi joatkkaskuvlii ja boazodoalloskuvlii Guovdageainnus. </em></p>
<p><em type="italic">- skuvlla rektoris - Guovdageainnus, lea ovddasvástádus koordineret barggu stivrra ektui, ja gártá dán láhkái olles doaimma jođiheaddjin. Ja rektor Kárášjogas galgá leat jođiheaddjin dušše ovtta ovttadagas, (joatkkaskuvllas Kárášjogas), olles doaimmas. </em></p>
<p>Dát lea vuohki mainna ráhkadit riiddu skuvllaid gaskii dan sadjái go nanosmahttit ovttasbarggu ja seammás nannet skuvllaid sierra ovttadahkan. NSRa sámediggejoavku čujuha ahte Sámediggi galgá leat guovddáš mearrideaddjin sámi joatkkaskuvllaid stivren- ja organiserenstruktuvrra hápmemis.</p>
<p>NSRa sámediggejoavku oaivvilda, ahte skuvllaid čállingoddi nannejuvvo nu ahte sáhttet doaimmahit bargguideaset. NSRa sámediggejoavku ávžžuha ráđi čuovvolit ášši ja bargat dan ala ahte skuvllat bisuhuvvojit sierra stáhtalaš ovttadahkan.</p>
<p type="title">Eavttuhus 6, áirasis Amund Eriksen, Friija joavku:</p>
<p>Ášši guoská bajásšaddamii, skuvlii ja oahpahussii julevsámi guovlluin.</p>
<p>Čujuhit ovddalgihtii diehtojuohkimii joavkkuide ja maiddái mielde biddjon reivii Gaska-Nordlándda Sijddas ja Bargiidbellodaga sámepolitihkalaš lávdegottis Gaska-Nordlánddas.</p>
<p>Dán ášši áššebáhpirat čájehit ahte lea dárbbašlaš ahte Sámediggi dahká juoga.</p>
<p>Mun háliidan bivdit Sámedikki váldit initiatiivva ráhkadit ollislaš plána julevsámeguovlluide. Plánenbargguide berrejit báikkálaš sámi organisašuvnnat ja báikkálaš politihkalaš eiseválddit beassat mielde álgo álggus juo.</p>
<p type="title">Eavttuhus 7, áirasis John Henrik Eira, NSRa sámediggejoavku:</p>
<p><em type="bold">POLITIIJABÁLVALUSAID NANNEN SÁPMELAŠ GUOVLLUIN JA BOAZODOALUS </em></p>
<p>Politiijá bálvalusain sámi álbmogii ja boazodollui orrot máŋga rašis beali. Iige oro gávdnomin áddejupmi ge dasa, dahje beroštupmi Finnmárkku politinjunnožiin, buoridan dihtii dili.</p>
<p>Dát mielddisbuktá eahpesihkkaris dili sámi álbmogii. Seammás dagahit máŋggalágan dáhpáhusat maid politiiját berrešedje gieđahallat ja áinnas hehttet ahte govva sámiin olggosguvlui ii billistuvvo, vaikke eat sáhte gal vuordit ahte sámit galget láhttet buorebut go earát láhkamearrádusaid oktavuođas. Eat sáhte ovdamearkka dihtii vuordit ahte guolásteaddjit dahje geaidnomátkkošteaddjit galget doaibmat politiiján guđet guoibmáseaset. Politiásahusas orru leamen hui unnán sámegielmáhtolašvuohta ja unnán máhtolašvuohta sámiid dilálaš-vuođaid birra, ja maiddái boazodoalu birra. Guhká leamaš maid dovddus almmolaččat ahte giellaláganjuolggadusat eai ollašuhttojuvvo. Politiijábálvalusa organiseren ja resursa-geavaheapmi boazodollui ii oro leamen riekta. Rekrutteren ja sisabeassangáibádusat politiijá ohppui orrot maiddái hehttehussan sámi ohcciide.</p>
<p>Dán vuođul ávžžuhit Sámedikki Justisdepartemeanttain viidát digáštallat mo sáhttá organiseret eambbo doaibmamáhtolaš politibálvalusa, ja mo sáhttá dán ovdánahttit sámi álbmoga várás. Digáštallamat berrejit ea.ea. guoskat politioahpahusa sisabeassamii, organiseremii, resursageavaheapmái ja gelbbolašvuhtii, ja bargorutiinnaid geavaheapmái, ja maiddái sierra sámi duopmostuolu ja sierra sámi politimeastárdoaimma ásaheapmái. Áinnas berrešii ráhkaduvvot sierra čielggadus dáid áššiid birra, masa sámi servodat viidát sáhtášii searvat.</p>
<p type="title">Eavttuhus 8, áirasis Randi A. Skum, NSRa sámediggejoavku:</p>
<p><em type="bold">BOAZODOALU VÁIDALUSVEJOLAŠVUOHTA OVTTASKAS ÁŠŠIIN </em></p>
<p>Plána- ja huksenlága § 95 guoská maiddái huksenáššiid meannudeapmái § 93 vuođul.</p>
<p>§ 95s lea čujuhuvvon makkár fágaeiseválddiin galgá gulaskuddat ovttaskas áššiid oktavuođas.</p>
<p>Dán čujuhusas mas gulaskuddaneiseválddit leat, ii leat boazodoallu oba namuhuvvonge. Dát mielddisbuktá ahte ii leat makkárge oktavuohta plána- ja huksenlága ja boazodoalu gaskka, nugo eará sierra lágain ovttaskas áššiid oktavuođas lea.</p>
<p>Dát buktá stuorra váttisvuođaid boazodollui, go omd. bartahuksenáššit váidaluvvojit Fylkamánnii. Fylkamánni árvvoštallá ášši dan láhkái ahte leago plánejuvvon barta huksenteknihkalaš eavttuid vuođul mat leat plána- ja huksenlágas, ja dan ahte leago barta hehttehussan boazodollui. Dáinna lágiin gártá ge boazodoallu vuoittahallat eanaš áššiin.</p>
<p>Sámediggi ferte čuovvolit ášši guovddáš eiseválddiide, nu ahte maiddái boazodoallu gullá plána- ja huksenlága § 95, ja dáinna lágiin gárttašii gulaskuddanásahussan ovttaskas áššiin.</p>
<p type="title">Eavttuhus 9, áirasis Magne A. S. Huuva, NSRa sámediggejoavku:</p>
<p><em type="bold">OLLISLAŠ PLÁNA SKUVLII, OAHPAHUSSII JA BAJÁSŠADDAMII GASKA-NORDLÁNDDAS, DAVVI-NORLÁNDDAS JA LULLI-TROMSSAS </em></p>
<p>NSR diehtá ahte Stáhta Oahpahuskántuvra Nordlánddas ja Girko-, oahpahus- ja dutkandepartemeanta leat álggahan barggu sámi bajásšaddamii, skuvlii ja oahpahussii julevsámeguovllus. Lea plánejuvvon ahte dát galgá departemeantála gulaskuddamii njukčamánus.</p>
<p>Dán prosessii ii leat Sámediggi váldon mielde. Dát lea dan prinsihpa vuostá ahte Sámedikkis galgá leat sámi skuvlla ja oahpahusa bajitdási ovddasvástádus.</p>
<p>Sámediggi berre váldit initiatiivva ja oččodit dán barggu fas <span type="quote">"rivttes bálgáid ala"</span>. Berre ráhkaduvvot ollislaš bajásšaddan, skuvla ja oahpahusplána julevsámi guovlluide ja Davvi-Nordlándii/Lulli-Tromsii.</p>
<p type="title">Áirras Willy Ørnebakk, Bargiidbellodaga sámediggejoavku, ovddidii čuovvovaš mearkkašumi 8. eavttuhussii:</p>
<p>Sámedikki čuovvoleapmi guovddáš eiseváldiide berre guoskat sihke boazodollui ja šibitdollui (guohtunláhka).</p>
<p type="title">II.	Ovddiduvvon eavttuhusat</p>
<p type="title">Čoahkkinjođihangotti árvalus:</p>
<p>Eavttuhusat 1 ja 3 - 9 sáddejuvvojit meannudeapmái Sámediggeráđđái.</p>
<p>Eavttuhus 2 meannuduvvo dán dievasčoahkkimis guovvamánu 27. b. 1998 maŋimuš áššin 14/98.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Čoahkkinjođihangotti árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Tor Nilsen</p>
<p>2.</p>
<p>Marie Therese N. Aslaksen</p>
<p>3.</p>
<p>Eva Josefsen</p>
<p>4.</p>
<p>Nils Henrik Måsø</p>
<p>John Henrik Eira</p>
<p>Nils Henrik Måsø</p>
<p>5.</p>
<p>Klemet Erland Hætta</p>
<p>6.</p>
<p>Amund Eriksen</p>
<p>Magnhild Mathisen</p>
<p>Sven-Roald Nystø</p>
<p>Amund Eriksen</p>
<p>7.</p>
<p>John Henrik Eira</p>
<p>8.</p>
<p>Randi A. Skum</p>
<p>Willy Ørnebakk</p>
<p>Ing-Lill Pavall</p>
<p>Amund Eriksen</p>
<p>Olav Magnar Dikkanen</p>
<p>9.</p>
<p>Magne A. S. Huuva</p>
<p>Ragnhild Nystad (č.o)</p>
<p>Magnhild Mathisen (č.o)</p>
<p type="title">VI.	Sámedikki mearrádus maŋŋá jieanasteami lea ná:</p>
<p>Eavttuhusat 1 ja 3 - 9 sáddejuvvojit meannudeapmái Sámediggeráđđái.</p>
<p>Eavttuhus 2 meannuduvvo dán dievasčoahkkimis guovvamánu 27. b. 1998 maŋimuš áššin 14/98.</p>
<p>Ášši meannudeapmi loahpahuvvui guovvamánu 25. b. 1998 dii. 09.50.</p>
<p type="title">Ášši 7/98	Vuollásaš ráđiid jahkedieđáhusat 1997 - Mearkkašumit</p>
<p>Ášši meannudeapmi álggahuvvui guovvamánu 25. b. 1998 dii. 10.00.</p>
<p type="title">I.	Áššebáhpirat</p>
<list><p type="listitem">Sámi ealáhusráđi jahkedieđáhus</p>
<p type="listitem">Sámi kulturráđi jahkedieđáhus</p>
<p type="listitem">Sámi giellaráđi jahkedieđáhus</p>
<p type="listitem">Sámi kulturmuitoráđi jahkedieđáhus</p>
<p type="listitem">Sámedikki jahkedieđáhus, ášši R 6/98 <span>II. Ovddiduvvon eavttuhusat </span><span><em type="italic">Sámediggeráđi árvalus Sámediggái: </em></span><em type="bold">1. Obalaččat doaimma birra </em>Sámedikki mielas čuvvot vuollásaš ráđit sámediggevuogádagas gustovaš lágaid ja njuolggadusaid hálddašeami oktavuođas, ja daid politihkalaš signálaid, mat dikki beales leat addon. Sámedikki hálddašanorgánat leat maiddái doalahan iežaset daid bušeahttarámmaide maid Sámediggi lea bidjan. Sámediggi bargá dan ala, ahte ollislaš rámma dikki doibmii lasihuvvošii, vai dainna lágiin sáhttá prioriteret resurssaid hálddašanorgánaide lassánan doaimmaid ektui. Sámediggái lea deaŧálaš hápmet ja rievdadit dikki siskáldas doaimma ja  <em type="bold">organiserema </em> rievdaduvvon rámmaeavttuid ja iežas ambišuvnnaid ektui. Beaktilis ja čorgadis organisašuvdnamálliin sáhttá maiddái oažžut buori ávkki resurssain, mat leat geavahusas. Sámediggi áigu maiddái 1998s meannudit gažaldagaid, mat gusket dikki siskáldas doaimma organiseremii. Dát dahkkui ođđajagimánu 17. b. 1997 čielggadusa vuođul dikki organiserema birra. Dát guoská maiddái dikki vuollásaš ráđiide.  Dikki siskáldas rievdadusat bidjet maiddái ođđa gáibádusaid dikki iežas  <em type="italic">plánavuogádahkii </em> . Lea hástalussan háhkat ulbmillaš siskáldas raporterenvugiid ja gávdnat čovdosiid movt Sámediggeplána, doaibmaplánat, jahkedieđáhusat ja bušeahttabargu bohtet oidnosii fárrolagaid. Dat ođđa  <em type="bold">ekonomiijanjuolggadus </em> (gonagaslaš res. 26.01.96), mii boahtá fápmui jagi 1998 suoidnemánu 1. beaivve rájes, bidjá deattu mihttomeriide ja boađusgáibádusaide hálddašeames ja bidjá čanastagaid dikki siskáldas bušeahtta- ja plána bargui. Sámediggi bidjá deattu  <em type="bold">strategálaš plánema </em> čađaheapmái, man oktavuođas plánat ja doaibmabijut árvvoštallojuvvojit lávga daid ekonomálaš váikkuhangaskaomiid ektui, mat leat dikki geavahusas. Hálddašanorgánat sámediggevuogádagas berrejit hápmet doaibmaplána daid čanastagaid ektui mat leat ekonomiijanjuolggadusas, dan seammás go geahččaluvvo čađahuvvot strategálaš profiila.  Dán jagi rájes leat  <em type="bold">dieđihanrutiinnat </em> Gonagassii ja dikki dievasčoahkkimii rievdaduvvon. Vuollásaš ráđiid dieđáhusat meannuduvvojit  <em type="italic">sierra </em> dikki dievasčoahkkimis.  <em type="italic">Siskáldas </em> rutiinnaid rievdadeapmi dieđiheami ektui dagaha vuordimis dan, ahte dikki dievasčoahkkin buktá eambbo njuolga buktá muhtun lágan vástádusa vuollásaš ráđiid doaimma birra.  Árvvoštallojuvvo, ahte vuollásaš ráđiid jahkedieđáhusaid meannudeapmi rievdaduvvošii ain eanet jagi 1999 rájes. Nubbi eará molsaeaktu lea dat, ahte dieđáhusat meannuduvvošedje sierra iešguđege dievasčoahkkimis, ulbmillaš vuogi mielde miehtá jagi. Dáinna lágiin sáhtášii dievasčoahkkin lagabuidda geahčadit juohke eaŋkil hálddašanorgána ja vuđolaččat guorahallat juohke vuollásaš ráđi doaimma ollislaččat. Dán ferte dattetge geahčadit lagabuidda dikki eará plánavuogádaga organiserema ja raporterenvuogádaga oktavuođas. Sámediggi lea ođđa orgána, ja rámmat dikki bargui ovdánahttojuvvojit dađistaga. Dikki doaimmaid lea dárbu čielggadit ollu servodatsurggiin. Dán oktavuođas oaidná Sámediggi, ahte lea dárbu jeavddalaččat  <em type="bold">evalueret </em> dikki doarjjaortnegiid ja hálddašandoaimmaid. Dát dainna ulbmiliin, vai diggi buoremusat sáhttá stivret ruđaid daid surggiide maid diggi ieš háliida prioriteret.  Muđui čujuhit Sámedikki jagi 1997 jahkedieđáhusa 4. kapihttalii, ja dát jahkedieđáhus sáddejuvvo Gonagassii. <em type="bold">2. Mearkkašumit Sámi ealáhusráđi doibmii </em>Sámi ealáhusráđđi ovddida čuovvovaš mearkkašumiid  <em type="bold">duoji </em> birra (gč. kap. 3.3.2, siidu 15).  <em type="italic">Duoji organiserema oktavuođas, vaikko dat lea uhca sektuvra orrot doaimmat ja resurssat daid geavahusa ektui leamen menddo viidá. (…) Duoji njuolggadusaid ja doarjjageavahusa ferte ođasmahttit. Leat menddo ollu ja uhccán relevánta ohcamat doarjjaortnegii. Ohcamat leat maiddái funet hábmejuvvon ja vuođustuvvon doarjjajuogadeami várás. Buorit doaibmabidjo- ja ovddidanplánat bušehttii čadnojuvvon váilot dábálaččat. Dán vuođul lea váttis mihtidit doarjaga, juogadit doarjagiid ja váikkuhangaskaomiid geavaheames lea uhccánot váikkuhus. </em><em type="bold">Sámediggi </em> oaidná, ahte lea dárbu geahčadit dikki duodjedoarjaga ja ruđaid hálddašeami duodjedoibmii ollislaččat. Sámediggi lea bivdán Sámi ealáhusráđi fuolahit, ahte dikki áŋgiruššamat duoji oktavuođas evaluerejuvvojit jagi 1998 áigge. Evalueren ovddiduvvo dan maŋŋá Sámedikki meannudeapmái.  Sámi ealáhusráđđi čujuha, ahte Sámi ovddidanfoandda  <em type="bold">doaibmaguovllu </em> viiddideapmi dagaha dan, ahte dárbbašuvvojit eanet áššemeannudeaddjit. Lassánan ohcamiidda lassin, maid ferte meannudit, dárbbašuvvojit maiddái eanet resurssat ođđa guovlluid/gielddaid čuovvoleapmái ja diehtojuohkimii otnáš ektui.  Lassin dasa go Sámediggi geahččala gávdnat ruđaid áššemeannudeaddji virggiide iežas hálddašandoibmii, de oaidnit maiddái vejolašvuođa sáhttit luvvet ruđaid Sámi ovddidanfoanddas áigáiráddjejuvvon bargguide nugo ovttaskas doaimmaid ja sierra prošeavttaid čađaheapmái ja čielggadeapmái. Dasto lea vejolašvuohta, ahte Sámi ealáhusráđđi rievdada iežas doarjjageavahusa ja doarjjaprofiila ruđaid hálddašeami oktavuođas. Dákko livččii vejolašvuohta ráddjet áššemeari ja uhcidit hálddašandoaimmaid. Doarjjageavahusa rievdadeapmi berre dattetge dávistit dikki ealáhuspolitihkkii. Sámediggi áigu 1998s lasihit áššemeannudankapasitehta dikki váldohálddahusas Sámi riddo- ja vuotnaguovlluid doaibmaplána čuovvoleami várás ja barggu nannemii guolástusa ja eanadoalu oktavuođas obalaččat. Dát virgi čatná maiddái vuordimis Sámi ealáhusráđi áŋgiruššamiid ealáhusa bealde lagabuidda politihkalaš doaimma sámediggevuogádagas. Muđui áigu Sámediggi 1998s meannudit sámi guolástusáššiid Guolástusdepartemeantta árvalusa oktavuođas sámi guolástuslávdegottis. <em type="bold">3. Mearkkašumit Sámi giellaráđi doibmii </em>Sámediggi lea garrasit váidalan go juolludus Sámi giellaráđđái 1997s kapihttalis 0540, poasttain 53.1, 53.2 ja 53.3 geahpeduvvui 108.000,- kruvnnuin jagi 1996 bušeahta ektui. Dát lea ráddjen giellaráđi doaimma ollu deaŧálaš surggiin. Sámediggi oaidná, ahte giellaráđđi dattetge geahppánan juolludusa ja lassánan ovddasvástádusa ja doaimmaid geažil liikká lea hálddašan ruđaid dikki sávaldagaid ektui. Sámediggi oaidná dattetge dárbbu bajidit ollislaš buseahttarámma. Sámi giellaráđi čállingottis lea ovddasvástádus oktasaš davviriikkalaš giellabargui. Dát ovddasvástádus lea biddjon dan boddii go vuordit davviriikkalaš giellaovttasbarggu, mii lea sirdojuvvon Sámiráđis sámedikkiide 1996s, loahpalaš organiserema. Loahpalaš organiseren lea čielggaduvvomin oktasaš sámi prošeavtta bokte. Sámelága giellanjuolggadusaid láhka-ásahusa vuođul galgá Sámi giellaráđđi ovddidit ja searvat nášuvnnalaš ja davviriikkalaš ovttasbargui sámegiela gažaldagaid hárrái (gč. §2, čk. f). Lea vealtameahttun sáhttit koordineret giellabarggu riikarájiid rastá Ruoŧain ja Suomain. Eanemus vejolaš ovttagaslaš giellapolitihkka davviriikkain nannešii sámi giela ollislaččat ja váikkuhivččii giela stahtusa loktemii. Ovttagaslaš davviriikkalaš sámi giellahálddašanguovllu ásaheapmi Davvikalohtas livččii maiddái guovddáš hástalus dán oktavuođas. Sámediggi oaidná deaŧalažžan, ahte várrejuvvojit ekonomálaš resurssat prošektii ja davviriikkalaš giellabarggu boahttevaš bissovaš čovdosii vai dat sáhttá doaibmat eavttuid mielde. Sámediggi lea jagi 1999 bušeahta meannudeami oktavuođas eavttuhan, ahte várrejuvvo 2,5 milj. kruvnnu sámi giellalávdegotti boahttevaš organiseremii/Davviriikkalaš giellabargui, giellaiskkadeapmái, dulkageahččalan ja autorisašuvdnaortnegii, tearpmaid ovddideapmái, ja gielladoaimmaide olggobealde Sámelága giellanjuolggadusaid hálddašanguovllu. Sámediggi lea ovdal buktán signálaid, ahte giellahálddašanguovllu berrešii viiddidit boahtteáiggis. Dát lea earret eará eavttuhuvvon Sámi riddo- ja vuotnaguovlluid doaibmaplánas ja sámediggeplána prinsihppadokumeanttas áigodahkii 1998-2001. Konkrehta lea álggahuvvon bargu, ahte Divttasvuona gielda Norlánddas laktojuvvošii hálddašanguvlui. Sámediggi ja Sámi giellaráđđi leat deaŧalaš oasálaččat dán oktavuođas. Maiddái Sámedikki Sámi riddo- ja vuotnaguovlluid doaibmaplánas lea Sámediggi eavttuhan ollu mihttomeriid ja doaibmabijuid sámegiela ovddideami ollašuhttimii. Sámi giellaráđđi lea 1997s čađahan deaŧalaš iskkadeami sámegiela geavaheames hálddašanguovllu gielddain ja muhtun almmolaš institušuvnnain. Lea buorre oaidnit, ahte sámegiela geavaheapmi muhtun gielddain lea lassánan. Dattetge manná ain guhkes áigi ovdal go gávdnojit dohkálaš guovttegielalaš hálddahusat sámi guovlluin. Sámegiela njálmmálaš ja čálalaš ovddideapmi ja geavaheapmi lea danin guovddáš hástalussan boahtteáiggis Norgga eiseválddiide ja olles sámi servodahkii. Sámediggi diehtá, ahte Ráđđehus lea álgán árvvoštallat guovttegielalašvuođa ruđaid fievrrideami rievdadeami gielddaide ja fylkagielddaide, mat ovddiduvvojit stáhtabušeahta bokte (kap. 0540, poasta 53.1). Rámmajuolludus gielddaide lea árvvoštallojuvvomin. Dát sáhttá dalle rievdadit ja vejolaččat maiddái geahpedit Sámi giellaráđi doaimmaid ruđaid geavaheami juogadeami ja čuovvoleami ektui. Sámediggi áigu dattetge dán proseassa ektui čujuhit, ahte dikkis lea dárbu boahtteáiggis oažžut váikkuhanfámu sámi giellapolitihka hápmemii. <em type="bold">4. Mearkkašumit Sámi kulturráđi doibmii </em><em type="bold">Obalaččat </em>Sámediggi oaidná, ahte juolludusat ja bušeahttarámmat sierralágan sámi kulturulbmiliidda eai leat lassánan maŋimuš jagiin, vaikko ohcamiid lohku leage lassánan. Sámediggi lea ovdal čujuhan, ahte dás sáhttet leat negatiivvalaš váikkuhusat sámi kulturovdáneapmái (gč. Sámedikki jahkedieđáhusa jahkái 1996). Erenoamážit daid gáibádusaid ja vuordámušaid vuođul, mat biddjojit Sámediggái doarjut sámi kultuvrra positiivvalaš ahtanuššama. <em type="bold">Sámi kulturviesut </em>Juolludusaid bisáneapmi guoská eanaš doarjjaortnegiidda, mat leat sámi kulturulbmiliidda, ja dat guoská maiddái sámi kulturviesuid doaibmadoarjagii. Earret eará lea Sámedikki bargu sámi kulturviesuid ollislaš plána ektui ja dan meannudeapmi álggahan positiivvalaš proseassa sámi kulturovddideapmái sajiid háhkamii. Plánabargu lea maiddái buktán vuordámušaid, maid diggi otne ii sáhte čoavdit. Dađi bahábut orru dego dikki viiddis bargu attášii uhccán bohtosiid čilgehusa hámis guovddáš eiseválddiid beales, vuosttažettiin dáláš kultuviesuid/ institušuvnnaid jođihanruhtadeami hárrái, ja ođđa huksemiid ektui. Ráđđehus lea Sd. dieđáhusas nr. 41 (1996-97) buktán mearkkašumiid ja vástidan muhtun Sámedikki eavttuhusaide áššis 23/96, Sámi kulturviesuid ollislaš plána. Ráđđehus lea hilgon eavttuhusa sierra sámi kulturfoandda hárrái, iige Ráđđehus leat dohkkehan dikki definišuvnnaid ja málliid sámi kulturviesuid ruhtadeapmái. Fuolakeahttá Sámedikki viiddis plánabarggus, prinsihpaid ja prioriteremiid mearrádusaid hámis, de mis otne ain lea dat dovdu, ahte áššit dego soaittahagas gieđahallojuvvojit, ja dikki beales ohcalit oktavuođa guovddáš eiseválddiiguin. Sámedikkis eai leat makkárge mearkkašumit Sámi kulturráđi sámi kulturviesuid jođihan-doarjaga juogadeapmái. Sámediggi lea ovttaoaivilis kulturráđiin, ahte ođđa kultuviesuid ii sáhte laktit doarjjaortnegii ovdal go rámma lea bajiduvvon. Dattetge lea diggi duhtavaš go kulturráđđi lea čoavdán juolludusa Ája Sámi Guovddážii kulturfoandda doarjaga bokte. Jođihanruhtadeapmi Ája Sámi Guovddážii ii leat dattege vel čielggas. <em type="bold">Sámi mánáid bajásšaddaneavttut </em>Sámediggi lea áššis 42/97 Sámi mánáid- ja nuoraidplána mearridan, ahte mánat ja nuorat galget leat váldoáŋgiruššansuorgin dán válgaáigodagas. Guovtte jagáš prošeakta álggahuvvo, ja diggi lea iežas rámmain lasihan juolludusaid sámi mánáid bajásšaddan eavttuide ja sámi kulturorganisašuvnnaide, mat prioriterejit mánáid ja nuoraid. Sámediggi áigu maiddái boahttevaš jagiin prioriteret doaibmabijuid mánáide ja nuoraide. Sámediggi lea áššis 42/97 mearridan prioriteret doaibmabiju; sámi mánáid- ja nuoraid publikašuvnnat. Sámediggi áigu ain bargat dan ala, ahte oččodit ruđa sámegiel mánáid- ja nuoraid publikašuvnnaid almmustuhttimii. Dan botta go vuordit bissovaš čovdosa almmustuhttima ruhtadeapmái, de ferte kulturráđđi prioriteret ruđaid almmustuhttimiidda dán doarjjaortnegis. Sámediggi lea áššis 42/97 bivdán kulturráđi evalueret doarjjaortnega ovdal vuosttas njealjehasa jagi 1998s, gč. ášši 42/97. <em type="bold">Sámi kulturorganisašuvnnat </em>Sámediggi lea oaidnán kulturráđi mearkkašumiid doarjaga birra valáštallamii dan doarjjaortnegis. Sámediggi lea ja áigu ain bargat dan ala, ahte ásahuvvošii sierra doarjjaortnet sámi valáštallamii. Vuolggasadjin Sámedikki mánáid- ja nuoraid áŋgiruššan dán válgaáigodagas áigu diggi doallat mihttomearrin oažžut sierra doarjjaortnega sámi valáštallamii. Sihkkarastin dihtii, ahte sámi valáštallamii juolluduvvo doarjja, de addojuvvo valáštallamii doarjja sámi kulturorganisašuvnnaid doarjjaortnega bokte (gč. mearrádusa áššis 43/97 Bušeahtta jahkái 1998 - juogadeapmi). Sámedikki mearrádusa ektui áššis 42/97 Sámi mánáid- ja nuoraidplána ja ášši 43/97 ektui bušeahtta jahkái 1998 - juogadeapmi, de lea dát poasta bajiduvvon 253.000,- kruvnnuin, mii eaktuduvvo juolluduvvot organisašuvnnaide, mat prioriterejit doaimmaid mánáide ja nuoraide. <em type="bold">Sámi girjelágádusdoaibma </em>Sámedikkis eai leat makkárge mearkkašumit dasa movt kulturráđđi lea juogadan ruđaid girjelágádusdoibmii. Sámediggi nugo kulturráđđige vuordá ahte doarjja geavahuvvošii eanet girjelágádusaid gelbbolašvuođa bajideapmái ja oahpponeavvuid nanosmahttimii, nugo lea sávaldahkan. Sámediggi diehtá, ahte kulturráđđi áigu vuosttas jahkebealis jagis 1998s bovdet girjelágadusaid ja áigeguovdilis organisašuvnnaid viiddis ovttasbargui gávdnan dihtii čovdosiid sámi girjjiid oastinortnega buorideapmái. Sámediggi vuordá mielas kulturráđi eavttuhusa. <em type="bold">Sámi kulturáššiid oktavuohtalávdegoddi </em>Sámediggi lea kulturráđi mearkkašumiide lassin oaidnán maiddái Kulturdepartemeantta mearkkašumiid oktavuohtalávdegotti hárrái Sd. dieđáhusas nr. 41 (1996-97). Sámediggi oaidná positiivvalaš beliid oktavuođa, diehtojuohkima ja muhtun muddui ovttastahttima ektui Sámedikki ja Ráđđehusa gaskka sámi kulturáššiin. Dattetge orru dego bargu uhccán geatnegahttá, ja dát guoská erenoamážit áššiid čuovvoleapmái maid lávdegoddi lea meannudan. Sámediggi váillaha dattetge eanet konkrehta bohtosiid lávdegotti barggus. Ovdamearkka dihtii bohtosiid Sámedikki barggus Sámi kulturviesuid ollislaš plána ektui. Dikki áddejumi mielde livččii dán áššái galgan addit ollu áiggi oktavuohtalávdegottis, ja dainna ulbmilin ahte gávdnat čovdosiid sámi kulturviesuid huksema ja doaimma ruhtadeapmái. Sámediggi bivdá, ahte oktavuohtalávdegoddi eanet čuovvolivččii kulturáššiid, maid Sámediggi ovddida. Muđui lea Sámediggi ožžon kulturráđi kulturplána eavttuhusa. Sámediggi áigu lagamus boahtteáiggis mearridit oainnus eavttuhussii ja dan viidáseabbot meannudeapmái. <em type="bold">5. Mearkkašumit Sámi kulturmuitoráđi doibmii </em>Sámi kulturmuitoráđđi lea ovddiduvvon guovddáš oasálažžan ollislaš gáhttenbarggus. Lassin láhkageatnegahtton doaimmaid hálddašeapmái, nanosmahttojuvvo ráđi bargu positiivvalaš ovttasbarggu bokte eará biras ja kulturmuitogáhttemiin ja áigeguovdilis semináraid ja konfereanssaid lágideami bokte. Sámediggi bidjá merkii Sámi kulturmuitoráđi positiivvalaš profiila gaskariikkalaččat. Nugo kulturmuitoráđđi ieš čujuha, de lea deaŧalaš ahte ovttasbarggu sámi kulturmuittuid ektui sáhttá ovddidit riikarájiid rastá. Vaikko sierra riikkaid gaskka leatge sierralágan hálddašanortnegat de berre Sámi kulturmuitoráđđi leat mielde movttiidahttimin ja leat mielde nanosmahttimin sámi kulturmuitogáhttema Davvikalohta riikkain. Sámediggi áigu dán oktavuođas earenoamážit čujuhit ovttasbargui Ruoššain, dan ektui ahte gáhttet ja hálddašit sámi ja eará eamiálbmotkulturmuittuid. Sámi kulturmuitoráđđi lea bargan vuđolaš barggu Mons Somby ja Aslak Hætta oaiveskálžžuid ohcama ja hávdádusa organiserema oktavuođas. Dasto lea Sámedikki mielas deaŧalaš, ahte dákteriggeávdnasiid čielggadus geavaheami ja hálddašeami hárrái čuovvoluvvo. Nugo kulturmuitoráđđi čujuha, de lea hástalussan gávdnat čovdosiid, maiguin gozihit ollu beroštumiid. Berrešii ráhkadit geavahusa áigeguovdilis áššiid meannudeapmái boahtteáiggis, dan seammás go sámi orgánaide sihkkarastojuvvo váikkuhanfápmu. Sámediggi oaidná, ahte lea dárbu čilget dáhpáhusaid, Álttá-Guovdageainnu joga huksema oktavuođas 70-logu loahpas ja 80-logu álggus, historjálaš duohtavuođa. Álttá-áššiid birra čállin lea deaŧalaš dáhpáhusaid viidáseabbot duođašteapmái ja gaskkusteapmái, ja sámepolitihkalaš ovdáneapmái obalaččat. Sámedikki mielas lea buorre go kulturmuitoráđđi lea, dikki jagi 1996 jahkedieđáhusa ektui álggahan proseassa, mii guoská sámi huksengáhttema plána ráhkadeapmái. Sámediggi áigu lagabuidda árvvoštallat čuolmmaid nášuvnnalaš luonddusuodjalanguovlluid ásaheami oktavuođas sámi guovlluin. Danin leage buorre go Sámi kulturmuitoráđđi registrere sámi kulturmuittuid guovlluin, mat leat eavttuhuvvon ásahuvvot dahje viiddiduvvot luonddusuodjalanguovlun. Registreremat bidjet deaŧalaš vuođu sámi beroštumiid sihkkarastimii ollislaččat. <span><em type="italic">Eavttuhus 1, áirasis Roger Pedersen, SVFa sámediggejoavku: </em></span>S. 15, maŋimuš teakstaoasis ovdal 3,4. čuoggá. Lasáhus vuosttas cealkagii: Duoji njuolggadusaid ja doarjjageavahusa ferte ođasmahttit, ja bealakeahttá guorahallat movt juolludusat geavahuvvojit. <span><em type="italic">Eavttuhus 2, áirasis Willy Ørnebakk, Bargiidbellodaga sámediggejoavku: </em></span>Lassi eavttuhus 2. čuoggái; Mearkkašumit Sámi ealáhusráđi doibmii. Guoská lotnolasealáhus jođihandoarjaga ohcamušaide. Sámi ealáhusráđi jahkedieđáhus -98 čájeha dan seamma man birra áirasat leat ožžon dieđu; ahte njuolggadusaid rievdadus jagis 1996-97 lea buktán negatiivvalaš váikkuhusaid. Sámediggi bivdá Sámi ealáhusráđi geahčadit lotnolasealáhusaid jođihandoarjaga njuolggadusaid dan stuorra váidalusáššemeari ektui, ja ovddidit rievdadus eavttuhusa ovdal jagi 1998 loahpa. Sámediggi áigu earenoamážit čujuhit: - ahte rájit 25.000,- ja 75.000,- kruvnnu gaskka gávpejođus, jos galgá leat doarjjavuoigadas berre viiddiduvvot. - ahte berre rievdadit doarjjageavahusa mii guoská dasa ahte seamma bearrašis leat guokte bargi. Dásseárvoperspektiivva vuođul lea earenoamáš deaŧalaš árvvoštallat leatgo obalaš dásseárvodoaibmabijut doarvái, earenoamážit gozihan dihtii daid dárbbuid mat ovddidit nissonolbmuid vejolašvuođaid jođihit sin iežaset doaimma iešheanális olmmožin. <span><em type="italic">Eavttuhus 3, áirasis Steinar Pedersen, Bargiidbellodaga sámediggejoavku: </em></span>Vuoiggalašvuohta sidjiide geat barget lotnolasealáhusas Máŋga beali čujuhit dan guvlui ahte muhtun oassi sis geat barget lotnolasealáhusas, eai meannuduvvon vuoiggalaččat mii guoskkai vejolašvuhtii oažžut jođihandoarjaga jagis 1996. Duogáš: 1. 26.09.96 mearridii Sámediggi ođđa njuolggadusaid lotnolasealáhusa jođihandoarjagii. Dát njuolggadusat galge doaibmagoahtit 01.01.97 rájes, ja eaige galgga das leat man ge lágan váikkuhusat jahkái 1996. 2. Dattetge leat bealit mat čujuhit ahte dat lotnolasealáhusbargit geat áigo ohcat jođihandoarjaga jahkái 1996, ( jagis 1997), ožžo dieđu ahte njuolggadusat mat ledje mearriduvvon čakčamánus 1996, maiddái galge gustot jagis 1996. Dáin njuolggadusain gárttai <em type="italic">ruovttoluotta váikkuhus. </em>3. Dát dagahii dan ahte lotnolasealáhusbargit geat jokse daid ovddeš dienasrájáid njuolggadusain, mat galge gustot jagi 1996 lohppii, ožžo áibbas ođđa njuolggadusaid, ja danin eai beassan ohcat. 4. Bivdit Sámediggeráđi iskat dán ášši, vai sii geat gillájedje dán, ožžot vuoiggalašvuođa. 5. Jus dát iskkadeamit duođaštit dan maid mii doaivut, de lea vuoiggalaš ahte sii geat dán gillájedje, ožžot vejolašvuođa ovddidit lotnolasealáhusa jođihandoarjjaohcamuša, daid njuolggadusaid mielde mat <em type="italic">galge </em>gustot jagis 1996. <span><em type="italic">Eavttuhus 4, áirasis Peder Mathisen, Guovddášbellodaga sámediggejoavku: </em></span>Nubbi teakstaoassi kapihttalis 2, nuppi siiddus, rievdaduvvo leat ná: Sámediggi oaidná, ahte lea dárbu geahčadit dikki duodjedoarjaga ja ruđaid hálddašeami duodjedoibmii ollislaččat. Dán proseassas lea dehálaš buorre oktavuohta duojáriiguin gávnnahan dihtii leago organiseren otne ja juogadankriteriijat riekta ja maid vejolaččat ferte njulget vai juogaduvvon ruđat mannet duojáriidda ávkin. Sámediggi bivdá ahte Sámi ealáhusráđđi fuolaha, ahte dikki áŋgiruššamat duoji oktavuođas evaluerejuvvot jagi 1998 áigge. Ávžžuhuvvo, ahte Sámi ealáhusráđđi ásaha sierra evaluerenlávdegotti. Evalueren ovddiduvvo dan maŋŋá Sámedikki meannudeapmái.» <span>III. Jienasteapmi </span>39 áirasis ledje 39 čoahkis. </p>
<p type="listitem">Eavttuhus 1 gessojuvvui.</p>
</list><p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 2 ja 3 sáddejuvvojit ovttajienalaččat Sámediggeráđđái.</p>
<p type="listitem">Eavttuhus 4 hilgojuvvui 17 jiena vuostá.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø</p>
<p>2.</p>
<p>Isak M. O. Hætta, áššejođiheaddji</p>
<p>3.</p>
<p>Willy Ørnebakk</p>
<p>4.</p>
<p>Steinar Pedersen</p>
<p>Ing-Lill Pavall</p>
<p>Steinar Pedersen</p>
<p>Olav Magnar Dikkanen</p>
<p>Steinar Pedersen</p>
<p>5.</p>
<p>Geir Liland</p>
<p>Inge Arne Erikesen</p>
<p>Berit Ranveig Nilssen</p>
<p>Willy Olsen</p>
<p>6.</p>
<p>Peder Mathisen</p>
<p>7.</p>
<p>Ragnhild Nystad</p>
<p>8.</p>
<p>Ing-Lill Pavall</p>
<p>9.</p>
<p>Isak Mathis O. Hætta, áššejođiheaddji</p>
<p>Jarle Jonassen (č.o)</p>
<p>Peder Mathisen (č.o)</p>
<p type="title">VI.	Sámedikki mearrádus maŋŋá jienasteami lea ná:</p>
<p><em type="bold">1. Obalaččat doaimma birra </em></p>
<p>Sámedikki mielas čuvvot vuollásaš ráđit sámediggevuogádagas gustovaš lágaid ja njuolggadusaid hálddašeami oktavuođas, ja daid politihkalaš signálaid, mat dikki beales leat addon. Sámedikki hálddašanorgánat leat maiddái doalahan iežaset daid bušeahttarámmaide maid Sámediggi lea bidjan. Sámediggi bargá dan ala, ahte ollislaš rámma dikki doibmii lasihuvvošii, vai dainna lágiin sáhttá prioriteret resurssaid hálddašanorgánaide lassánan doaimmaid ektui.</p>
<p>Sámediggái lea deaŧálaš hápmet ja rievdadit dikki siskáldas doaimma ja  <em type="bold">organiserema </em> rievdaduvvon rámmaeavttuid ja iežas ambišuvnnaid ektui. Beaktilis ja čorgadis organisašuvdnamálliin sáhttá maiddái oažžut buori ávkki resurssain, mat leat geavahusas. Sámediggi áigu maiddái 1998s meannudit gažaldagaid, mat gusket dikki siskáldas doaimma organiseremii. Dát dahkkui ođđajagimánu 17. b. 1997 čielggadusa vuođul dikki organiserema birra. Dát guoská maiddái dikki vuollásaš ráđiide.  </p>
<p>Dikki siskáldas rievdadusat bidjet maiddái ođđa gáibádusaid dikki iežas  <em type="italic">plánavuogádahkii </em> . Lea hástalussan háhkat ulbmillaš siskáldas raporterenvugiid ja gávdnat čovdosiid movt Sámediggeplána, doaibmaplánat, jahkedieđáhusat ja bušeahttabargu bohtet oidnosii fárrolagaid. Dat ođđa  <em type="bold">ekonomiijanjuolggadus </em> (gonagaslaš res. 26.01.96), mii boahtá fápmui jagi 1998 suoidnemánu 1. beaivve rájes, bidjá deattu mihttomeriide ja boađusgáibádusaide hálddašeames ja bidjá čanastagaid dikki siskáldas bušeahtta- ja plána bargui. Sámediggi bidjá deattu  <em type="bold">strategálaš plánema </em> čađaheapmái, man oktavuođas plánat ja doaibmabijut árvvoštallojuvvojit lávga daid ekonomálaš váikkuhangaskaomiid ektui, mat leat dikki geavahusas. Hálddašanorgánat sámediggevuogádagas berrejit hápmet doaibmaplána daid čanastagaid ektui mat leat ekonomiijanjuolggadusas, dan seammás go geahččaluvvo čađahuvvot strategálaš profiila.  </p>
<p>Dán jagi rájes leat  <em type="bold">dieđihanrutiinnat </em> Gonagassii ja dikki dievasčoahkkimii rievdaduvvon. Vuollásaš ráđiid dieđáhusat meannuduvvojit  <em type="italic">sierra </em> dikki dievasčoahkkimis.  <em type="italic">Siskáldas </em> rutiinnaid rievdadeapmi dieđiheami ektui dagaha vuordimis dan, ahte dikki dievasčoahkkin buktá eambbo njuolga buktá muhtun lágan vástádusa vuollásaš ráđiid doaimma birra.  </p>
<p>Árvvoštallojuvvo, ahte vuollásaš ráđiid jahkedieđáhusaid meannudeapmi rievdaduvvošii ain eanet jagi 1999 rájes. Nubbi eará molsaeaktu lea dat, ahte dieđáhusat meannuduvvošedje sierra iešguđege dievasčoahkkimis, ulbmillaš vuogi mielde miehtá jagi. Dáinna lágiin sáhtášii dievasčoahkkin lagabuidda geahčadit juohke eaŋkil hálddašanorgána ja vuđolaččat guorahallat juohke vuollásaš ráđi doaimma ollislaččat. Dán ferte dattetge geahčadit lagabuidda dikki eará plánavuogádaga organiserema ja raporterenvuogádaga oktavuođas.</p>
<p>Sámediggi lea ođđa orgána, ja rámmat dikki bargui ovdánahttojuvvojit dađistaga. Dikki doaimmaid lea dárbu čielggadit ollu servodatsurggiin. Dán oktavuođas oaidná Sámediggi, ahte lea dárbu jeavddalaččat  <em type="bold">evalueret </em> dikki doarjjaortnegiid ja hálddašandoaimmaid. Dát dainna ulbmiliin, vai diggi buoremusat sáhttá stivret ruđaid daid surggiide maid diggi ieš háliida prioriteret.  </p>
<p>Muđui čujuhit Sámedikki jagi 1997 jahkedieđáhusa 4. kapihttalii, ja dát jahkedieđáhus sáddejuvvo Gonagassii.</p>
<p><em type="bold">2. Mearkkašumit Sámi ealáhusráđi doibmii </em></p>
<p>Sámi ealáhusráđđi ovddida čuovvovaš mearkkašumiid  <em type="bold">duoji </em> birra (gč. kap. 3.3.2, siidu 15).  </p>
<p><em type="italic">Duoji organiserema oktavuođas, vaikko dat lea uhca sektuvra orrot doaimmat ja resurssat daid geavahusa ektui leamen menddo viidá. (…) Duoji njuolggadusaid ja doarjjageavahusa ferte ođasmahttit. Leat menddo ollu ja uhccán relevánta ohcamat doarjjaortnegii. Ohcamat leat maiddái funet hábmejuvvon ja vuođustuvvon doarjjajuogadeami várás. Buorit doaibmabidjo- ja ovddidanplánat bušehttii čadnojuvvon váilot dábálaččat. Dán vuođul lea váttis mihtidit doarjaga, juogadit doarjagiid ja váikkuhangaskaomiid geavaheames lea uhccánot váikkuhus. </em></p>
<p><em type="bold">Sámediggi </em> oaidná, ahte lea dárbu geahčadit dikki duodjedoarjaga ja ruđaid hálddašeami duodjedoibmii ollislaččat. Sámediggi lea bivdán Sámi ealáhusráđi fuolahit, ahte dikki áŋgiruššamat duoji oktavuođas evaluerejuvvojit jagi 1998 áigge. Evalueren ovddiduvvo dan maŋŋá Sámedikki meannudeapmái.  </p>
<p>Sámi ealáhusráđđi čujuha, ahte Sámi ovddidanfoandda  <em type="bold">doaibmaguovllu </em> viiddideapmi dagaha dan, ahte dárbbašuvvojit eanet áššemeannudeaddjit. Lassánan ohcamiidda lassin, maid ferte meannudit, dárbbašuvvojit maiddái eanet resurssat ođđa guovlluid/gielddaid čuovvoleapmái ja diehtojuohkimii otnáš ektui.  </p>
<p>Lassin dasa go Sámediggi geahččala gávdnat ruđaid áššemeannudeaddji virggiide iežas hálddašandoibmii, de oaidnit maiddái vejolašvuođa sáhttit luvvet ruđaid Sámi ovddidanfoanddas áigáiráddjejuvvon bargguide nugo ovttaskas doaimmaid ja sierra prošeavttaid čađaheapmái ja čielggadeapmái.</p>
<p>Dasto lea vejolašvuohta, ahte Sámi ealáhusráđđi rievdada iežas doarjjageavahusa ja doarjjaprofiila ruđaid hálddašeami oktavuođas. Dákko livččii vejolašvuohta ráddjet áššemeari ja uhcidit hálddašandoaimmaid. Doarjjageavahusa rievdadeapmi berre dattetge dávistit dikki ealáhuspolitihkkii.</p>
<p>Sámediggi áigu 1998s lasihit áššemeannudankapasitehta dikki váldohálddahusas Sámi riddo- ja vuotnaguovlluid doaibmaplána čuovvoleami várás ja barggu nannemii guolástusa ja eanadoalu oktavuođas obalaččat. Dát virgi čatná maiddái vuordimis Sámi ealáhusráđi áŋgiruššamiid ealáhusa bealde lagabuidda politihkalaš doaimma sámediggevuogádagas. Muđui áigu Sámediggi 1998s meannudit sámi guolástusáššiid Guolástusdepartemeantta árvalusa oktavuođas sámi guolástuslávdegottis.</p>
<p><em type="bold">3. Mearkkašumit Sámi giellaráđi doibmii </em></p>
<p>Sámediggi lea garrasit váidalan go juolludus Sámi giellaráđđái 1997s kapihttalis 0540, poasttain 53.1, 53.2 ja 53.3 geahpeduvvui 108.000,- kruvnnuin jagi 1996 bušeahta ektui. Dát lea ráddjen giellaráđi doaimma ollu deaŧálaš surggiin. Sámediggi oaidná, ahte giellaráđđi dattetge geahppánan juolludusa ja lassánan ovddasvástádusa ja doaimmaid geažil liikká lea hálddašan ruđaid dikki sávaldagaid ektui. Sámediggi oaidná dattetge dárbbu bajidit ollislaš buseahttarámma.</p>
<p>Sámi giellaráđi čállingottis lea ovddasvástádus oktasaš davviriikkalaš giellabargui. Dát ovddasvástádus lea biddjon dan boddii go vuordit davviriikkalaš giellaovttasbarggu, mii lea sirdojuvvon Sámiráđis sámedikkiide 1996s, loahpalaš organiserema. Loahpalaš organiseren lea čielggaduvvomin oktasaš sámi prošeavtta bokte.</p>
<p>Sámelága giellanjuolggadusaid láhka-ásahusa vuođul galgá Sámi giellaráđđi ovddidit ja searvat nášuvnnalaš ja davviriikkalaš ovttasbargui sámegiela gažaldagaid hárrái (gč. §2, čk. f). Lea vealtameahttun sáhttit koordineret giellabarggu riikarájiid rastá Ruoŧain ja Suomain. Eanemus vejolaš ovttagaslaš giellapolitihkka davviriikkain nannešii sámi giela ollislaččat ja váikkuhivččii giela stahtusa loktemii. Ovttagaslaš davviriikkalaš sámi giellahálddašanguovllu ásaheapmi Davvikalohtas livččii maiddái guovddáš hástalus dán oktavuođas.</p>
<p>Sámediggi oaidná deaŧalažžan, ahte várrejuvvojit ekonomálaš resurssat prošektii ja davviriikkalaš giellabarggu boahttevaš bissovaš čovdosii vai dat sáhttá doaibmat eavttuid mielde. Sámediggi lea jagi 1999 bušeahta meannudeami oktavuođas eavttuhan, ahte várrejuvvo 2,5 milj. kruvnnu sámi giellalávdegotti boahttevaš organiseremii/Davviriikkalaš giellabargui, giellaiskkadeapmái, dulkageahččalan ja autorisašuvdnaortnegii, tearpmaid ovddideapmái, ja gielladoaimmaide olggobealde Sámelága giellanjuolggadusaid hálddašanguovllu.</p>
<p>Sámediggi lea ovdal buktán signálaid, ahte giellahálddašanguovllu berrešii viiddidit boahtteáiggis. Dát lea earret eará eavttuhuvvon Sámi riddo- ja vuotnaguovlluid doaibmaplánas ja sámediggeplána prinsihppadokumeanttas áigodahkii 1998-2001. Konkrehta lea álggahuvvon bargu, ahte Divttasvuona gielda Norlánddas laktojuvvošii hálddašanguvlui. Sámediggi ja Sámi giellaráđđi leat deaŧalaš oasálaččat dán oktavuođas. Maiddái Sámedikki Sámi riddo- ja vuotnaguovlluid doaibmaplánas lea Sámediggi eavttuhan ollu mihttomeriid ja doaibmabijuid sámegiela ovddideami ollašuhttimii.</p>
<p>Sámi giellaráđđi lea 1997s čađahan deaŧalaš iskkadeami sámegiela geavaheames hálddašanguovllu gielddain ja muhtun almmolaš institušuvnnain. Lea buorre oaidnit, ahte sámegiela geavaheapmi muhtun gielddain lea lassánan. Dattetge manná ain guhkes áigi ovdal go gávdnojit dohkálaš guovttegielalaš hálddahusat sámi guovlluin. Sámegiela njálmmálaš ja čálalaš ovddideapmi ja geavaheapmi lea danin guovddáš hástalussan boahtteáiggis Norgga eiseválddiide ja olles sámi servodahkii.</p>
<p>Sámediggi diehtá, ahte Ráđđehus lea álgán árvvoštallat guovttegielalašvuođa ruđaid fievrrideami rievdadeami gielddaide ja fylkagielddaide, mat ovddiduvvojit stáhtabušeahta bokte (kap. 0540, poasta 53.1). Rámmajuolludus gielddaide lea árvvoštallojuvvomin. Dát sáhttá dalle rievdadit ja vejolaččat maiddái geahpedit Sámi giellaráđi doaimmaid ruđaid geavaheami juogadeami ja čuovvoleami ektui. Sámediggi áigu dattetge dán proseassa ektui čujuhit, ahte dikkis lea dárbu boahtteáiggis oažžut váikkuhanfámu sámi giellapolitihka hápmemii.</p>
<p><em type="bold">4. Mearkkašumit Sámi kulturráđi doibmii </em></p>
<p><em type="bold">Obalaččat </em></p>
<p>Sámediggi oaidná, ahte juolludusat ja bušeahttarámmat sierralágan sámi kulturulbmiliidda eai leat lassánan maŋimuš jagiin, vaikko ohcamiid lohku leage lassánan. Sámediggi lea ovdal čujuhan, ahte dás sáhttet leat negatiivvalaš váikkuhusat sámi kulturovdáneapmái (gč. Sámedikki jahkedieđáhusa jahkái 1996). Erenoamážit daid gáibádusaid ja vuordámušaid vuođul, mat biddjojit Sámediggái doarjut sámi kultuvrra positiivvalaš ahtanuššama.</p>
<p><em type="bold">Sámi kulturviesut </em></p>
<p>Juolludusaid bisáneapmi guoská eanaš doarjjaortnegiidda, mat leat sámi kulturulbmiliidda, ja dat guoská maiddái sámi kulturviesuid doaibmadoarjagii. Earret eará lea Sámedikki bargu sámi kulturviesuid ollislaš plána ektui ja dan meannudeapmi álggahan positiivvalaš proseassa sámi kulturovddideapmái sajiid háhkamii. Plánabargu lea maiddái buktán vuordámušaid, maid diggi otne ii sáhte čoavdit. Dađi bahábut orru dego dikki viiddis bargu attášii uhccán bohtosiid čilgehusa hámis guovddáš eiseválddiid beales, vuosttažettiin dáláš kultuviesuid/ institušuvnnaid jođihanruhtadeami hárrái, ja ođđa huksemiid ektui.</p>
<p>Ráđđehus lea Sd. dieđáhusas nr. 41 (1996-97) buktán mearkkašumiid ja vástidan muhtun Sámedikki eavttuhusaide áššis 23/96, Sámi kulturviesuid ollislaš plána. Ráđđehus lea hilgon eavttuhusa sierra sámi kulturfoandda hárrái, iige Ráđđehus leat dohkkehan dikki definišuvnnaid ja málliid sámi kulturviesuid ruhtadeapmái. Fuolakeahttá Sámedikki viiddis plánabarggus, prinsihpaid ja prioriteremiid mearrádusaid hámis, de mis otne ain lea dat dovdu, ahte áššit dego soaittahagas gieđahallojuvvojit, ja dikki beales ohcalit oktavuođa guovddáš eiseválddiiguin.</p>
<p>Sámedikkis eai leat makkárge mearkkašumit Sámi kulturráđi sámi kulturviesuid jođihan-doarjaga juogadeapmái. Sámediggi lea ovttaoaivilis kulturráđiin, ahte ođđa kultuviesuid ii sáhte laktit doarjjaortnegii ovdal go rámma lea bajiduvvon. Dattetge lea diggi duhtavaš go kulturráđđi lea čoavdán juolludusa Ája Sámi Guovddážii kulturfoandda doarjaga bokte. Jođihanruhtadeapmi Ája Sámi Guovddážii ii leat dattege vel čielggas.</p>
<p><em type="bold">Sámi mánáid bajásšaddaneavttut </em></p>
<p>Sámediggi lea áššis 42/97 Sámi mánáid- ja nuoraidplána mearridan, ahte mánat ja nuorat galget leat váldoáŋgiruššansuorgin dán válgaáigodagas. Guovtte jagáš prošeakta álggahuvvo, ja diggi lea iežas rámmain lasihan juolludusaid sámi mánáid bajásšaddan eavttuide ja sámi kulturorganisašuvnnaide, mat prioriterejit mánáid ja nuoraid. Sámediggi áigu maiddái boahttevaš jagiin prioriteret doaibmabijuid mánáide ja nuoraide.</p>
<p>Sámediggi lea áššis 42/97 mearridan prioriteret doaibmabiju; sámi mánáid- ja nuoraid publikašuvnnat. Sámediggi áigu ain bargat dan ala, ahte oččodit ruđa sámegiel mánáid- ja nuoraid publikašuvnnaid almmustuhttimii. Dan botta go vuordit bissovaš čovdosa almmustuhttima ruhtadeapmái, de ferte kulturráđđi prioriteret ruđaid almmustuhttimiidda dán doarjjaortnegis. Sámediggi lea áššis 42/97 bivdán kulturráđi evalueret doarjjaortnega ovdal vuosttas njealjehasa jagi 1998s, gč. ášši 42/97.</p>
<p><em type="bold">Sámi kulturorganisašuvnnat </em></p>
<p>Sámediggi lea oaidnán kulturráđi mearkkašumiid doarjaga birra valáštallamii dan doarjjaortnegis. Sámediggi lea ja áigu ain bargat dan ala, ahte ásahuvvošii sierra doarjjaortnet sámi valáštallamii. Vuolggasadjin Sámedikki mánáid- ja nuoraid áŋgiruššan dán válgaáigodagas áigu diggi doallat mihttomearrin oažžut sierra doarjjaortnega sámi valáštallamii. Sihkkarastin dihtii, ahte sámi valáštallamii juolluduvvo doarjja, de addojuvvo valáštallamii doarjja sámi kulturorganisašuvnnaid doarjjaortnega bokte (gč. mearrádusa áššis 43/97 Bušeahtta jahkái 1998 - juogadeapmi). Sámedikki mearrádusa ektui áššis 42/97 Sámi mánáid- ja nuoraidplána ja ášši 43/97 ektui bušeahtta jahkái 1998 - juogadeapmi, de lea dát poasta bajiduvvon 253.000,- kruvnnuin, mii eaktuduvvo juolluduvvot organisašuvnnaide, mat prioriterejit doaimmaid mánáide ja nuoraide.</p>
<p><em type="bold">Sámi girjelágádusdoaibma </em></p>
<p>Sámedikkis eai leat makkárge mearkkašumit dasa movt kulturráđđi lea juogadan ruđaid girjelágádusdoibmii. Sámediggi nugo kulturráđđige vuordá ahte doarjja geavahuvvošii eanet girjelágádusaid gelbbolašvuođa bajideapmái ja oahpponeavvuid nanosmahttimii, nugo lea sávaldahkan.</p>
<p>Sámediggi diehtá, ahte kulturráđđi áigu vuosttas jahkebealis jagis 1998s bovdet girjelágadusaid ja áigeguovdilis organisašuvnnaid viiddis ovttasbargui gávdnan dihtii čovdosiid sámi girjjiid oastinortnega buorideapmái. Sámediggi vuordá mielas kulturráđi eavttuhusa.</p>
<p><em type="bold">Sámi kulturáššiid oktavuohtalávdegoddi </em></p>
<p>Sámediggi lea kulturráđi mearkkašumiide lassin oaidnán maiddái Kulturdepartemeantta mearkkašumiid oktavuohtalávdegotti hárrái Sd. dieđáhusas nr. 41 (1996-97). Sámediggi oaidná positiivvalaš beliid oktavuođa, diehtojuohkima ja muhtun muddui ovttastahttima ektui Sámedikki ja Ráđđehusa gaskka sámi kulturáššiin. Dattetge orru dego bargu uhccán geatnegahttá, ja dát guoská erenoamážit áššiid čuovvoleapmái maid lávdegoddi lea meannudan.</p>
<p>Sámediggi váillaha dattetge eanet konkrehta bohtosiid lávdegotti barggus. Ovdamearkka dihtii bohtosiid Sámedikki barggus Sámi kulturviesuid ollislaš plána ektui. Dikki áddejumi mielde livččii dán áššái galgan addit ollu áiggi oktavuohtalávdegottis, ja dainna ulbmilin ahte gávdnat čovdosiid sámi kulturviesuid huksema ja doaimma ruhtadeapmái. Sámediggi bivdá, ahte oktavuohtalávdegoddi eanet čuovvolivččii kulturáššiid, maid Sámediggi ovddida.</p>
<p>Muđui lea Sámediggi ožžon kulturráđi kulturplána eavttuhusa. Sámediggi áigu lagamus boahtteáiggis mearridit oainnus eavttuhussii ja dan viidáseabbot meannudeapmái.</p>
<p><em type="bold">5. Mearkkašumit Sámi kulturmuitoráđi doibmii </em></p>
<p>Sámi kulturmuitoráđđi lea ovddiduvvon guovddáš oasálažžan ollislaš gáhttenbarggus. Lassin láhkageatnegahtton doaimmaid hálddašeapmái, nanosmahttojuvvo ráđi bargu positiivvalaš ovttasbarggu bokte eará biras ja kulturmuitogáhttemiin ja áigeguovdilis semináraid ja konfereanssaid lágideami bokte.</p>
<p>Sámediggi bidjá merkii Sámi kulturmuitoráđi positiivvalaš profiila gaskariikkalaččat. Nugo kulturmuitoráđđi ieš čujuha, de lea deaŧalaš ahte ovttasbarggu sámi kulturmuittuid ektui sáhttá ovddidit riikarájiid rastá. Vaikko sierra riikkaid gaskka leatge sierralágan hálddašanortnegat de berre Sámi kulturmuitoráđđi leat mielde movttiidahttimin ja leat mielde nanosmahttimin sámi kulturmuitogáhttema Davvikalohta riikkain. Sámediggi áigu dán oktavuođas earenoamážit čujuhit ovttasbargui Ruoššain, dan ektui ahte gáhttet ja hálddašit sámi ja eará eamiálbmotkulturmuittuid.</p>
<p>Sámi kulturmuitoráđđi lea bargan vuđolaš barggu Mons Somby ja Aslak Hætta oaiveskálžžuid ohcama ja hávdádusa organiserema oktavuođas. Dasto lea Sámedikki mielas deaŧalaš, ahte dákteriggeávdnasiid čielggadus geavaheami ja hálddašeami hárrái čuovvoluvvo. Nugo kulturmuitoráđđi čujuha, de lea hástalussan gávdnat čovdosiid, maiguin gozihit ollu beroštumiid. Berrešii ráhkadit geavahusa áigeguovdilis áššiid meannudeapmái boahtteáiggis, dan seammás go sámi orgánaide sihkkarastojuvvo váikkuhanfápmu.</p>
<p>Sámediggi oaidná, ahte lea dárbu čilget dáhpáhusaid, Álttá-Guovdageainnu joga huksema oktavuođas 70-logu loahpas ja 80-logu álggus, historjálaš duohtavuođa. Álttá-áššiid birra čállin lea deaŧalaš dáhpáhusaid viidáseabbot duođašteapmái ja gaskkusteapmái, ja sámepolitihkalaš ovdáneapmái obalaččat.</p>
<p>Sámedikki mielas lea buorre go kulturmuitoráđđi lea, dikki jagi 1996 jahkedieđáhusa ektui álggahan proseassa, mii guoská sámi huksengáhttema plána ráhkadeapmái.</p>
<p>Sámediggi áigu lagabuidda árvvoštallat čuolmmaid nášuvnnalaš luonddusuodjalanguovlluid ásaheami oktavuođas sámi guovlluin. Danin leage buorre go Sámi kulturmuitoráđđi registrere sámi kulturmuittuid guovlluin, mat leat eavttuhuvvon ásahuvvot dahje viiddiduvvot luonddusuodjalanguovlun. Registreremat bidjet deaŧalaš vuođu sámi beroštumiid sihkkarastimii ollislaččat.</p>
<p>Ášši meannudeapmi loahpahuvvui guovvamánu 25. b. 1998 dii. 11.24.</p>
<p type="title">Ášši 8/98	Sámedikki jahkedieđáhus 1997</p>
<p>Ášši meannudeapmi álggahuvvui guovvamánu 25. b. 1998 dii. 11.25.</p>
<p type="title">I.	Áššebáhpirat</p>
<list><p type="listitem">1996 jahkedieđáhus</p>
<p type="listitem">Vuollásašráđiid 1997 jahkedieđáhusat</p>
<p type="listitem">St dieđ nr 52 (1992-93) ja St dieđ nr 41 (1996-97) Norgga sámepolitihkka</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p type="title">1. Álggahus ja čoahkkáigeassu</p>
<p type="title">1.1	Jahkedieđáhusa perspektiivvat</p>
<p>Sámelága § 3-1 vuođul galgá Sámedikki jahkedieđáhus sáddejuvvot Gonagassii. Ráđđehus ovddida Stuorradiggái juohke jagi stuorradiggedieđáhusa Sámedikki doaimma birra. Sámedikki jahkedieđáhus laktojuvvo dieđáhussii.</p>
<p>Sámedikki dieđáhusrutiinnain lea dasto 4-jagi perspektiiva. Stuorradiggi lea sámelága mearrádusa oktavuođas mearridan maiddái, ahte oktii juohke stuorradiggeáigodagas ovddiduvvo dieđáhus daid doaibmabijuid birra, maiguin sihkkarastit ja ovddidit sámiid giela, kultuvrra ja servodateallima. Dán dieđáhusas galget eiseválddit dasto guorahallat vuđoleabbot ja prinsihpalaččat sámepolitihka juohke stuorradiggeáigodagas. Vuosttáš dákkáraš dieđáhus leai Sd. dieđáhus nr. 52 (1992-93) <span type="quote">«Norgga sámepolitihkka»</span>. Nubbi dieđáhus - Sd. dieđáhus nr. 41 (1996-97), ovddiduvvui stáhtaráđis cuoŋománu 8. b. 1997 ja lea meannuduvvon sierra áššin Sámedikki áššis 4/98</p>
<p type="title">1.2	Sámedikki ja guovddáš eiseválddiid oktavuohta</p>
<p>Sámediggi lea ollu jagiid sihke ovttaskas áššiid ja jahkedieđáhusaid ja prihsihppa-dieđáhusaid oktavuođas čujuhan, ahte guovddáš eiseválddit eai leat addán makkárge vástádusa vuođđo čuolmmaide maid diggi ovddida. Diggi váillaha ja ohcala dan go Ráđđehus ja Stuorradiggi eai leat vuđolaččat guorahallan sámepolitihkalaš vuođđo gažaldagaid ja oktavuođa guovddáš eiseválddiid ja Sámedikki gaskka álbmotválljen orgánan.</p>
<p>Jagi 1996 jahkedieđáhusas (mearriduvvon 05.02.96) ovddida diggi 5. kapihttalis <em type="italic">Sámedikki hástalusaid ja vejolašvuođaid boahtteáigái </em>. Dás ovddiduvvojit prinsihpalaš jurdagat iešmearridanvuoigatvuođa birra, sámi kulturbarggu materiálalaš vuođu birra, riektiovdáneami birra Norggas ja gaskariikkalaččat ja makkár praktihkalaš čuvvosat dain leat sámepolitihkkii Norggas. Sd. dieđáhusas nr. 41 (1996-97) Norgga sámepolitihkka oidno, ahte Ráđđehus ii leat fáhten iige guorahallan daid prinsihpalaš hástalusaid maid maŋimuš logijagi riektiovdáneapmi gaskariikkalaččat buktá norgalaš eamiálbmotpolitihkkii. </p>
<p>Sámediggái leage hirbmat dehálaš, ahte Ráđđehus árvvoštallá Sámedikki mearrádusaid ja initiatiivvaid čuovvoleami jahkedieđáhusas ja prinsihppadieđáhusa oktavuođas. Sámediggi oaidná, ahte Ráđđehusa prinsihppadieđáhusas fertešii guorahallat daid eavttuhusaid ja gažaldagaid maid diggi ovddida, ja mat gusket sámi servodaga hástalusaide <em type="italic">boahtteáiggis </em>, iige geavahit návccaid dáláš dili čilgemii ja geahččat mii ovdal lea dáhpáhuvvan. </p>
<p>Dán oktavuođas čujuhuvvo Sámedikki cealkámuššii áššis 4/98 Sd. dieđáhus nr. 41 (1996-97) Norgga sámepolitihkka.</p>
<p type="title">1.3 Hástalusat ja vejolašvuođat boahtteáiggis</p>
<p>Nugo eamiálbmogat miehtá máilmmi, leat sámit čuoččuhan ja čuoččuhit, ahte <em type="bold">vuoigatvuohta iešmearrideapmái </em>guoská maiddái máilmmi eamiálbmogiidda, ja dán ferte máilmmi servodat dohkkehit. Sámiide mearkkaša dát, ahte mearridit iežaset kultuvrra, servodateallima ja iežaset guovlluid. Dán vuođđojurdaga mielde sámiid ja ii-sámiid gaskavuođaid ektui lea nu, ahte sin álbmotválljen ovddasteaddji orgánat dat galget <em type="bold">šiehtadit gaskaneaset </em>ja dahkat <em type="bold">soahpamušaid </em>. Dán vuođđoprinsihpa ferte mearridit <em type="bold">lága hámis </em>. </p>
<p>Vuođđoprinsihpa ferte maiddái bidjat vuođđun Sámedikki váldái ja ovddasvástádussii, nugo vuoigatvuođa iešmearrideapmáige ja dikki saji guovddáš eavttuid biddjin sámepolitihkas. Ferte ollislaččat geahčadit eamiálbmot vuoigatvuođaid álbmotrievtti njuolggadusaid dainna ulbmilin, ahte heivehit daid Norgga lágaide ja dahkat daid áigeguovdilin. Nubbi eará molsaeaktu lea, ahte obalaš vuođuin ovttastahttit mearriduvvon konvenšuvnnaid Norgga lágaide.</p>
<p>Sámepolitihka ovddideapmi boahtteáiggis čatnasa dalle lávga <em type="bold">eamiálbmot </em><em type="bold">ovdáneapmái </em><em type="bold">gaskariikkalaččat </em>. Sámediggi áigu ain ovttasráđiid Suoma ja Ruoŧa Sámedikkiiguin searvat ON-dási bargui ja eará gaskariikkalaš foraide, gokko orru leamen ulbmállaš. Ovttasbargu eará eamiálbmogiiguin lea dás áibbas dehálaš. Nášuvnnalaš dásis ferte dán gozihit dan bokte, ahte Sámediggi lea ovddastuvvon almmolaš stáhtalaš delegašuvnnain. Sámediggi galgá jeavddalaččat dávistit Norgga čuovvoleapmái konvenšuvnnaid ektui, mat gusket eamiálbmogiidda. Dás leat ILO-konvenšuvdna nr. 169 ja Biologálaš eatnatgeardáivuođa konvenšuvdna dehálaččat. Arktálaš ovttasbarggu Arktálaš ráđiin guovddáš institušuvdnan ferte nanosmahttit. Sámi álbmotválljen orgánain lea ovddasvástádus bidjat Barentsregiovnna ovttasbargui dárbbašlaš eamiálbmot sisdoalu. Oktavuohta ja ovttasbargu sápmelaččaiguin Ruošša bealde ja eará eamiálbmogiiguin regiovnnas, buktá dehálaš hástalusaid Sámediggái. Dasto leat jođus ollu proseassat gaskariikkalaččat birasoktavuođas, maidda Sámediggi áigu searvat. </p>
<p>Go galgá dustet hástalusaid boahtteáiggis ja bajidit sámi áššiid Norgga ja gaskariikkalaš dássái, de eaktuda dat viiddis ja aktiivvalaš ovttasbarggu sámi eamiálbmot orgánaid gaskka. Sámedikkit leat ovddideamen <em type="bold">Sámi parlamentáralaš ráđi </em>orgánan, mii galgá earret eará meannudit <span type="quote">«oktasaš sámi olgoriikkapolitihka»</span>. Čállingotti ásaheami ja ovddideami bokte beavttálmahttit davviriikkalaš sámi ovttasbarggu ja oktavuođa sámiide Ruošša bealde. Sámi parlamentáralaš ráđđi nannešii oktasaš sámi áŋgiruššamiid gaskariikkalaččat. </p>
<p>Dasto leat Sámedikkit dahkan šiehtadusa álbmotválljen orgánaiguin Ruoŧas ja Suomas oktasaš sámi <em type="bold">giellabarggu </em>hárrái. Dát lea lunddolaš boađus duođalaš gielladilis dáin riikkain. </p>
<p>Sámediggi vuordá nu ovttalágan sámepolitihka hápmema go vejolaš davviriikkain. <em type="bold">Sámekonvenšuvdna </em>mii lea ráhkaduvvomin galgá bidjat rámmaid sámepolitihka harmoniseremii riikkaid gaskka. Sámediggi oaidná, ahte leat dárbu prioriteret ja hoahpuhit dán barggu. </p>
<p>Ovttas váikkuhit dát hástalusat gaskariikkalaččat ja davviriikkaid dásis, ahte lea dárbu lasihit politihkalaš ja hálddahuslaš resurssaid.</p>
<p>Sámepolitihkalaš ovdáneapmi <em type="bold">nášuvnnalaččat </em>čatnasa oanehot áigái <em type="bold">Sámi vuoigatvuođalávdegotti </em>árvalusa čuovvoleapmái, sámi kultuvrra luondduvuođu birra (NAČ 7:1994). Dát čatná mearkkašahtti ollu dikki resurssaid. Dárbu eanet <em type="bold">sámi gelbbolašvuhtii </em>eanaš servodatsurggiin, lea okta stuorra hástalus Sámediggái ja Norgga eiseválddiide boahtteáiggis. Dán oktavuođas lea vealtameahttun positiivvalaš ovdáneapmi <em type="bold">giela ja oahpahusa </em>oktavuođas. Dát dagaha maiddái dan, ahte lea dárbu ekonomálaš resurssaide. </p>
<p>Sierra <em type="bold">sámediggeplána </em>galgá ráhkaduvvot dán áigodahkii. Leat stuorra hástalusat čuovvolit ja gávdnat ruđaid dikki plánakonseapta čuovvoleapmái ollu surggiin. <em type="bold">Sámi riddo- ja vuotnaguovlluid doaibmaplána </em>galgá ollašuhttot. Dikki <em type="bold">giellaplánat, Sámi eanadoalloplána, sámi dutkanplána </em>, čielggadusat sámi <em type="bold">kulturviesuid, bibliotehka ja diehtojuohkinbálvalusa birra </em>, ja doaibmabijut ollu eará dehálaš surggiin galget šaddat konkrehta doaibmabidjun. Diggi áigu bargat dan ala, ahte Sosiála- ja dearvvasvuođadepartemeantta <em type="bold">dearvvasvuođa- ja sosiálaplána Sámi álbmoga várás Norggas </em>(NAČ 1995:6) čuovvoluvvo dohkálaš vugiin. Guolástus-departemeantta árvalus <em type="bold">Sámi guolástuslávdegottis </em>gáibida ollu resurssaid boahtteáiggis. </p>
<p>Lea dárbu lasihit mearkkašahtti veara ekonomálaš gaskaomiid, mat dikkis leat ruhtadanoktavuođas. Dát lea dárbbašlaš vai sáhttá háhkat buriid rámmaeavttuid sámi kultur- ja ealáhusbargui. Dasto leat jođus oktilaš proseassat maiguin háhkat buriid rámmaeavttuid ruđaid hálddašeapmái, mat juolluduvvojit stáhtabušeahta bokte. Sámedikki hálddašanorgánat huksejuvvojit ain dađistaga. Sihkkarastin dihtii dohkálaš hálddašeami buori hálddašanvieru ektui lea dárbu, ahte orgánaide addojuvvojit duođalaš vejolašvuođat dasa. Seammás ferte fysálaš rámmaeavttuid dikki doibmii buoredit. Plána árvvolaš <em type="bold">Sámediggevistti </em>ásaheami hárrái galgá ollašuhttit. </p>
<p>Ovdáneapmi jagi 1994 rájes čájeha, ahte <em type="bold">duođalaš ekonomiija </em>ii leat nanosmuvvan, vaikko doaimmat ja áŋgiruššamat leatge lassánan. Lássanan ovddasvástádus ja doaibma Sámedikkis ii leat mange láhkái čuovvoluvvon vástesaččat bušeahta dáfus. </p>
<p>Dán vuođul oaidná Sámediggi dárbbu, ahte guovddáš eiseválddit vuđolaččat árvvoštallet dikki doaimma, ekonomálaš rámmaeavttuid ektui mat dikkis leat. Positiivvalaš miellaguoddu ja duođalaš dáhttu sihkkarastit ja ovddidit sámi giela, kultuvrra ja servodateallima boahtteáigái, galgá čuovvoluvvot praktihkalaš politihkain. Áŋgiruššamiid lassáneapmi sámi guovllus ii goittotge leat nu stuoris, ahte dat mange láhkái rievdadahtášii dahje áittášii Norgga ekonomálaš dili.</p>
<p>Čuovvolan ja gozihan dihtii daid dárbbuid mat gávdnojit sámi servodagas lea danin dárbbašlaš garrasit bajidit dikki bušeahta ja eará sámi doaibmabijuid. Sámediggi eavttuha, ahte dikki bušeahtta bajiduvvo 27,6 milj. kruvnnuin, ja eará bušeahtta poasttat olggobealde sámediggevuogádaga bajiduvvojit badjelaš 60 milj. kruvnnuin 1999s.</p>
<p type="title">2.	Sámedikki politihkalaš doaibma</p>
<p>Dán kapihttalis čalmmustuvvojit guovddáš áššesuorggit, maid Sámediggi ja Sámediggeráđđi leat meannudan dán jagi. Mearrádusaid, maidda čujuhuvvo lea Sámedikki dievasčoahkkima eanetlohku mearridan. Uhccitlogu eavttuhusat oidnojit dikki čoahkkingirjjiin.</p>
<p type="title">Sámi girjelágádusdoaibma - doarjja ja rámmaeavttut</p>
<p>Sámediggi nammadii 1995s bargojoavkku doaibmabijuid árvvoštallamii, mat gusket sámi oahpponeavvuid almmusteami lasiheapmái. Bargojoavkku árvalusa vuođul mearridii Sámediggi áššis 6/97 sámi girjelágádusaid jođihandoarjja-njuolggadusaid ja ovddidii prinsihpalaš jurdagiid sámi girje- ja girjelágádusdoaimma ektui.</p>
<p type="title">NAČ 1996:11 Ođđa minerálaláhkaeavttuhus</p>
<p>Sámediggi lea áššis 8/97 buktán gulaskuddancealkámuša NAČ:ii 1996:11 Minerálaláhka-eavttuhus. Sámediggi vuostálasttii garrasit minerálaláhka rievdadusaid čađaheami, go lávdegotti eavttuhusat maid dat ovddidii garrasit čuhcet sámi beroštumiide ja sámi vuoigatvuođaide. Dikki mielas lea maiddái imaš go lávdegoddi leai nammaduvvon vaikko sámi vuoigatvuođalávdegotti mandáhta ii lean ollašuhtton. Lávdegotti eavttuhusat leat garrasit vuostálaga daid siskáldas ja álbmotrievttálaš geatnegasvuođaiguin, maidda Norga lea čadnojuvvon. Sámediggi čujuha maiddái, ahte báktefriijavuođa prinsihpa sadjái berrešii geavahit eanet dáid resurssaid servodatlaš stivrema nugo omd. lea dahkkon johkaboađđudemiid ja oljoroggamiid oktavuođas. Danin imaštalláge Sámediggi go lávdegoddi háliida, ahte báktefriijavuođa prinsihppa galgá guoskat maiddái muhtehahtekeahtes minerálaide. Dán vuođul lea diggi bivdán, ahte minerálalága čuovvoleapmi bissehuvvo dassážii go bealit sámi vuoigatvuođain leat lagabuidda čielggaduvvon.</p>
<p type="title">Sámi ovddidanfoandda njuolggadusaid rievdadeapmi - doaibmaguovllu viiddideapmi</p>
<p>Sámi ovddidanfoandda njuolggadusat rievdaduvvojedje áššis 9/97 nu, ahte foandda doaibmaguovlu viiddiduvvui. Dát mearkkaša dan, ahte ovddidanfoandda ruđaid ferte čavgaseabbot prioriteret jos foandda bušeahtta ii nannejuvvo mearkkašahtti veara. Dasto galgá Sámediggi ráhkadit strategálaš ovddidanplána Sámi ovddidanfondii, man oktavuođas doaibmaguovllu viidodat árvvoštallojuvvo oktii juohke válgaáigodagas. Dát guoská maiddái mihttomeriid, strategiijaid ja prioriterejuvvon áŋgiruššansurggiid mearrideapmái áigodahkii.</p>
<p>Gieldadepartemeanta ovddidii 30.06.97 beaiváduvvon reivves mearkkašumiid foandda njuolggadusaid daid rievdademiide, maid diggi dagai 07.02.97. Departemeanta čujuha, ahte Sámi ovddidanfoandda njuolggadusat mearriduvvojedje gonagaslaš resolušuvnna bokte ja daid heaittiheami ferte dahkat seamma vugiin. Sámediggi čujuha, ahte diggi rievdadii njuolggadusaid § 14 vuođul. Rievdadusat leat sáddejuvvon maiddái Gieldadepartementii seamma paragráffa vuođul.</p>
<p>Lea áibbas dehálaš, ahte diggi álbmotválljen orgánan sámiide Norggas, sáhttá ieš friija ásahit njuolggadusaid ja geavahusa iežas hálddašeami várás, maidda dikki iežas mielas lea dárbu ja mat dávistit dikki iežas sávaldagaide ja dárbbuide. Dattetge ferte dát dahkkot daid juohke áiggis gustovaš ekonomálaš rámmaid siste, mat addojuvvojit geavahussii.</p>
<p type="title">Boazodoallošiehtadus 1997/98</p>
<p>Sámediggi lea Sd. prp. nr. 46 (1996-97) Baozodoallošiehtadus jagiide 1997-98 oktavuođas guorrasan daid bajit dási mihttomeriide, mat leat ovddiduvvon ekologálaččat, ekonomálaččat ja kultuvrralaččat guoddinnákcalaš boazodoalloealáhussii. Dát mihttomearit leat otnáš boazodoallopolitihkas guoddi oasit, ja bidjet vuođu Sámedikki mearkkašumiide áššis 10/97. Ollislaš boazodoallopolitihka ferte vuođđudit dáláš váikkuhangaskaomiid aktiivvalaččat geavaheapmái. Otne gávdnojit guokte váldováikkuhangaskaoami, mat leat boazodoallo-eiseválddiid geavahusas, namalassii boazodoalloláhka ja boazodoallošiehtadus. Sámediggi lea ovttaoaivilis Ráđđehusain, ahte boazodoallolága ja movttiidahttin doaibmabijuid boazodoallošiehtadusa bokte galgá nannoseabbot sáhttit geavahit ovttas, juksan dihtii buorebot daid mihttomeriid mat leat boazodoallopolitihka oktavuođas. Dán ektui háliida diggi ráhkadit boazodoalloplána. Diggi ferte dasto šállošit go Eanadoallodepartemeanta lea biehttalan ruhtaohcama dán plána ráhkadeapmái.</p>
<p type="title">Sámi dutkan</p>
<p>Sámediggi lea ollu gerddiid dovddahan, ahte lea dárbu ollislaččat geahčadit sámi dutkama ja alit oahpahusa. Diggi lea dán oktavuođas čujuhan, ahte lea dárbu viidát čielggadit sámi servodaga dárbbuid ja gáibádusaid alit oahpahusa ja dutkama ektui. Lea maiddái čujuhuvvon, ahte ferte hápmet bajit dási sámepolitihkalaš mihttomeriid ja mearridit váikkuhangaskaomiid. Áššis 19/97 lea diggi meannudan čielggadusa, maid sámi dutkanlávdegoddi ovddidii. Mearrádusas čujuhuvvo, ahte lea dárbu ásahit visotsámi dutkanráđi ja nannet sámi ovddastusa nášuvnnalaš stáhtalaš dutkanorgánain.</p>
<p type="title">Sámediggeplána jagiide 1998-2001 - eavttut, prinsihpat, hástalusat - guorahallan</p>
<p>Áššis 20/97 guorahalai diggi Sámediggeráđi prinsihppadokumeantta, mii bidjá vuođu Sámediggeplánii áigodahkii 1998-2001. Vuordit, ahte Sámediggi meannuda plána jagi 1998 miessemánus.</p>
<p type="title">ONa eamiálbmogiid logijahki - Sámedikkiid oktasaš mihttomearit ja doaibmabijut</p>
<p>Sámediggi dohkkehii áššis 21/97 oktasaš mihttomeriid ja doaibmabijuid ONa eamiálbmogiid logijahkái, maid lea ráhkadan joavku, maid Sámedikkit ovttasráđiid nammadedje eamiálbmot logijagi várás. Sámediggi ávžžuha organisašuvnnaid, institušuvnnaid ja ovttaskas olbmuid ovddidit doaibmabijuid oktasaš prográmmii dávistettiin. Sámediggi eaktuda, ahte eiseválddit čuovvolit generalčoahkkima čuoggá doaibmabijuid ruhtadeami ektui, nugo oidno čuoggás 50 ONa prográmmas logijagi várás. Logijagi deaŧaleamos mihttomearrin lea oažžut mearriduvvot ONa eamiálbmotvuoigatvuođaid julggaštusa, ja ahte ásahuvvošii bissovaš forum eamiálbmogiid várás ON-dásis, man oktavuođas eamiálbmogat ja stáhtat servet dássálagaid.</p>
<p type="title">Sámedikki organiseren boahtteáiggis</p>
<p>Sámedikki siskáldas organiseren lea árvvoštallojuvvomin. Čielggadus, Sámedikki organiserema hárrái boahtteáiggis loahpahuvvui ođđajagimánu 17. b. 1997. Diggi lea bivdán Sámediggeráđi ráhkadit konkrehta eavttuhusa organiseremii boahtteáiggis, mii maiddái guoská Sámedikki vuollásaš ráđiide.</p>
<p type="title">Tibehtalaččaid dilli</p>
<p>Sámediggi lea fas áššis 24/97 čájehan, ahte das lea čiekŋalis moraš tibehtalaččaid dili ja tibehtalaš kultuvrra boahtteáiggi geažil. Diggi čujuha, ahte ii sáhte eahpidit tibehtalaš álbmoga vuoigatvuođa iešmearrideapmái gaskariikkalaš álbmotrievttálaš prinsihpaid ektui. Sámediggi doarju ollásit Bassi Dalai Lama ja tibehtalaččaid barggu, mii guoská ruovtturiikka ja sin álbmoga vuođđo vuoigatvuođaide. Diggi ávžžuha Kiinná ráđđehusa álggahit šiehtadallamiid tibehtalaš eksilráđđehusain dainna ulbmilin, ahte Tibehta fas stivrejit tibehtalaččat ieža. Diggi gáibida, ahte tibehtalaččaid buot politihkalaš, sosialalaš ja kultuvrralaš duolbman ja olmmošvuoigatvuođaid rihkkun loahpahuvvo dakkaviđe. Dán ektui ferte Norga bargat buot oktavuođain kiinnálaš eiseválddiiguin.</p>
<p type="title">Prostitušuvdna Finnmárkkus</p>
<p>Sámediggi lea áššis 27/97 buktán cealkámuša prostitušuvnna vuostá. Diggi oaivvilda, ahte dán lágan doaibma rastilda buot daid rámmaid, maid sáhttit dohkkehit min servodagas. Prostitušuvnna bokte deddojuvvo olmmošoaidnu. Prostitušuvdna hedjonahttá nissonolbmo stáhtusa, ja dat vuolida sin gávpegálvun. Prostitušuvnna čuovvu maiddái eará lobihis doaibma. Sámedikkis lea áddejupmi dan bargui maid Deanu nissonat čađahit prostitušuvnna vuostálastima ektui. Lea dehálaš, ahte Norgga eiseválddit álggahit doaibmabijuid prostitušuvnna vuostálastimii ja juolludit ruđaid eastadan bargui.</p>
<p type="title">Sámi mánáid- ja nuoraidplána</p>
<p>Sámi mánáid- ja nuoraidplána ovddiduvvui 1997s. Plána meannudettiin áššis 42/97 čujuha diggi, ahte mánáid- ja nuoraidáššit gullet váldoáŋgiruššansuorgái dán válgaáigodagas. Sámediggi háliida ovttastahttit doaibmabijuid mánáid- ja nuoraidplánas sámediggeplánii áigodahkii 1997-2001. Dát guoská ulbmilhápmehusaide, strategiijaide ja daid doaibmabijuide maid diggi lea gávnnahan, ahte sáhtášii álggahit 1998s. Sámediggi áigu prioriteret ruđaid mánáid- ja nuoraidprošeavtta álggaheapmái jagi 1998 álggus, ja lasihit doarjaga sámi mánáid bajásšaddan-eavttuide, ja kulturorganisašuvnnaide mat prioriterejit doaibmabijuid mánáide ja nuoraide. Buori bohtosa eaktun lea dattetge dat, ahte mánát ja nuorat ieža besset searvat ja váikkuhit plánemii ja čađaheapmái.</p>
<p type="title">Aursund-ášši</p>
<p>Sámediggi lea suorganan go Alimusrievtti golggotmánu 24. b. 1997 duopmu nu gohčoduvvon Aursund-áššis čájeha, ahte ovddit áiggiid koloniseren ain joatkašuvvá sámi guovlluin ja sámi álbmoga duolbman. Dat go Alimusriekti bidjá vealtakeahtes deattu daid árvvoštallamiidda mat dahkkojuvvojedje jagi 1897 duomus, lea seamma go suhppejuvvošeimmet dološáigái sámi vuoigatvuođaid ektui obalaččat. Duopmu ii soaba dan sámepolitihkalaš ovdáneapmáige mii lea dáhpáhuvvan 80- ja 90-loguin.</p>
<p>Sámediggi gáibida áššis 48/97, ahte sámi dološvierut ja riektiáddejupmi dohkkehuvvojit politihkalaš lohpádusaid ja álbmotrievttálaš prinsihpaid ektui, ja ahte guođohaneana maid lullisápmelaččat leat massán addojuvvo ruovttoluotta. Lea maiddái dehálaš, ahte sápmelaččat ožžot buhtadusa daid goluid ovddas maid leat gillán dáin riektiproseassain, ja ožžot buhtadusaid gillámušaid ovddas muđui. Dasto ferte dárbbašlaččat rievdadit lágaid sámiid ealáhusvuođu ja kulturvuođu sihkkarastimii Norgga lágain. 19.12.97 beaiváduvvon reivves Justisministarii, Aud Inger Aure doarju Sámediggi Norgga Boazosápmelaččaid gáibádusa, ahte ásahuvvošii sierra boazodoalloláhka komišuvdna.</p>
<p type="title">Sámi dearvvasvuođa- ja sosiálaáššit</p>
<p>Sámediggi lea ohcalan Dearvvasvuođadepartemeantta čuovvoleami mii guoská Dearvvasvuođa- ja sosiálaplánii sámi álbmoga várás Norggas (NAČ 1995:6). Diggi lea váidalan dan go dán dehálaš suorggis ii dáhpáhuva ovdáneapmi. Sámediggi lea mearridan, ahte álggahuvvošii sierra prošeakta, mas lea prošeaktastivra ja mii galgá hálddašit doaibmabijuid dán suorggis, ja man oktavuođas gažaldagat eambbo bissovaš ortnegiid hárrái deattuhuvvojit.</p>
<p type="title">Oktasaš davviriikkalaš sámi giellabargu - Sámi giellalávdegoddi</p>
<p>Suoma, Ruoŧa ja Norgga Sámedikkit leat váldán badjelasaset ovddasvástádusa oktasaš davviriikkalaš sámi giellabarggu ovddideapmái, mas maiddái Sámit Ruoššabealde lea mielde. Ovttasbargošiehtadus dán hárrái čállojuvvui vuollái Troanddimis guovvamánu 6. b. 1997. Dán orgána ásaheapmi čađahuvvo prošeaktan. Sámedikkiid jođiheaddjit leat mearridan, ahte ovddasvástádus prošeavtta čađaheapmái biddjo Sámediggái Suoma bealde, mii doaisttážii ruhtada prošeavtta. Sámedikkit Norgga- ja Ruoŧabealde eai leat vuos juolludan ruđa dán ovttasbargui.</p>
<p type="title">Sámi nissonprošeakta - stáhtus 1997s</p>
<p>Prošeavtta ulbmilin lea, ahte sámi nissonolbmuid erenoamáš dárbbut servodat-ovdáneames gozihuvvošedje, ja dás bargojuvvo <em type="italic">duppal strategiija </em>jurdaga vuođul. Sámediggi bidjá deattu ovttastahttit nissonáššiid ja dásseárvoperspektiivva buot dikki doaimmaide, lassin go čađaha earenoamáš doaibmabijuid sámi nissoniid ektui. </p>
<p>Jagi 1997 áigge lea Sámi nissonprošeakta deattuhan nissoniid lullisámi guovllus, lassin sámi nissoniid riddo- ja vuotnaguovllus. Mihttomearrin lea oažžut eanet nissonolbmuid Sámediggái. Danin deattuhuvvojedjege dát bealit jagi 1997 sámediggeválgakampánjja diehtojuohkima oktavuođas. Válgaboađus čájehii dattetge, ahte nissonolbmot ledje ožžon 10 áirasa 39 áirasa gaskkas dan ođđa Sámediggái. Diggi ferte boahtte heave go válganjuolggadusat guorahallojuvvojit árvvoštallat ahte berrego válganjuolggadusaid rievdadit vai nissonovddastus buorebot gozihuvvošii nominašuvnna ja válgga bokte.</p>
<p>Dego oassin Sámedikki nissonolbmuid bargoeavttuid buorideames lea lágiduvvon sierra mediakursa áirasiidda, geat leat nissonolbmot. Sierra mánáidgárdefálaldat lea ásahuvvon, fálaldahkan áirasiidda, geat leat smávvamánnáolbmot.</p>
<p>Sámi nissoprošeakta loahpahuvvo jagi 1998 loahpas ja čuovvoluvvo konkrehta dásseárvodoaibmaplánain.</p>
<p type="title">Sámi oahpahusáššit</p>
<p>Sámedikki bargu oahpahusáššiin lea maiddái 1997s guoskan Sámi oahppoplána čoakkáldahkii 10-jagi vuođđoskuvlla várás, Sámi L-97. Sámediggi lea buktán cealkámuša 10-jagi vuođđo-skuvla oahppoplána láhka-ásahussii ja sámi oahppoplánačoakkáldahkii 10-jagi vuođđoskuvla várás. Sámediggi vuostálasttii dan ahte Sámi L-97 sáhttá geavahit dušše giellaoahpahusa oktavuođas sámegielas ja sámegillii ja sámi distrivttain, ja mii ná ráddje sámi oahppiid vuoigatvuođa oahpahussii Sámi L-97 mielde. Sámediggi lea ožžon doarjaga dasa, ahte buot oahppit Sámelága hálddašanguovllus galget čuovvut Sámi L-97. Sámediggi lea iežas gulaskuddancealkámušas ođđa oahpahuslága hárrái, maid Stuorradiggi várra mearrida 1998s, cealkán maiddái ahte buot sámi oahppiin lea vuoigatvuohta oahpahussii sámi oahppoplána vuođul.</p>
<p>Sámediggi lea cealkámušastis NAČ:ii 1996:22 oahpaheaddjioahpahus gáibádusaid ja ideálaid gaskka, bivdán Girko-, oahpahus- ja dutkandepartemeantta álggahit sierra čielggadusbarggu mii guoská sámi oahpaheaddjioahpahussi nu johtilit go vejolaš. Dát čielggadus galgá guoskat olles sámi ássanguvlui.</p>
<p>Ođđa oahpahuslága meannudeapmi Stuorradikkis buktá várra individuálalaš vuoigatvuođa oahpahussii sámegielas. Sámi L-97 ja individuálalaš vuoigatvuođa oahpahussii sámegielas fievrrideapmi dagaha, ahte stáhtabušeahta bokte ferte juolludit doarvái ruđaid oahpahusa láhčimii.</p>
<p>Dasto čujuha Sámediggi, ahte lea dárbu oažžut oahppoplánačoakkáldaga  <em type="bold">sámi joatkaoahpahusa </em> várás. Stáhtalaš sámi joatkkaskuvllat Finmárkkus fertejit ain leat stáhtalaš eiseválddiid vuollásaččat, ja ovddiduvvot iešheanalis skuvlan. Skuvlla doaimma stivren biddjojuvvo Sámediggái, mii dávista dan ovdáneapmái mii guoská sámi skuvlii.  </p>
<p type="title">Biologálaš eatnatgeardáivuođa konvenšuvdna</p>
<p>Norga ratifiserii biologálaš eatnatgeardáivuođa konvenšuvnna (biokonvenšuvdna) suoidnemánu 9. b. 1993. Birasgáhttendepartemeanta lea bivdán Sámedikki searvat Norgga čuovvoleapmái konvenšuvnna ektui ja prosessii viidáseabbot, ja árvalit konvenšuvnna mihttomeriid ja áigumušaid praktihkalaš politihkas. Sámi beroštumiide lea erenoamáš dehálaš konvenšuvnna 8j. artihkkal, mii guoská eamiálbmot- ja báikegottiid máhtolašvuođa ja innovašuvnnaid suodjaleapmái ja 10c(d) artihkkal, mii guoská eavttuide geavahit eamiálbmogiid ja báikegottiid genaresurssaid.</p>
<p>Sámediggi lea rapporterema oktavuođas (gč. ášši R 90/97) čujuhan, ahte Biologálaš eatnatgeardáivuohta bidjá vuođu eamiálbmogiid leahkimii miehtá máilmmi. Eatnatgeardáivuohta bidjá  <em type="italic">materiálalaš kulturvuođu </em> maiddái sámiide eamiálbmogin ja minoritehtan. Materiálalaš vuođu sihkkarastin lea buoremus eaktu jos kulturgáhttema galgá sáhttit čađahit. Vuođđu sámi kulturbargui sisdoallá daid luondduresurssaid, mat áiggis áigái gávdnojit viiddis áddejumiin, ja vejolašvuođa geavahit daid seamma resurssaid. Diggi lea dasto čujuhan, ahte sámi resursaávkkástallan iešalddis gáhtte biologálaš eatnatgeardáivuođa. Dát mearkkaša dan, ahte konvenšuvnna 8j. artihkkala ollašuhttin ii galgga boahtit vuostálaga árbevirolaš sámi gáhttenberoštumiin. Konvenšuvnna čađaheapmi ja čuovvoleapmi ferte dahkkot fárrolagaid ja heivehuvvot  <em type="italic">gaskariikkalaš konvenšuvnnaide </em> , mat gozihit eamiálbmogiid ja minoritehtaid beroštumiid ja  <em type="italic">sisrievttálaš mearrádusaide </em> Norggas.  </p>
<p>Sámediggi lea 1997s leamaš ovddastuvvon Norgga delegašuvnnas <span type="quote">«Workshop»</span> Madridas eamiálbmotáššiid hárrái, ja searvan seminárii Gironis, maid Ruoŧa Sámediggi lágidii ovttasráđiid ruoŧŧelaš Biologálaš eatnatgeardáivuođa dieđalaš ráđiin.</p>
<p type="title">Sámi mátkkoštusealáhus áŋgiruššamat</p>
<p>Árvvoštallojuvvo, ahte Sámi mátkkoštuseálahusas lea stuorra ovdánanvejolašvuođat barggolašvuođa, árvoháhkama ja doaimmaid ektui sámi guovlluin. Sámediggi lea ovttasráđiid Tromssa ja Finnmárkku fylkagielddaiguin álggahan čielggadusbarggu dán suorggis. Ulbmilin lea árvvoštallat ja čuvget daid čuolmmaid, hástalusaid ja vejolašvuođat, mat leat sámi mátkkoštusealáhusa oktavuođas. Sámediggái lea čielggadus vuođđun dikki politihkkii ja hálddašangeavahussii boahtteáiggis dán suorggis. Čielggadusa vuođul ráhkaduvvo de ollislaš sámi mátkkoštusplána jagi 1998 áigge.</p>
<p type="title">Sámedikkiid gaskasaš oktasaščoahkkin Troanddimis guovvamánu 6. b. 1997</p>
<list><p type="listitem">Sámedikkit Ruoŧa-, Suoma- ja Norgga bealde ledje vuosttas geardde čoahkkanan stuorát oktasaš čoahkkimii. Dát čoahkkin dollojuvvui Troanddimis sámi álbmotbeaivve guovvamánu 6. b. 1997s. Dán oktavuođas čalmmustuvvui vuosttas sámi riikačoahkkima 80-jagi ávvudeapmi, mii dollui seamma sajis 1917s. Dán čoahkkimis vuolláičállojuvvojedje šiehtadusat oktasaš sámi giellabarggu hárrái riikarájiid rastá ja šiehtadus Sámi parlamentáralaš ráđi ásaheami hárrai.</p>
</list><p type="title">3. Sámediggeválga 1997</p>
<p type="title">Obalaččat</p>
<p>Sámediggeválganjuolggadusat rievdaduvvojedje gonagaslaš resolušuvnna bokte guovvamánu 28. b. 1997. Dát dahkkui earret eará dan geažil go njuolggadusat galget čuovvut válgalága vuogádaga ovdagihtii jienasteami hárrái. Maiddái Sámelága §a 2-11 - jienastuslohkui čálihankriteriijat rievdaduvvojedje.</p>
<p>Sámediggi čujuha mearkkašumiide mat gusket sámediggeválgga čađaheapmái, maid Sámedikki fápmuduslávdegoddi lea golggotmánu 7. b. 1997 árvalusas buktán (kap. 8):</p>
<p><em type="italic">«Buot gielddain ii dán vuoroge čađahuvvon válga doarvái duođalaččat. Gielddaid bargun lea váldoáššis fievrridit jienastuslogu, ja hálddašit jienasteami. Juo jienastuslohkui čáliheami oktavuođas sáhttá oaidnit, ahte muhtun gielddain ledje váttisvuođat, earret eará ođđasit ásahit jagi 1993 válgga jienastuslogu. </em></p>
<p><em type="italic">Leat oaidnán dán golmma válgga oktavuođas mat leat dollon, ahte sámediggeválgga systema, mii oalle guhkás lea seammalágan go stuorradiggeválggage systema, ii doaimma dohkálaččat buot gielddain. Stuorámus váttisvuohta lea gielddain gos uhccán čálihit sámi jienastuslohkui. Sámediggi berrešii danin geahčadit vejolašvuođa buoridit válgga čađaheami muhtun sajiin gokko leat stuorámus váttisvuođat. </em></p>
<p><em type="italic">Lea erenoamáš kritihkkaárvosaš go ollu gielddat eai velge nagot čuovvut jienastuslohkui čálihan ja válgačađahan láhka-ásahusaid. Orru dego demokráhtalaš prinsihpat ja jienasteaddjiid vuoigatvuođat sámediggeválgga oktavuođas eai deattuhuvvošii. Komitea áddejumi mielde lea dehálaš, ahte sámediggeválga čađahuvvo seamma duođalaččat go stuorradiggeválgage.» </em></p>
<p>Fápmuduslávdegoddi ávžžuha, ahte Sámediggi árvvoštalašii sámediggeválganjuolggadusaid, ja maid berrešii dahkat daid jienasteaddjiid ektui, geat leat ovdagihtii jienastan almmá, ahte obalohkáige leat čálihuvvon sámi jienastuslohkui.</p>
<p type="title">Válgaboađus</p>
<p>Oktiibuot dohkkehuvvojedje 6222 jiena. Válgabeaivái ledje jienastuslohkui čálihan oktiibuot 8667 olbmo <em type="bold">. </em>63 válgalisttu dohkkehuvvojedje. </p>
<p>Válgabohtosa geahčastat:</p>
<p><em type="bold">Kreatsa </em></p>
<p><em type="bold">Jienastus </em></p>
<p><em type="bold">lohku </em></p>
<p><em type="bold">jienastea </em></p>
<p><em type="bold">ddjit </em></p>
<p><em type="bold">Válgii </em></p>
<p><em type="bold">searvan% </em></p>
<p>1 Várjjat</p>
<p>666</p>
<p>507</p>
<p>76,13</p>
<p>2 Deatnu</p>
<p>896</p>
<p>684</p>
<p>76,34</p>
<p>3 Kárášjohka</p>
<p>1154</p>
<p>870</p>
<p>75,39</p>
<p>4 Guovdageaidnu</p>
<p>1461</p>
<p>1084</p>
<p>74,20</p>
<p>5 Porsáŋgu</p>
<p>771</p>
<p>513</p>
<p>66,54</p>
<p>6 Áltá-Fálesnuorri</p>
<p>627</p>
<p>432</p>
<p>68,90</p>
<p>7 Davvi-Tromsa</p>
<p>739</p>
<p>497</p>
<p>67,25</p>
<p>8 Gaska-Tromsa</p>
<p>544</p>
<p>371</p>
<p>68,20</p>
<p>9 Lulli-Tromsa</p>
<p>319</p>
<p>232</p>
<p>72,73</p>
<p>10 Davit Norlánda</p>
<p>151</p>
<p>117</p>
<p>77,48</p>
<p>11 Gaska-Norlánda</p>
<p>271</p>
<p>196</p>
<p>72,32</p>
<p>12 Lullisámeguovlu</p>
<p>506</p>
<p>349</p>
<p>68,97</p>
<p>13 Mátta-Norga</p>
<p>562</p>
<p>370</p>
<p>65,84</p>
<p><em type="bold">Oktiibuot 1997 </em></p>
<p><em type="bold">8667 </em></p>
<p><em type="bold">6222 </em></p>
<p><em type="bold">72,00 </em></p>
<p><em type="bold">1993 </em></p>
<p><em type="bold">7236 </em></p>
<p><em type="bold">5613 </em></p>
<p><em type="bold">77,60 </em></p>
<p><em type="bold">1989 </em></p>
<p><em type="bold">5497 </em></p>
<p><em type="bold">4279 </em></p>
<p><em type="bold">77,80 </em></p>
<p><em type="bold">Bellodagat </em></p>
<p><em type="bold">NSR: </em>Norgga Sámiid Riikasearvi <em type="bold">Eará: </em><em type="bold">GNS/ MNS </em>- Gaska-Nordlánda Sijdda </p>
<p><em type="bold">AP: </em>Bargiidbellodat <em type="bold">JL </em>- Johttisápmilaččaid listu </p>
<p><em type="bold">SP: </em>Guovddášbellodat <em type="bold">DL </em>- Dáloniid Listu </p>
<p><em type="bold">SVF: </em>Sámiid Válgalihttu </p>
<p type="title">Sámedikki áirasat jagiide 1997-2001</p>
<p>1 Várjjat</p>
<p>1.</p>
<p>NSR</p>
<p>Berit Ranveig Iversen Nilssen</p>
<p>2.</p>
<p>BB</p>
<p>Magnhild Mathisen</p>
<p>3.</p>
<p>NSR</p>
<p>Olav Dikkanen</p>
<p>2 Deatnu</p>
<p>1.</p>
<p>BB</p>
<p>Steinar Pedersen</p>
<p>2.</p>
<p>BB</p>
<p>Marie Therese Nordsletta Aslaksen</p>
<p>3.</p>
<p>GB</p>
<p>Nils Henrik Måsø</p>
<p>3 Kárášjohka</p>
<p>1.</p>
<p>NSR</p>
<p>Ragnhild L. Nystad</p>
<p>2.</p>
<p>BB</p>
<p>Egil Olli</p>
<p>3.</p>
<p>NSR</p>
<p>John Henrik Eira</p>
<p>4 Guovdageaidnu</p>
<p>1.</p>
<p>NSR</p>
<p>Ole Henrik Magga</p>
<p>2.</p>
<p>JL</p>
<p>Per A. Bæhr</p>
<p>3.</p>
<p>DL</p>
<p>Isak Mathis O. Hætta</p>
<p>5 Porsáŋgu</p>
<p>1.</p>
<p>BB</p>
<p>Josef I. Vedhugnes</p>
<p>2.</p>
<p>GB</p>
<p>Peder Mathisen</p>
<p>3.</p>
<p>SVL</p>
<p>Geir Liland</p>
<p>6 Áltá-Fálesnuorri</p>
<p>1.</p>
<p>BB</p>
<p>Willy Olsen</p>
<p>2.</p>
<p>BB</p>
<p>Inge Arne Eriksen</p>
<p>3.</p>
<p>NSR</p>
<p>Eva Josefsen</p>
<p>7 Davvi-Tromsa</p>
<p>1.</p>
<p>NSR</p>
<p>Geir Tommy Pedersen</p>
<p>2.</p>
<p>BB</p>
<p>Willy Ørnebakk</p>
<p>3.</p>
<p>NSR</p>
<p>Tor Nilsen</p>
<p>8 Gaska-Tromsa</p>
<p>1.</p>
<p>NSR</p>
<p>Sven-Roald Nystø</p>
<p>2.</p>
<p>BB</p>
<p>Margareta Paave Kristiansen</p>
<p>3.</p>
<p>NSR</p>
<p>Randi Skum</p>
<p>9 Lulli-Tromsa</p>
<p>1.</p>
<p>NSR</p>
<p>Asbjørg Skåden</p>
<p>2.</p>
<p>SVL</p>
<p>Ove Johnsen</p>
<p>3.</p>
<p>NSR</p>
<p>Arvid Skjellhaug</p>
<p>10 Davvi-</p>
<p>1.</p>
<p>BB</p>
<p>Per Solli</p>
<p>Norlánda</p>
<p>2.</p>
<p>NSR</p>
<p>Magne A. S. Huuva</p>
<p>3.</p>
<p>SVL</p>
<p>Roger Bernhard Pedersen</p>
<p>11 Gaska-</p>
<p>1.</p>
<p>NSR</p>
<p>Ing-Lill Pavall</p>
<p>Norlánda</p>
<p>2.</p>
<p>GSN</p>
<p>Amund Eriksen</p>
<p>3.</p>
<p>NSR</p>
<p>Nils O. Nilsen</p>
<p>12 Lullisáme-</p>
<p>1.</p>
<p>NSR</p>
<p>Jarle Jonassen</p>
<p>guovlu</p>
<p>2.</p>
<p>NSR</p>
<p>Einar Lifjell</p>
<p>3.</p>
<p>BB</p>
<p>Leif Elsvatn</p>
<p>13 Lulli-Norga</p>
<p>1.</p>
<p>NSR</p>
<p>Birger Nymo</p>
<p>2.</p>
<p>BB</p>
<p>Johan Mikkel Sara</p>
<p>3.</p>
<p>NSR</p>
<p>Laila Gunilla Wilks</p>
<list/><p type="title">4.	Sámedikki hálddahuslaš doaimmat</p>
<p type="title">4.1	Doarjaga juogadeapmi</p>
<p>Sámedikkis lea ásaheami rájes jagis 1989s leamaš ulbmilin váldit badjelasas nu ollu go vejolaš doaimmaid surggiin mat garrasit gusket sámi servodahkii. Sámediggi lea bargan iežas siskáldas vuogádaga huksemiin, vai dat doaibmágoađášii daid doaimmaid ektui, mat vurdojuvvojit čađahuvvot. Sámediggi válddii bušeahttajagis 1993 badjelasas ollu ođđa hálddašanbargguid. Buot ortnegiid, mat 1993 rájes leat biddjon Sámedikki bušeahtta kapihttalii 0540 stáhtabušeahtas hálddaša Sámediggi. Dán barggu goziheapmái lea Sámediggi ráhkadan ollu njuolggadusaid movt ruđaid juogadit.</p>
<p type="title">4.2	Sámedikki jođihanrehketdoallu 1997s</p>
<p>Poasta</p>
<p>Namahus</p>
<p>Juolludus</p>
<p>Rehketdoallu*</p>
<p>01</p>
<p>Bálkkát ja buhtadusat</p>
<p>15.148</p>
<p>11</p>
<p>Gálvvut ja bálvalusat</p>
<p>10.952</p>
<p>Submi</p>
<p>* Loahpalaš rehketdoallologut bohtet maŋŋá Ruhtadepartemeanttas.</p>
<p type="title">4.3 Sámediggeráđđi</p>
<p>Sámediggeráđi hálddahuslaš barggut 1997s leat leamaš sámi organisašuvnnaid doarjaga juogadeapmi (2.600.000,- kruvnnu), Sámedikki joavkočálliid ruđaid juogadeapmi (850.000,- kruvnnu), doarjja sámediggelisttuide (450.000,- kr.) ja <span type="quote">"eará doaibmabijut"</span> (poasta 70.6, 147.000,- kruvnnu).</p>
<p type="title">4.4 Sierralágan hálddašansuorggit</p>
<p type="title">Sámegiella</p>
<p>Sámi giellaráđđi ásahuvvui geassemánu 12. b. 1987 nr. 56 lága, Sámedikki ja eará sámi riektidiliid hárrái, § 3-12 vuođul. Sámi giellaráđđi lea Sámedikki ja eará almmolaš orgánaid vástesaš giellaáššiid meannudeaddji orgána Norggas.</p>
<p>Sámediggi lea addán Sámi giellaráđđái ovddasvástádusa stáhtalaš ruđaid juogadeapmái sámi dulkabálvalussii ja guovttegielalašvuhtii, dan guđa gildii mat gullet Sámelága giellanjuolggadusaid hálddašanguvlui; Kárášjoga, Guovdageainnu, Deanu, Porsáŋggu, Unjárgga ja Gáivuona gielddaide, ja Finnmárkku ja Tromssa fylkagielddaide.</p>
<p>Gielddat ja fylkagielddat ledje 1997s ohcan guovttegielalašvuođa ruđaid (§§ 7.1, 7.2 ja 7.3) <em type="bold">17 617 000 kruvnnu </em>ovddas ja prošeavttaide (§ 7.4) <em type="bold">12 360 000 </em>kruvnnu ovddas. Guovttegielalašvuođa ruđaid juogadannjuolggadusaid ektui, ledje várrejuvvon 13.446.500 kruvnnu liigegoluide guovttegielalašvuođa geažil ja 3.163.500 kruvnnu prošeavttaide, oktiibuot 16.650.000.- kruvnnu. </p>
<p>Ráđđehus lea 1996s KAPIHTTALIS 540, POASTA 53 addán ruđaid sámegiela nannemii lullisámeguovllus, julevsámeguovllus ja Ofuohtas ja Lulli-Tromssas. Sámediggi bijai 1.017.000.- kruvnnu geavahussii dáid doaimmaide. 1997s ohce 22s ruđa 35 prošektii oktiibuot 3.706.107.- kruvnnu.</p>
<p>Sámediggi mearridii áššis 16/93 njuolggadusaid <em type="bold">Sámi nuoraid oahppostipendii </em>. Sámedikki bušeahtas jahkái 1997 - juogadeapmi, várrejuvvui kap. 540, poasttas 70.3 850.000,- kruvnnu ortnegii. Oahppostipendii leai stuorra beroštupmi 1997s. 420 ohcci gaskkas skuvlajahkái 1997/98 ožžo 366 oahppi stipeandda, juohkehaš 2.311,- kruvnnu. Lassin ožžo 25 duodjeoahppi 1.055,- stipeandda. Hálddahus biehttalii 30 ohcama, go ohcamat eai dávistan njuolggadusaide. </p>
<p><em type="bold">Sámi sátnedihtorbáŋkku </em>galgá ovddidit dihtorvuođđun masa sámegiel sánit ja sámi terminologiija čohkkejuvvo ja man nu ollu go vejolaš sáhttet geavaheaddjit geavahit. Dán prošeavtta vuođđo mihttomearrin lea organiseret systematiserejuvvon barggu, mii guoská sámi tearbminologiija ovddideapmái ja juksat johtileabbot ja viidábot giela geavaheami fierpmádaga bokte. Prošeakta galgá láhčit dilálašvuođa koordinerejuvvon sámegiela ovddideapmái, mas sáhttet gávdnat sihke dáláš ja ođđa tearpmaid nu ollugat go vejolaš. Prošeavtta gollurámma lea 1.650.764,- kruvnnu. </p>
<p><em type="bold">Sámegiela geavaheapmi gielddain ja almmolaš institušuvnnain </em></p>
<p>Sámelága giellanjuolggadusaid láhka-ásahusa § 2, čuoggá 4 mielde galgá Sámi giellaráđđi ráhkadit jahkásaš raportta sámegiela geavaheami viidodaga birra. Giellaráđđi lea 1997s nugo diibmáge iskan sámegiela geavaheami hálddašanguovllu gielddain ja muhtun almmolaš institušuvnnain. Raporta, mii čájeha sámegiela dili gielddahálddahusas ja almmolaš institušuvnnain livččii dárbbašlaš vuođđodokumeanta Sámedikki jahkásaš politihkalaš bargui ja Ráđđehusa dieđáhussii Norgga sámepolitihka birra Stuorradiggái juohke njealját jagi.</p>
<p>Sámi giellaráđđi lea duhtavaš go measta buot hálddašanguovllu gielddain lea sámegiela geavaheapmi lassánan. Giellaráđđi diehtá, ahte gielddaide lea stuorra hástalussan ovddidit guovttegielalaš hálddahusa. Dát iskkadeapmi čájeha dan, ahte sámegiella ovdána rivttes guvlui muhtun gielddain.</p>
<p>Sámi giellaráđđi lea vuosttaš geardde iskkadan sámegiela geavaheami guovtti fylkagielddas, Finnmárkkus ja Tromssas, mat gullet Sámelága giellanjuolggadusaid hálddašanguvlui. Sámi giellaráđđi lea ožžon vástádusa dušše Finnmárkku fylkagielddas.</p>
<p>43 fylkagieldalaš institušuvnna Finnmárkku fylkagielddas vástidedje dán iskkadeapmái. Sámi giellaráđđi čujuha, ahte iskkadeami bohtosat Finnmárkku fylkagieldalaš institušuvnnain sámegiela dili ektui leat heittot. 17 institušuvnnas lea bargiin uhccimusat beallemáhtolaš-vuohta sámegielas. Measta buot bargit fylkagieldalaš institušuvnnain leat ovttagielalaš dárogielagat. Dát mearkkaša dan, ahte measta buot bargit leat sorjavaččat ollásit dulkkain ja jorgaleaddjiin go galget deaividit sámegielain, sihke njálmmálaččat ja čálalaččat. Dát sáhttá mearkkašit maiddái dan, ahte fylkagieldalaš institušuvnnain lea váttis fállat bálvalusaid sámegillii sámegielagiid dárbbuid ja sávaldagaid ektui. </p>
<p>Sámi giellaráđđi registrere, ahte muhtun gielddain leat lassánan ovttagielalaš dárogielat bargit, geat ollásit leat sorjavaččat dulkkain ja jorgaleaddjiin go deaividit sámegielain sihke njálmmálaččat ja čálalaččat almmolaš oktavuođain. Gielddaide maidda dát guoská buktá stuorra hástalusaid Sámelága giellanjuolggadusaid áigumuša ektui. Sámelága giellanjuolggadusaid áigumuš lea, ahte almmolašvuohta galgá sáhttit doaibmat sihke dáro- ja sámegillii, ja ahte ii ovttasge galgga váldit vejolašvuođa váldimis oktavuođa almmolaš-vuođain sámegillii hálddašanguovllus.</p>
<p>Sámi giellaráđđi čujuha, ahte lea hirbmat dehálaš áŋgiruššat dan ala, ahte šaddet eanet sáme-dárogielat guovttegielalaš almmolaš etáhtat. Dán lágan jurddašeapmi guoská sámegiela formálalaš dillái, sámegiela ekonomálaš dillái ja gelbbolašvuhtii almmolaš bálvalusain, gehččojuvvon sihke sámegielagiid ja dárogielagiid beales. Lea dehálaš, ahte áŋgiruššan sámegiela gelbbolašvuođa ovddidemiin gieldalaš etáhtain mat leat Sámelága giellanjuolggadusaid hálddašanguovllus, ja stáhtalaš etáhtain, main lea ollu dahkamuš dáinna surggiin, dávista lága áigumušaide. Ulbmilin lea ovddidit guovttegielalaš almmolaš hálddašeami, mas lea maiddái gelbbolašvuohta fállat bálvalusaid sámegillii sámegielagiid dárbbuid ja sávaldagaid ektui.</p>
<p>Iskkadeapmi 1997s čájeha, ahte stáhtahálddašeames lea sámegiela dilli ain heittot, moatte spiehkastaga haga. Bargiid lohku kategoriijas, geat sáhttet fállat bálvalusaid sihke njálmmálaččat ja čálalaččat lea lassánan 1 %ain diimmážis. Dát mearkkaša dan, ahte 1 % bargiin geat diibmá máhtte sámegiela njálmmálaččat sáhttet fállat bálvalusaid sámegillii.</p>
<p>Dáin institušuvnnain leat oktiibuot 74 bargi (21%), geain lea uhccimusat oassemáhtolaš-vuohta sámegielas. Leat dušše 6% (21 bargi), geat máhttet sámegiela sihke čálalaččat ja njálmmálaččat. 10% (35) máhttet sámegiela njálmmálaččat, muhto eai čálalaččat. 5% dahje 18 bargi áddejit sámegiela, muhto eai máhte dan njálmmálaččat eaige čálalaččat. Stuorámus kategoriijai gullet bargit hálddahusain, geat leat ovttagielagat, dilli lea dán jagi seamma go diibmá. Oktiibuot leat dát 268 bargi dahje 79% buot bargiin.</p>
<p>Otnáš dilli dán guđa gielddas hálddašanguovllus ja dan 17 stáhtalaš institušuvnnas čájeha, ahte ain lea stuorra dárbu produktiivvalaš sáme-dáro guovttegielagiidda. Dasto čájeha giellaráđi statistihkalaš diehtomateriála, ahte viehka stuorra oassi bargiin, geat otne leat hálddahus/áššemeannudeaddji virggiin sáhttet šaddat guovttegielalažžan. Stuorra oasis stáhtabargiin lea uhccit dahje eanet gullevašvuohta sámegillii, go sis uhccimusat lea bealle máhtolašvuohta sámegielas.</p>
<p type="title">Sámi ealáhusovddideapmi</p>
<p>Sámi ealáhusráđđi lea Sámedikki vuollásaš ráđđi, ja lea 1997s jođihan čuovvovaš hálddašandoaimmaid: Sámi ovddidanfoandda, lotnolasealáhus-doarjaga juogadeami ja duodjedoarjaga juogadeami.</p>
<p>Sámi ovddidanfoandda ulbmilin lea ovddidit doaimmaid, main lea earenoamáš kultuvrralaš, sosiálalaš ja ekonomálaš mearkkašupmi sámi álbmogii ja sámi ássanguvlui. Foanda lea distriktapolitihkalaš váikkuhangaskaoapmi sámediggevuogádagas. Lassin dan mihttomearrái, ahte háhkat ja doalahit eallingelbbolaš ealáhusdoaimma ja bargosajiid doaibmaguovllus, gullá foandda doibmii maiddái leat kultur- ja dásseárvopolitihkalaš vaikkuhangaskaoapmin sámi ássanguovllus.</p>
<p>Sámediggi mearridii ođđa njuolggadusaid Sámi ovddidanfondii guovvamánu 7. b. 1997 ja mat bohte fápmui suoidnemánu 1. b. seamma jagi. Foandda doaibmaguvlui gullet dál 20 gieldda ja sámi álbmot Sáčča ja Leaŋgaviikka gielddain ja lullisámeguovlu.</p>
<p>Sámi ealáhusráđi juogadanprofiila sierralágan ealáhusaide sáhttá govvet ná:</p>
<p><em type="italic">1995 </em></p>
<p><em type="italic">1996 </em></p>
<p><em type="italic">1997 </em></p>
<p>Eanadoallu</p>
<p>2 057 000</p>
<p>13,9 %</p>
<p>1 672 000</p>
<p>11,4 %</p>
<p>2 171 000</p>
<p>12,4 %</p>
<p>Guolástus</p>
<p>5 493 000</p>
<p>37,2 %</p>
<p>3 638 200</p>
<p>24,8 %</p>
<p>5 682 000</p>
<p>32,5 %</p>
<p>Industriiija/huksen&amp;rusttegat</p>
<p>1 051 000</p>
<p>7,1 %</p>
<p>3 326 000</p>
<p>22,7 %</p>
<p>1 763 000</p>
<p>10,1 %</p>
<p>Gálvogávpi/duodji</p>
<p>1 062 335</p>
<p>7,2 %</p>
<p>1 816 750</p>
<p>12,4 %</p>
<p>1 088 000</p>
<p>6,2 %</p>
<p>Turisma</p>
<p>1 173 000</p>
<p>8,0 %</p>
<p>583 000</p>
<p>4,0 %</p>
<p>1 577 000</p>
<p>9,0 %</p>
<p>Opmodat/gávpedoaibma</p>
<p>929 000</p>
<p>6,3 %</p>
<p>336 000</p>
<p>2,3 %</p>
<p>487 000</p>
<p>2,8 %</p>
<p>Alm./priv./sos. bálvalusat (kultuvra)</p>
<p>1 186 000</p>
<p>8,0 %</p>
<p>1 066 000</p>
<p>7,3 %</p>
<p>2 029 000</p>
<p>11,6 %</p>
<p>Regiovnnalaš ja báikkálaš doaimmat</p>
<p>1 796 000</p>
<p>12,2 %</p>
<p>2 225 000</p>
<p>15,2 %</p>
<p>2 707 000</p>
<p>15,5 %</p>
<p>14 747 335</p>
<p>100,0 %</p>
<p>14 662 950</p>
<p>100,0 %</p>
<p>17 497 000</p>
<p>100,0 %</p>
<p><em type="bold">Lotnolasealáhusaid </em>jođihandoarjaga ohcamušat leat garrasit geahppánan. Oktiibuot meannuduvvojedje 105 ášši, main 63 juolluduvvojedje dahje 60%. Oktiibuot juolluduvvui 1.770.000 kruvnnu jođihandoarjjan 1997s. Dát lea 43% dain juolludusain mat juolluduvvojedje 1996s. Ohcamušat geahppánedje go njuolggadusat rievdaduvvojedje 1997s. Ođđa gáibádusat njuolggadusain leat mielddisbuktán eambbo váidalusáššiid. Áššiin, main bohtet váidalusat leat áššit main Sámi ealáhusráđđi lea bidjan oktii náitalanolbmuid sisaboađuid. </p>
<p>Duojárat leat ožžon eanemus doarjaga. <em type="bold">Duodji </em>okto lea ožžon 51% doarjagis. Duodji okto dahje buohtalagaid eará ealáhusaiguin lea ožžon 85%. Bargit, geat buohtalastet eanadoalu ja guolástusa leat fas ožžon 4% jođihandoarjagis mii dahká 77.000 kruvnnu. Sámedikkis lea earenoamáš ovddasvástádus duoji ovdáneapmái ealáhussan. Duodji lea guovddáš sámi kulturfaktuvra ja ealáhus, mas lea viehka stuorra ovdánan vejolašvuohta. Sámediggi áigu láhčit dilálašvuođaid duoji ovdáneapmái ealáhussan. Duojis barget ollu nissonolbmot, ja Sámi ealáhusráđđi oaidná lunddolažžan prioriteret iežas váikkuhan-gaskaomiid gánnáhahtti ja birgenvejolaš doaimmaid ásaheapmái. </p>
<p>1997s lea oktiibuot addojuvvon foandadoarjja 5 682 000,- kruvnnu <em type="bold">guolástusealáhussii, </em>dát lea lassánan 7,7 proseanttain jagi 1996 ektui. Foandadoarjja lea addojuvvon oktiibuot 1.489.000,- kruvnnu gádderusttegiidda 1997s. Dát guoská sihke investeremiidda ja dáláš rusttegiid divodemiide. Lea maiddái nugo ovddit jagiin addojuvvon doarjja bálvalusrusttegiid huksemii guolásteaddjiide. Dasto lea addojuvvon 800.000,- kruvnnu Tromssa ja Finnmárkku vuostáiváldinstašuvnnaid doarjjafondii. Golmma guollebiebmanrusttega ruhtadeapmái lea juolluduvvon foandadoarjja oktiibuot 600.000,- kruvnnu. Ruđat leat váldoáššis geavahuvvon sihkkarastin doaibmabijuide ja dáláš rusttegiid doaimma beaktileabbon dahkamii. </p>
<p>Sámediggi lea mearridan ovddidit sierra <em type="bold">eanadoallopolitihka </em>. Dan geažil go Sámedikkis ii leat váikkuhanfápmu eanadoallopolitihka hápmemii sámi guovlluin. Áiggi mielde áigu Sámediggi bargat dan ala, ahte ásahuvvo eanadoallopolitihkalaš biire sámi ássanguovlluide. Sámedikki konkrehta doaibma eanadoallosuorggis otne lea dat, ahte Sámi ealáhusráđđi juohká ruđalaš váikkuhangaskaomiid eanadoalu ovddideapmái foandda doaibmaguovllus. </p>
<p>Oktiibuot juolluduvvui 2,1 miljovnna kruvnnu eanadoalloealáhussii. Sámi ealáhusráđđi lea juolludan doarjaga 13 doalu huksemii. Oktiibuot lea juolluduvvon 826 000,- kruvnnu dán ulbmilii.</p>
<p>Golut mášiinnaide eanadoalus leat badjin. Stuorát ovttasbargu eanadoalliid gaskka mášiinnaid ektui uhcida goluid. Dán lágan ovttasbarggu sáhtášii maiddái čađahit eanaresurssaid ektui, dan bokte ahte ásahuvvošii fuođđargilvinsearvi. 50% doarjagis lea juolluduvvon mášinrieggáide, ja loahppa mášiinnaid ja reaidduid doarjagis lea mannan ovttaskas ohcciide. Dán lágan doarjjageavahus vuolida maiddái goluid, iige dušše nanne sin ekonomiija, geat leat dán lágan rieggáid lahtut, muhto maiddái buorida ovttasbarggu ealáhusas. Dán ulbmilii lea juolluduvvon 1.116.000,- kruvdnosaš doarjja.</p>
<p>Sámedikkit Suoma, Ruoŧa ja Norgga bealde áigot searvat rájárasttildeaddji ovttasbargui Davvikalohtas Interreg-prográmma bokte. Prográmma organiseremii ásahuvvui sierra oasseprográmma; <em type="italic">Áŋgiruššansuorgi 4 Sámit </em>, mas lea sierra mearridanjoavku ja oktasaš čállingoddi Gironis. Sámi prográmma lea guovtti oasis; ealáhusoassi, man rámma lea badjelaš 29 milj. kruvnnu ja kulturoassi, man rámma oktiibuot lea badjelaš 10 milj. kruvnnu. Sámi ealáhusráđđi lea 1997s meannudan 3 Interreg-ohcama, maidda oktiibuot lea addojuvvon 172.000,- kruvdnosaš juolludus regiovnnalaš ruhtadeami oassin. Oktiibuot lea juolluduvvon doarjja 5.472.876,- kruvnnu Interreg-prográmmii, main buot gullet prográmma kulturoassái. Lullisámi prográmma, mas lea sierra stivrenjoavku lea maiddái ásahuvvon <span type="quote">«Nordens grønne belte»</span> nammasaš guovllus. </p>
<p>Sámedikkiide lea leamaš váttis skáhppot ruđaid prográmma hálddahuslaš goluid ruhtadeapmái.</p>
<p type="title">Sámi kulturovddideapmi</p>
<p>Sámi kulturráđis, mii lea vuollásaš ráđđi sámediggevuogádagas, leat hálddašandoaimmat nugo Sámi kulturfoanda, sámi girjelágádusdoarjja, doarjaga juogadeapmi sámi kulturviesuide, sámi kulturorganisašuvnnaide ja Sámi mánáid bajásšaddaneavttuid doarjaga juogadeapmi.</p>
<p><em type="bold">Sámi kulturfoandda </em>ulbmilin lea ovddidit doaibmabijuid sámi kultuvrii, ja movttiidahttit kulturdoaimmaid sámi álbmoga várás. Foandda váikkuhangaskaoamit geavahuvvojit doarjjan sámi kultuvrra ovddideapmái. Foandda doaibmaguovlu lea olles riika. </p>
<p>Juogadeapmi 1997s - Sámi kulturfoanda ( 1000 kruvnnuin):</p>
<p><em type="bold">Áššesuorgi </em></p>
<p><em type="bold">1995 </em></p>
<p><em type="bold">1996 </em></p>
<p><em type="bold">1997 </em></p>
<p><em type="italic">Girjjálašvuohta </em></p>
<p><em type="italic">2072 </em></p>
<p><em type="italic">1928 </em></p>
<p><em type="italic">1809 </em></p>
<p><em type="italic">Govvadáidda/duodji </em></p>
<p><em type="italic">876 </em></p>
<p><em type="italic">1086 </em></p>
<p><em type="italic">751 </em></p>
<p><em type="italic">Musihkka </em></p>
<p><em type="italic">1000 </em></p>
<p><em type="italic">941 </em></p>
<p><em type="italic">729 </em></p>
<p><em type="italic">Sámi teáhter ulbmilat </em></p>
<p><em type="italic">340 </em></p>
<p><em type="italic">410 </em></p>
<p><em type="italic">364 </em></p>
<p><em type="italic">Eará doaibmabijut </em></p>
<p><em type="italic">706 </em></p>
<p><em type="italic">1022 </em></p>
<p><em type="italic">1874 </em></p>
<p>Sum</p>
<p>4994</p>
<p>5387</p>
<p>5510</p>
<p>Sámedikki bušeahtas jahkái 1997 juolluduvvui kapihttalis 540, poasttas 52.1 <span type="quote">«Sámi kultur-foanda»</span> 5 miljovnna kruvnnu. 510 000,- kruvdnosaš vuolláibáza 1997s 5 miljovnna kruvdnosaš juolludusa ektui lea geavat-keahtes juolludusaid ruovttoluotta fievrrideapmi fondii.</p>
<p>Oktasaš doarjjasumi sturrodat girjjálašvuhtii, govvadáidagii/duodjái ja musihkkii lea leamaš uhccit 1997s go dat leai 1996s. Dát boahtá das go ráđđi iežas jahkásaš juogadeames várrii uhccit dáid ulbmiliidda. Tabeallas oidno maiddái, ahte doarjja friija teáhterulbmiliidda lea geahppánan. Dát boahtá das go oassi ohcamiin leai čujuhuvvon mánáide ja nuoraide, ja daidda lea addojuvvon doarjja doarjjaortnegis <span type="quote">«Sámi mánáid bajásšaddaneavttut»</span>. Eanemus lea lassánan juolludus <span type="quote">«Eará doaibmabijut»</span>, lassáneapmi vástida 85% jagi 1996 rájes, doarjjaohcamiid lassáneami geažil sámi kulturviesuid prošekteremii, vuođđočájáhusaid huksemii ja Interreg prošeavttaide. Viehka stuorra oassi doarjagis girjjálašvuođa oktavuođas lea mannan produšuvdnadoarjjan sámi girjjálašvuhtii. Govvadáidda/duodji juolludusa oktavuođas lea várrejuvvon 150.000,- kruvnnu ortnegii, oastit sámi govvadáidaga/duoji.</p>
<p><em type="bold">Ollislaš submi ohcamiin </em>fondii leai 14,8 miljovnna kruvnnu 1997s. Ohcamat <em type="bold">girjjálašvuođa </em>oktavuođas leat oktiibuot sullii 4,4 miljovnna kruvnnu. Dát ollu ohcamat čájehit dan, ahte beroštupmi sámi girjjálašvuhtii lea stuoris, ja ahte lea stuorra dárbu, mii ii leat gokčojuvvon girjjálašvuođas sámegillii. Ollislaš juolludeapmi <em type="bold">govvadáidda- ja duodjeulbmiliidda </em>1997s leai 751 000 kruvnnu. 150.000,- kruvnnu dás leai várrejuvvon ortnegii, oastit sámi govvadáidaga/duoji. Ohcansubmi leai oktiibuot 1,298 miljovnna kruvnnu. </p>
<p>Ohcamiid submi <em type="bold">musihka </em>oktavuođas leai 2,968 miljovnna kruvnnu. Doarjja lea váldoáššis addojuvvon CD/MC almmustuhttimii davvisámegillii. Sámi kulturráđis lea leamaš mihttomearrin, ahte sámi musihkkage galgá oainnusin dahkkojuvvot njuolga geavaheaddjiide, danin lea juolluduvvon ruđat sámi artisttaide sierralágan doaluid oktavuođas. Dasto lea addojuvvon doarjja juoigan/jazz CD almmustuhttimii lullisámegillii. Oktiibuot juolluduvvui 346 200,- kruvnnu sámi <em type="bold">friija teáhterulbmiliidda </em>1997s ollislaš ohcansumis mii leai 487.200,- kruvnnu. Doarjja lea váldoáššis mannan sámi teáhtera buvttadeapmái ja turnedoibmii. Doarjja <em type="bold"><span type="quote">«Eará doaibmabijuide»</span> </em>leai sullii 5,66 miljovnna kruvnnu. Doarjja lea addojuvvon sierralágan doaibmabijuide, mat gusket diehtojuohkin- ja museadoaimmaide, ovdaprošeavttaide, jođihandoarjagii ja festiválaide. </p>
<p><em type="bold">Sámi lágádusdoaimma </em>doarjaga ulbmilin lea sihkkarastit dan, ahte sámi girjjálašvuohta buvttaduvvo jeavddalaččat, ja ahte márkanfievrrideapmi ja juohkin sihkkarastojuvvo beaktileabbo vugiin. Lassin njuolggadusaide, de addojuvvojit bajit dási rámmaeavttut Sámedikki jahkásaš bušeahttamearrádusaid ja jahkedieđáhusaid bokte. Sámedikki jagi 1997 bušeahtas kapihttala 0540, poasta 52.2 juolluduvvui 1,5 miljovnna kruvnnu sámi girjelágádusdoibmii. </p>
<p>Sámedikki bušeahtas jahkái 1997 juolluduvvui kapihttala 0540, poasta 52.4 bokte 780 000,- kruvnnu <em type="bold">sámi kulturorganisašuvnnaide </em>. Juolludus lea juogaduvvon sámi kultur-organisašuvnnaide, sámi valáštallamii ja sámi organisašuvnnaide, mat eai leat vuoigatdahtton oažžut doarjaga sámi váldo-organisašuvnnaid ortnegis. </p>
<p>Rámmaeavttut <em type="bold">sámi kulturviesuid/institušuvnnaid </em>doarjagii mearriduvvojit Sámedikki jahkásaš bušeahttamearrádusain, ja jahkedieđáhusas. 1997s várrejuvvui 2 843 000,- kruvdnosaš rámma poastta 52.3 bokte. Sámi kulturráđđi juogadii juolludusa čuovvovaš institušuvnnaide: Árran-julevsáme guovdásj, Ájluokta 1 240 000,- kruvnnu, Sijti Jarnge, Árborde 826 000,- kruvnnu ja Sámi Dáiddaguovddáš, Kárášjohka 777 000,- kruvnnu. Sierra árvvoštallama vuođul leai ráđi mielas vejolašvuohta juolludit 100 000,- kruvnnu Ája sámi guovddážii, Gáivuonas Sámi kulturfoanddas <span type="quote">«Eará doaibmabijuin»</span> dan botta go vuordit, ahte stáhta ja fylkagieldda beales čielgá jođihanruhtadeapmi. </p>
<p><em type="bold">Sámi mánáid bajásšaddaneavttuid </em>doarjjaortnega ulbmilin lea ovddidit sámi mánáid bajásšaddaneavttuid doaibmabijuid bokte, mat nannejit ja suodjalit sámi giela ja kultuvrra. Ortnet guoská olles riikii. Sámedikki bušeahtas jahkái 1997 várrejuvvui kapihttalis 0540, poastta 70.4 bokte 1,25 miljovnna kruvnnu geavahussii. Doarjjaortnega rámma siste lea kulturráđđi meannudan 90 ohcama, main 30 biehttaluvvojedje. Ohcamiid submi oktiibuot leai 3,1 miljovnna kruvnnu. </p>
<p type="title">Sámi kulturmuitogáhtten</p>
<p>Sámi kulturmuitoráđđái lea addojuvvon váldi, ja dat lea geatnegahtton jođihit sámi kulturmuittuid hálddašeami geassemánu 9. b. 1978 nr. 50 kulturmuitolága vuođul. Ráđđi goziha maiddái kulturmuito beroštumiid plána- ja huksenáššiin geassemánu 14. b. 1985 nr. 77 plána- ja huksenlága vuođul.</p>
<p>Sámi kulturmuitoráđđi lea organiserejuvvon Sámedikki vuollásažžan, mii stivre dán ráđi hálddahuslaččat ja politihkalaččat ja das lea maiddái bargoaddi ovddasvástádus, muhto bajit dási fágalaš ovddasvástádus gullá Birasgáhttendepartementii Riikaantikvára bokte. Ulbmilin lea gáhttet sámi kulturmuittuid ja kulturbirrasa boahttevaš sohkabuolvvaide dakkár vugiin mii váikkuha sámi kultuvrra ja identitehta nannemii ja viidáseabbot doalvumii. Sámi kulturmuitoráđi bargun lea váikkuhit dasa, ahte biraslaš kulturárbi gáhttejuvvo, duođaštuvvo ja mađasadnojuvvo buoremus vejolaš vugiin.</p>
<p>Sámi kulturmuitoráđđi ii leat ovddit jagiin hálddašan sierra doarjjaruđaid. Ráđđi lea dattetge buktán hálddahuslaš árvalusa Riika-antikvárii, kapihttala 1429 72,7 - sámi kulturmuittuid gáhtten, ektui. 1995s, 1996s ja 1997s lea dát leamaš 300.000 kruvnnu. 1997s oaččui Sámi kulturmuitoráđđi juogadanválddi dáid ruđaide, máksinfápmudusa bokte. Lassin dan 300.000 kruvdnui addojuvvui máksinfápmudus 104.000 kruvdnui, mii leai sirdojuvvon jagis 1996, ja man oktavuođas Riika-antikvára leai addán juolludusa Kokelv Sjøsamiske Museai - Nillagårdenii Fálesnuori gielddas.</p>
<p>Sámi kulturmuitoráđđi lea 1997s meannudan 1462 ášši gustovaš lágaid ektui. Dasto dahkkojuvvojedje 264 dárkkisteami ja 641 eaŋkil objeavtta leat registerejuvvon.</p>
<p>Eará stuorát áššesurggiin lea Sámi kulturmuitoráđđi ovddidan <em type="bold">ráfáiduhttineavttuhusa </em>kulturmuitolága § 20 mielde skoltálaš gili ektui Njávdámis Mátta-Várjjat gielddas. Sámi kulturmuitoráđđi deattuha, ahte lea mearkkašupmi jos ráfáiduhttinbargu čadnojuvvošii nuortalaš sámi kultuvrra nannemii ja vejolašvuhtii hukset nuortalaš sámi musea/ kulturguovddáža Njávdámii. Ráfáiduhttin barggu oktavuođas lea Sámi kulturmuitoráđis maiddái leamaš ovddasvástádus <em type="bold">seailluhanbargui </em>mii lea jođus dán guovllus. Bargui leat gullan vegetašuvnnaid čorgen johkagáttiin, buollán bovnnaid, geđggiid ja boares áiddiid čorgen, gittiid ja girkogárddiid ládjen ja geainnuid divodeapmi. </p>
<p>Sámi kulturmuitoráđđi lea 1997s <em type="bold">registreren </em>sámi kulturmuittuid ollu surggiin, mat leat eavttuhuvvon ásahuvvot dahje viiddiduvvot nášuvnnalaš párkan. Registreremat leat čohkkejuvvon raporttaide, mat leat sáddejuvvon fylkamánniide, mat barget gáhttenplánaiguin. </p>
<p>Sámi kulturmuitoráđđi válddii guovvamánus 1996 oktavuođa Riika-antikvárain álggahan dihtii barggu <em type="bold">sámi visttiid </em>gáhttenplánain. Riika-antikvára attii jagi 1997 njukčamánus 200.000,- kruvdnosaš juolludusa. Ruđat prioriterejuvvojit stivrenjoavkku bargui, nu ahte váldoprošeavtta prioriteremat, mat galget eavttuhuvvot vuođđuduvvojit vuđolaš čielggademiide ja digáštallamiidda. Ulbmilin lea loahpahit ovdaprošeavtta jagi 1998 čavčča áigge. Sámi kulturmuitoráđi mielas lea hirbmat dehálaš, ahte ovdaprošeakta čuovvoluvvo johtilit sámi huksengáhttema váldoprošeavttain. </p>
<p>Oslo universitehta lea ovttasráđiid Sámi kulturmuitoráđiin álggahan čielggadusbarggu ráhkadan dihtii njuolggadusaid <em type="bold">dákteriggeávdnasiid </em>geavaheapmái ja hálddašeapmái Anatomalaš Instituhtas. Jagi 1996 giđa nammadii Oslo universitehta lávdegotti, mii galggai gávdnat Aslak J. Hætta oaiveskálžžu. Raporta konkluderii, ahte Hætta oaiveskálžu lea Københámmana universitehtas. Oaiveskálžu geigejuvvui Sámi kulturmuitoráđđái jagi 1997 golggotmánus. </p>
<p>Sámi kulturmuitoráđđi lágidii 1997s golbma stuorát <em type="bold">konfereanssa </em>. Borgemánus lágidii Sámi kulturmuitoráđđi Riika-antikvára nášuvnnalaš kulturmuitokonfereanssa. Konfereansa dollojuvvui Kárášjogas ja fáddán leai <span type="quote">«Luondduárbi, kulturárbi, resursagáhtten ja kultuvrralaš mobiliseren»</span>. Čakčamánus lágidii ráđđi gaskariikkalaš konfereanssa Njávdámis Mátta-Várjjagis. Konfereanssa fáddán leai <span type="quote">«Sámi historjá, kulturmuitogáhtten ja kultuvrralaš ealáskuhttin»</span>, váldoáššis deattuhuvvojedje nuortalaš sámit. Konfereanssa doallan leai oassi norgalaš-ruoššalaš kulturmuitogáhttenovttasbarggus. Skábmamánus lágiduvvui historjálaš seminára Álttás Guovdageainnu stuimmiid birra, sosiálalaš, oskulaš ja dutkanhistorjálaš perspektiivva ektui. Seminára leai rabas ja lágiduvvui beaivvi ovdal Mons Somby guoktá Aslak Hætta oaiveskálžžuid hávdádeami Gávvuona girkogárddis Álttás skábmamánu 21. b. </p>
<p>Dát golbma konfereanssa ja seminárat leat láhkáseaset čuvgen sámi historjjá, kultur- ja luondduáddejumi. Konfereanssat leat maiddái buktán oidnosii ja čalmmustuhttán Sámi kulturmuitoráđi, guovddáš sámi areal- ja kulturhálddašanorgánan.</p>
<p type="title">5. Ekonomálaš ja hálddahuslaš váikkuhusat</p>
<p type="title">1. Álggahus</p>
<p>Sámedikkis lea proseassa, mii guoská muhtun hálddašandoaimmaid sirdimii, mat njuolga gusket sámi álbmogii. Dát dáhpáhuvvá oktanaga dainna go Sámedikki bušeahtta árvaluvvo dađistaga biddjot eanet rámmabušeahttan. Árvvoštallojuvvo, ahte jagi 1999 bušeahta oktavuođas sáhttá rámmabušeahta ollašuhttit.</p>
<p><em type="bold">Journalii fievrridemiid lassáneapmi jagiin 1994-1997 </em></p>
<p>Sámedikki politihkalaš ja hálddašandoaibma lea buktán stuorát árvvu ja dan lea čuvvon dat, ahte kumulatiivvalaš doaibmagáibádus diggái ja dan orgánaide lea garrasit lassánan sámi servodagas. Dasto, ja dego boađusin dikki politihkas leat doaimmat ja gáibádusat lassánan mealgat. Dát lea dagahan dan, ahte áššit, maid diggi lea gieđahallan Sámedikki ásaheami rájes 1989s, lea lassánan garrasit (gč. tabealla).</p>
<p>Bušeahtta ovdáneapmi 1989s kruvnnuin (1000 kruvnnuin)</p>
<p>Tabealla čájeha, ahte bušeahtta jagi 1993 rájes lea duođalaččat hui uhccán lassánan, maŋŋá go diggái leat fievrriduvvon ain eanet hálddašandoaimmat - rehkenastojuvvon 1989-kruvnnuin.</p>
<p>Tabealla vuolábealde govvida movt bušeahtta ja virggit leat ovdánan dikki eavttuhusaid ja prioriteremiid ektui:</p>
<p><em type="bold">Poasta </em></p>
<p><em type="bold">Juoll. -97 </em></p>
<p><em type="bold">Sd.eavt. -98 </em></p>
<p><em type="bold">Juoll.- 98 </em></p>
<p><em type="bold">Spiehk </em></p>
<p><em type="bold">Sd.eavt.-99 </em></p>
<p><em type="bold">lassan. -98 rájes </em></p>
<p><em type="bold">Poasta 01 </em></p>
<p><em type="bold">Bálkkát ja buhta-dusat </em></p>
<p><em type="bold">15148 </em></p>
<p><em type="bold">17558 </em></p>
<p><em type="bold">0 * </em></p>
<p><em type="bold">Poasta 11 </em></p>
<p><em type="bold">Gálvvut ja bálvalusat </em></p>
<p><em type="bold">10952 </em></p>
<p><em type="bold">12558 </em></p>
<p><em type="bold">0 * </em></p>
<p><em type="bold">Okb. 01 ja 11 </em></p>
<p><em type="bold">26100 </em></p>
<p><em type="bold">30116 </em></p>
<p><em type="bold">26666 </em></p>
<p><em type="bold">-3450 </em></p>
<p><em type="bold">4700 </em></p>
<p><em type="bold">Poasat 30 </em></p>
<p><em type="bold">Sámediggevisti </em></p>
<p><em type="bold">4000 </em></p>
<p><em type="bold">5.000** </em></p>
<p><em type="bold">Poasta 51 </em></p>
<p><em type="bold">Sámi ealáhusráđđi </em></p>
<p><em type="bold">17168 </em></p>
<p><em type="bold">27418 </em></p>
<p><em type="bold">18597 </em></p>
<p><em type="bold">-8821 </em></p>
<p><em type="bold">4.000 </em></p>
<p><em type="bold">Poasta 52 </em></p>
<p><em type="bold">Sámi kulturráđđi </em></p>
<p><em type="bold">10123 </em></p>
<p><em type="bold">13823 </em></p>
<p><em type="bold">10376 </em></p>
<p><em type="bold">-3447 </em></p>
<p><em type="bold">3.000 </em></p>
<p><em type="bold">Poasta 53 </em></p>
<p><em type="bold">Sámi giellaráđđi </em></p>
<p><em type="bold">17569 </em></p>
<p><em type="bold">20269 </em></p>
<p><em type="bold">18206 </em></p>
<p><em type="bold">-2063 </em></p>
<p><em type="bold">Post 70 </em></p>
<p><em type="bold">Doarjja eará sámi </em></p>
<p><em type="bold">ulbmiliidda </em></p>
<p><em type="bold">9495 </em></p>
<p><em type="bold">11848 </em></p>
<p><em type="bold">9922 </em></p>
<p><em type="bold">-1926 </em></p>
<p><em type="bold">5.400 </em></p>
<p><em type="bold">SUBMI </em></p>
<p><em type="bold">84455 </em></p>
<p><em type="bold">103474 </em></p>
<p><em type="bold">83767 </em></p>
<p><em type="bold">-19707 </em></p>
<p><em type="bold">22.100 </em></p>
<p>* Poasttat 01 ja 11 leat jagi 1998 rájes biddjon oktii poastan 01jođihangolut.</p>
<p>** Juolludus fievrriduvvon Statsbygg:ii. Lasáhus guoská inventáraid investeremii.</p>
<p><em type="bold">Virggit </em></p>
<p><em type="bold">SIII 1997 </em></p>
<p><em type="bold">Gáib 1998 </em></p>
<p><em type="bold">Eavtt 1998 </em></p>
<p><em type="bold">Spiehk </em></p>
<p>Sámedikki váldohálddahus</p>
<p>15</p>
<p>16</p>
<p>15</p>
<p>-1</p>
<p>Sámi ealáhusráđđi</p>
<p>-1</p>
<p>Sámi kulturráđđi</p>
<p>Sámi giellaráđđi</p>
<p>-1</p>
<p>Sámi kulturmuitoráđđi</p>
<p>10</p>
<p>13</p>
<p>11</p>
<p>-2</p>
<p><em type="bold">Oktiibuot: </em></p>
<p><em type="bold">38 </em></p>
<p><em type="bold">44 </em></p>
<p><em type="bold">39 </em></p>
<p><em type="bold">-5 </em></p>
<p type="title">2. Sámedikki prioriteremat</p>
<p>Gieldakomitea lea B-árvalusas S. nr. 5 (1997-98) čujuhan, ahte eaktun lea ahte Sámedikkis galgá leat viehka stuorra iešmearridanvuoigatvuohta áššiin, main lea erenoamáš árvu sámi kultuvrii. Komitea lea maiddái mearkkašan, ahte Ráđđehus áigu láhčit dilálašvuođaid vai diggi nu bures go lea vejolaš ieš sáhttá hálddašit iežas stivrendoaimmaid.</p>
<p>Lassánan ovddasvástádus ja doaibma Sámedikkis ii leat mange láhkái bušeahta dáfus čuovvoluvvon vástesaččat. Ovdáneapmi jagi 1994 rájes čájeha, ahte dikki duođalaš ekonomiija ii leat nannejuvvon vaikko doaimmat ja áŋgiruššamat leatge lassánan. Čuovvolan dihtii ja gozihan dihtii daid dárbbuid mat leat sámi servodagas lea dárbu garrasit bajidit dikki bušeahta. Sámediggi lea dán vuođul prioriteren čuovvovaččat jagi 1999 bušehttii:</p>
<p><em type="bold">Prt. 1: Ođđa Sámediggevisti - inventárat jna. </em></p>
<p>Sámediggi lea mearridan, ahte huksejuvvo ođđa sámediggevisti. Prošeaktabargu lea álggahuvvon ja meroštallojuvvo, ahte huksen álggahuvvo 1998s. Vistti gollurámman lea 92,8 miljovnna kruvnnu. Ođđa sámediggevistti inventáraide ii leat várrejuvvon ruhta bušeahtas. Doaisttážii leat rehkenastan, ahte dárbu inventáraide lea 5 milj. kruvnnu.</p>
<p><em type="bold">Prt. 2 ja 3: Gielladoaimmat </em></p>
<p>Daid plánaid ollásit ruhtadeapmái, maid diggi lea ráhkadan doaibmabijuid hámis, nugo giellaráđđi lea eavttuhan, de lea dárbu eanet nannet. 2,5 miljovnna kruvnnu ferte várret sámi giellalávdegotti boahttevaš organiseremii/Davviriikkalaš ovttasbargui, giellaiskkadeapmái, dulkageahččalan- ja autorisašuvdnaortnegii ja tearbminologiija ovddideapmái, ja gielladoaimmaide olggobealde sámelága giellanjuolggadusaid hálddašanguovllu.</p>
<p><em type="bold">Prt.4: Sámi kulturfoanda </em></p>
<p>Ohcamat Sámi kulturfondii lassánit ja ollu buriid ohcamiid girjjálašvuođa, musihka ja govvadáidaga oktavuođas ferte biehttalit go váilot ruđat. Go rámma lea 5 miljovnna kruvnnu juogadeapmái, de mearkkaša dat dan ahte 2/3 oasi ohcamiin ferte biehttalit. Dát dilli ii oro leamen dohkálaš ii ohcciide iige sámi kultuvrii obalaččat.</p>
<p><em type="bold">Prt. 5: Sámi mánát ja nuorat </em></p>
<p>Sámediggi Sámi kulturráđi bokte hálddaša Sámi mánáid bajásšaddaneavttuid doarjjaortnega, mii lea 1,25 miljovnna kruvnnu. Sámi kulturráđđi vásiha, ahte ohcamiid lohku doarjja-ortnegii lassána garrasit. Doarjjaortnega ferte bajidit 800.000,- kruvnnuin.</p>
<p>Sámediggi eavttuha, ahte ásahuvvošii ođđa bissovaš doarjjaortnet sámi publikašuvnnaid almmustuhttima sihkkarastimii mánáide ja nuoraide.</p>
<p>Sámediggi áigu 1999s nugo ovddit jagiinge ávžžuhit, ahte ásahuvvošii sierra doarjjaortnet sámi valáštallamii.</p>
<p><em type="bold">Prt. 6: Sámi ovddidanfoandda eanadieđálaš doaibmaguovllu viiddideapmi </em></p>
<p>Sámi ovddidanfoandda doaibmaguovlu viiddiduvvui guoskat 6 ođđa gildii, lassin dan 15 gildii mat juo leat doaibmaguovllus. Doaibmaguovllu viiddedeami geažil ferte foandda bušeahta bajidit. Dasto galgá njuolggadusaid mielde addit doarjaga foanddas kultur- ja gielladoaibmabijuide ja boazodoallosámiid ealáhusdoibmii.</p>
<p>Doaibmaguovllu viiddideapmi ja nissondoaibmabijuiguin áŋgiruššan mielddisbuktá dárbbu oažžut eanet áššemeannudeaddjiid Sámi ealáhusráđđái. Lea dárbu oažžut ruđaid 1-ovtta áššemeannudeaddji virgái.</p>
<p><em type="bold">Prt. 7: Sámi Sierrabibliotehka (SSB) </em></p>
<p>Sámediggi lea mearridan áššis 22/95, ahte SSB sirdojuvvo dikki hálddašeapmái, go SSB lea rustejuvvon ja nuppástuhtton seaiva stáhtainstitušuvdnan.</p>
<p>Sámediggi guorrasa bargojoavkku eavttuhussii doaimmaid, bargiidplána ja bušeahta ektui ovttadahkii, ja bivdá ahte Kulturdepartemeanta ja Gielda- ja bargodepartemeanta addet virge- ja ekonomálaš resurssaid organiserema čađaheapmái.</p>
<p>Ekonomálaš váikkuhusat bargojoavkku eavttuhusas organiseremii leat oktiibuot 3.375.764,- kruvnnu.</p>
<p><em type="bold">Prt. 8: Sámi guovlluid eanadoalloplána ja sámi riddo- ja vuotnaguovlluid doaibmaplána </em></p>
<p>Doaibmabijuid čuovvoleapmái Sámi eanadoalloplánas ja Sámi riddo- ja vuotnaguovlluid doaibmaplánas. Daid doaibmabijuid gaskkas mat ovddiduvvojit 8 áŋgiruššansuorgái doaibmaplánas, leat doaibmabijut 5 guovllus maidda ovddasvástádus lea Sámi ealáhusráđis. Lassin lea lunddolaš vuordit ahte árvalus Sámi guolástuslávdegottis buktá albmosii prošeavttaid/doaibmabijuid, mat gáibidit čuovvoleami ja ruhtadeami Sámi ovddidanfoanddas. Dát seamma guoská sámi mátkkoštusealáhusplána ollašuhttimii.</p>
<p><em type="bold">Prt. 9: Áššemeannudeaddji Sámi kulturmuitoráđđái </em></p>
<p>Sámi kulturmuitoráđis leat otne 11 virgedáhkádusa. Sámi kulturmuitoráđđi ii leat sáhttán čađahit ásaheami dikki eavttuid vuođul, go das váilu 1-okta virgedáhkádus. Go Sámi kulturmuitoráđđi lea ožžon buot virggiid, de sáhttá dat ásahit kantuvrra Norlándii nugo Birasgáhttendepartemeanta lea mearridan 16.12.93 reivvestis.</p>
<p><em type="bold">Prt. 10: Áššemeannudeaddjit Sámedikki váldohálddahussii </em></p>
<p>Sámedikkis lea ásaheami rájes leamaš stuorra dárbu juohkit dieđuid norgalaččaide, sápmelaččaide ja olgoriikkalaččaide sámiid dili birra obalaččat, ja Sámedikki doaimma birra erenoamážit. Sámedikkis lea dárbu oažžut ruđaid 1-ovtta virgái joatkit dan barggu diehtojuohkima oktavuođas, mii lea álggahuvvon.</p>
<p>Sámedikki váldohálddahusas lea váldo-ovddasvástádus Sámediggái ja vuollásaš ráđiide. Váldohálddahusas ii leat hálddahus- ja bargiidáššiid kantuvra nannejuvvon, vaikko bargiid lohku Sámedikki vuogádagas lea lassánan 38 virgái otnáš rádjái. Dán ossodaga nannemii lea dárbu 1-ovtta virgái.</p>
<p>Sámedikki váldohálddahusas livččii dárbu nannet ovdakántuvrra. Maŋŋá válgga golggotmánus lea Sámediggái válljejuvvon ođđa presideanta ja várrepresideanta. Sutnos goappašain lea kantuvra váldohálddahusas. Lea dárbu oažžut čálli virggi bargat daid bargguid, maid presideantta guovttos várrepresideanttain dáhttuba dahkat.</p>
<p><em type="bold">Prt. 11 Sámi parlamentáralaš ráđđi - Norgga beale Sámedikki oassi </em></p>
<p>Sámedikkit Ruoŧa, Suoma ja Norgga bealde leat guovvamánu 6. b. 1997 vuolláičállán šiehtadusa, mii guoská ovttasbarggu institušonaliseremii áššiin mat gusket sámiide máŋgga riikkas, dahje sámiide álbmogin. Dán ovttasbarggu láhčimii leat sámedikkit mearridan ásahit Sámi parlamentáralaš ráđi. Ráđđi ásahuvvo Guovdageidnui. Álgodásis lea Sámi parlamentáralaš ráđđi organiserejuvvon prošeaktan. Dán barggu joatkimii lea dárbu oažžut ruđaid.</p>
<p><em type="bold">Prt. 12 Sámi filbmafoanda </em></p>
<p>Ásahuvvo filbmafoanda sámi filmmaid ja videoid ráhkadeami ruhtadeapmái.  <em type="bold">3. Sámedikki doaibmabidjo-eavttuhusat, mat leat olggobealde iežas bušeahta: </em> </p>
<p><em type="bold">856/BFD Doarjja sámi mánáidgárddiide </em></p>
<p>Addojuvvo sierra doarjja sámi mánáidgárddiide, mii lea lassin dábálaš jođihandoarjagii. Doarjaga ulbmilin lea láhčit dilálašvuođaid dasa, ahte gielddat ja priváhta mánáidgárddiid eaiggádat sáhttet fállat gielalaš ja kultuvrralaš minoritehtaid mánáide buori mánáidgárde-fálaldaga.</p>
<p>Eavttuhuvvo, ahte juolludus 1999s bajiduvvo 7 milj. kruvdnui</p>
<p><em type="bold">320 KD Nášuvnnalaš kulturviesut </em></p>
<p><em type="italic">Ája Sámi guovddáš </em></p>
<p>Ája Sámi guovddážii geahččaluvvo oažžut stáhtalaš, fylkagieldalaš ja gieldalaš ruhtadeapmi. Stáhtalaš oassi lea bušehterejuvvon 13 milj. kruvdnui ollislaš huksengoluin, mat leat 26 milj. kruvnnu. Jos galgá joavdat viidáseabbot dáinna prošeavttain 1999s, de eavttuha Sámediggi, ahte várrejuvvo 13 milj. kruvnnu Ája Sámi guovddáža ollislaš ruhtadeapmái. Jahkái 2000 gusto maiddái vástesaš submi.</p>
<p><em type="italic">Sámi dáidda- ja kulturhistorjjá nášuvnnalašmusea </em></p>
<p>Jos galgá čađahit Sámi dáidda- ja kulturhistorjjá nášuvnnalašmusea ásaheami 1999s, de lea dárbu bidjat ruđaid Sámi Vuorká-Dávviriid viiddideami investeremiidda guoskat maiddái Sámi dáiddamuseai. Sámediggi buktá maŋŋá lagabuidda investeren- ja jođihanbušeahta jagi 1998 áigge.</p>
<p><em type="italic">Saemien Sijte </em></p>
<p>Saemien Sijte lea guovddáš kulturinstitušuvdna olles lullisámi guvlui Norggas, ja lea definerejuvvon nášuvnnalaš sámi kulturinstitušuvdnan. Saemien Sijte lea álggahan ovdaprošeavtta Saemin Sijte ovddideapmái nášuvnnalaš sámi kulturguovddážin, maid Riikaoasselávdegoddi, Davvi Trøndelága fylkagielda, Sámediggi ja Gieldadepartemeanta ruhtadivčče. Dás árvvoštallojuvvojit investerengolut sihke vistái ja daid čájáhusaide, installeremiidda ja rusttegiidda muđui maidda lea dárbu, bušeahtta ja ruhtadanplána investeremiid várás. Sámediggi oaivvilda, ahte Saemien Sijte huksema ruhtadeapmi galgá biddjot Kulturdepartemeantta bušehttii, kap. 320, poasta 73 nášuvnnalaš kulturviesut.</p>
<p><em type="bold">321 KD Dáiddárstipeanddat jna. </em></p>
<p>1998 várás lea eavttuhuvvon, ahte biddjojuvvojit unnimusat 4-njealje bargostipeandda sámi dáidáriidda a kr 99.000,- ja lassin vel kr 115.000,- earálágan stipeanddaide.</p>
<p>Sámediggi eavttuha, ahte juolludus bajiduvvo vel 3 stipeanddain sámi dáidáriidda a kr 99.000,-. Juolludusávaldahkan jagi 1999 várás lea kr 808.000,-.</p>
<p><em type="bold">324/KD Sámi teáhter </em></p>
<p>Ráđđehus lea eavttuhan 9,1 milj. kruvdnosaš juolludusa teáhterii 1998s. Teáhter ozai 12,3 milj. kruvnnu jagi 1997 várás ja 1998 várás lea ohccojuvvon 12,8 milj. kruvnnu.</p>
<p>Sámediggi eavttuha, ahte 1999s várrejuvvo 13,1 milj. kr ruhta Beaivváš Sámi Teáhterii, vai das lea vejolašvuohta dárbbašlaččat viiddidit doaimmas, nu ahte teáhteris livččii vejolaš-vuohta plánet dan dáiddalaš beali čielgasit govdadeabbo áigumušain go otne.</p>
<p><em type="bold">328 KD Museaid doarjjaortnet </em></p>
<p>Sámediggi eavttuha, ahte juolludus 1999s lasihuvvo 4,730 milj. kruvdnui. Dán lasiheapmái leat čuovvovaš juolludusat:</p>
<list><p type="listitem">Árran Julevsámev guovddasj kr 2.000.000,00</p>
<p type="listitem">Saemien Sijte kr 700.000,00</p>
<p type="listitem">Várjjat Sámi Musea kr 1.230.000,00</p>
<p type="listitem">Guovdageainnu gilišillju kr 100.000,00</p>
<p type="listitem">Ája Sámi guovddáš kr 700.000,00</p>
</list><p>Sámi dáidda- ja kulturhistorjjá nášuvnnalaš musea lea plánejuvvomin ja Sámediggi áigu eavttuhit, ahte várrejuvvojit ruđat musea jođiheapmái go bušeahtta lea gárvvis.</p>
<p><em type="bold">328 KD Nášuvnnalaš institušuvnnat - Sámi Vuorká-Dávvirat/Sámi dáidda- ja kulturhistorjjá nášuvnnalaš musea </em></p>
<p>Eavttuhuvvon lea 2,595 milj. kruvdnosaš juolludus Sámi Vuorká-Dávviriidda 1998s. Sámi Vuorká-Dávvirat leat eavttuhan 3,1 milj. kruvdnosaš bušeahta.</p>
<p>Sámediggi eavttuha, ahte juolludus 1999s bajiduvvo 3,2 milj. kruvdnui.</p>
<p>Sámediggeráđđi lea áššis R 118/97 meannudan ášši Sámi dáidda- ja kulturhistorjjá nášuvnnalaš musea ja eavttuha, ahte várrejuvvo 1,5 milj. kruvnnu plánenprošektii 1999s.</p>
<p><em type="bold">335/KD Doarjja sámi áviissaide </em></p>
<p>Doarjja sámi áviissaide addojuvvo otne vuođđodoarjjan ja doaibmadoarjjan. 1998s lea juolludus eavttuhuvvon 8 milj. kruvdnui. Sámediggi eavttuha, ahte juolludus 1999s bajiduvvo 9,9 milj. kruvdnui.</p>
<p><em type="bold">1429/MD Riikaaktivára </em></p>
<p>Sámi kulturmuitoráđis otne eai leat doarjjaruđat praktihkalaš kulturmuitobargui Sámedikki bušeahta bokte. Sámediggi eavttuha, ahte doarjja Riikaantikváras bajiduvvo 1 milj. kruvdnui 1999s, mat geavahuvvojit sámi kulturmuito ja kulturbirrasa gáhtten- ja doaibmaprošeavttaide.</p>
<p><em type="bold">323/KD Sámi musihkkafestivála </em></p>
<p>Sámediggi eavttuha, ahte juolludus bajiduvvo 600.000,- kruvdnui 1999s. Sámi musihkkafestiválii Guovdageainnus ja Sámi musihkkafestiválii Gáivuonas várrejuvvojjit ruđat 1999s, goabbáige 300.000,- kruvnnu.</p>
<p><em type="bold">334/KD Filbma- ja mediaulbmilat; Sámi filbmaprodukšuvdna </em></p>
<p>Sámediggi eavttuha, ahte juolludus jahkái 1999 bajiduvvo 2.000.000,- kruvdnui vai lea vejolašvuohta buvttadit eanet sámi filmmaid jahkái.</p>
<p><em type="bold">701/SD Dearvvasvuođa doaibmabijut </em></p>
<p>5 milj. kruvnnu lea várrejuvvon Sámi álbmoga dearvvasvuođa- ja sosiálabálvalusaid plána čuovvoleapmái 1998s. Sámediggi árvvoštallá, ahte lea ollu stuorát ruhtadárbu ja dárbu doaibmabijuide plána čuovvoleami oktavuođas. Nuppe beales čujuha diggi, ahte ruđaid geavaheami plánen aiddo dal de lea álggahuvvon, ja Sámediggi áigu plána čuovvolanbarggus viidáseabbot vel dárkileabbot konkretiseret dárbbu.</p>
<p><em type="bold">FID - Guolástusdepartemeanta </em></p>
<p>Stuorradikki mearra- ja guolástuskomitea lea Árvalusas S nr. 50 (1992-93) ovddidan muhtun mearkkašumiid sámi beroštumiid hárrái guolástusa oktavuođas. Komitea deattuha stáhta riektigeatnegasvuođa sihkkarastit sámi álbmogii vuoigatvuođa ieža beassat sihkkarastit ja ovddidit sin iežaset kultuvrra, maiddái guolástusa oassin materiálalaš kulturvuođus. Guolástusdepartemeanta lea juolludan 1 milj. kruvnnu jahkásaččat jagiide 1992 ja 1993 ja 0,5 milj. kruvnnu jahkái 1994 lotnolasealáhusaid ovddideapmái sámi distrivttain. Dát dahkkojuvvui ovttasráđiid Gieldadepartemeanttain, mii attii vel lassin 3 milj. kruvnnu geahččalanáigodagas. Ortnet lea dál bissovaš, ja lassin dan juolludussii mii addojuvvui Gieldadepartemeantta proposišuvnna bokte, juolluduvvui vel 2 milj. kruvnnu Boazodoallošiehtadusa bokte ja 1 milj. kruvnnu Eanadoallo-šiehtadusa bokte (Eanadoallodepartemeanta).</p>
<p>Sámediggi bivdá Guolástusdepartemeantta fas juolludit 1 milj. kruvdnosaš juolludusa lotnolasealáhusaid ja eará guolástusáššiid nannemii sámi guovlluin. Diggi oaivvilda, ahte dán livččii galgan dahkat maiddái 1998s. Sámediggi áigu meannudit Sámi guolástuslávdegotti čielggadusa jagi 1998 guovvamánus. Das áigu diggi eanet konkretiseret ruhtadárbbuid sámi guolástusdoaibmabijuide jagiide 1998 ja 1999.</p>
<p><em type="bold">MD - Birasgáhttendepartemeanta </em></p>
<p>Birasgáhttendepartemeanta lea álggahan riikaviidosaš diehtojuohkinvuogádaga ovddidan barggu, mii guoská luondduresursa- ja areáladieđuide. Ulbmilin lea láhčit mearrádusvuođu arealplánemii registrerema ja arealárvvoštallama bokte ollu surggiide, lundui, kultuvrii, eanadollui, boazodollui, rekreakšuvdnii ja biologálaš eatnatgeardáivuhtii. Oktasaš mearrádusvuođđu, dihtorčoavddus vuogádagas, dagahivččii dan ahte livččii buoret vejolašvuohta kommuniseret surggiid gaskka, ja maiddái johtileabbot sáhtášii čoavdit vuostehágu ja arealvuostálasvuođaid. Dán lágan vuogádagas livččii stuorra mearkkašupmi sámi kulturmuitogáhttema ja boazodoalu distriktaplánaid ektui. Leat jođus ollu birasbearráigeahččan prográmmat, main lea mearkkašupmi sámi beroštumiide (gč. Sd. dieđáhusa nr. 41 (1996-97) Norgga sámepolitihkka, kap. 16 siidduid 87-91. Dat leat čuovvvovaččat:</p>
<list><p type="listitem">Nášuvnnalaš prográmmat Birasgáhttendepartemeanttas</p>
<p type="listitem">Guohtonkárten Boazodoallohálddašeames</p>
<p type="listitem">Báikkálaš/regiovnnalaš iskkadeamit ja registreremat</p>
<p type="listitem">Finnmárkku duoddara Økodata</p>
</list><p>Sámediggi bivdá Birasgáhttendepartemeantta bidjat ain ruđaid prográmmaid čađaheapmái. Diggi áigu maŋŋá guorahallat lagabuidda oainnuid prográmmaid čuovvoleapmái.</p>
<p><em type="bold">UD - Olgoriikadepartemeanta </em></p>
<p>Sámediggi oaivvilda, ahte Norgga gaskariikkalaš eamiálbmotpolitihka hápmema ferte čuovvolit nu, ahte sápmelaččat eanet sáhttet searvat dáid proseassaide. Bargosuorggit maidda dát earret eará guoská leat namuhuvvon Sd. dieđáhusas nr. 41 (1996-97) Norgga sámepolitihkka, kap. 18, siidduin 96 - 99.</p>
<p>Sámediggi fuomášuhttá dárbbu nannoseabbot áŋgiruššat eamiálbmot bargguin čuovvovaš surggiin. Arktálaš ráđđi, Barentsovttasbargu, ONa gaskariikkalaš eamiálbmogiid logijahki 1995-2005, biologálaš eatnatgeardáivuođa konvenšuvnna čuovvoleapmi, Agenda 21 gaskariikkalaš dásis, bargu ONa eamiálbmotdeklarašuvnnain, eamiálbmogiid veahkkeprográmmat, mat leat evaluerejuvvomin (FAFO prográmma) ja Eamiálbmogiid máilmmeráđđi (WCIP). Lassin barget Sámedikkit Norggas, Ruoŧas ja Suomas Sámi parlamentáralaš ráđi ásahemiin, masa dárbbašuvvo ruhta. Sámediggi áigu čuovvolit dáid čuoggáid eambbo konkrehta 1998s Olgoriikadepartemeantta ja eará guoskevaš departemeanttaid ektui.</p>
<p><em type="bold">KUF - Girko-, oahpahus- ja dutkandepartemeanta </em></p>
<p>Sámi L-97 atnui váldin ja várra maiddái individuálalaš vuoigatvuohta oahpahussii sámegielas, go Stuorradiggi lea meannudan eavttuhusa ođđa oahpahuslága ektui, lea historjálaš lávki ovddosguvlui sámi skuvlahistorjjás.</p>
<p>Dattetge lea Sámediggi fuolas dan geažil go dát ođastusat eai leat dohkálaččat ekonomálaččat čuovvoluvvon gielddaid ektui mat galget láhčit ja čađahit oahpahusa. Diggi oaivvilda, ahte oahpahusa liigegoluid galgá ollásit buhtadit gielddaide. Lassigolut maid dát buktet gielddaide leat: Lassigolut das go luohká ferte dávjjit juohkit giellaoahpahusa dihtii (dát mearkkaša eanet oahpahusdiimmut luohká juogadeapmái ja joavkkuide), hálddahus, geahpeduvvon lohkangeatnegasvuohta (konverteren), materiálat, oahpponeavvut, joatkkaoahppu ja investerengolut stuorát latnjadárbbu geažil.</p>
<p>Sámediggi áigu dáhttut guoskevaš gielddaid árvvoštallat lassánan resursadárbbu njuolga departementii.</p>
<p type="title">Eavttuhus 1, áirasis Egil Olli, Bargiidbellodaga sámediggejoavku:</p>
<p>Mearkkašumit Bargiidbellodaga sámediggejoavkkus Egil Olli bokte:</p>
<p><em type="italic">1. siidu. Vuoigatvuohta iešmearrideapmái. </em></p>
<p>Bargiidbellodaga sámediggejoavku ovddida čuovvovaš mearkkašumiid áššái 7/97:</p>
<p>1.2</p>
<p>Bargiibellodaga sámediggejoavku čujuha joavkku mearkkašumiide jahkedieđáhussii 1996 mat leat čuovvovaččat:</p>
<p>Faktaide vuođđuduvvon digáštallama álggadettiin Finnmárkku riektidiliid birra, oaivvilda Bargiidbellodaga joavku ahte Sámediggi ieš berre váikkuhit eanemusat dasa ahte háhkat eavttuid vuoigatvuođadigáštallamiidda mat vuođđuduvvojit duohtavuođaide, ja man oktavuođas ii addojuvvo vejolašvuohta dárbbašmeahttun boasttu áddejumiide. Jahkedieđáhusa muhtun osiin livčče dát perspektiiva berren eanet boahtit oidnosii.</p>
<p>Dán geažil livčče dat galgan leat deattuhuvvon ja meroštallojuvvon lagabuidda mii materiálalaččat lea duogábealde dan eavttuhuvvon mihttomearis 5. kapihttalis, ahte sámiin lea vuoigatvuohta iešmearrideapmái.</p>
<p>Jos galgá vealtat das maid sámediggeráđđi ieš ballá vuoigatvuođadigáštallamis - <span type="quote">«myhtat, boasttu dieđut ja baldaladdan propaganda»</span> - de ferte dat čilgejuvvot dárkileabbot maiddái Sámedikki beales.</p>
<p>1.3</p>
<p>Ferte maiddái dárkilastit lagabuidda mii gullá vuoigatvuhtii mearridit iežas guovlluid badjel. Jos mii dán oktavuođas hállat eatnamiid ja čáziid hálddašeames boahtteáiggis, de dalle lea eahpeoiddolaš konkluderet ovdal Sámi vuoigatvuođalávdegotti meannudeami. Dán lágan čilgekeahtes dajaldagat sáhttet namalassii buktit boasttu áddejumiid ja jáhkuid, ja váikkuhit dasa ahte ságastallan manná viivvuheamet ja šaddet dárbbašmeahttun ránessonat.</p>
<p>Gažaldat dás lea dajaldagas <span type="quote">«oktasaš sámi olgoriikapolitihkka»</span>. Mii dulkot dan dainna lágiin, ahte Sámedikkit ovdánahttet oktasaš olgoriikapolitihka, maid de dolvot viidáseabbot iežaset riikka eiseválddiid bokte.</p>
<list><p type="listitem">Sámi mátkkoštusealáhus áŋgiruššamat</p>
</list><p>Bargiidbellodaga sámediggejoavku áigu čujuhit, ahte maiddái Norlánddas leat bargamin mátkkoštusáŋgiruššamiiguin. Danin ferte maiddái Norlándda fylkagielda gessojuvvot mielde ollislaš sámi mátkkoštusplána ovdánahttimii.</p>
<p><em type="italic">7. siidu. - Sámi oahpahusáššit </em></p>
<p>Bargiidbellodaga Sámediggejoavkku mielas lea govttolaš, ahte Sámediggi álggaha vuđolaš digáštallama ja čilge doahpagiid, ahte mii <span type="quote">«sámi skuvla»</span> lea.</p>
<p>Dasto lea riekta, ahte čađahuvvo čielggadus sámi joatkkaskuvllaid hárrái, movt dat organiserejuvvojit boahtteáiggis ja makkár sadji dain galgá leat.</p>
<p>Dán rádjái gávnnahit goittotge, ahte lea dehálaš lagas ovttasbargu fylkagieldda joatkkaskuvllaiguin Finnmárkkus ja stáhtalaš joatkkaskuvllaiguin.</p>
<p><em type="italic">9. siiddus - sámediggeválga </em></p>
<p>Válga bistá guokte beaivve, danin ferte sámediggeválgage bistit guokte beaivve, nu ahte sápmelaččat geat johtet juohke vahkus bargui ja fas ruoktot ožžot vejolašvuođa searvat sámediggeválgii válgadikkis.</p>
<p>Eavtthus 2, áirasis Eva Josefsen, NSRa sámediggejoavku:</p>
<p>S. 3, ođđa nubbi teakstaoassi:</p>
<p>Sámediggi berre dáhkidit ahte diehtojuohkin Sámedikki ja sámi dilálašvuođaid birra dáhpáhuvvá sámiid eavttuid mielde, ja ovdáneami mielde obalaččat sihke sámi servodaga siskkalbealde ja olggobealde.</p>
<p>Danin ferte juovlluduvvot ruhta ja ásahuvvot almmolaš sámi diehtojuohkinbálvalus.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 1 ovddiduvvui beavdegirjelasáhussan.</p>
<p type="listitem">Eavttuhus 2 dohkkehuvvon ovttajienalaččat.</p>
<p type="listitem">Sámediggeráđi árvalus lasáhusain mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Beavdegirjelasáhus ovddiduvvon áirasis Egil Olli, Bargiidbellodaga :</p>
<p><em type="italic">1. siidu. Vuoigatvuohta iešmearrideapmái </em></p>
<p>Bargiidbellodaga sámediggejoavku ovddida čuovvovaš mearkkašumiid áššái 7/97:</p>
<p>1.2</p>
<p>Bargiibellodaga sámediggejoavku čujuha joavkku mearkkašumiide jahkedieđáhussii 1996 mat leat čuovvovaččat:</p>
<p>Faktaide vuođđuduvvon digáštallama álggadettiin Finnmárkku riektidiliid birra, oaivvilda Bargiidbellodaga joavku ahte Sámediggi ieš berre váikkuhit eanemusat dasa ahte háhkat eavttuid vuoigatvuođadigáštallamiidda mat vuođđuduvvojit duohtavuođaide, ja man oktavuođas ii addojuvvo vejolašvuohta dárbbašmeahttun boasttu áddejumiide. Jahkedieđáhusa muhtun osiin livčče dát perspektiiva berren eanet boahtit oidnosii.</p>
<p>Dán geažil livčče dat galgan leat deattuhuvvon ja meroštallojuvvon lagabuidda mii materiálalaččat lea duogábealde dan eavttuhuvvon mihttomearis 5. kapihttalis, ahte sámiin lea vuoigatvuohta iešmearrideapmái.</p>
<p>Jos galgá vealtat das maid sámediggeráđđi ieš ballá vuoigatvuođadigáštallamis - <span type="quote">«myhtat, boasttu dieđut ja baldaladdan propaganda»</span> - de ferte dat čilgejuvvot dárkileabbot maiddái Sámedikki beales.</p>
<p>1.3</p>
<p>Ferte maiddái dárkilastit lagabuidda mii gullá vuoigatvuhtii mearridit iežas guovlluid badjel. Jos mii dán oktavuođas hállat eatnamiid ja čáziid hálddašeames boahtteáiggis, de dalle lea eahpeoiddolaš konkluderet ovdal Sámi vuoigatvuođalávdegotti meannudeami. Dán lágan čilgekeahtes dajaldagat sáhttet namalassii buktit boasttu áddejumiid ja jáhkuid, ja váikkuhit dasa ahte ságastallan manná viivvuheamet ja šaddet dárbbašmeahttun ránessonat.</p>
<p>Gažaldat dás lea dajaldagas <span type="quote">«oktasaš sámi olgoriikapolitihkka»</span>. Mii dulkot dan dainna lágiin, ahte Sámedikkit ovdánahttet oktasaš olgoriikapolitihka, maid de dolvot viidáseabbot iežaset riikka eiseválddiid bokte.</p>
<list><p type="listitem">Sámi mátkkoštusealáhus áŋgiruššamat</p>
</list><p>Bargiidbellodaga sámediggejoavku áigu čujuhit, ahte maiddái Norlánddas leat bargamin mátkkoštusáŋgiruššamiiguin. Danin ferte maiddái Norlándda fylkagielda gessojuvvot mielde ollislaš sámi mátkkoštusplána ovdánahttimii.</p>
<p><em type="italic">7. siidu. - Sámi oahpahusáššit </em></p>
<p>Bargiidbellodaga Sámediggejoavkku mielas lea govttolaš, ahte Sámediggi álggaha vuđolaš digáštallama ja čilge doahpagiid, ahte mii <span type="quote">«sámi skuvla»</span> lea.</p>
<p>Dasto lea riekta, ahte čađahuvvo čielggadus sámi joatkkaskuvllaid hárrái, movt dat organiserejuvvojit boahtteáiggis ja makkár sadji dain galgá leat.</p>
<p>Dán rádjái gávnnahit goittotge, ahte lea dehálaš lagas ovttasbargu fylkagieldda joatkkaskuvllaiguin Finnmárkkus ja stáhtalaš joatkkaskuvllaiguin.</p>
<p><em type="italic">9. siiddus - sámediggeválga </em></p>
<p>Válga bistá guokte beaivve, danin ferte sámediggeválgage bistit guokte beaivve, nu ahte sápmelaččat geat johtet juohke vahkus bargui ja fas ruoktot ožžot vejolašvuođa searvat sámediggeválgii válgadikkis.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Ing-Lill Pavall, áššejođiheaddji</p>
<p>2.</p>
<p>Egil Olli</p>
<p>3.</p>
<p>Eva Josefsen</p>
<p>4.</p>
<p>Nils Henrik Måsø</p>
<p>5.</p>
<p>Johan Mikkel Sara</p>
<p>6.</p>
<p>Peder Mathisen</p>
<p>Ing-Lill Pavall</p>
<p>Geir Tommy Pedersen</p>
<p>7.</p>
<p>Birger Nymo</p>
<p>8.</p>
<p>Isak Mathis O. Hætta</p>
<p>9.</p>
<p>Inge Arne Eriksen</p>
<p>10.</p>
<p>Per Solli</p>
<p>11.</p>
<p>Sven-Roald Nystø</p>
<p>12.</p>
<p>Olav Magnar Dikkanen</p>
<p>13.</p>
<p>Eva Josefsen</p>
<p>14.</p>
<p>Willy Olsen</p>
<p>15.</p>
<p>Ing-Lill Pavall, áššejođiheaddji</p>
<p>Egil Olli (č.o)</p>
<p type="title">VI.	Sámedikki mearrádus maŋŋá jienasteami lea ná:</p>
<p type="title">1. Álggahus ja čoahkkáigeassu</p>
<p type="title">1.1	Jahkedieđáhusa perspektiivvat</p>
<p>Sámelága § 3-1 vuođul galgá Sámedikki jahkedieđáhus sáddejuvvot Gonagassii. Ráđđehus ovddida Stuorradiggái juohke jagi stuorradiggedieđáhusa Sámedikki doaimma birra. Sámedikki jahkedieđáhus laktojuvvo dieđáhussii.</p>
<p>Sámedikki dieđáhusrutiinnain lea dasto 4-jagi perspektiiva. Stuorradiggi lea sámelága mearrádusa oktavuođas mearridan maiddái, ahte oktii juohke stuorradiggeáigodagas ovddiduvvo dieđáhus daid doaibmabijuid birra, maiguin sihkkarastit ja ovddidit sámiid giela, kultuvrra ja servodateallima. Dán dieđáhusas galget eiseválddit dasto guorahallat vuđoleabbot ja prinsihpalaččat sámepolitihka juohke stuorradiggeáigodagas. Vuosttáš dákkáraš dieđáhus leai Sd. dieđáhus nr. 52 (1992-93) <span type="quote">«Norgga sámepolitihkka»</span>. Nubbi dieđáhus - Sd. dieđáhus nr. 41 (1996-97), ovddiduvvui stáhtaráđis cuoŋománu 8. b. 1997 ja lea meannuduvvon sierra áššin Sámedikki áššis 4/98</p>
<p type="title">1.2	Sámedikki ja guovddáš eiseválddiid oktavuohta</p>
<p>Sámediggi lea ollu jagiid sihke ovttaskas áššiid ja jahkedieđáhusaid ja prihsihppa-dieđáhusaid oktavuođas čujuhan, ahte guovddáš eiseválddit eai leat addán makkárge vástádusa vuođđo čuolmmaide maid diggi ovddida. Diggi váillaha ja ohcala dan go Ráđđehus ja Stuorradiggi eai leat vuđolaččat guorahallan sámepolitihkalaš vuođđo gažaldagaid ja oktavuođa guovddáš eiseválddiid ja Sámedikki gaskka álbmotválljen orgánan.</p>
<p>Jagi 1996 jahkedieđáhusas (mearriduvvon 05.02.96) ovddida diggi 5. kapihttalis <em type="italic">Sámedikki hástalusaid ja vejolašvuođaid boahtteáigái </em>. Dás ovddiduvvojit prinsihpalaš jurdagat iešmearridanvuoigatvuođa birra, sámi kulturbarggu materiálalaš vuođu birra, riektiovdáneami birra Norggas ja gaskariikkalaččat ja makkár praktihkalaš čuvvosat dain leat sámepolitihkkii Norggas. Sd. dieđáhusas nr. 41 (1996-97) Norgga sámepolitihkka oidno, ahte Ráđđehus ii leat fáhten iige guorahallan daid prinsihpalaš hástalusaid maid maŋimuš logijagi riektiovdáneapmi gaskariikkalaččat buktá norgalaš eamiálbmotpolitihkkii. </p>
<p>Sámediggái leage hirbmat dehálaš, ahte Ráđđehus árvvoštallá Sámedikki mearrádusaid ja initiatiivvaid čuovvoleami jahkedieđáhusas ja prinsihppadieđáhusa oktavuođas. Sámediggi oaidná, ahte Ráđđehusa prinsihppadieđáhusas fertešii guorahallat daid eavttuhusaid ja gažaldagaid maid diggi ovddida, ja mat gusket sámi servodaga hástalusaide <em type="italic">boahtteáiggis </em>, iige geavahit návccaid dáláš dili čilgemii ja geahččat mii ovdal lea dáhpáhuvvan. </p>
<p>Dán oktavuođas čujuhuvvo Sámedikki cealkámuššii áššis 4/98 Sd. dieđáhus nr. 41 (1996-97) Norgga sámepolitihkka.</p>
<p type="title">1.3 Hástalusat ja vejolašvuođat boahtteáiggis</p>
<p>Nugo eamiálbmogat miehtá máilmmi, leat sámit čuoččuhan ja čuoččuhit, ahte <em type="bold">vuoigatvuohta iešmearrideapmái </em>guoská maiddái máilmmi eamiálbmogiidda, ja dán ferte máilmmi servodat dohkkehit. Sámiide mearkkaša dát, ahte mearridit iežaset kultuvrra, servodateallima ja iežaset guovlluid. Dán vuođđojurdaga mielde sámiid ja ii-sámiid gaskavuođaid ektui lea nu, ahte sin álbmotválljen ovddasteaddji orgánat dat galget <em type="bold">šiehtadit gaskaneaset </em>ja dahkat <em type="bold">soahpamušaid </em>. Dán vuođđoprinsihpa ferte mearridit <em type="bold">lága hámis </em>. </p>
<p>Vuođđoprinsihpa ferte maiddái bidjat vuođđun Sámedikki váldái ja ovddasvástádussii, nugo vuoigatvuođa iešmearrideapmáige ja dikki saji guovddáš eavttuid biddjin sámepolitihkas. Ferte ollislaččat geahčadit eamiálbmot vuoigatvuođaid álbmotrievtti njuolggadusaid dainna ulbmilin, ahte heivehit daid Norgga lágaide ja dahkat daid áigeguovdilin. Nubbi eará molsaeaktu lea, ahte obalaš vuođuin ovttastahttit mearriduvvon konvenšuvnnaid Norgga lágaide.</p>
<p>Sámepolitihka ovddideapmi boahtteáiggis čatnasa dalle lávga <em type="bold">eamiálbmot </em><em type="bold">ovdáneapmái </em><em type="bold">gaskariikkalaččat </em>. Sámediggi áigu ain ovttasráđiid Suoma ja Ruoŧa Sámedikkiiguin searvat ON-dási bargui ja eará gaskariikkalaš foraide, gokko orru leamen ulbmállaš. Ovttasbargu eará eamiálbmogiiguin lea dás áibbas dehálaš. Nášuvnnalaš dásis ferte dán gozihit dan bokte, ahte Sámediggi lea ovddastuvvon almmolaš stáhtalaš delegašuvnnain. Sámediggi galgá jeavddalaččat dávistit Norgga čuovvoleapmái konvenšuvnnaid ektui, mat gusket eamiálbmogiidda. Dás leat ILO-konvenšuvdna nr. 169 ja Biologálaš eatnatgeardáivuođa konvenšuvdna dehálaččat. Arktálaš ovttasbarggu Arktálaš ráđiin guovddáš institušuvdnan ferte nanosmahttit. Sámi álbmotválljen orgánain lea ovddasvástádus bidjat Barentsregiovnna ovttasbargui dárbbašlaš eamiálbmot sisdoalu. Oktavuohta ja ovttasbargu sápmelaččaiguin Ruošša bealde ja eará eamiálbmogiiguin regiovnnas, buktá dehálaš hástalusaid Sámediggái. Dasto leat jođus ollu proseassat gaskariikkalaččat birasoktavuođas, maidda Sámediggi áigu searvat. </p>
<p>Go galgá dustet hástalusaid boahtteáiggis ja bajidit sámi áššiid Norgga ja gaskariikkalaš dássái, de eaktuda dat viiddis ja aktiivvalaš ovttasbarggu sámi eamiálbmot orgánaid gaskka. Sámedikkit leat ovddideamen <em type="bold">Sámi parlamentáralaš ráđi </em>orgánan, mii galgá earret eará meannudit <span type="quote">«oktasaš sámi olgoriikkapolitihka»</span>. Čállingotti ásaheami ja ovddideami bokte beavttálmahttit davviriikkalaš sámi ovttasbarggu ja oktavuođa sámiide Ruošša bealde. Sámi parlamentáralaš ráđđi nannešii oktasaš sámi áŋgiruššamiid gaskariikkalaččat. </p>
<p>Dasto leat Sámedikkit dahkan šiehtadusa álbmotválljen orgánaiguin Ruoŧas ja Suomas oktasaš sámi <em type="bold">giellabarggu </em>hárrái. Dát lea lunddolaš boađus duođalaš gielladilis dáin riikkain. </p>
<p>Sámediggi vuordá nu ovttalágan sámepolitihka hápmema go vejolaš davviriikkain. <em type="bold">Sámekonvenšuvdna </em>mii lea ráhkaduvvomin galgá bidjat rámmaid sámepolitihka harmoniseremii riikkaid gaskka. Sámediggi oaidná, ahte leat dárbu prioriteret ja hoahpuhit dán barggu. </p>
<p>Ovttas váikkuhit dát hástalusat gaskariikkalaččat ja davviriikkaid dásis, ahte lea dárbu lasihit politihkalaš ja hálddahuslaš resurssaid.</p>
<p>Sámepolitihkalaš ovdáneapmi <em type="bold">nášuvnnalaččat </em>čatnasa oanehot áigái <em type="bold">Sámi vuoigatvuođalávdegotti </em>árvalusa čuovvoleapmái, sámi kultuvrra luondduvuođu birra (NAČ 7:1994). Dát čatná mearkkašahtti ollu dikki resurssaid. Dárbu eanet <em type="bold">sámi gelbbolašvuhtii </em>eanaš servodatsurggiin, lea okta stuorra hástalus Sámediggái ja Norgga eiseválddiide boahtteáiggis. Dán oktavuođas lea vealtameahttun positiivvalaš ovdáneapmi <em type="bold">giela ja oahpahusa </em>oktavuođas. Dát dagaha maiddái dan, ahte lea dárbu ekonomálaš resurssaide. </p>
<p>Sierra <em type="bold">sámediggeplána </em>galgá ráhkaduvvot dán áigodahkii. Leat stuorra hástalusat čuovvolit ja gávdnat ruđaid dikki plánakonseapta čuovvoleapmái ollu surggiin. <em type="bold">Sámi riddo- ja vuotnaguovlluid doaibmaplána </em>galgá ollašuhttot. Dikki <em type="bold">giellaplánat, Sámi eanadoalloplána, sámi dutkanplána </em>, čielggadusat sámi <em type="bold">kulturviesuid, bibliotehka ja diehtojuohkinbálvalusa birra </em>, ja doaibmabijut ollu eará dehálaš surggiin galget šaddat konkrehta doaibmabidjun. Diggi áigu bargat dan ala, ahte Sosiála- ja dearvvasvuođadepartemeantta <em type="bold">dearvvasvuođa- ja sosiálaplána Sámi álbmoga várás Norggas </em>(NAČ 1995:6) čuovvoluvvo dohkálaš vugiin. Guolástus-departemeantta árvalus <em type="bold">Sámi guolástuslávdegottis </em>gáibida ollu resurssaid boahtteáiggis. </p>
<p>Sámediggi berre dáhkidit ahte diehtojuohkin Sámedikki ja sámi dilálašvuođaid birra dáhpáhuvvá sámiid eavttuid mielde, ja ovdáneami mielde obalaččat sihje sámi servodaga siskkalbealde ja olggobealde. Danin ferte juovlluduvvot ruhta ja ásahuvvot almmolaš sámi diehtojuohkinbálvalusa.</p>
<p>Lea dárbu lasihit mearkkašahtti veara ekonomálaš gaskaomiid, mat dikkis leat ruhtadanoktavuođas. Dát lea dárbbašlaš vai sáhttá háhkat buriid rámmaeavttuid sámi kultur- ja ealáhusbargui. Dasto leat jođus oktilaš proseassat maiguin háhkat buriid rámmaeavttuid ruđaid hálddašeapmái, mat juolluduvvojit stáhtabušeahta bokte. Sámedikki hálddašanorgánat huksejuvvojit ain dađistaga. Sihkkarastin dihtii dohkálaš hálddašeami buori hálddašanvieru ektui lea dárbu, ahte orgánaide addojuvvojit duođalaš vejolašvuođat dasa. Seammás ferte fysálaš rámmaeavttuid dikki doibmii buoredit. Plána árvvolaš <em type="bold">Sámediggevistti </em>ásaheami hárrái galgá ollašuhttit. </p>
<p>Ovdáneapmi jagi 1994 rájes čájeha, ahte <em type="bold">duođalaš ekonomiija </em>ii leat nanosmuvvan, vaikko doaimmat ja áŋgiruššamat leatge lassánan. Lássanan ovddasvástádus ja doaibma Sámedikkis ii leat mange láhkái čuovvoluvvon vástesaččat bušeahta dáfus. </p>
<p>Dán vuođul oaidná Sámediggi dárbbu, ahte guovddáš eiseválddit vuđolaččat árvvoštallet dikki doaimma, ekonomálaš rámmaeavttuid ektui mat dikkis leat. Positiivvalaš miellaguoddu ja duođalaš dáhttu sihkkarastit ja ovddidit sámi giela, kultuvrra ja servodateallima boahtteáigái, galgá čuovvoluvvot praktihkalaš politihkain. Áŋgiruššamiid lassáneapmi sámi guovllus ii goittotge leat nu stuoris, ahte dat mange láhkái rievdadahtášii dahje áittášii Norgga ekonomálaš dili.</p>
<p>Čuovvolan ja gozihan dihtii daid dárbbuid mat gávdnojit sámi servodagas lea danin dárbbašlaš garrasit bajidit dikki bušeahta ja eará sámi doaibmabijuid. Sámediggi eavttuha, ahte dikki bušeahtta bajiduvvo 27,6 milj. kruvnnuin, ja eará bušeahtta poasttat olggobealde sámediggevuogádaga bajiduvvojit badjelaš 60 milj. kruvnnuin 1999s.</p>
<p type="title">2.	Sámedikki politihkalaš doaibma</p>
<p>Dán kapihttalis čalmmustuvvojit guovddáš áššesuorggit, maid Sámediggi ja Sámediggeráđđi leat meannudan dán jagi. Mearrádusaid, maidda čujuhuvvo lea Sámedikki dievasčoahkkima eanetlohku mearridan. Uhccitlogu eavttuhusat oidnojit dikki čoahkkingirjjiin.</p>
<p type="title">Sámi girjelágádusdoaibma - doarjja ja rámmaeavttut</p>
<p>Sámediggi nammadii 1995s bargojoavkku doaibmabijuid árvvoštallamii, mat gusket sámi oahpponeavvuid almmusteami lasiheapmái. Bargojoavkku árvalusa vuođul mearridii Sámediggi áššis 6/97 sámi girjelágádusaid jođihandoarjja-njuolggadusaid ja ovddidii prinsihpalaš jurdagiid sámi girje- ja girjelágádusdoaimma ektui.</p>
<p type="title">NAČ 1996:11 Ođđa minerálaláhkaeavttuhus</p>
<p>Sámediggi lea áššis 8/97 buktán gulaskuddancealkámuša NAČ:ii 1996:11 Minerálaláhka-eavttuhus. Sámediggi vuostálasttii garrasit minerálaláhka rievdadusaid čađaheami, go lávdegotti eavttuhusat maid dat ovddidii garrasit čuhcet sámi beroštumiide ja sámi vuoigatvuođaide. Dikki mielas lea maiddái imaš go lávdegoddi leai nammaduvvon vaikko sámi vuoigatvuođalávdegotti mandáhta ii lean ollašuhtton. Lávdegotti eavttuhusat leat garrasit vuostálaga daid siskáldas ja álbmotrievttálaš geatnegasvuođaiguin, maidda Norga lea čadnojuvvon. Sámediggi čujuha maiddái, ahte báktefriijavuođa prinsihpa sadjái berrešii geavahit eanet dáid resurssaid servodatlaš stivrema nugo omd. lea dahkkon johkaboađđudemiid ja oljoroggamiid oktavuođas. Danin imaštalláge Sámediggi go lávdegoddi háliida, ahte báktefriijavuođa prinsihppa galgá guoskat maiddái muhtehahtekeahtes minerálaide. Dán vuođul lea diggi bivdán, ahte minerálalága čuovvoleapmi bissehuvvo dassážii go bealit sámi vuoigatvuođain leat lagabuidda čielggaduvvon.</p>
<p type="title">Sámi ovddidanfoandda njuolggadusaid rievdadeapmi - doaibmaguovllu viiddideapmi</p>
<p>Sámi ovddidanfoandda njuolggadusat rievdaduvvojedje áššis 9/97 nu, ahte foandda doaibmaguovlu viiddiduvvui. Dát mearkkaša dan, ahte ovddidanfoandda ruđaid ferte čavgaseabbot prioriteret jos foandda bušeahtta ii nannejuvvo mearkkašahtti veara. Dasto galgá Sámediggi ráhkadit strategálaš ovddidanplána Sámi ovddidanfondii, man oktavuođas doaibmaguovllu viidodat árvvoštallojuvvo oktii juohke válgaáigodagas. Dát guoská maiddái mihttomeriid, strategiijaid ja prioriterejuvvon áŋgiruššansurggiid mearrideapmái áigodahkii.</p>
<p>Gieldadepartemeanta ovddidii 30.06.97 beaiváduvvon reivves mearkkašumiid foandda njuolggadusaid daid rievdademiide, maid diggi dagai 07.02.97. Departemeanta čujuha, ahte Sámi ovddidanfoandda njuolggadusat mearriduvvojedje gonagaslaš resolušuvnna bokte ja daid heaittiheami ferte dahkat seamma vugiin. Sámediggi čujuha, ahte diggi rievdadii njuolggadusaid § 14 vuođul. Rievdadusat leat sáddejuvvon maiddái Gieldadepartementii seamma paragráffa vuođul.</p>
<p>Lea áibbas dehálaš, ahte diggi álbmotválljen orgánan sámiide Norggas, sáhttá ieš friija ásahit njuolggadusaid ja geavahusa iežas hálddašeami várás, maidda dikki iežas mielas lea dárbu ja mat dávistit dikki iežas sávaldagaide ja dárbbuide. Dattetge ferte dát dahkkot daid juohke áiggis gustovaš ekonomálaš rámmaid siste, mat addojuvvojit geavahussii.</p>
<p type="title">Boazodoallošiehtadus 1997/98</p>
<p>Sámediggi lea Sd. prp. nr. 46 (1996-97) Baozodoallošiehtadus jagiide 1997-98 oktavuođas guorrasan daid bajit dási mihttomeriide, mat leat ovddiduvvon ekologálaččat, ekonomálaččat ja kultuvrralaččat guoddinnákcalaš boazodoalloealáhussii. Dát mihttomearit leat otnáš boazodoallopolitihkas guoddi oasit, ja bidjet vuođu Sámedikki mearkkašumiide áššis 10/97. Ollislaš boazodoallopolitihka ferte vuođđudit dáláš váikkuhangaskaomiid aktiivvalaččat geavaheapmái. Otne gávdnojit guokte váldováikkuhangaskaoami, mat leat boazodoallo-eiseválddiid geavahusas, namalassii boazodoalloláhka ja boazodoallošiehtadus. Sámediggi lea ovttaoaivilis Ráđđehusain, ahte boazodoallolága ja movttiidahttin doaibmabijuid boazodoallošiehtadusa bokte galgá nannoseabbot sáhttit geavahit ovttas, juksan dihtii buorebot daid mihttomeriid mat leat boazodoallopolitihka oktavuođas. Dán ektui háliida diggi ráhkadit boazodoalloplána. Diggi ferte dasto šállošit go Eanadoallodepartemeanta lea biehttalan ruhtaohcama dán plána ráhkadeapmái.</p>
<p type="title">Sámi dutkan</p>
<p>Sámediggi lea ollu gerddiid dovddahan, ahte lea dárbu ollislaččat geahčadit sámi dutkama ja alit oahpahusa. Diggi lea dán oktavuođas čujuhan, ahte lea dárbu viidát čielggadit sámi servodaga dárbbuid ja gáibádusaid alit oahpahusa ja dutkama ektui. Lea maiddái čujuhuvvon, ahte ferte hápmet bajit dási sámepolitihkalaš mihttomeriid ja mearridit váikkuhangaskaomiid. Áššis 19/97 lea diggi meannudan čielggadusa, maid sámi dutkanlávdegoddi ovddidii. Mearrádusas čujuhuvvo, ahte lea dárbu ásahit visotsámi dutkanráđi ja nannet sámi ovddastusa nášuvnnalaš stáhtalaš dutkanorgánain.</p>
<p type="title">Sámediggeplána jagiide 1998-2001 - eavttut, prinsihpat, hástalusat - guorahallan</p>
<p>Áššis 20/97 guorahalai diggi Sámediggeráđi prinsihppadokumeantta, mii bidjá vuođu Sámediggeplánii áigodahkii 1998-2001. Vuordit, ahte Sámediggi meannuda plána jagi 1998 miessemánus.</p>
<p type="title">ONa eamiálbmogiid logijahki - Sámedikkiid oktasaš mihttomearit ja doaibmabijut</p>
<p>Sámediggi dohkkehii áššis 21/97 oktasaš mihttomeriid ja doaibmabijuid ONa eamiálbmogiid logijahkái, maid lea ráhkadan joavku, maid Sámedikkit ovttasráđiid nammadedje eamiálbmot logijagi várás. Sámediggi ávžžuha organisašuvnnaid, institušuvnnaid ja ovttaskas olbmuid ovddidit doaibmabijuid oktasaš prográmmii dávistettiin. Sámediggi eaktuda, ahte eiseválddit čuovvolit generalčoahkkima čuoggá doaibmabijuid ruhtadeami ektui, nugo oidno čuoggás 50 ONa prográmmas logijagi várás. Logijagi deaŧaleamos mihttomearrin lea oažžut mearriduvvot ONa eamiálbmotvuoigatvuođaid julggaštusa, ja ahte ásahuvvošii bissovaš forum eamiálbmogiid várás ON-dásis, man oktavuođas eamiálbmogat ja stáhtat servet dássálagaid.</p>
<p type="title">Sámedikki organiseren boahtteáiggis</p>
<p>Sámedikki siskáldas organiseren lea árvvoštallojuvvomin. Čielggadus, Sámedikki organiserema hárrái boahtteáiggis loahpahuvvui ođđajagimánu 17. b. 1997. Diggi lea bivdán Sámediggeráđi ráhkadit konkrehta eavttuhusa organiseremii boahtteáiggis, mii maiddái guoská Sámedikki vuollásaš ráđiide.</p>
<p type="title">Tibehtalaččaid dilli</p>
<p>Sámediggi lea fas áššis 24/97 čájehan, ahte das lea čiekŋalis moraš tibehtalaččaid dili ja tibehtalaš kultuvrra boahtteáiggi geažil. Diggi čujuha, ahte ii sáhte eahpidit tibehtalaš álbmoga vuoigatvuođa iešmearrideapmái gaskariikkalaš álbmotrievttálaš prinsihpaid ektui. Sámediggi doarju ollásit Bassi Dalai Lama ja tibehtalaččaid barggu, mii guoská ruovtturiikka ja sin álbmoga vuođđo vuoigatvuođaide. Diggi ávžžuha Kiinná ráđđehusa álggahit šiehtadallamiid tibehtalaš eksilráđđehusain dainna ulbmilin, ahte Tibehta fas stivrejit tibehtalaččat ieža. Diggi gáibida, ahte tibehtalaččaid buot politihkalaš, sosialalaš ja kultuvrralaš duolbman ja olmmošvuoigatvuođaid rihkkun loahpahuvvo dakkaviđe. Dán ektui ferte Norga bargat buot oktavuođain kiinnálaš eiseválddiiguin.</p>
<p type="title">Prostitušuvdna Finnmárkkus</p>
<p>Sámediggi lea áššis 27/97 buktán cealkámuša prostitušuvnna vuostá. Diggi oaivvilda, ahte dán lágan doaibma rastilda buot daid rámmaid, maid sáhttit dohkkehit min servodagas. Prostitušuvnna bokte deddojuvvo olmmošoaidnu. Prostitušuvdna hedjonahttá nissonolbmo stáhtusa, ja dat vuolida sin gávpegálvun. Prostitušuvnna čuovvu maiddái eará lobihis doaibma. Sámedikkis lea áddejupmi dan bargui maid Deanu nissonat čađahit prostitušuvnna vuostálastima ektui. Lea dehálaš, ahte Norgga eiseválddit álggahit doaibmabijuid prostitušuvnna vuostálastimii ja juolludit ruđaid eastadan bargui.</p>
<p type="title">Sámi mánáid- ja nuoraidplána</p>
<p>Sámi mánáid- ja nuoraidplána ovddiduvvui 1997s. Plána meannudettiin áššis 42/97 čujuha diggi, ahte mánáid- ja nuoraidáššit gullet váldoáŋgiruššansuorgái dán válgaáigodagas. Sámediggi háliida ovttastahttit doaibmabijuid mánáid- ja nuoraidplánas sámediggeplánii áigodahkii 1997-2001. Dát guoská ulbmilhápmehusaide, strategiijaide ja daid doaibmabijuide maid diggi lea gávnnahan, ahte sáhtášii álggahit 1998s. Sámediggi áigu prioriteret ruđaid mánáid- ja nuoraidprošeavtta álggaheapmái jagi 1998 álggus, ja lasihit doarjaga sámi mánáid bajásšaddan-eavttuide, ja kulturorganisašuvnnaide mat prioriterejit doaibmabijuid mánáide ja nuoraide. Buori bohtosa eaktun lea dattetge dat, ahte mánát ja nuorat ieža besset searvat ja váikkuhit plánemii ja čađaheapmái.</p>
<p type="title">Aursund-ášši</p>
<p>Sámediggi lea suorganan go Alimusrievtti golggotmánu 24. b. 1997 duopmu nu gohčoduvvon Aursund-áššis čájeha, ahte ovddit áiggiid koloniseren ain joatkašuvvá sámi guovlluin ja sámi álbmoga duolbman. Dat go Alimusriekti bidjá vealtakeahtes deattu daid árvvoštallamiidda mat dahkkojuvvojedje jagi 1897 duomus, lea seamma go suhppejuvvošeimmet dološáigái sámi vuoigatvuođaid ektui obalaččat. Duopmu ii soaba dan sámepolitihkalaš ovdáneapmáige mii lea dáhpáhuvvan 80- ja 90-loguin.</p>
<p>Sámediggi gáibida áššis 48/97, ahte sámi dološvierut ja riektiáddejupmi dohkkehuvvojit politihkalaš lohpádusaid ja álbmotrievttálaš prinsihpaid ektui, ja ahte guođohaneana maid lullisápmelaččat leat massán addojuvvo ruovttoluotta. Lea maiddái dehálaš, ahte sápmelaččat ožžot buhtadusa daid goluid ovddas maid leat gillán dáin riektiproseassain, ja ožžot buhtadusaid gillámušaid ovddas muđui. Dasto ferte dárbbašlaččat rievdadit lágaid sámiid ealáhusvuođu ja kulturvuođu sihkkarastimii Norgga lágain. 19.12.97 beaiváduvvon reivves Justisministarii, Aud Inger Aure doarju Sámediggi Norgga Boazosápmelaččaid gáibádusa, ahte ásahuvvošii sierra boazodoalloláhka komišuvdna.</p>
<p type="title">Sámi dearvvasvuođa- ja sosiálaáššit</p>
<p>Sámediggi lea ohcalan Dearvvasvuođadepartemeantta čuovvoleami mii guoská Dearvvasvuođa- ja sosiálaplánii sámi álbmoga várás Norggas (NAČ 1995:6). Diggi lea váidalan dan go dán dehálaš suorggis ii dáhpáhuva ovdáneapmi. Sámediggi lea mearridan, ahte álggahuvvošii sierra prošeakta, mas lea prošeaktastivra ja mii galgá hálddašit doaibmabijuid dán suorggis, ja man oktavuođas gažaldagat eambbo bissovaš ortnegiid hárrái deattuhuvvojit.</p>
<p type="title">Oktasaš davviriikkalaš sámi giellabargu - Sámi giellalávdegoddi</p>
<p>Suoma, Ruoŧa ja Norgga Sámedikkit leat váldán badjelasaset ovddasvástádusa oktasaš davviriikkalaš sámi giellabarggu ovddideapmái, mas maiddái Sámit Ruoššabealde lea mielde. Ovttasbargošiehtadus dán hárrái čállojuvvui vuollái Troanddimis guovvamánu 6. b. 1997. Dán orgána ásaheapmi čađahuvvo prošeaktan. Sámedikkiid jođiheaddjit leat mearridan, ahte ovddasvástádus prošeavtta čađaheapmái biddjo Sámediggái Suoma bealde, mii doaisttážii ruhtada prošeavtta. Sámedikkit Norgga- ja Ruoŧabealde eai leat vuos juolludan ruđa dán ovttasbargui.</p>
<p type="title">Sámi nissonprošeakta - stáhtus 1997s</p>
<p>Prošeavtta ulbmilin lea, ahte sámi nissonolbmuid erenoamáš dárbbut servodat-ovdáneames gozihuvvošedje, ja dás bargojuvvo <em type="italic">duppal strategiija </em>jurdaga vuođul. Sámediggi bidjá deattu ovttastahttit nissonáššiid ja dásseárvoperspektiivva buot dikki doaimmaide, lassin go čađaha earenoamáš doaibmabijuid sámi nissoniid ektui. </p>
<p>Jagi 1997 áigge lea Sámi nissonprošeakta deattuhan nissoniid lullisámi guovllus, lassin sámi nissoniid riddo- ja vuotnaguovllus. Mihttomearrin lea oažžut eanet nissonolbmuid Sámediggái. Danin deattuhuvvojedjege dát bealit jagi 1997 sámediggeválgakampánjja diehtojuohkima oktavuođas. Válgaboađus čájehii dattetge, ahte nissonolbmot ledje ožžon 10 áirasa 39 áirasa gaskkas dan ođđa Sámediggái. Diggi ferte boahtte heave go válganjuolggadusat guorahallojuvvojit árvvoštallat ahte berrego válganjuolggadusaid rievdadit vai nissonovddastus buorebot gozihuvvošii nominašuvnna ja válgga bokte.</p>
<p>Dego oassin Sámedikki nissonolbmuid bargoeavttuid buorideames lea lágiduvvon sierra mediakursa áirasiidda, geat leat nissonolbmot. Sierra mánáidgárdefálaldat lea ásahuvvon, fálaldahkan áirasiidda, geat leat smávvamánnáolbmot.</p>
<p>Sámi nissoprošeakta loahpahuvvo jagi 1998 loahpas ja čuovvoluvvo konkrehta dásseárvodoaibmaplánain.</p>
<p type="title">Sámi oahpahusáššit</p>
<p>Sámedikki bargu oahpahusáššiin lea maiddái 1997s guoskan Sámi oahppoplána čoakkáldahkii 10-jagi vuođđoskuvlla várás, Sámi L-97. Sámediggi lea buktán cealkámuša 10-jagi vuođđo-skuvla oahppoplána láhka-ásahussii ja sámi oahppoplánačoakkáldahkii 10-jagi vuođđoskuvla várás. Sámediggi vuostálasttii dan ahte Sámi L-97 sáhttá geavahit dušše giellaoahpahusa oktavuođas sámegielas ja sámegillii ja sámi distrivttain, ja mii ná ráddje sámi oahppiid vuoigatvuođa oahpahussii Sámi L-97 mielde. Sámediggi lea ožžon doarjaga dasa, ahte buot oahppit Sámelága hálddašanguovllus galget čuovvut Sámi L-97. Sámediggi lea iežas gulaskuddancealkámušas ođđa oahpahuslága hárrái, maid Stuorradiggi várra mearrida 1998s, cealkán maiddái ahte buot sámi oahppiin lea vuoigatvuohta oahpahussii sámi oahppoplána vuođul.</p>
<p>Sámediggi lea cealkámušastis NAČ:ii 1996:22 oahpaheaddjioahpahus gáibádusaid ja ideálaid gaskka, bivdán Girko-, oahpahus- ja dutkandepartemeantta álggahit sierra čielggadusbarggu mii guoská sámi oahpaheaddjioahpahussi nu johtilit go vejolaš. Dát čielggadus galgá guoskat olles sámi ássanguvlui.</p>
<p>Ođđa oahpahuslága meannudeapmi Stuorradikkis buktá várra individuálalaš vuoigatvuođa oahpahussii sámegielas. Sámi L-97 ja individuálalaš vuoigatvuođa oahpahussii sámegielas fievrrideapmi dagaha, ahte stáhtabušeahta bokte ferte juolludit doarvái ruđaid oahpahusa láhčimii.</p>
<p>Dasto čujuha Sámediggi, ahte lea dárbu oažžut oahppoplánačoakkáldaga  <em type="bold">sámi joatkaoahpahusa </em> várás. Stáhtalaš sámi joatkkaskuvllat Finmárkkus fertejit ain leat stáhtalaš eiseválddiid vuollásaččat, ja ovddiduvvot iešheanalis skuvlan. Skuvlla doaimma stivren biddjojuvvo Sámediggái, mii dávista dan ovdáneapmái mii guoská sámi skuvlii.  </p>
<p type="title">Biologálaš eatnatgeardáivuođa konvenšuvdna</p>
<p>Norga ratifiserii biologálaš eatnatgeardáivuođa konvenšuvnna (biokonvenšuvdna) suoidnemánu 9. b. 1993. Birasgáhttendepartemeanta lea bivdán Sámedikki searvat Norgga čuovvoleapmái konvenšuvnna ektui ja prosessii viidáseabbot, ja árvalit konvenšuvnna mihttomeriid ja áigumušaid praktihkalaš politihkas. Sámi beroštumiide lea erenoamáš dehálaš konvenšuvnna 8j. artihkkal, mii guoská eamiálbmot- ja báikegottiid máhtolašvuođa ja innovašuvnnaid suodjaleapmái ja 10c(d) artihkkal, mii guoská eavttuide geavahit eamiálbmogiid ja báikegottiid genaresurssaid.</p>
<p>Sámediggi lea rapporterema oktavuođas (gč. ášši R 90/97) čujuhan, ahte Biologálaš eatnatgeardáivuohta bidjá vuođu eamiálbmogiid leahkimii miehtá máilmmi. Eatnatgeardáivuohta bidjá  <em type="italic">materiálalaš kulturvuođu </em> maiddái sámiide eamiálbmogin ja minoritehtan. Materiálalaš vuođu sihkkarastin lea buoremus eaktu jos kulturgáhttema galgá sáhttit čađahit. Vuođđu sámi kulturbargui sisdoallá daid luondduresurssaid, mat áiggis áigái gávdnojit viiddis áddejumiin, ja vejolašvuođa geavahit daid seamma resurssaid. Diggi lea dasto čujuhan, ahte sámi resursaávkkástallan iešalddis gáhtte biologálaš eatnatgeardáivuođa. Dát mearkkaša dan, ahte konvenšuvnna 8j. artihkkala ollašuhttin ii galgga boahtit vuostálaga árbevirolaš sámi gáhttenberoštumiin. Konvenšuvnna čađaheapmi ja čuovvoleapmi ferte dahkkot fárrolagaid ja heivehuvvot  <em type="italic">gaskariikkalaš konvenšuvnnaide </em> , mat gozihit eamiálbmogiid ja minoritehtaid beroštumiid ja  <em type="italic">sisrievttálaš mearrádusaide </em> Norggas.  </p>
<p>Sámediggi lea 1997s leamaš ovddastuvvon Norgga delegašuvnnas <span type="quote">«Workshop»</span> Madridas eamiálbmotáššiid hárrái, ja searvan seminárii Gironis, maid Ruoŧa Sámediggi lágidii ovttasráđiid ruoŧŧelaš Biologálaš eatnatgeardáivuođa dieđalaš ráđiin.</p>
<p type="title">Sámi mátkkoštusealáhus áŋgiruššamat</p>
<p>Árvvoštallojuvvo, ahte Sámi mátkkoštuseálahusas lea stuorra ovdánanvejolašvuođat barggolašvuođa, árvoháhkama ja doaimmaid ektui sámi guovlluin. Sámediggi lea ovttasráđiid Tromssa ja Finnmárkku fylkagielddaiguin álggahan čielggadusbarggu dán suorggis. Ulbmilin lea árvvoštallat ja čuvget daid čuolmmaid, hástalusaid ja vejolašvuođat, mat leat sámi mátkkoštusealáhusa oktavuođas. Sámediggái lea čielggadus vuođđun dikki politihkkii ja hálddašangeavahussii boahtteáiggis dán suorggis. Čielggadusa vuođul ráhkaduvvo de ollislaš sámi mátkkoštusplána jagi 1998 áigge.</p>
<p type="title">Sámedikkiid gaskasaš oktasaščoahkkin Troanddimis guovvamánu 6. b. 1997</p>
<list><p type="listitem">Sámedikkit Ruoŧa-, Suoma- ja Norgga bealde ledje vuosttas geardde čoahkkanan stuorát oktasaš čoahkkimii. Dát čoahkkin dollojuvvui Troanddimis sámi álbmotbeaivve guovvamánu 6. b. 1997s. Dán oktavuođas čalmmustuvvui vuosttas sámi riikačoahkkima 80-jagi ávvudeapmi, mii dollui seamma sajis 1917s. Dán čoahkkimis vuolláičállojuvvojedje šiehtadusat oktasaš sámi giellabarggu hárrái riikarájiid rastá ja šiehtadus Sámi parlamentáralaš ráđi ásaheami hárrai.</p>
</list><p type="title">3. Sámediggeválga 1997</p>
<p type="title">Obalaččat</p>
<p>Sámediggeválganjuolggadusat rievdaduvvojedje gonagaslaš resolušuvnna bokte guovvamánu 28. b. 1997. Dát dahkkui earret eará dan geažil go njuolggadusat galget čuovvut válgalága vuogádaga ovdagihtii jienasteami hárrái. Maiddái Sámelága §a 2-11 - jienastuslohkui čálihankriteriijat rievdaduvvojedje.</p>
<p>Sámediggi čujuha mearkkašumiide mat gusket sámediggeválgga čađaheapmái, maid Sámedikki fápmuduslávdegoddi lea golggotmánu 7. b. 1997 árvalusas buktán (kap. 8):</p>
<p><em type="italic">«Buot gielddain ii dán vuoroge čađahuvvon válga doarvái duođalaččat. Gielddaid bargun lea váldoáššis fievrridit jienastuslogu, ja hálddašit jienasteami. Juo jienastuslohkui čáliheami oktavuođas sáhttá oaidnit, ahte muhtun gielddain ledje váttisvuođat, earret eará ođđasit ásahit jagi 1993 válgga jienastuslogu. </em></p>
<p><em type="italic">Leat oaidnán dán golmma válgga oktavuođas mat leat dollon, ahte sámediggeválgga systema, mii oalle guhkás lea seammalágan go stuorradiggeválggage systema, ii doaimma dohkálaččat buot gielddain. Stuorámus váttisvuohta lea gielddain gos uhccán čálihit sámi jienastuslohkui. Sámediggi berrešii danin geahčadit vejolašvuođa buoridit válgga čađaheami muhtun sajiin gokko leat stuorámus váttisvuođat. </em></p>
<p><em type="italic">Lea erenoamáš kritihkkaárvosaš go ollu gielddat eai velge nagot čuovvut jienastuslohkui čálihan ja válgačađahan láhka-ásahusaid. Orru dego demokráhtalaš prinsihpat ja jienasteaddjiid vuoigatvuođat sámediggeválgga oktavuođas eai deattuhuvvošii. Komitea áddejumi mielde lea dehálaš, ahte sámediggeválga čađahuvvo seamma duođalaččat go stuorradiggeválgage.» </em></p>
<p>Fápmuduslávdegoddi ávžžuha, ahte Sámediggi árvvoštalašii sámediggeválganjuolggadusaid, ja maid berrešii dahkat daid jienasteaddjiid ektui, geat leat ovdagihtii jienastan almmá, ahte obalohkáige leat čálihuvvon sámi jienastuslohkui.</p>
<p type="title">Válgaboađus</p>
<p>Oktiibuot dohkkehuvvojedje 6222 jiena. Válgabeaivái ledje jienastuslohkui čálihan oktiibuot 8667 olbmo <em type="bold">. </em>63 válgalisttu dohkkehuvvojedje. </p>
<p>Válgabohtosa geahčastat:</p>
<p><em type="bold">Kreatsa </em></p>
<p><em type="bold">Jienastus </em></p>
<p><em type="bold">lohku </em></p>
<p><em type="bold">jienastea </em></p>
<p><em type="bold">ddjit </em></p>
<p><em type="bold">Válgii </em></p>
<p><em type="bold">searvan% </em></p>
<p>1 Várjjat</p>
<p>666</p>
<p>507</p>
<p>76,13</p>
<p>2 Deatnu</p>
<p>896</p>
<p>684</p>
<p>76,34</p>
<p>3 Kárášjohka</p>
<p>1154</p>
<p>870</p>
<p>75,39</p>
<p>4 Guovdageaidnu</p>
<p>1461</p>
<p>1084</p>
<p>74,20</p>
<p>5 Porsáŋgu</p>
<p>771</p>
<p>513</p>
<p>66,54</p>
<p>6 Áltá-Fálesnuorri</p>
<p>627</p>
<p>432</p>
<p>68,90</p>
<p>7 Davvi-Tromsa</p>
<p>739</p>
<p>497</p>
<p>67,25</p>
<p>8 Gaska-Tromsa</p>
<p>544</p>
<p>371</p>
<p>68,20</p>
<p>9 Lulli-Tromsa</p>
<p>319</p>
<p>232</p>
<p>72,73</p>
<p>10 Davit Norlánda</p>
<p>151</p>
<p>117</p>
<p>77,48</p>
<p>11 Gaska-Norlánda</p>
<p>271</p>
<p>196</p>
<p>72,32</p>
<p>12 Lullisámeguovlu</p>
<p>506</p>
<p>349</p>
<p>68,97</p>
<p>13 Mátta-Norga</p>
<p>562</p>
<p>370</p>
<p>65,84</p>
<p><em type="bold">Oktiibuot 1997 </em></p>
<p><em type="bold">8667 </em></p>
<p><em type="bold">6222 </em></p>
<p><em type="bold">72,00 </em></p>
<p><em type="bold">1993 </em></p>
<p><em type="bold">7236 </em></p>
<p><em type="bold">5613 </em></p>
<p><em type="bold">77,60 </em></p>
<p><em type="bold">1989 </em></p>
<p><em type="bold">5497 </em></p>
<p><em type="bold">4279 </em></p>
<p><em type="bold">77,80 </em></p>
<p><em type="bold">Bellodagat </em></p>
<p><em type="bold">NSR: </em>Norgga Sámiid Riikasearvi <em type="bold">Eará: </em><em type="bold">GNS/ MNS </em>- Gaska-Nordlánda Sijdda </p>
<p><em type="bold">AP: </em>Bargiidbellodat <em type="bold">JL </em>- Johttisápmilaččaid listu </p>
<p><em type="bold">SP: </em>Guovddášbellodat <em type="bold">DL </em>- Dáloniid Listu </p>
<p><em type="bold">SVF: </em>Sámiid Válgalihttu </p>
<p type="title">Sámedikki áirasat jagiide 1997-2001</p>
<p>1 Várjjat</p>
<p>1.</p>
<p>NSR</p>
<p>Berit Ranveig Iversen Nilssen</p>
<p>2.</p>
<p>BB</p>
<p>Magnhild Mathisen</p>
<p>3.</p>
<p>NSR</p>
<p>Olav Dikkanen</p>
<p>2 Deatnu</p>
<p>1.</p>
<p>BB</p>
<p>Steinar Pedersen</p>
<p>2.</p>
<p>BB</p>
<p>Marie Therese Nordsletta Aslaksen</p>
<p>3.</p>
<p>GB</p>
<p>Nils Henrik Måsø</p>
<p>3 Kárášjohka</p>
<p>1.</p>
<p>NSR</p>
<p>Ragnhild L. Nystad</p>
<p>2.</p>
<p>BB</p>
<p>Egil Olli</p>
<p>3.</p>
<p>NSR</p>
<p>John Henrik Eira</p>
<p>4 Guovdageaidnu</p>
<p>1.</p>
<p>NSR</p>
<p>Ole Henrik Magga</p>
<p>2.</p>
<p>JL</p>
<p>Per A. Bæhr</p>
<p>3.</p>
<p>DL</p>
<p>Isak Mathis O. Hætta</p>
<p>5 Porsáŋgu</p>
<p>1.</p>
<p>BB</p>
<p>Josef I. Vedhugnes</p>
<p>2.</p>
<p>GB</p>
<p>Peder Mathisen</p>
<p>3.</p>
<p>SVL</p>
<p>Geir Liland</p>
<p>6 Áltá-Fálesnuorri</p>
<p>1.</p>
<p>BB</p>
<p>Willy Olsen</p>
<p>2.</p>
<p>BB</p>
<p>Inge Arne Eriksen</p>
<p>3.</p>
<p>NSR</p>
<p>Eva Josefsen</p>
<p>7 Davvi-Tromsa</p>
<p>1.</p>
<p>NSR</p>
<p>Geir Tommy Pedersen</p>
<p>2.</p>
<p>BB</p>
<p>Willy Ørnebakk</p>
<p>3.</p>
<p>NSR</p>
<p>Tor Nilsen</p>
<p>8 Gaska-Tromsa</p>
<p>1.</p>
<p>NSR</p>
<p>Sven-Roald Nystø</p>
<p>2.</p>
<p>BB</p>
<p>Margareta Paave Kristiansen</p>
<p>3.</p>
<p>NSR</p>
<p>Randi Skum</p>
<p>9 Lulli-Tromsa</p>
<p>1.</p>
<p>NSR</p>
<p>Asbjørg Skåden</p>
<p>2.</p>
<p>SVL</p>
<p>Ove Johnsen</p>
<p>3.</p>
<p>NSR</p>
<p>Arvid Skjellhaug</p>
<p>10 Davvi-</p>
<p>1.</p>
<p>BB</p>
<p>Per Solli</p>
<p>Norlánda</p>
<p>2.</p>
<p>NSR</p>
<p>Magne A. S. Huuva</p>
<p>3.</p>
<p>SVL</p>
<p>Roger Bernhard Pedersen</p>
<p>11 Gaska-</p>
<p>1.</p>
<p>NSR</p>
<p>Ing-Lill Pavall</p>
<p>Norlánda</p>
<p>2.</p>
<p>GSN</p>
<p>Amund Eriksen</p>
<p>3.</p>
<p>NSR</p>
<p>Nils O. Nilsen</p>
<p>12 Lullisáme-</p>
<p>1.</p>
<p>NSR</p>
<p>Jarle Jonassen</p>
<p>guovlu</p>
<p>2.</p>
<p>NSR</p>
<p>Einar Lifjell</p>
<p>3.</p>
<p>BB</p>
<p>Leif Elsvatn</p>
<p>13 Lulli-Norga</p>
<p>1.</p>
<p>NSR</p>
<p>Birger Nymo</p>
<p>2.</p>
<p>BB</p>
<p>Johan Mikkel Sara</p>
<p>3.</p>
<p>NSR</p>
<p>Laila Gunilla Wilks</p>
<list/><p type="title">4.	Sámedikki hálddahuslaš doaimmat</p>
<p type="title">4.1	Doarjaga juogadeapmi</p>
<p>Sámedikkis lea ásaheami rájes jagis 1989s leamaš ulbmilin váldit badjelasas nu ollu go vejolaš doaimmaid surggiin mat garrasit gusket sámi servodahkii. Sámediggi lea bargan iežas siskáldas vuogádaga huksemiin, vai dat doaibmágoađášii daid doaimmaid ektui, mat vurdojuvvojit čađahuvvot. Sámediggi válddii bušeahttajagis 1993 badjelasas ollu ođđa hálddašanbargguid. Buot ortnegiid, mat 1993 rájes leat biddjon Sámedikki bušeahtta kapihttalii 0540 stáhtabušeahtas hálddaša Sámediggi. Dán barggu goziheapmái lea Sámediggi ráhkadan ollu njuolggadusaid movt ruđaid juogadit.</p>
<p type="title">4.2	Sámedikki jođihanrehketdoallu 1997s</p>
<p>Poasta</p>
<p>Namahus</p>
<p>Juolludus</p>
<p>Rehketdoallu*</p>
<p>01</p>
<p>Bálkkát ja buhtadusat</p>
<p>15.148</p>
<p>11</p>
<p>Gálvvut ja bálvalusat</p>
<p>10.952</p>
<p>Submi</p>
<p>* Loahpalaš rehketdoallologut bohtet maŋŋá Ruhtadepartemeanttas.</p>
<p type="title">4.3 Sámediggeráđđi</p>
<p>Sámediggeráđi hálddahuslaš barggut 1997s leat leamaš sámi organisašuvnnaid doarjaga juogadeapmi (2.600.000,- kruvnnu), Sámedikki joavkočálliid ruđaid juogadeapmi (850.000,- kruvnnu), doarjja sámediggelisttuide (450.000,- kr.) ja <span type="quote">"eará doaibmabijut"</span> (poasta 70.6, 147.000,- kruvnnu).</p>
<p type="title">4.4 Sierralágan hálddašansuorggit</p>
<p type="title">Sámegiella</p>
<p>Sámi giellaráđđi ásahuvvui geassemánu 12. b. 1987 nr. 56 lága, Sámedikki ja eará sámi riektidiliid hárrái, § 3-12 vuođul. Sámi giellaráđđi lea Sámedikki ja eará almmolaš orgánaid vástesaš giellaáššiid meannudeaddji orgána Norggas.</p>
<p>Sámediggi lea addán Sámi giellaráđđái ovddasvástádusa stáhtalaš ruđaid juogadeapmái sámi dulkabálvalussii ja guovttegielalašvuhtii, dan guđa gildii mat gullet Sámelága giellanjuolggadusaid hálddašanguvlui; Kárášjoga, Guovdageainnu, Deanu, Porsáŋggu, Unjárgga ja Gáivuona gielddaide, ja Finnmárkku ja Tromssa fylkagielddaide.</p>
<p>Gielddat ja fylkagielddat ledje 1997s ohcan guovttegielalašvuođa ruđaid (§§ 7.1, 7.2 ja 7.3) <em type="bold">17 617 000 kruvnnu </em>ovddas ja prošeavttaide (§ 7.4) <em type="bold">12 360 000 </em>kruvnnu ovddas. Guovttegielalašvuođa ruđaid juogadannjuolggadusaid ektui, ledje várrejuvvon 13.446.500 kruvnnu liigegoluide guovttegielalašvuođa geažil ja 3.163.500 kruvnnu prošeavttaide, oktiibuot 16.650.000.- kruvnnu. </p>
<p>Ráđđehus lea 1996s KAPIHTTALIS 540, POASTA 53 addán ruđaid sámegiela nannemii lullisámeguovllus, julevsámeguovllus ja Ofuohtas ja Lulli-Tromssas. Sámediggi bijai 1.017.000.- kruvnnu geavahussii dáid doaimmaide. 1997s ohce 22s ruđa 35 prošektii oktiibuot 3.706.107.- kruvnnu.</p>
<p>Sámediggi mearridii áššis 16/93 njuolggadusaid <em type="bold">Sámi nuoraid oahppostipendii </em>. Sámedikki bušeahtas jahkái 1997 - juogadeapmi, várrejuvvui kap. 540, poasttas 70.3 850.000,- kruvnnu ortnegii. Oahppostipendii leai stuorra beroštupmi 1997s. 420 ohcci gaskkas skuvlajahkái 1997/98 ožžo 366 oahppi stipeandda, juohkehaš 2.311,- kruvnnu. Lassin ožžo 25 duodjeoahppi 1.055,- stipeandda. Hálddahus biehttalii 30 ohcama, go ohcamat eai dávistan njuolggadusaide. </p>
<p><em type="bold">Sámi sátnedihtorbáŋkku </em>galgá ovddidit dihtorvuođđun masa sámegiel sánit ja sámi terminologiija čohkkejuvvo ja man nu ollu go vejolaš sáhttet geavaheaddjit geavahit. Dán prošeavtta vuođđo mihttomearrin lea organiseret systematiserejuvvon barggu, mii guoská sámi tearbminologiija ovddideapmái ja juksat johtileabbot ja viidábot giela geavaheami fierpmádaga bokte. Prošeakta galgá láhčit dilálašvuođa koordinerejuvvon sámegiela ovddideapmái, mas sáhttet gávdnat sihke dáláš ja ođđa tearpmaid nu ollugat go vejolaš. Prošeavtta gollurámma lea 1.650.764,- kruvnnu. </p>
<p><em type="bold">Sámegiela geavaheapmi gielddain ja almmolaš institušuvnnain </em></p>
<p>Sámelága giellanjuolggadusaid láhka-ásahusa § 2, čuoggá 4 mielde galgá Sámi giellaráđđi ráhkadit jahkásaš raportta sámegiela geavaheami viidodaga birra. Giellaráđđi lea 1997s nugo diibmáge iskan sámegiela geavaheami hálddašanguovllu gielddain ja muhtun almmolaš institušuvnnain. Raporta, mii čájeha sámegiela dili gielddahálddahusas ja almmolaš institušuvnnain livččii dárbbašlaš vuođđodokumeanta Sámedikki jahkásaš politihkalaš bargui ja Ráđđehusa dieđáhussii Norgga sámepolitihka birra Stuorradiggái juohke njealját jagi.</p>
<p>Sámi giellaráđđi lea duhtavaš go measta buot hálddašanguovllu gielddain lea sámegiela geavaheapmi lassánan. Giellaráđđi diehtá, ahte gielddaide lea stuorra hástalussan ovddidit guovttegielalaš hálddahusa. Dát iskkadeapmi čájeha dan, ahte sámegiella ovdána rivttes guvlui muhtun gielddain.</p>
<p>Sámi giellaráđđi lea vuosttaš geardde iskkadan sámegiela geavaheami guovtti fylkagielddas, Finnmárkkus ja Tromssas, mat gullet Sámelága giellanjuolggadusaid hálddašanguvlui. Sámi giellaráđđi lea ožžon vástádusa dušše Finnmárkku fylkagielddas.</p>
<p>43 fylkagieldalaš institušuvnna Finnmárkku fylkagielddas vástidedje dán iskkadeapmái. Sámi giellaráđđi čujuha, ahte iskkadeami bohtosat Finnmárkku fylkagieldalaš institušuvnnain sámegiela dili ektui leat heittot. 17 institušuvnnas lea bargiin uhccimusat beallemáhtolaš-vuohta sámegielas. Measta buot bargit fylkagieldalaš institušuvnnain leat ovttagielalaš dárogielagat. Dát mearkkaša dan, ahte measta buot bargit leat sorjavaččat ollásit dulkkain ja jorgaleaddjiin go galget deaividit sámegielain, sihke njálmmálaččat ja čálalaččat. Dát sáhttá mearkkašit maiddái dan, ahte fylkagieldalaš institušuvnnain lea váttis fállat bálvalusaid sámegillii sámegielagiid dárbbuid ja sávaldagaid ektui. </p>
<p>Sámi giellaráđđi registrere, ahte muhtun gielddain leat lassánan ovttagielalaš dárogielat bargit, geat ollásit leat sorjavaččat dulkkain ja jorgaleaddjiin go deaividit sámegielain sihke njálmmálaččat ja čálalaččat almmolaš oktavuođain. Gielddaide maidda dát guoská buktá stuorra hástalusaid Sámelága giellanjuolggadusaid áigumuša ektui. Sámelága giellanjuolggadusaid áigumuš lea, ahte almmolašvuohta galgá sáhttit doaibmat sihke dáro- ja sámegillii, ja ahte ii ovttasge galgga váldit vejolašvuođa váldimis oktavuođa almmolaš-vuođain sámegillii hálddašanguovllus.</p>
<p>Sámi giellaráđđi čujuha, ahte lea hirbmat dehálaš áŋgiruššat dan ala, ahte šaddet eanet sáme-dárogielat guovttegielalaš almmolaš etáhtat. Dán lágan jurddašeapmi guoská sámegiela formálalaš dillái, sámegiela ekonomálaš dillái ja gelbbolašvuhtii almmolaš bálvalusain, gehččojuvvon sihke sámegielagiid ja dárogielagiid beales. Lea dehálaš, ahte áŋgiruššan sámegiela gelbbolašvuođa ovddidemiin gieldalaš etáhtain mat leat Sámelága giellanjuolggadusaid hálddašanguovllus, ja stáhtalaš etáhtain, main lea ollu dahkamuš dáinna surggiin, dávista lága áigumušaide. Ulbmilin lea ovddidit guovttegielalaš almmolaš hálddašeami, mas lea maiddái gelbbolašvuohta fállat bálvalusaid sámegillii sámegielagiid dárbbuid ja sávaldagaid ektui.</p>
<p>Iskkadeapmi 1997s čájeha, ahte stáhtahálddašeames lea sámegiela dilli ain heittot, moatte spiehkastaga haga. Bargiid lohku kategoriijas, geat sáhttet fállat bálvalusaid sihke njálmmálaččat ja čálalaččat lea lassánan 1 %ain diimmážis. Dát mearkkaša dan, ahte 1 % bargiin geat diibmá máhtte sámegiela njálmmálaččat sáhttet fállat bálvalusaid sámegillii.</p>
<p>Dáin institušuvnnain leat oktiibuot 74 bargi (21%), geain lea uhccimusat oassemáhtolaš-vuohta sámegielas. Leat dušše 6% (21 bargi), geat máhttet sámegiela sihke čálalaččat ja njálmmálaččat. 10% (35) máhttet sámegiela njálmmálaččat, muhto eai čálalaččat. 5% dahje 18 bargi áddejit sámegiela, muhto eai máhte dan njálmmálaččat eaige čálalaččat. Stuorámus kategoriijai gullet bargit hálddahusain, geat leat ovttagielagat, dilli lea dán jagi seamma go diibmá. Oktiibuot leat dát 268 bargi dahje 79% buot bargiin.</p>
<p>Otnáš dilli dán guđa gielddas hálddašanguovllus ja dan 17 stáhtalaš institušuvnnas čájeha, ahte ain lea stuorra dárbu produktiivvalaš sáme-dáro guovttegielagiidda. Dasto čájeha giellaráđi statistihkalaš diehtomateriála, ahte viehka stuorra oassi bargiin, geat otne leat hálddahus/áššemeannudeaddji virggiin sáhttet šaddat guovttegielalažžan. Stuorra oasis stáhtabargiin lea uhccit dahje eanet gullevašvuohta sámegillii, go sis uhccimusat lea bealle máhtolašvuohta sámegielas.</p>
<p type="title">Sámi ealáhusovddideapmi</p>
<p>Sámi ealáhusráđđi lea Sámedikki vuollásaš ráđđi, ja lea 1997s jođihan čuovvovaš hálddašandoaimmaid: Sámi ovddidanfoandda, lotnolasealáhus-doarjaga juogadeami ja duodjedoarjaga juogadeami.</p>
<p>Sámi ovddidanfoandda ulbmilin lea ovddidit doaimmaid, main lea earenoamáš kultuvrralaš, sosiálalaš ja ekonomálaš mearkkašupmi sámi álbmogii ja sámi ássanguvlui. Foanda lea distriktapolitihkalaš váikkuhangaskaoapmi sámediggevuogádagas. Lassin dan mihttomearrái, ahte háhkat ja doalahit eallingelbbolaš ealáhusdoaimma ja bargosajiid doaibmaguovllus, gullá foandda doibmii maiddái leat kultur- ja dásseárvopolitihkalaš vaikkuhangaskaoapmin sámi ássanguovllus.</p>
<p>Sámediggi mearridii ođđa njuolggadusaid Sámi ovddidanfondii guovvamánu 7. b. 1997 ja mat bohte fápmui suoidnemánu 1. b. seamma jagi. Foandda doaibmaguvlui gullet dál 20 gieldda ja sámi álbmot Sáčča ja Leaŋgaviikka gielddain ja lullisámeguovlu.</p>
<p>Sámi ealáhusráđi juogadanprofiila sierralágan ealáhusaide sáhttá govvet ná:</p>
<p><em type="italic">1995 </em></p>
<p><em type="italic">1996 </em></p>
<p><em type="italic">1997 </em></p>
<p>Eanadoallu</p>
<p>2 057 000</p>
<p>13,9 %</p>
<p>1 672 000</p>
<p>11,4 %</p>
<p>2 171 000</p>
<p>12,4 %</p>
<p>Guolástus</p>
<p>5 493 000</p>
<p>37,2 %</p>
<p>3 638 200</p>
<p>24,8 %</p>
<p>5 682 000</p>
<p>32,5 %</p>
<p>Industriiija/huksen&amp;rusttegat</p>
<p>1 051 000</p>
<p>7,1 %</p>
<p>3 326 000</p>
<p>22,7 %</p>
<p>1 763 000</p>
<p>10,1 %</p>
<p>Gálvogávpi/duodji</p>
<p>1 062 335</p>
<p>7,2 %</p>
<p>1 816 750</p>
<p>12,4 %</p>
<p>1 088 000</p>
<p>6,2 %</p>
<p>Turisma</p>
<p>1 173 000</p>
<p>8,0 %</p>
<p>583 000</p>
<p>4,0 %</p>
<p>1 577 000</p>
<p>9,0 %</p>
<p>Opmodat/gávpedoaibma</p>
<p>929 000</p>
<p>6,3 %</p>
<p>336 000</p>
<p>2,3 %</p>
<p>487 000</p>
<p>2,8 %</p>
<p>Alm./priv./sos. bálvalusat (kultuvra)</p>
<p>1 186 000</p>
<p>8,0 %</p>
<p>1 066 000</p>
<p>7,3 %</p>
<p>2 029 000</p>
<p>11,6 %</p>
<p>Regiovnnalaš ja báikkálaš doaimmat</p>
<p>1 796 000</p>
<p>12,2 %</p>
<p>2 225 000</p>
<p>15,2 %</p>
<p>2 707 000</p>
<p>15,5 %</p>
<p>14 747 335</p>
<p>100,0 %</p>
<p>14 662 950</p>
<p>100,0 %</p>
<p>17 497 000</p>
<p>100,0 %</p>
<p><em type="bold">Lotnolasealáhusaid </em>jođihandoarjaga ohcamušat leat garrasit geahppánan. Oktiibuot meannuduvvojedje 105 ášši, main 63 juolluduvvojedje dahje 60%. Oktiibuot juolluduvvui 1.770.000 kruvnnu jođihandoarjjan 1997s. Dát lea 43% dain juolludusain mat juolluduvvojedje 1996s. Ohcamušat geahppánedje go njuolggadusat rievdaduvvojedje 1997s. Ođđa gáibádusat njuolggadusain leat mielddisbuktán eambbo váidalusáššiid. Áššiin, main bohtet váidalusat leat áššit main Sámi ealáhusráđđi lea bidjan oktii náitalanolbmuid sisaboađuid. </p>
<p>Duojárat leat ožžon eanemus doarjaga. <em type="bold">Duodji </em>okto lea ožžon 51% doarjagis. Duodji okto dahje buohtalagaid eará ealáhusaiguin lea ožžon 85%. Bargit, geat buohtalastet eanadoalu ja guolástusa leat fas ožžon 4% jođihandoarjagis mii dahká 77.000 kruvnnu. Sámedikkis lea earenoamáš ovddasvástádus duoji ovdáneapmái ealáhussan. Duodji lea guovddáš sámi kulturfaktuvra ja ealáhus, mas lea viehka stuorra ovdánan vejolašvuohta. Sámediggi áigu láhčit dilálašvuođaid duoji ovdáneapmái ealáhussan. Duojis barget ollu nissonolbmot, ja Sámi ealáhusráđđi oaidná lunddolažžan prioriteret iežas váikkuhan-gaskaomiid gánnáhahtti ja birgenvejolaš doaimmaid ásaheapmái. </p>
<p>1997s lea oktiibuot addojuvvon foandadoarjja 5 682 000,- kruvnnu <em type="bold">guolástusealáhussii, </em>dát lea lassánan 7,7 proseanttain jagi 1996 ektui. Foandadoarjja lea addojuvvon oktiibuot 1.489.000,- kruvnnu gádderusttegiidda 1997s. Dát guoská sihke investeremiidda ja dáláš rusttegiid divodemiide. Lea maiddái nugo ovddit jagiin addojuvvon doarjja bálvalusrusttegiid huksemii guolásteaddjiide. Dasto lea addojuvvon 800.000,- kruvnnu Tromssa ja Finnmárkku vuostáiváldinstašuvnnaid doarjjafondii. Golmma guollebiebmanrusttega ruhtadeapmái lea juolluduvvon foandadoarjja oktiibuot 600.000,- kruvnnu. Ruđat leat váldoáššis geavahuvvon sihkkarastin doaibmabijuide ja dáláš rusttegiid doaimma beaktileabbon dahkamii. </p>
<p>Sámediggi lea mearridan ovddidit sierra <em type="bold">eanadoallopolitihka </em>. Dan geažil go Sámedikkis ii leat váikkuhanfápmu eanadoallopolitihka hápmemii sámi guovlluin. Áiggi mielde áigu Sámediggi bargat dan ala, ahte ásahuvvo eanadoallopolitihkalaš biire sámi ássanguovlluide. Sámedikki konkrehta doaibma eanadoallosuorggis otne lea dat, ahte Sámi ealáhusráđđi juohká ruđalaš váikkuhangaskaomiid eanadoalu ovddideapmái foandda doaibmaguovllus. </p>
<p>Oktiibuot juolluduvvui 2,1 miljovnna kruvnnu eanadoalloealáhussii. Sámi ealáhusráđđi lea juolludan doarjaga 13 doalu huksemii. Oktiibuot lea juolluduvvon 826 000,- kruvnnu dán ulbmilii.</p>
<p>Golut mášiinnaide eanadoalus leat badjin. Stuorát ovttasbargu eanadoalliid gaskka mášiinnaid ektui uhcida goluid. Dán lágan ovttasbarggu sáhtášii maiddái čađahit eanaresurssaid ektui, dan bokte ahte ásahuvvošii fuođđargilvinsearvi. 50% doarjagis lea juolluduvvon mášinrieggáide, ja loahppa mášiinnaid ja reaidduid doarjagis lea mannan ovttaskas ohcciide. Dán lágan doarjjageavahus vuolida maiddái goluid, iige dušše nanne sin ekonomiija, geat leat dán lágan rieggáid lahtut, muhto maiddái buorida ovttasbarggu ealáhusas. Dán ulbmilii lea juolluduvvon 1.116.000,- kruvdnosaš doarjja.</p>
<p>Sámedikkit Suoma, Ruoŧa ja Norgga bealde áigot searvat rájárasttildeaddji ovttasbargui Davvikalohtas Interreg-prográmma bokte. Prográmma organiseremii ásahuvvui sierra oasseprográmma; <em type="italic">Áŋgiruššansuorgi 4 Sámit </em>, mas lea sierra mearridanjoavku ja oktasaš čállingoddi Gironis. Sámi prográmma lea guovtti oasis; ealáhusoassi, man rámma lea badjelaš 29 milj. kruvnnu ja kulturoassi, man rámma oktiibuot lea badjelaš 10 milj. kruvnnu. Sámi ealáhusráđđi lea 1997s meannudan 3 Interreg-ohcama, maidda oktiibuot lea addojuvvon 172.000,- kruvdnosaš juolludus regiovnnalaš ruhtadeami oassin. Oktiibuot lea juolluduvvon doarjja 5.472.876,- kruvnnu Interreg-prográmmii, main buot gullet prográmma kulturoassái. Lullisámi prográmma, mas lea sierra stivrenjoavku lea maiddái ásahuvvon <span type="quote">«Nordens grønne belte»</span> nammasaš guovllus. </p>
<p>Sámedikkiide lea leamaš váttis skáhppot ruđaid prográmma hálddahuslaš goluid ruhtadeapmái.</p>
<p type="title">Sámi kulturovddideapmi</p>
<p>Sámi kulturráđis, mii lea vuollásaš ráđđi sámediggevuogádagas, leat hálddašandoaimmat nugo Sámi kulturfoanda, sámi girjelágádusdoarjja, doarjaga juogadeapmi sámi kulturviesuide, sámi kulturorganisašuvnnaide ja Sámi mánáid bajásšaddaneavttuid doarjaga juogadeapmi.</p>
<p><em type="bold">Sámi kulturfoandda </em>ulbmilin lea ovddidit doaibmabijuid sámi kultuvrii, ja movttiidahttit kulturdoaimmaid sámi álbmoga várás. Foandda váikkuhangaskaoamit geavahuvvojit doarjjan sámi kultuvrra ovddideapmái. Foandda doaibmaguovlu lea olles riika. </p>
<p>Juogadeapmi 1997s - Sámi kulturfoanda ( 1000 kruvnnuin):</p>
<p><em type="bold">Áššesuorgi </em></p>
<p><em type="bold">1995 </em></p>
<p><em type="bold">1996 </em></p>
<p><em type="bold">1997 </em></p>
<p><em type="italic">Girjjálašvuohta </em></p>
<p><em type="italic">2072 </em></p>
<p><em type="italic">1928 </em></p>
<p><em type="italic">1809 </em></p>
<p><em type="italic">Govvadáidda/duodji </em></p>
<p><em type="italic">876 </em></p>
<p><em type="italic">1086 </em></p>
<p><em type="italic">751 </em></p>
<p><em type="italic">Musihkka </em></p>
<p><em type="italic">1000 </em></p>
<p><em type="italic">941 </em></p>
<p><em type="italic">729 </em></p>
<p><em type="italic">Sámi teáhter ulbmilat </em></p>
<p><em type="italic">340 </em></p>
<p><em type="italic">410 </em></p>
<p><em type="italic">364 </em></p>
<p><em type="italic">Eará doaibmabijut </em></p>
<p><em type="italic">706 </em></p>
<p><em type="italic">1022 </em></p>
<p><em type="italic">1874 </em></p>
<p>Sum</p>
<p>4994</p>
<p>5387</p>
<p>5510</p>
<p>Sámedikki bušeahtas jahkái 1997 juolluduvvui kapihttalis 540, poasttas 52.1 <span type="quote">«Sámi kultur-foanda»</span> 5 miljovnna kruvnnu. 510 000,- kruvdnosaš vuolláibáza 1997s 5 miljovnna kruvdnosaš juolludusa ektui lea geavat-keahtes juolludusaid ruovttoluotta fievrrideapmi fondii.</p>
<p>Oktasaš doarjjasumi sturrodat girjjálašvuhtii, govvadáidagii/duodjái ja musihkkii lea leamaš uhccit 1997s go dat leai 1996s. Dát boahtá das go ráđđi iežas jahkásaš juogadeames várrii uhccit dáid ulbmiliidda. Tabeallas oidno maiddái, ahte doarjja friija teáhterulbmiliidda lea geahppánan. Dát boahtá das go oassi ohcamiin leai čujuhuvvon mánáide ja nuoraide, ja daidda lea addojuvvon doarjja doarjjaortnegis <span type="quote">«Sámi mánáid bajásšaddaneavttut»</span>. Eanemus lea lassánan juolludus <span type="quote">«Eará doaibmabijut»</span>, lassáneapmi vástida 85% jagi 1996 rájes, doarjjaohcamiid lassáneami geažil sámi kulturviesuid prošekteremii, vuođđočájáhusaid huksemii ja Interreg prošeavttaide. Viehka stuorra oassi doarjagis girjjálašvuođa oktavuođas lea mannan produšuvdnadoarjjan sámi girjjálašvuhtii. Govvadáidda/duodji juolludusa oktavuođas lea várrejuvvon 150.000,- kruvnnu ortnegii, oastit sámi govvadáidaga/duoji.</p>
<p><em type="bold">Ollislaš submi ohcamiin </em>fondii leai 14,8 miljovnna kruvnnu 1997s. Ohcamat <em type="bold">girjjálašvuođa </em>oktavuođas leat oktiibuot sullii 4,4 miljovnna kruvnnu. Dát ollu ohcamat čájehit dan, ahte beroštupmi sámi girjjálašvuhtii lea stuoris, ja ahte lea stuorra dárbu, mii ii leat gokčojuvvon girjjálašvuođas sámegillii. Ollislaš juolludeapmi <em type="bold">govvadáidda- ja duodjeulbmiliidda </em>1997s leai 751 000 kruvnnu. 150.000,- kruvnnu dás leai várrejuvvon ortnegii, oastit sámi govvadáidaga/duoji. Ohcansubmi leai oktiibuot 1,298 miljovnna kruvnnu. </p>
<p>Ohcamiid submi <em type="bold">musihka </em>oktavuođas leai 2,968 miljovnna kruvnnu. Doarjja lea váldoáššis addojuvvon CD/MC almmustuhttimii davvisámegillii. Sámi kulturráđis lea leamaš mihttomearrin, ahte sámi musihkkage galgá oainnusin dahkkojuvvot njuolga geavaheaddjiide, danin lea juolluduvvon ruđat sámi artisttaide sierralágan doaluid oktavuođas. Dasto lea addojuvvon doarjja juoigan/jazz CD almmustuhttimii lullisámegillii. Oktiibuot juolluduvvui 346 200,- kruvnnu sámi <em type="bold">friija teáhterulbmiliidda </em>1997s ollislaš ohcansumis mii leai 487.200,- kruvnnu. Doarjja lea váldoáššis mannan sámi teáhtera buvttadeapmái ja turnedoibmii. Doarjja <em type="bold"><span type="quote">«Eará doaibmabijuide»</span> </em>leai sullii 5,66 miljovnna kruvnnu. Doarjja lea addojuvvon sierralágan doaibmabijuide, mat gusket diehtojuohkin- ja museadoaimmaide, ovdaprošeavttaide, jođihandoarjagii ja festiválaide. </p>
<p><em type="bold">Sámi lágádusdoaimma </em>doarjaga ulbmilin lea sihkkarastit dan, ahte sámi girjjálašvuohta buvttaduvvo jeavddalaččat, ja ahte márkanfievrrideapmi ja juohkin sihkkarastojuvvo beaktileabbo vugiin. Lassin njuolggadusaide, de addojuvvojit bajit dási rámmaeavttut Sámedikki jahkásaš bušeahttamearrádusaid ja jahkedieđáhusaid bokte. Sámedikki jagi 1997 bušeahtas kapihttala 0540, poasta 52.2 juolluduvvui 1,5 miljovnna kruvnnu sámi girjelágádusdoibmii. </p>
<p>Sámedikki bušeahtas jahkái 1997 juolluduvvui kapihttala 0540, poasta 52.4 bokte 780 000,- kruvnnu <em type="bold">sámi kulturorganisašuvnnaide </em>. Juolludus lea juogaduvvon sámi kultur-organisašuvnnaide, sámi valáštallamii ja sámi organisašuvnnaide, mat eai leat vuoigatdahtton oažžut doarjaga sámi váldo-organisašuvnnaid ortnegis. </p>
<p>Rámmaeavttut <em type="bold">sámi kulturviesuid/institušuvnnaid </em>doarjagii mearriduvvojit Sámedikki jahkásaš bušeahttamearrádusain, ja jahkedieđáhusas. 1997s várrejuvvui 2 843 000,- kruvdnosaš rámma poastta 52.3 bokte. Sámi kulturráđđi juogadii juolludusa čuovvovaš institušuvnnaide: Árran-julevsáme guovdásj, Ájluokta 1 240 000,- kruvnnu, Sijti Jarnge, Árborde 826 000,- kruvnnu ja Sámi Dáiddaguovddáš, Kárášjohka 777 000,- kruvnnu. Sierra árvvoštallama vuođul leai ráđi mielas vejolašvuohta juolludit 100 000,- kruvnnu Ája sámi guovddážii, Gáivuonas Sámi kulturfoanddas <span type="quote">«Eará doaibmabijuin»</span> dan botta go vuordit, ahte stáhta ja fylkagieldda beales čielgá jođihanruhtadeapmi. </p>
<p><em type="bold">Sámi mánáid bajásšaddaneavttuid </em>doarjjaortnega ulbmilin lea ovddidit sámi mánáid bajásšaddaneavttuid doaibmabijuid bokte, mat nannejit ja suodjalit sámi giela ja kultuvrra. Ortnet guoská olles riikii. Sámedikki bušeahtas jahkái 1997 várrejuvvui kapihttalis 0540, poastta 70.4 bokte 1,25 miljovnna kruvnnu geavahussii. Doarjjaortnega rámma siste lea kulturráđđi meannudan 90 ohcama, main 30 biehttaluvvojedje. Ohcamiid submi oktiibuot leai 3,1 miljovnna kruvnnu. </p>
<p type="title">Sámi kulturmuitogáhtten</p>
<p>Sámi kulturmuitoráđđái lea addojuvvon váldi, ja dat lea geatnegahtton jođihit sámi kulturmuittuid hálddašeami geassemánu 9. b. 1978 nr. 50 kulturmuitolága vuođul. Ráđđi goziha maiddái kulturmuito beroštumiid plána- ja huksenáššiin geassemánu 14. b. 1985 nr. 77 plána- ja huksenlága vuođul.</p>
<p>Sámi kulturmuitoráđđi lea organiserejuvvon Sámedikki vuollásažžan, mii stivre dán ráđi hálddahuslaččat ja politihkalaččat ja das lea maiddái bargoaddi ovddasvástádus, muhto bajit dási fágalaš ovddasvástádus gullá Birasgáhttendepartementii Riikaantikvára bokte. Ulbmilin lea gáhttet sámi kulturmuittuid ja kulturbirrasa boahttevaš sohkabuolvvaide dakkár vugiin mii váikkuha sámi kultuvrra ja identitehta nannemii ja viidáseabbot doalvumii. Sámi kulturmuitoráđi bargun lea váikkuhit dasa, ahte biraslaš kulturárbi gáhttejuvvo, duođaštuvvo ja mađasadnojuvvo buoremus vejolaš vugiin.</p>
<p>Sámi kulturmuitoráđđi ii leat ovddit jagiin hálddašan sierra doarjjaruđaid. Ráđđi lea dattetge buktán hálddahuslaš árvalusa Riika-antikvárii, kapihttala 1429 72,7 - sámi kulturmuittuid gáhtten, ektui. 1995s, 1996s ja 1997s lea dát leamaš 300.000 kruvnnu. 1997s oaččui Sámi kulturmuitoráđđi juogadanválddi dáid ruđaide, máksinfápmudusa bokte. Lassin dan 300.000 kruvdnui addojuvvui máksinfápmudus 104.000 kruvdnui, mii leai sirdojuvvon jagis 1996, ja man oktavuođas Riika-antikvára leai addán juolludusa Kokelv Sjøsamiske Museai - Nillagårdenii Fálesnuori gielddas.</p>
<p>Sámi kulturmuitoráđđi lea 1997s meannudan 1462 ášši gustovaš lágaid ektui. Dasto dahkkojuvvojedje 264 dárkkisteami ja 641 eaŋkil objeavtta leat registerejuvvon.</p>
<p>Eará stuorát áššesurggiin lea Sámi kulturmuitoráđđi ovddidan <em type="bold">ráfáiduhttineavttuhusa </em>kulturmuitolága § 20 mielde skoltálaš gili ektui Njávdámis Mátta-Várjjat gielddas. Sámi kulturmuitoráđđi deattuha, ahte lea mearkkašupmi jos ráfáiduhttinbargu čadnojuvvošii nuortalaš sámi kultuvrra nannemii ja vejolašvuhtii hukset nuortalaš sámi musea/ kulturguovddáža Njávdámii. Ráfáiduhttin barggu oktavuođas lea Sámi kulturmuitoráđis maiddái leamaš ovddasvástádus <em type="bold">seailluhanbargui </em>mii lea jođus dán guovllus. Bargui leat gullan vegetašuvnnaid čorgen johkagáttiin, buollán bovnnaid, geđggiid ja boares áiddiid čorgen, gittiid ja girkogárddiid ládjen ja geainnuid divodeapmi. </p>
<p>Sámi kulturmuitoráđđi lea 1997s <em type="bold">registreren </em>sámi kulturmuittuid ollu surggiin, mat leat eavttuhuvvon ásahuvvot dahje viiddiduvvot nášuvnnalaš párkan. Registreremat leat čohkkejuvvon raporttaide, mat leat sáddejuvvon fylkamánniide, mat barget gáhttenplánaiguin. </p>
<p>Sámi kulturmuitoráđđi válddii guovvamánus 1996 oktavuođa Riika-antikvárain álggahan dihtii barggu <em type="bold">sámi visttiid </em>gáhttenplánain. Riika-antikvára attii jagi 1997 njukčamánus 200.000,- kruvdnosaš juolludusa. Ruđat prioriterejuvvojit stivrenjoavkku bargui, nu ahte váldoprošeavtta prioriteremat, mat galget eavttuhuvvot vuođđuduvvojit vuđolaš čielggademiide ja digáštallamiidda. Ulbmilin lea loahpahit ovdaprošeavtta jagi 1998 čavčča áigge. Sámi kulturmuitoráđi mielas lea hirbmat dehálaš, ahte ovdaprošeakta čuovvoluvvo johtilit sámi huksengáhttema váldoprošeavttain. </p>
<p>Oslo universitehta lea ovttasráđiid Sámi kulturmuitoráđiin álggahan čielggadusbarggu ráhkadan dihtii njuolggadusaid <em type="bold">dákteriggeávdnasiid </em>geavaheapmái ja hálddašeapmái Anatomalaš Instituhtas. Jagi 1996 giđa nammadii Oslo universitehta lávdegotti, mii galggai gávdnat Aslak J. Hætta oaiveskálžžu. Raporta konkluderii, ahte Hætta oaiveskálžu lea Københámmana universitehtas. Oaiveskálžu geigejuvvui Sámi kulturmuitoráđđái jagi 1997 golggotmánus. </p>
<p>Sámi kulturmuitoráđđi lágidii 1997s golbma stuorát <em type="bold">konfereanssa </em>. Borgemánus lágidii Sámi kulturmuitoráđđi Riika-antikvára nášuvnnalaš kulturmuitokonfereanssa. Konfereansa dollojuvvui Kárášjogas ja fáddán leai <span type="quote">«Luondduárbi, kulturárbi, resursagáhtten ja kultuvrralaš mobiliseren»</span>. Čakčamánus lágidii ráđđi gaskariikkalaš konfereanssa Njávdámis Mátta-Várjjagis. Konfereanssa fáddán leai <span type="quote">«Sámi historjá, kulturmuitogáhtten ja kultuvrralaš ealáskuhttin»</span>, váldoáššis deattuhuvvojedje nuortalaš sámit. Konfereanssa doallan leai oassi norgalaš-ruoššalaš kulturmuitogáhttenovttasbarggus. Skábmamánus lágiduvvui historjálaš seminára Álttás Guovdageainnu stuimmiid birra, sosiálalaš, oskulaš ja dutkanhistorjálaš perspektiivva ektui. Seminára leai rabas ja lágiduvvui beaivvi ovdal Mons Somby guoktá Aslak Hætta oaiveskálžžuid hávdádeami Gávvuona girkogárddis Álttás skábmamánu 21. b. </p>
<p>Dát golbma konfereanssa ja seminárat leat láhkáseaset čuvgen sámi historjjá, kultur- ja luondduáddejumi. Konfereanssat leat maiddái buktán oidnosii ja čalmmustuhttán Sámi kulturmuitoráđi, guovddáš sámi areal- ja kulturhálddašanorgánan.</p>
<p type="title">5. Ekonomálaš ja hálddahuslaš váikkuhusat</p>
<p type="title">1. Álggahus</p>
<p>Sámedikkis lea proseassa, mii guoská muhtun hálddašandoaimmaid sirdimii, mat njuolga gusket sámi álbmogii. Dát dáhpáhuvvá oktanaga dainna go Sámedikki bušeahtta árvaluvvo dađistaga biddjot eanet rámmabušeahttan. Árvvoštallojuvvo, ahte jagi 1999 bušeahta oktavuođas sáhttá rámmabušeahta ollašuhttit.</p>
<p><em type="bold">Journalii fievrridemiid lassáneapmi jagiin 1994-1997 </em></p>
<p>Sámedikki politihkalaš ja hálddašandoaibma lea buktán stuorát árvvu ja dan lea čuvvon dat, ahte kumulatiivvalaš doaibmagáibádus diggái ja dan orgánaide lea garrasit lassánan sámi servodagas. Dasto, ja dego boađusin dikki politihkas leat doaimmat ja gáibádusat lassánan mealgat. Dát lea dagahan dan, ahte áššit, maid diggi lea gieđahallan Sámedikki ásaheami rájes 1989s, lea lassánan garrasit (gč. tabealla).</p>
<p>Bušeahtta ovdáneapmi 1989s kruvnnuin (1000 kruvnnuin)</p>
<p>Tabealla čájeha, ahte bušeahtta jagi 1993 rájes lea duođalaččat hui uhccán lassánan, maŋŋá go diggái leat fievrriduvvon ain eanet hálddašandoaimmat - rehkenastojuvvon 1989-kruvnnuin.</p>
<p>Tabealla vuolábealde govvida movt bušeahtta ja virggit leat ovdánan dikki eavttuhusaid ja prioriteremiid ektui:</p>
<p><em type="bold">Poasta </em></p>
<p><em type="bold">Juoll. -97 </em></p>
<p><em type="bold">Sd.eavt. -98 </em></p>
<p><em type="bold">Juoll.- 98 </em></p>
<p><em type="bold">Spiehk </em></p>
<p><em type="bold">Sd.eavt.-99 </em></p>
<p><em type="bold">lassan. -98 rájes </em></p>
<p><em type="bold">Poasta 01 </em></p>
<p><em type="bold">Bálkkát ja buhta-dusat </em></p>
<p><em type="bold">15148 </em></p>
<p><em type="bold">17558 </em></p>
<p><em type="bold">0 * </em></p>
<p><em type="bold">Poasta 11 </em></p>
<p><em type="bold">Gálvvut ja bálvalusat </em></p>
<p><em type="bold">10952 </em></p>
<p><em type="bold">12558 </em></p>
<p><em type="bold">0 * </em></p>
<p><em type="bold">Okb. 01 ja 11 </em></p>
<p><em type="bold">26100 </em></p>
<p><em type="bold">30116 </em></p>
<p><em type="bold">26666 </em></p>
<p><em type="bold">-3450 </em></p>
<p><em type="bold">4700 </em></p>
<p><em type="bold">Poasat 30 </em></p>
<p><em type="bold">Sámediggevisti </em></p>
<p><em type="bold">4000 </em></p>
<p><em type="bold">5.000** </em></p>
<p><em type="bold">Poasta 51 </em></p>
<p><em type="bold">Sámi ealáhusráđđi </em></p>
<p><em type="bold">17168 </em></p>
<p><em type="bold">27418 </em></p>
<p><em type="bold">18597 </em></p>
<p><em type="bold">-8821 </em></p>
<p><em type="bold">4.000 </em></p>
<p><em type="bold">Poasta 52 </em></p>
<p><em type="bold">Sámi kulturráđđi </em></p>
<p><em type="bold">10123 </em></p>
<p><em type="bold">13823 </em></p>
<p><em type="bold">10376 </em></p>
<p><em type="bold">-3447 </em></p>
<p><em type="bold">3.000 </em></p>
<p><em type="bold">Poasta 53 </em></p>
<p><em type="bold">Sámi giellaráđđi </em></p>
<p><em type="bold">17569 </em></p>
<p><em type="bold">20269 </em></p>
<p><em type="bold">18206 </em></p>
<p><em type="bold">-2063 </em></p>
<p><em type="bold">Post 70 </em></p>
<p><em type="bold">Doarjja eará sámi </em></p>
<p><em type="bold">ulbmiliidda </em></p>
<p><em type="bold">9495 </em></p>
<p><em type="bold">11848 </em></p>
<p><em type="bold">9922 </em></p>
<p><em type="bold">-1926 </em></p>
<p><em type="bold">5.400 </em></p>
<p><em type="bold">SUBMI </em></p>
<p><em type="bold">84455 </em></p>
<p><em type="bold">103474 </em></p>
<p><em type="bold">83767 </em></p>
<p><em type="bold">-19707 </em></p>
<p><em type="bold">22.100 </em></p>
<p>* Poasttat 01 ja 11 leat jagi 1998 rájes biddjon oktii poastan 01jođihangolut.</p>
<p>** Juolludus fievrriduvvon Statsbygg:ii. Lasáhus guoská inventáraid investeremii.</p>
<p><em type="bold">Virggit </em></p>
<p><em type="bold">SIII 1997 </em></p>
<p><em type="bold">Gáib 1998 </em></p>
<p><em type="bold">Eavtt 1998 </em></p>
<p><em type="bold">Spiehk </em></p>
<p>Sámedikki váldohálddahus</p>
<p>15</p>
<p>16</p>
<p>15</p>
<p>-1</p>
<p>Sámi ealáhusráđđi</p>
<p>-1</p>
<p>Sámi kulturráđđi</p>
<p>Sámi giellaráđđi</p>
<p>-1</p>
<p>Sámi kulturmuitoráđđi</p>
<p>10</p>
<p>13</p>
<p>11</p>
<p>-2</p>
<p><em type="bold">Oktiibuot: </em></p>
<p><em type="bold">38 </em></p>
<p><em type="bold">44 </em></p>
<p><em type="bold">39 </em></p>
<p><em type="bold">-5 </em></p>
<p type="title">2. Sámedikki prioriteremat</p>
<p>Gieldakomitea lea B-árvalusas S. nr. 5 (1997-98) čujuhan, ahte eaktun lea ahte Sámedikkis galgá leat viehka stuorra iešmearridanvuoigatvuohta áššiin, main lea erenoamáš árvu sámi kultuvrii. Komitea lea maiddái mearkkašan, ahte Ráđđehus áigu láhčit dilálašvuođaid vai diggi nu bures go lea vejolaš ieš sáhttá hálddašit iežas stivrendoaimmaid.</p>
<p>Lassánan ovddasvástádus ja doaibma Sámedikkis ii leat mange láhkái bušeahta dáfus čuovvoluvvon vástesaččat. Ovdáneapmi jagi 1994 rájes čájeha, ahte dikki duođalaš ekonomiija ii leat nannejuvvon vaikko doaimmat ja áŋgiruššamat leatge lassánan. Čuovvolan dihtii ja gozihan dihtii daid dárbbuid mat leat sámi servodagas lea dárbu garrasit bajidit dikki bušeahta. Sámediggi lea dán vuođul prioriteren čuovvovaččat jagi 1999 bušehttii:</p>
<p><em type="bold">Prt. 1: Ođđa Sámediggevisti - inventárat jna. </em></p>
<p>Sámediggi lea mearridan, ahte huksejuvvo ođđa sámediggevisti. Prošeaktabargu lea álggahuvvon ja meroštallojuvvo, ahte huksen álggahuvvo 1998s. Vistti gollurámman lea 92,8 miljovnna kruvnnu. Ođđa sámediggevistti inventáraide ii leat várrejuvvon ruhta bušeahtas. Doaisttážii leat rehkenastan, ahte dárbu inventáraide lea 5 milj. kruvnnu.</p>
<p><em type="bold">Prt. 2 ja 3: Gielladoaimmat </em></p>
<p>Daid plánaid ollásit ruhtadeapmái, maid diggi lea ráhkadan doaibmabijuid hámis, nugo giellaráđđi lea eavttuhan, de lea dárbu eanet nannet. 2,5 miljovnna kruvnnu ferte várret sámi giellalávdegotti boahttevaš organiseremii/Davviriikkalaš ovttasbargui, giellaiskkadeapmái, dulkageahččalan- ja autorisašuvdnaortnegii ja tearbminologiija ovddideapmái, ja gielladoaimmaide olggobealde sámelága giellanjuolggadusaid hálddašanguovllu.</p>
<p><em type="bold">Prt.4: Sámi kulturfoanda </em></p>
<p>Ohcamat Sámi kulturfondii lassánit ja ollu buriid ohcamiid girjjálašvuođa, musihka ja govvadáidaga oktavuođas ferte biehttalit go váilot ruđat. Go rámma lea 5 miljovnna kruvnnu juogadeapmái, de mearkkaša dat dan ahte 2/3 oasi ohcamiin ferte biehttalit. Dát dilli ii oro leamen dohkálaš ii ohcciide iige sámi kultuvrii obalaččat.</p>
<p><em type="bold">Prt. 5: Sámi mánát ja nuorat </em></p>
<p>Sámediggi Sámi kulturráđi bokte hálddaša Sámi mánáid bajásšaddaneavttuid doarjjaortnega, mii lea 1,25 miljovnna kruvnnu. Sámi kulturráđđi vásiha, ahte ohcamiid lohku doarjja-ortnegii lassána garrasit. Doarjjaortnega ferte bajidit 800.000,- kruvnnuin.</p>
<p>Sámediggi eavttuha, ahte ásahuvvošii ođđa bissovaš doarjjaortnet sámi publikašuvnnaid almmustuhttima sihkkarastimii mánáide ja nuoraide.</p>
<p>Sámediggi áigu 1999s nugo ovddit jagiinge ávžžuhit, ahte ásahuvvošii sierra doarjjaortnet sámi valáštallamii.</p>
<p><em type="bold">Prt. 6: Sámi ovddidanfoandda eanadieđálaš doaibmaguovllu viiddideapmi </em></p>
<p>Sámi ovddidanfoandda doaibmaguovlu viiddiduvvui guoskat 6 ođđa gildii, lassin dan 15 gildii mat juo leat doaibmaguovllus. Doaibmaguovllu viiddedeami geažil ferte foandda bušeahta bajidit. Dasto galgá njuolggadusaid mielde addit doarjaga foanddas kultur- ja gielladoaibmabijuide ja boazodoallosámiid ealáhusdoibmii.</p>
<p>Doaibmaguovllu viiddideapmi ja nissondoaibmabijuiguin áŋgiruššan mielddisbuktá dárbbu oažžut eanet áššemeannudeaddjiid Sámi ealáhusráđđái. Lea dárbu oažžut ruđaid 1-ovtta áššemeannudeaddji virgái.</p>
<p><em type="bold">Prt. 7: Sámi Sierrabibliotehka (SSB) </em></p>
<p>Sámediggi lea mearridan áššis 22/95, ahte SSB sirdojuvvo dikki hálddašeapmái, go SSB lea rustejuvvon ja nuppástuhtton seaiva stáhtainstitušuvdnan.</p>
<p>Sámediggi guorrasa bargojoavkku eavttuhussii doaimmaid, bargiidplána ja bušeahta ektui ovttadahkii, ja bivdá ahte Kulturdepartemeanta ja Gielda- ja bargodepartemeanta addet virge- ja ekonomálaš resurssaid organiserema čađaheapmái.</p>
<p>Ekonomálaš váikkuhusat bargojoavkku eavttuhusas organiseremii leat oktiibuot 3.375.764,- kruvnnu.</p>
<p><em type="bold">Prt. 8: Sámi guovlluid eanadoalloplána ja sámi riddo- ja vuotnaguovlluid doaibmaplána </em></p>
<p>Doaibmabijuid čuovvoleapmái Sámi eanadoalloplánas ja Sámi riddo- ja vuotnaguovlluid doaibmaplánas. Daid doaibmabijuid gaskkas mat ovddiduvvojit 8 áŋgiruššansuorgái doaibmaplánas, leat doaibmabijut 5 guovllus maidda ovddasvástádus lea Sámi ealáhusráđis. Lassin lea lunddolaš vuordit ahte árvalus Sámi guolástuslávdegottis buktá albmosii prošeavttaid/doaibmabijuid, mat gáibidit čuovvoleami ja ruhtadeami Sámi ovddidanfoanddas. Dát seamma guoská sámi mátkkoštusealáhusplána ollašuhttimii.</p>
<p><em type="bold">Prt. 9: Áššemeannudeaddji Sámi kulturmuitoráđđái </em></p>
<p>Sámi kulturmuitoráđis leat otne 11 virgedáhkádusa. Sámi kulturmuitoráđđi ii leat sáhttán čađahit ásaheami dikki eavttuid vuođul, go das váilu 1-okta virgedáhkádus. Go Sámi kulturmuitoráđđi lea ožžon buot virggiid, de sáhttá dat ásahit kantuvrra Norlándii nugo Birasgáhttendepartemeanta lea mearridan 16.12.93 reivvestis.</p>
<p><em type="bold">Prt. 10: Áššemeannudeaddjit Sámedikki váldohálddahussii </em></p>
<p>Sámedikkis lea ásaheami rájes leamaš stuorra dárbu juohkit dieđuid norgalaččaide, sápmelaččaide ja olgoriikkalaččaide sámiid dili birra obalaččat, ja Sámedikki doaimma birra erenoamážit. Sámedikkis lea dárbu oažžut ruđaid 1-ovtta virgái joatkit dan barggu diehtojuohkima oktavuođas, mii lea álggahuvvon.</p>
<p>Sámedikki váldohálddahusas lea váldo-ovddasvástádus Sámediggái ja vuollásaš ráđiide. Váldohálddahusas ii leat hálddahus- ja bargiidáššiid kantuvra nannejuvvon, vaikko bargiid lohku Sámedikki vuogádagas lea lassánan 38 virgái otnáš rádjái. Dán ossodaga nannemii lea dárbu 1-ovtta virgái.</p>
<p>Sámedikki váldohálddahusas livččii dárbu nannet ovdakántuvrra. Maŋŋá válgga golggotmánus lea Sámediggái válljejuvvon ođđa presideanta ja várrepresideanta. Sutnos goappašain lea kantuvra váldohálddahusas. Lea dárbu oažžut čálli virggi bargat daid bargguid, maid presideantta guovttos várrepresideanttain dáhttuba dahkat.</p>
<p><em type="bold">Prt. 11 Sámi parlamentáralaš ráđđi - Norgga beale Sámedikki oassi </em></p>
<p>Sámedikkit Ruoŧa, Suoma ja Norgga bealde leat guovvamánu 6. b. 1997 vuolláičállán šiehtadusa, mii guoská ovttasbarggu institušonaliseremii áššiin mat gusket sámiide máŋgga riikkas, dahje sámiide álbmogin. Dán ovttasbarggu láhčimii leat sámedikkit mearridan ásahit Sámi parlamentáralaš ráđi. Ráđđi ásahuvvo Guovdageidnui. Álgodásis lea Sámi parlamentáralaš ráđđi organiserejuvvon prošeaktan. Dán barggu joatkimii lea dárbu oažžut ruđaid.</p>
<p><em type="bold">Prt. 12 Sámi filbmafoanda </em></p>
<p>Ásahuvvo filbmafoanda sámi filmmaid ja videoid ráhkadeami ruhtadeapmái.  <em type="bold">3. Sámedikki doaibmabidjo-eavttuhusat, mat leat olggobealde iežas bušeahta: </em> </p>
<p><em type="bold">856/BFD Doarjja sámi mánáidgárddiide </em></p>
<p>Addojuvvo sierra doarjja sámi mánáidgárddiide, mii lea lassin dábálaš jođihandoarjagii. Doarjaga ulbmilin lea láhčit dilálašvuođaid dasa, ahte gielddat ja priváhta mánáidgárddiid eaiggádat sáhttet fállat gielalaš ja kultuvrralaš minoritehtaid mánáide buori mánáidgárde-fálaldaga.</p>
<p>Eavttuhuvvo, ahte juolludus 1999s bajiduvvo 7 milj. kruvdnui</p>
<p><em type="bold">320 KD Nášuvnnalaš kulturviesut </em></p>
<p><em type="italic">Ája Sámi guovddáš </em></p>
<p>Ája Sámi guovddážii geahččaluvvo oažžut stáhtalaš, fylkagieldalaš ja gieldalaš ruhtadeapmi. Stáhtalaš oassi lea bušehterejuvvon 13 milj. kruvdnui ollislaš huksengoluin, mat leat 26 milj. kruvnnu. Jos galgá joavdat viidáseabbot dáinna prošeavttain 1999s, de eavttuha Sámediggi, ahte várrejuvvo 13 milj. kruvnnu Ája Sámi guovddáža ollislaš ruhtadeapmái. Jahkái 2000 gusto maiddái vástesaš submi.</p>
<p><em type="italic">Sámi dáidda- ja kulturhistorjjá nášuvnnalašmusea </em></p>
<p>Jos galgá čađahit Sámi dáidda- ja kulturhistorjjá nášuvnnalašmusea ásaheami 1999s, de lea dárbu bidjat ruđaid Sámi Vuorká-Dávviriid viiddideami investeremiidda guoskat maiddái Sámi dáiddamuseai. Sámediggi buktá maŋŋá lagabuidda investeren- ja jođihanbušeahta jagi 1998 áigge.</p>
<p><em type="italic">Saemien Sijte </em></p>
<p>Saemien Sijte lea guovddáš kulturinstitušuvdna olles lullisámi guvlui Norggas, ja lea definerejuvvon nášuvnnalaš sámi kulturinstitušuvdnan. Saemien Sijte lea álggahan ovdaprošeavtta Saemin Sijte ovddideapmái nášuvnnalaš sámi kulturguovddážin, maid Riikaoasselávdegoddi, Davvi Trøndelága fylkagielda, Sámediggi ja Gieldadepartemeanta ruhtadivčče. Dás árvvoštallojuvvojit investerengolut sihke vistái ja daid čájáhusaide, installeremiidda ja rusttegiidda muđui maidda lea dárbu, bušeahtta ja ruhtadanplána investeremiid várás. Sámediggi oaivvilda, ahte Saemien Sijte huksema ruhtadeapmi galgá biddjot Kulturdepartemeantta bušehttii, kap. 320, poasta 73 nášuvnnalaš kulturviesut.</p>
<p><em type="bold">321 KD Dáiddárstipeanddat jna. </em></p>
<p>1998 várás lea eavttuhuvvon, ahte biddjojuvvojit unnimusat 4-njealje bargostipeandda sámi dáidáriidda a kr 99.000,- ja lassin vel kr 115.000,- earálágan stipeanddaide.</p>
<p>Sámediggi eavttuha, ahte juolludus bajiduvvo vel 3 stipeanddain sámi dáidáriidda a kr 99.000,-. Juolludusávaldahkan jagi 1999 várás lea kr 808.000,-.</p>
<p><em type="bold">324/KD Sámi teáhter </em></p>
<p>Ráđđehus lea eavttuhan 9,1 milj. kruvdnosaš juolludusa teáhterii 1998s. Teáhter ozai 12,3 milj. kruvnnu jagi 1997 várás ja 1998 várás lea ohccojuvvon 12,8 milj. kruvnnu.</p>
<p>Sámediggi eavttuha, ahte 1999s várrejuvvo 13,1 milj. kr ruhta Beaivváš Sámi Teáhterii, vai das lea vejolašvuohta dárbbašlaččat viiddidit doaimmas, nu ahte teáhteris livččii vejolaš-vuohta plánet dan dáiddalaš beali čielgasit govdadeabbo áigumušain go otne.</p>
<p><em type="bold">328 KD Museaid doarjjaortnet </em></p>
<p>Sámediggi eavttuha, ahte juolludus 1999s lasihuvvo 4,730 milj. kruvdnui. Dán lasiheapmái leat čuovvovaš juolludusat:</p>
<list><p type="listitem">Árran Julevsámev guovddasj kr 2.000.000,00</p>
<p type="listitem">Saemien Sijte kr 700.000,00</p>
<p type="listitem">Várjjat Sámi Musea kr 1.230.000,00</p>
<p type="listitem">Guovdageainnu gilišillju kr 100.000,00</p>
<p type="listitem">Ája Sámi guovddáš kr 700.000,00</p>
</list><p>Sámi dáidda- ja kulturhistorjjá nášuvnnalaš musea lea plánejuvvomin ja Sámediggi áigu eavttuhit, ahte várrejuvvojit ruđat musea jođiheapmái go bušeahtta lea gárvvis.</p>
<p><em type="bold">328 KD Nášuvnnalaš institušuvnnat - Sámi Vuorká-Dávvirat/Sámi dáidda- ja kulturhistorjjá nášuvnnalaš musea </em></p>
<p>Eavttuhuvvon lea 2,595 milj. kruvdnosaš juolludus Sámi Vuorká-Dávviriidda 1998s. Sámi Vuorká-Dávvirat leat eavttuhan 3,1 milj. kruvdnosaš bušeahta.</p>
<p>Sámediggi eavttuha, ahte juolludus 1999s bajiduvvo 3,2 milj. kruvdnui.</p>
<p>Sámediggeráđđi lea áššis R 118/97 meannudan ášši Sámi dáidda- ja kulturhistorjjá nášuvnnalaš musea ja eavttuha, ahte várrejuvvo 1,5 milj. kruvnnu plánenprošektii 1999s.</p>
<p><em type="bold">335/KD Doarjja sámi áviissaide </em></p>
<p>Doarjja sámi áviissaide addojuvvo otne vuođđodoarjjan ja doaibmadoarjjan. 1998s lea juolludus eavttuhuvvon 8 milj. kruvdnui. Sámediggi eavttuha, ahte juolludus 1999s bajiduvvo 9,9 milj. kruvdnui.</p>
<p><em type="bold">1429/MD Riikaaktivára </em></p>
<p>Sámi kulturmuitoráđis otne eai leat doarjjaruđat praktihkalaš kulturmuitobargui Sámedikki bušeahta bokte. Sámediggi eavttuha, ahte doarjja Riikaantikváras bajiduvvo 1 milj. kruvdnui 1999s, mat geavahuvvojit sámi kulturmuito ja kulturbirrasa gáhtten- ja doaibmaprošeavttaide.</p>
<p><em type="bold">323/KD Sámi musihkkafestivála </em></p>
<p>Sámediggi eavttuha, ahte juolludus bajiduvvo 600.000,- kruvdnui 1999s. Sámi musihkkafestiválii Guovdageainnus ja Sámi musihkkafestiválii Gáivuonas várrejuvvojjit ruđat 1999s, goabbáige 300.000,- kruvnnu.</p>
<p><em type="bold">334/KD Filbma- ja mediaulbmilat; Sámi filbmaprodukšuvdna </em></p>
<p>Sámediggi eavttuha, ahte juolludus jahkái 1999 bajiduvvo 2.000.000,- kruvdnui vai lea vejolašvuohta buvttadit eanet sámi filmmaid jahkái.</p>
<p><em type="bold">701/SD Dearvvasvuođa doaibmabijut </em></p>
<p>5 milj. kruvnnu lea várrejuvvon Sámi álbmoga dearvvasvuođa- ja sosiálabálvalusaid plána čuovvoleapmái 1998s. Sámediggi árvvoštallá, ahte lea ollu stuorát ruhtadárbu ja dárbu doaibmabijuide plána čuovvoleami oktavuođas. Nuppe beales čujuha diggi, ahte ruđaid geavaheami plánen aiddo dal de lea álggahuvvon, ja Sámediggi áigu plána čuovvolanbarggus viidáseabbot vel dárkileabbot konkretiseret dárbbu.</p>
<p><em type="bold">FID - Guolástusdepartemeanta </em></p>
<p>Stuorradikki mearra- ja guolástuskomitea lea Árvalusas S nr. 50 (1992-93) ovddidan muhtun mearkkašumiid sámi beroštumiid hárrái guolástusa oktavuođas. Komitea deattuha stáhta riektigeatnegasvuođa sihkkarastit sámi álbmogii vuoigatvuođa ieža beassat sihkkarastit ja ovddidit sin iežaset kultuvrra, maiddái guolástusa oassin materiálalaš kulturvuođus. Guolástusdepartemeanta lea juolludan 1 milj. kruvnnu jahkásaččat jagiide 1992 ja 1993 ja 0,5 milj. kruvnnu jahkái 1994 lotnolasealáhusaid ovddideapmái sámi distrivttain. Dát dahkkojuvvui ovttasráđiid Gieldadepartemeanttain, mii attii vel lassin 3 milj. kruvnnu geahččalanáigodagas. Ortnet lea dál bissovaš, ja lassin dan juolludussii mii addojuvvui Gieldadepartemeantta proposišuvnna bokte, juolluduvvui vel 2 milj. kruvnnu Boazodoallošiehtadusa bokte ja 1 milj. kruvnnu Eanadoallo-šiehtadusa bokte (Eanadoallodepartemeanta).</p>
<p>Sámediggi bivdá Guolástusdepartemeantta fas juolludit 1 milj. kruvdnosaš juolludusa lotnolasealáhusaid ja eará guolástusáššiid nannemii sámi guovlluin. Diggi oaivvilda, ahte dán livččii galgan dahkat maiddái 1998s. Sámediggi áigu meannudit Sámi guolástuslávdegotti čielggadusa jagi 1998 guovvamánus. Das áigu diggi eanet konkretiseret ruhtadárbbuid sámi guolástusdoaibmabijuide jagiide 1998 ja 1999.</p>
<p><em type="bold">MD - Birasgáhttendepartemeanta </em></p>
<p>Birasgáhttendepartemeanta lea álggahan riikaviidosaš diehtojuohkinvuogádaga ovddidan barggu, mii guoská luondduresursa- ja areáladieđuide. Ulbmilin lea láhčit mearrádusvuođu arealplánemii registrerema ja arealárvvoštallama bokte ollu surggiide, lundui, kultuvrii, eanadollui, boazodollui, rekreakšuvdnii ja biologálaš eatnatgeardáivuhtii. Oktasaš mearrádusvuođđu, dihtorčoavddus vuogádagas, dagahivččii dan ahte livččii buoret vejolašvuohta kommuniseret surggiid gaskka, ja maiddái johtileabbot sáhtášii čoavdit vuostehágu ja arealvuostálasvuođaid. Dán lágan vuogádagas livččii stuorra mearkkašupmi sámi kulturmuitogáhttema ja boazodoalu distriktaplánaid ektui. Leat jođus ollu birasbearráigeahččan prográmmat, main lea mearkkašupmi sámi beroštumiide (gč. Sd. dieđáhusa nr. 41 (1996-97) Norgga sámepolitihkka, kap. 16 siidduid 87-91. Dat leat čuovvvovaččat:</p>
<list><p type="listitem">Nášuvnnalaš prográmmat Birasgáhttendepartemeanttas</p>
<p type="listitem">Guohtonkárten Boazodoallohálddašeames</p>
<p type="listitem">Báikkálaš/regiovnnalaš iskkadeamit ja registreremat</p>
<p type="listitem">Finnmárkku duoddara Økodata</p>
</list><p>Sámediggi bivdá Birasgáhttendepartemeantta bidjat ain ruđaid prográmmaid čađaheapmái. Diggi áigu maŋŋá guorahallat lagabuidda oainnuid prográmmaid čuovvoleapmái.</p>
<p><em type="bold">UD - Olgoriikadepartemeanta </em></p>
<p>Sámediggi oaivvilda, ahte Norgga gaskariikkalaš eamiálbmotpolitihka hápmema ferte čuovvolit nu, ahte sápmelaččat eanet sáhttet searvat dáid proseassaide. Bargosuorggit maidda dát earret eará guoská leat namuhuvvon Sd. dieđáhusas nr. 41 (1996-97) Norgga sámepolitihkka, kap. 18, siidduin 96 - 99.</p>
<p>Sámediggi fuomášuhttá dárbbu nannoseabbot áŋgiruššat eamiálbmot bargguin čuovvovaš surggiin. Arktálaš ráđđi, Barentsovttasbargu, ONa gaskariikkalaš eamiálbmogiid logijahki 1995-2005, biologálaš eatnatgeardáivuođa konvenšuvnna čuovvoleapmi, Agenda 21 gaskariikkalaš dásis, bargu ONa eamiálbmotdeklarašuvnnain, eamiálbmogiid veahkkeprográmmat, mat leat evaluerejuvvomin (FAFO prográmma) ja Eamiálbmogiid máilmmeráđđi (WCIP). Lassin barget Sámedikkit Norggas, Ruoŧas ja Suomas Sámi parlamentáralaš ráđi ásahemiin, masa dárbbašuvvo ruhta. Sámediggi áigu čuovvolit dáid čuoggáid eambbo konkrehta 1998s Olgoriikadepartemeantta ja eará guoskevaš departemeanttaid ektui.</p>
<p><em type="bold">KUF - Girko-, oahpahus- ja dutkandepartemeanta </em></p>
<p>Sámi L-97 atnui váldin ja várra maiddái individuálalaš vuoigatvuohta oahpahussii sámegielas, go Stuorradiggi lea meannudan eavttuhusa ođđa oahpahuslága ektui, lea historjálaš lávki ovddosguvlui sámi skuvlahistorjjás.</p>
<p>Dattetge lea Sámediggi fuolas dan geažil go dát ođastusat eai leat dohkálaččat ekonomálaččat čuovvoluvvon gielddaid ektui mat galget láhčit ja čađahit oahpahusa. Diggi oaivvilda, ahte oahpahusa liigegoluid galgá ollásit buhtadit gielddaide. Lassigolut maid dát buktet gielddaide leat: Lassigolut das go luohká ferte dávjjit juohkit giellaoahpahusa dihtii (dát mearkkaša eanet oahpahusdiimmut luohká juogadeapmái ja joavkkuide), hálddahus, geahpeduvvon lohkangeatnegasvuohta (konverteren), materiálat, oahpponeavvut, joatkkaoahppu ja investerengolut stuorát latnjadárbbu geažil.</p>
<p>Sámediggi áigu dáhttut guoskevaš gielddaid árvvoštallat lassánan resursadárbbu njuolga departementii.</p>
<p>Ášši meannudeapmi loahpahuvvui guovvamánu 25. b. 1998 dii. 16.35.</p>
<p>Áirasa Egil Olli eavttuhusa mielde, čoahkkinortnega § 22 vuođul, mearridii Sámediggi ovttajienalaččat maŋidit áigemeari buktit eavttuhusaid áššái 9/98 guovvamánu 25. b. dii. 09.00 rádjai. Dát mearriduvvui guovvamánu 24. b. 1998 dii. 11.55.</p>
<p type="title">Ášši 9/98	Sd. dieđáhus nr. 41 (1996-97) ja nr. 18 (1997-98) Norgga sámepolitihkka</p>
<p>Ášši meannudeapmi álggahuvvui guovvamánu 25. b. 1998 dii. 15.45</p>
<p type="title">I.	Áššebáhpirat</p>
<list><p type="listitem">Sd. dieđ. nr. 41 (1996-97) Norgga sámepolitihkka</p>
<p type="listitem">Sd. dieđ. nr. 18 (1997-98) Norgga sámepolitihkka</p>
<p type="listitem">Mearkkašumit Sámi oahpahusráđis</p>
<p type="listitem">Mearkkašumit Sámi Instituhtas</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p>Sámediggi čujuha, ahte Sd. dieđáhus nr. 41 (1996-97) Norgga sámepolitihkka, lea nubbi prinsihppadieđáhus, mii ovddiduvvo Stuorradikki meannudeapmái, maŋŋá go Sámediggi ásahuvvui.</p>
<p>Duogáš vuohkái, ahte addit jahkásaš dieđáhusa Stuorradiggái Sámedikki doaimma birra, ja prinsihpalaš dieđáhusa Norgga sámepolitihka birra juohke stuorradiggeáigodagas, lea Sámi vuoigatvuođalávdegotti vuosttas oassečielggadus NAČ 1984:18 <span type="quote">«Sámiid riektidili birra»</span>. Prinsihppadieđáhusa birra čuožžu Sámi vuoigatvuođalávdegotti árvalusas:</p>
<p><em type="italic"><span type="quote">«Danin evttohuvvo ahte oktii juohke Stuoradikki áigodagas galgá ráhkaduvvot dieđáhus Stuoradiggái mas leat oktiiheivehuvvon sámi politihka dárkilet jođihanlinnjat mat ráđđehusa mielas orrot leamen dárbbašlaččat. Eaktun lea ahte Stuoradikki dieđáhusa jođihanlinnjat čatnet ráđđehusa, ja Stuoradiggi ii rievdat daid meannudettiinis. Ráđđehus lea čadnon dassažii go Stuoradiggi lea meannudan ođđa dieđáhusa, dahje Stuoradiggi eara láhkai rievdada jođihanlinnjaid.»</span> </em></p>
<p>Ráđđehus čuovvolii dán eavttuhusa Od. proposišuvnnas nr. 33 (1986-87), ja eavttuhii dieđáhusa addima juohke jagi Stuorradiggái Sámedikki doaimma birra, ja ahte juohke stuorradiggeáigodagas ráhkaduvvo <span type="quote">«prinsihppadieđáhus»</span>, mas galget leat eambbo obalaš jođihanlinját sámepolitihkalaš bargui. Njuolggadus dán birra mearriduvvui Sámelága 1-3 paragráffas.</p>
<p>Sámediggi bidjá stuorra deattu dasa, ahte ovddiduvvo gievrras ja dynámalaš oktavuohta Sámedikki ja riikka eiseválddiid gaskka. Danin sáhttá jahkásaš dieđáhusaid ja prinsihppadieđáhusa, ovtta stuorradiggeáigodagas, gohčodit guovddáš oassin dán oktavuođa doallamis. Dán geažil fertege Sámediggi dovddahit, ahte das lea veaháš fuolla dán vuogi geažil mii dieđáhusaide lea gártan.</p>
<p>Nugo daddjojuvvui G.M. Gonagas sártnis goalmmát Sámedikki rahpamis, de lea Norgga stáhta vuođđuduvvon guovtti álbmoga eatnamiid ala - norgalaččaid ja sápmelaččaid. Danin lea stáhtas erenoamáš ovddasvástádus láhčit dilálašvuođaid dasa ahte sámi álbmot galgá sáhttit hukset nana ja eallinvejolaš servodaga.</p>
<p>Sámediggi sávvá buresboahtima dán julggaštussii, ja bidjá váldoáššis dán duohtavuođa vuođđun iežas doibmii.</p>
<p>Sámedikki jahkedieđáhusas jahkái 1996, mii čuovvu mielddusin stuorradiggedieđáhusas nr. 41, 5. mielddusin, kapihttalis 5, oaidná Sámediggi dain muhtun prinsihpalaš hástalusaid dan seamma vuolggasadjái maid G.M. Gonagas bidjá vuođđun sárdnásis. Lea earret eará dáid hástalusaid birra main Sámediggi háliida prinsihpalaš digáštallama.</p>
<p>Sámediggi sávvá, ahte Stuorradiggi ja Ráđđehus válddášii vuolggasaji dás go bidjet jođihanlinjáid boahtte 4-jagi áigodahkii.</p>
<p><em type="bold">Vástitkeahtes prinsihpalaš hástalusat </em></p>
<p>Sámediggi áigu ovddidit muhtun prinsihpalaš hástalusaid sámiid ektui eamiálbmogin Norggas. Dáid lea Sámediggi ovddidan ollu oktavuođain ovdal ráđđehussii ja stuorradiggái almmá ahte lea ožžon vástádusa.</p>
<p><em type="bold">Sámiid vuoigatvuohta iešmearrideapmái </em></p>
<p>Sámit nugo earáge eamiálbmogat miehtá máilmmi leat čuoččuhan, ja čuoččuhit, ahte álbmogiid vuoigatvuohta iešmearrideapmái guoská maiddái máilmmi eamiálbmogiidda, ja danin ferte máilmmi servodat dan dohkkehit. Dainna bargguin áŋgiruššá Sámediggi ovttas eará álgoálbmogiiguin ON-julggaštusa oktavuođas eamiálbmogiid vuoigatvuođaid hárrái.</p>
<p>Sámediggi julggašta dan duohtavuođa, ahte Norgga stáhtas leat guokte vuođđoálbmoga, sápmelaččat ja norgalaččat. Historjjá áigge leat norgalaččat ja sápmelaččat eallán sihke sierralágaid ja bálddalagaid. Dát lea duohtavuohta, mii dagaha dan, ahte sámiin álbmogin dološ áiggi čađa lea vuoigatvuohta oažžut dohkkehuvvot vuoigatvuođa mearridit iežas kultuvrra, servodateallima ja iežas guovlluid, nuppiin sániin daddjon kultuvrralaš, politihkalaš ja eanalaš vuoigatvuođaid. Sámit Norggas leat Sámedikki ásaheami ja sierralágan váikkuhangaskaomiid ja stivrenortnegiid ovdánahttima bokte ovdánahttán kultuvrralaš ja politihkalaš vuoigatvuođaid. Dat mii dál lea guovddážis lea dat ahte cegget dan goalmmát pilára huksehagas, min eanavuoigatvuođaid.</p>
<p>Dán čuovvu dat, ahte vuođđo prinsihppa sápmelaččaid ja norgalaččaid oktavuođa gaskka, ferte leat dat ahte  <em type="bold">šiehtadallat </em> ovttamielalašvuhtii ja dahkat  <em type="bold">šiehtadusaid </em> min álbmoga ovddasteaddji orgánaid gaskka.  </p>
<p><em type="bold">Šiehtadallamiid ferte čatnat láhkii </em></p>
<p>Šiehtadallamat vuolggasadjin sápmelaččaid, eamiálbmogin ja eiseválddiid oktavuođa gaskka ferte láhkii čatnat dego prinsihppan. Dát lea juo čadnojuvvon láhkii gieskat mearriduvvon Suoma sámelágas. Dát mearkkaša dan, ahte Suoma sámeláhka lea ollu eanet progressiiva, mii guoská oktavuođa čilgemii Sámedikki ja eiseválddiid gaskka. Dat, ahte Suomas eará surggiin eai leat joavdan seamma guhkás lea eará ášši.</p>
<p>Otne lea nu, ahte oktavuohta Sámedikki ja Norgga eiseválddiid gaskka ii doaimma dohkálaččat. Geavahusas lea nu, ahte Sámedikkis formalalaččat ii leat makkárge sadji gosa ovddidit gáibádusaid, dárbbuid ja politihkalaš čovdosiid. Go Sámediggi ovddida ovtta ášši, de čujuhuvvo, ahte ferte dagahit dárbbalaš politihkalaš deattu vai oažžu áššái doarjaga. Dat, go beroštupmi sámi áššiide lea máŋggalágan ja go sámi álbmot lea uhcca jovkkoš logu dáfus, dagaha dan, ahte ferte bargat soaittahatprinsihpa vuođul. Maŋimuš áiggiid ságastallamat eanavuoigatvuođaid ja sámi oahppoplána birra čájehit viehka čielgasit dan, ahte politihkalaš deaddu badjána dávjjimusat dalle go norgalaš beroštumit leat <span type="quote">«uhkiduvvon»</span>.</p>
<p>Ovdamearkan sáhttá namuhit earret eará dan, ahte stuorámus sámepolitihkalaš ášši čakčat leai dat go lullisámi boazodoalloguovlu massii guođohanvuoigatvuođa. Dát ášši lea leamaš  <em type="bold">ii-ášši </em> norgalaš mediain, ja sivvan orru čielgasit leamen dat go dán áššis ožžo norgalaš beroštumit doarjaga, ja áššis ná ii lean ráđđejeaddji (allmenn) beroštupmi. Dát čájeha dan, ahte Sámedikkis lea váttis iige dat sáhte dorvvastit dasa, ahte geahččalit čoavdit prioriterejuvvon sámepolitihkalaš áššiid nu, ahte bidjat deattu norgalaš opponiovdnii media bokte.  </p>
<p><em type="bold">Eamiálbmotrievtti ferte heivehit/laktit Norgga lágaide </em></p>
<p>Norga lea dohkkehan ollu gaskariikkalaš julggaštusaid ja konvenšuvnnaid, maiguin sihkkarastit sámiid vuoigatvuođaid. Váttisvuohtan lea dat go dát njuolggadusat eai automáhtalaččat leat oassin Norgga lágain.</p>
<p>Sámediggi lea ollu oktavuođain bivdán, ahte álbmotrievtti njuolggadusat mat gusket eamiálbmot vuoigatvuođaide geahčaduvvošedje ollislaččat, dainna ulbmilin ahte heivehit daid Norgga lágaide ja dat dahkkojuvvošedje áigeguovdilin, dahje dohkkehuvvon konvenšuvnnat heivehuvvošedje/laktojuvvošedje obalaš vuođuin Norgga lágaide. Dán geažil fertešiige systemáhtalaččat geahčadit lágaid.</p>
<p><em type="bold">Eanavuoigatvuođat - gáibádus dohkkeheami hárrái </em></p>
<p>Eana- ja čáhcevuoigatvuođaid áššis lea Sámedikki oaivila mielde guokte váldo-oasi. Vuos lea dat, ahte vuođus dohkkehit ja gudnejahttit dan, ahte kollektiivvalaš sámi vuoigatvuođat guovlluide, mat gitta otnážii leat leamaš sámiid geavahusas ja hálddus bidjet iešheanalis riektivuođu, mii galgá biddjot lága hápmái. Nubbi lea fas dat movt dáid vuoigatvuođaid galgá laktit hálddašeapmái boahtteáiggis, mii sihke gudnejahttá sámi kultuvrra ja goziha dárbbu, mii guovllu ollislaš álbmogis lea, beroškeahttá etnálaš gullevašvuođas.</p>
<p>1997s ovddiduvvui Sámi vuoigatvuođalávdegotti árvalus Finnmárkku eana- ja čáhcevuoigat-vuođaid hálddašeami birra. Dát mielddisbuvttii de álggu hirbmat deaŧalaš digáštallamii maiddái dasa makkár sadji Sámediggái berrešii šaddat resursahálddašeami ja areálaplánema ektui.</p>
<p>Álgoságastallan lea leamaš suorggahahtti. Dat politihkalaš oasálaččat, mat leat buktán cealkámuša dán rádjái leat duođaštan dan balu maid Sámediggi dovddahii iežas jahkedieđáhusas jahkái 1996, mas diggi celkkii:</p>
<p><em type="italic"><span type="quote">«Sámediggi ballá ahte myhtat, boasttu dieđut ja baldaladdan propagánda šaddet guovddážii dán proseassas, ja oaidná danin stuorra hástalussan guovddáš oasálaččaide ahte dat váldet ovddasvástádusa sihkkarastit ságastallamiidda nu áššálaš vuođu go vejolaš.»</span> </em>(Sd. dieđáhus nr. 41 (1996-97), 5. mielddus, siiddus 129).  </p>
<p>Eanaš bellodagat, erenoamážit Finnmárkkus, vuođđudedje iežaset stuorradiggeválga-kampánjja justa myhtaide, boasttu dieđuide ja baldaladdan propagándai. Dat mii dán oktavuođas balddihahttá eanemusat lea dat go váldobellodagat eai divvon dán ja čájehan ovddasvástádusa, ahte makkár prinsihpalaš vuolggasadji dán ságastallamis galgá leat. Go geavaha baldaladdan teaknihka ja siskáldas vuostálasvuođa, de dat ii leat mearkan dušše dasa, ahte váilu sámepolitihkalaš vuođđo oaidnu, muhto dat lea strategiija, áibbas ovddasvástádusa haga, buori <span type="quote">«splitt og hersk»</span>-vuoiŋŋas, man áidna ulbmilin lea joatkit sámi álbmoga vealaheami. Válgaboađus gielddaid dásis čájeha iežas čielga giela. Dat bellodagat, mat čielgasit vuostálaste sámiid masse jienasteaddjiid Sis-Finnmárkkus. Vásiheimmet maiddái dan, ahte okta bellodatsearvi heaittihuvvui go dat vuostálasttii váldobellodaga láivivuođa.</p>
<p>Sámediggi oaidná hirbmat deaŧalažžan, ahte Sámi vuoigatvuođalávdegotti bargu jođáneamosit ollašuhtto álgoáigumušaid ektui. Norgga luohtehahttivuohta sisriikkas ja gaskariikkalaččat lea sorjavaš, ahte dát proseassa čađahuvvo.</p>
<p><em type="bold">Sámedikki vuođđo-oaidnu </em></p>
<p>Sámedikki vuođđo-oaidnu lea dattetge dat, ahte guovllu resurssat sihke eatnama alde ja vuolde gullet sámi álbmogii. Dát muitala maiddái Sámedikki vuođđo miellaguottu resurssaid hálddašeapmái sámi guovlluin. Otne hálddaša stáhta sámi álbmoga ovddas sámi guovlluid. Sámit eai leat goassige eahpidan dan ahte árbevirolaš sámi eaiggátvuoigatvuohta livččii nohkan. Vuoigatvuohta eatnamiidda ja čáziide gažaldaga oktavuođas lea danin sáhka čiekŋaleamosit sámi kultuvrra materiálalaš vuođu suodjaleames ja ovddideames viiddis áddejumiin. Materiálalaš vuođu sihkkarastin leage danin guovddáš bealli ollislaš sámi riektivuođus politihkalaš ja kultuvrralaš vuoigatvuođaide lassin.</p>
<p>Norga lea ákkastaladettiinis gaskariikkalaš forain dovddahan, ahte sámi vuoigatvuođat leat suodjaluvvon nu gohčoduvvon <em type="italic">garrasit suodjaluvvon geavahusrievtti </em>bokte. Dát čuoččuhus šaddá imašlaš čuvgii dan oktavuođas go boazodoallu dubmejuvvui eret iežas guovlluin, definerejuvvon hálddašanguovllus mii lea sámi boazodoalu várás. </p>
<p>Nu gohčoduvvon <span type="quote">«Aursund-duomus»</span> dubmejuvvui ovtta boazodoallodistrivttas eret guođohanvuoigatvuohta eatnamii, mii gulai distriktii. Dán oktavuođas čujuha Sámediggi iežas mearrádussii dievasčoahkkimis jagi 1997 skábmamánus, áššis 48/97 mas čuožžu earret eará ahte:</p>
<p><em type="italic"><span type="quote">«Sámediggi lea hirpmástuvvan go Alimusrievtti duopmu golggotmánu 24. beaivvi 1997 čájeha, ahte ovdalaš áiggiid sámi guovlluid koloniseremiin ain jotkojuvvo, ja sámi álbmot ain dulbmojuvvo. Go Alimusriekti vuhtiváldá 1897’ duomu, ja bidjá mearrideaddji deattu árvvoštallamiidda mat dalle leat dahkkon, de čájeha dat garra vuostehágu sámi vuoigatvuođaide obalaččat.»</span> </em></p>
<p>Sámediggi lea ilus go Ráđđehus oaidná boazodili duohtavuođa lullisámi guovllus maŋŋá Aursund-duomu. Signálat mat dattetge addojuvvojit lassidieđáhusas leat eahpečielgasat, ja mat váldoáššis árkkálmastet dan dili masa lullisámi boazodoallu lea gártan, muhto buktá heajos signálaid doaibmabijuid ektui movt čoavdit váttisvuođa. Sámediggi čujuha, ahte dás leat ollu čielga prinsihpalaš hástalusaid ovddabealde, main lea čuovvovaš sisdoallu:</p>
<list><p type="listitem">Aursund-duopmu lea njuolga vuostá sámi riektiáddejumiid, ja rihkku čielgasit stáhta geatnegasvuođaid sámi eanavuoigatvuođaid gáhttemii ja sihkkarastimii.</p>
<p type="listitem">Sámediggi ii dohkket láigošiehtadusaid, man oktavuođas sámit bággehallet doahttalit eará čuoččuhuvvon riektioasálaččaid, mat leat vuostá min riektiáddejumi.</p>
<p type="listitem">Čovdosat mat hábmejuvvojit fertejit vuhtiiváldit bajábealde namuhuvvon beliid, dat sáhttet leat bággo-oastin, láhkarievdadus, dahje sullasaš, mas vejolaš čoavddus sáhttá leat dat, ahte stáhta váldá dárbbašlaš proseassaovddasvástádusa.</p>
<p type="listitem">Sámediggi lea ráhkkanan árvvoštallat čovdosiid mat hábmejuvvojit, maid ulbmilin ferte leat ásahit fas luohttámuša sámi boazodoalliid ja stáhtaeiseválddiid gaskka ja váikkuhit gávdnat čovdosiid oanehis ja guhkesáigái, maid bokte sámi vuoigatvuođat dohkkehuvvojit.</p>
<p type="listitem">Dán oktavuođas bivdá Sámediggi ráđđehusa nammadit boazoláhkakomišuvnna boazodoallolága ollislaš guorahallamii.</p>
</list><p><em type="bold">Stuorradiggedieđáhusat - deaŧalaš dávisteapmi </em></p>
<p>Stuorradiggedieđáhus lea okta dain deaŧaleamos osiin, mii guoská Sámedikki ja sámepolitihkalaš dynamalaš ovdáneapmái Norggas. Danin leage áibbas deaŧalaš, ahte gávdno dássedeaddu ovdáneami čilgema, mii lea leamaš ja ođđa njuolggadusaid ráhkadeami gaskka boahttevaš 4 jagi áigodahkii. Stuorradiggedieđáhus nr. 41 čájeha, ahte lea čielgasit dássedeattukeahtes dilli dán ektui.</p>
<p>Oanehaččat muitaluvvon dadjá Stuorradiggedieđáhus, ahte Ráđđehus lea meannudan ollu áššiid mat čatnasit sámepolitihka suorgái. Váillahit dattetge vástádusa čuovvovažžii:</p>
<list><p type="listitem">Dávistago čuovvoleapmi ovddit prinsihppadieđáhusa jođihanlinjáide?</p>
<p type="listitem">Makkáraš prinsihpalaš linjáid mielde bargat boahtte áigodagas?</p>
</list><p>Dieđáhus čájeha, ahte ollu áššit čovdojuvvojit dađistaga dan bokte go Ráđđehusas ja Stuorradikkis lea oktavuohta Sámediggái. Sámediggi lea dattetge ollu oktavuođain divvon gažaldatmearkka bargovuohkái movt čoavdit áššiid, ja dárbui prinsihpalaččat čoavdit muhtun áššiid.</p>
<p><em type="bold">Boahtá go Sámedikki initiatiivvaide vástádus? </em></p>
<p>Váldoáššis sáhttá dadjat, earret oahpahussuorggi, ahte Ráđđehusa vástádus Sd. dieđáhusas nr. 41 Sámediggái ovttaskas áššiin ja sektuvrasurggiin lea juogo passiivvalaš, dahje negatiivvalaš.</p>
<p>Dat <span type="quote">«vuordin ja geahččan»</span>-miellaguoddu, mii orru báidnimin dieđáhusa measta čađa, čájeha ahte ovddasvástádus váilu ollu čoavddekeahtes áššiide, maid Sámediggi ovddidii jahkedieđáhusas jahkái 1996, ja stuorra deaŧalaš áššiide maid dievasčoahkkin meannuda. Sámediggi lea otne dan dilis, ahte ii leat Ráđđehusa iige Stuorradikkige beales bissovaš vuohki movt vástidit ja ovttasbargat daid áššiid hárrái maid Sámediggi ovddida. Sierralágan fágadepartemeanttaid gaskka lea stuorra erohus, ja dađistaga leat álgán gamusteamet dovdat, ahte eiseválddiid beales eai hálit nu áktánasat ovddidit sámepolitihka, vaikko njálmmiin gal dadjet juste nuppeláhkái.</p>
<p>Ovtta čielga ovdamearkka sáhttá viežžat Sd. proposišuvnnas nr. 1 (1992-93), Stáhtabušeahtta kapihttal 503, Sámediggi, mas 59. siiddus čuožžu ná:</p>
<p><em type="italic"><span type="quote">«Ráđđehusa mihttomearrin lea, ahte Sámediggi disponere eanaš stáhtalaš doarjagiid sámi ulbmiliidda.»</span> </em></p>
<p>1994s čujuhuvvui vuosttas geardde, ahte juolludus oktiibuot sámi ulbmiliidda lea sullii 340 miljovnna kruvnnu. Seamma láhkái čujuhuvvo 1995s, 1996s ja 1997sge. Maŋimuš čujuhusa vuođđun lea dat, ahte juolludus dál lea 380 miljovnna kruvnnu.</p>
<p>Dat mii lea váttis, lea dat go nu uhccán čilgejuvvo makkár ruđat dat leat, man ollu dat leat lassánan, ja dávista go dát dan ovdáneapmái maid Sámediggi háliida. Dasto lea čujuhus Ráđđehusa bajábealde namuhuvvon mihttomearrái láhppon.</p>
<p>Daddjo dattetge sihke bušeahtta proposišuvnnas ja Stuorradiggedieđáhusas nr. 41, ahte mihttomearrin lea láhčit dilálašvuođaid dasa vai:</p>
<p><em type="italic"><span type="quote">«… sámi álbmot ieš sáhttá ovddidit ja nannet iežat kultuvrra, giela, servodaga ja ealáhusaid ollislaš stáhtalaš sámepolitihka ektui.»</span> </em>Sd.prp.nr. 1 Gielda- ja bargodepartemeanta (1997-98).  </p>
<p>ja</p>
<p><em type="italic"><span type="quote">«Guovddáš gažaldahkan sámepolitihkalaš ovdáneapmái šaddá dasto dat, ahte maid de ferte bargat jos galgá bisuhit dan obalaš gáhttema dohkálaš nanusin sámi kultuvrra suodjaleami ja ovddideami ektui boahtteáiggis, ja movt dán lágan kulturgáhttema berre ovddidit.»</span> </em></p>
<p>Sámediggi čujuha, ahte Ráđđehus Sd. dieđáhusas nr. 18 (1997-98) lea buorebot ovttastahttán sámi áššiid departemeanttaid gaskka ja nannoseabbot formaliseren oktavuođa Sámediggái sihke bušeahttabarggus ja Sámedikki jahkedieđáhusaid čuovvoleames (gč. čuoggá 4.2, s. 5). Sámediggi oaivvilda, ahte barggu sámi áššiin Norggas ferte bajidit vai ovdáneapmi dávistivččii daid mihttomeriide, mat leat hábmejuvvon sihke Sd. dieđáhusas nr. 41 (1996-97) ja lassidieđáhusas.</p>
<p>Stáhtačálli nammadeapmi sámepolitihkalaš áššiide Gielda- ja regiovdnadepartemeanttas (GRD) ja stáhtačállilávdegotti nammadeapmi dáid áššiide lea dehálaš lávki dien guvlui. Dát seamma guoská:</p>
<list><p type="listitem">eavttuhussii, ahte doallat fásta čoahkkimiid Sámedikki GRD:a ja fágadepartemeanttaid gaskka politihkalaš dásis, mas Sámedikki bušeahttaprioriteremat maŋit jahkái guorahallojuvvojit.</p>
<p type="listitem">sámi doaibmabijuid ollislaš meannudeapmái stáhtabušeahtas Ráđđehusa bušeahtta-konfereanssas ja obalaš čilgehussii GRD:a bušeahttaproposišuvnnas.</p>
<p type="listitem">Ráđđehusa sávaldahkii, ahte dávistit dáid áššiide ja čuolmmaide maid Sámediggi ovddida dan oktavuođas go Ráđđehus ovddida Sámedikki jahkedieđáhusa Stuorradiggái.</p>
</list><p>Mii guoská čuoggái a), de vuordá Sámediggi ahte dát fásta čoahkkimat ovddiduvvojit forumin, gos Sámediggi ja Ráđđehus boahtteáiggis sáhttet dahkat goappat beallásaš geatnegahtti šiehtadusaid mearriduvvon jođihanlinjáid ja prosedyraid mielde. Dat vásihusat mat dál bohtet čoahkkimiin jagi 1999 stáhtabušeahta ektui leat dehálaččat ovdánahttimii dán láhkái.</p>
<p>Obalaš cealkámuš sámi doaibmabijuid birra stáhtabušeahtas (gč. čuoggá b) addá maiddái Sámediggái buoret vuođu sáhttit prioriteret dan masa lea dárbu sámi servodagas dikki iežas bušeahttabarggus ráđđehusa ja Stuorradikki ektui. Seamma ákka geažil sávvat mii rámmabušeahttaortnegii buresboahtima jagi 1999 rájes, muhto deattuhit garrasit dan, ahte Sámediggi dán oktavuođas lea bivdán loktet juolludusaid, vai mihttomearri, ahte friijaseabbot sáhttit prioriteret doaibmabijuid mearriduvvon bušeahttarámmain ollašuvašii duođalaččat. Dán oktavuođas čujuhit Sámedikki doaibmabiddjo-eavttuhussii jagi 1999 stáhtabušeahtas, mas maiddái oidno Sámedikki jagi 1997 jahkedieđáhus.</p>
<p>Ráđđehusa mihttomearri vástádusa ektui Sámediggái ovddiduvvon áššiin (gč. čuoggá c), eaktuda, ahte ferte lagabuidda guorahallat GRD:a ja Sámedikki gaskka Sámedikki jahkedieđáhusaid ja stuorradiggedieđáhusaid vuogi, sisdoalu ja viidodaga birra Sámedikki doaimma ektui. Dát eaktuda maiddái, ahte Stuorradikkis lea dáhttu áŋgiruššat nannoseabbot go dán rádjái lea dahkan sámi áššiiguin, ja geahččat dáid fárrolaga maiddái komitea-struktuvrraid rastá. Sámediggi čujuha dan ráhkaduvvon geavahussii, ahte diggi meannuda stuorradiggedieđáhusa Norgga sámepolitihka hárrái maid Ráđđehus juohke 4. jagi ovddida Stuorradiggái ovdal go gieldakomitea ráhkada iežas árvalusa Stuorradiggái. Dán meannudeami, mas maiddái leat guorahallamat komiteain háliida Sámediggi ovddidit forumin, gos Sámediggi ja Stuorradiggi boahtteáiggis sáhttet dahkat geatnegahtti šiehtadusaid sámi áššiin mearriduvvon jođihanlinjáid ja prosedyraid mielde. Vuosttas lávkin dása eavttuha Sámediggi, ahte dollojuvvojit jahkásaš čoahkkimat Sámedikki áirasiid ja Stuorradikki gieldakomitea gaskka, ja vejolaččat maiddái eará stuorradiggeorgánaiguin, go Ráđđehus lea buktán jahkedieđáhusa Sámedikki doaimma birra Stuorradiggái. Dáin čoahkkimiin galggašii leat eambbo formála vuohki ja sisdoallu go otnáš ortnegis. Otne lea nu ahte Sámedikki ovddasteaddjit váldojuvvojit vuostá seamma láhkái go buot eará lobbyjoavkkut, mat váldet oktavuođa Stuorradikki fágakomiteaiguin.</p>
<p>Sámediggi čujuha, ahte eai leat šat eahpádusat Ráđđehusa konstitušuvnnalaš ovddasvástádusas Sámedikki mearrádusaid ja doaimma ektui. Dát rahpá vejolašvuođa ovddidit ođđa foraid Sámedikki ja Ráđđehusa gaskka, ja maid Sámedikki ja Stuorradikki gaskka ovttas gulahallat áššiid birra. GRD:a cealká reivvestis ođđajagimánu 16. b. 1998 Sámedikki bušeahttavuogádaga rievdadeami birra earret eará ná:</p>
<p><em type="italic"><span type="quote">«Sámedikki, sámepolitihkalaš orgánan ii sáhte gohčodit departemeantta vuolit orgánan. Danin eaktuduvvo, ahte Sámediggi politihkalaš orgánan ii gula Ráđđehusa instrukšuvdna- dahje bearráigeahččanválddi vuollái, ja ahte Ráđđehusas vuolggasajistis ii leat makkárge konstitušuvnnalaš ovddasvástádus Sámedikki mearrádusaide dahje doibmii. Gielda- ja regiovdnaministaris lea dattetge konstitušuvnnalaš ovddasvástádus juolludusaid geavaheapmái ja daid rasttildemiide, jos dat eai dávis Stuorradikki mearrádusaide.»</span> </em></p>
<p>Sámediggi lea áibbas ovttaoaivilis sitáhtain, go Sámedikki politihkalaš váldi ii leat delegerejuvvon Sámediggái eará eiseválddiin. Iige dat leat vuolggahuvvon Vuođđolága §as 110 a, sámelágas dahje eará lágain. Politihkalaš váldi midjiide lea addjojuvvon sámiid beales Sámedikki friija ja sorjankeahtes válgga bokte. Danin lea maiddái nu, ahte ráđđehusas ii sáhte leat konstitušuvnnalaš ovddasvástádus Stuorradiggái Sámedikki politihkalaš doaimmas. Dán vuođul lea ágga muittuhit, ahte čilgehus Sámedikki politihkalaš ja hálddahuslaš saji birra Sd. dieđáhusas nr. 41 (1996-97) kapihttalis 4, siidduin 14-17 lea hirbmat váilevaš. Das čilgejuvvo eanaš dušše Sámedikki hálddahuslaš sadji, ja erenoamážit guoská dat govvemii govvosis 4.2, 14. siiddus. Go Sámedikki politihkalaš ja hálddahuslaš sadji Norggas galgá govvejuvvot ollislaččat, de guoská dat beliide Sámedikki ja Ráđđehusa gaskka, ja fas Sámedikki ja Stuorradikki gaskka sierra stáhtaváldin:</p>
<p>Stuorradiggi</p>
<p>Dát oaivvilda dan, ahte Sámediggi ferte šaddat stuorábon go leat dušše deháleamos eavttuid biddjin sámepolitihkas (gč. 14. ja 15. siiddus), mas leat muhtun hálddašandoaimmat. Sámedikki eavttuhus ovddabealde ovttasbargoforuma ektui sihke Ráđđehusain ja Stuorradikkiin ferte geahčaduvvot dán olis.</p>
<p><em type="bold">Minoritehtaid gáhtten </em></p>
<p>Norggas leat minoritehta- ja eamiálbmotpolitihkas ollu čoavddekeahtes čuolmmat. Ovddasvástádusa dovddastusa váilun ovddit áiggiid vealahemiide, ja ságastallan boahttevaš čovdosiid hárrái lea guhká leamaš čalbmái čuohcci ja muhtun muddui dihtomielalaš. Dán vuođul sávvá Sámediggi buresboahtima Eurohparáđi rámmakonvenšuvdnii našuvnnalaš minoritehtaid suodjaleami hárrái Norgiige. Teknihkalaš áddejumiin gusket konvenšuvnna mearrádusat sámiide maid. Sámediggi áigu dattetge čujuhit, ahte gáhtten mii sámiin lea eamiálbmogin manná viehka ollu čiekŋalebbui go rámmakonvenšuvnna minoritehtagáhtten, nu ahte sámiid dilli politihkalaš ja álbmotrievttálaš áddejumiin gal ii áktánasat nanosmuva. Go dát lea daddjon, de áigu Sámediggi čájehit solidaritehta kveanaide, mátkkošteaddjisohkii, romaniálbmogii ja juvddálaččaide ja doarju, ahte minoritehtaid konvenšuvdna ratifiserejuvvošii. Dát leat buot dat joavkkut mat systemáhtalaččat leat vealahuvvon stuorraservodaga beales Norgga našuvnna huksema oktavuođas.</p>
<p>Lassin álbmotrievttálaš faggái maid dohkkeheapmi mielddis buktá, de galgá dáid našuvnnalaš minoritehtaide sihkkarastojuvvot dat, ahte geatnegasvuođat mearriduvvojit heivvolaš sisrievttálaš njuolggadusain stáhta eiseválddiid beales, mat sihkkarastet uhccimus standárda dáid olbmuid politihkalaš, gielalaš, kultuvrralaš ja oahpahusa vuoigatvuođaide. Berre maiddái ásahit njuolggadusaide čadnojuvvon ortnegiid movt rapporteret našuvnnalaš minoritehtaid barggu dáiguin áššiiguin guovddáš eiseválddiide, mat maiddái sisdollet geatnegasvuođaid dávistit minoritehtaid organisašuvnnaide. Organisašuvnnaide ferte sihkkarastit ovdánan vejolašvuođa.</p>
<p><em type="bold">Mearkkašumit ovttaskas áššesurggiide Stuorradiggedieđáhusas </em></p>
<p>Norga lea bures ovdánan riika, mii guoská materiálalaš čalgui ja norgalaš kultuvrra ovddideapmái. Norgga servodat lea erenoamážit maŋŋá soađi huksejuvvon viidát eanaš servodatsurggiin. Dál oidno baicce tendeansa ahte čálgostáhta huksen lea rievdaduvvomin viidát ovdáneami ektui. Stáhta áŋgiruššamat ollu guovddáš servodatsurggiin leat ođđasit árvvoštallojuvvomin. Stáhta ođđakonstituerema čuovvuge dat, ahte almmolaš bušeahtat čavgejuvvojit.</p>
<p>Dego boađusin das go stáhtat guhkkit áiggi leat duolbman sámi servodaga, de lea dat easkka gieskat álggahan hukset guovddáš servodatsurggiid. Mii leat ollu hástalusaid guovdu, man oktavuođas vuođđo sámi čálgofálaldagaid huksen lea guovddážis. Ruhta- ja resursadárbu sámi servodaga huksemii leage danin hirbmat stuoris ja viiddis. Dat ruđat maid berrešii addit geavahussii sámi servdatovddideapmái eai dattetge goassige leat nu ollu, ahte dat váikkuhivčče norgalaš ekonomiija ovdáneapmái. Danin ii sáhtege ekonomálaš sivaid geavahit ággan dohkálaš rámmaeavttuid sihkkarastima ja ovddideami vuostá sámi giela, kultuvrra ja servodateallima ektui. Dat mii váilu lea danin politihkalaš dáhttu konkrehta čuovvolit daid kapitáladárbbuid mat sámi servodagas leat.</p>
<p>Sámediggi háliida prinsihpalaš digáštallama sámi kultuvrra dárbbašlaš huksema ektui, ja leago dáhttu bidjat resurssaid dasa, nu ahte sáhttá láhčit strategiija sierralágan sektorsurggiide Sámedikki, Stuorradikki ja ráđđehusa gaskasaš ovttasbarggu bokte.</p>
<p>Geahčastat resursaovdáneami birra daid ruđaid ektui mat leat leamaš Sámedikki geavahusas maŋimuš njeallje jagi áigodagas, jagi 1994 rájes jagi 1997 rádjái, čájeha ahte ii leat makkárge stuorra mearka áŋgiruššamii sámi kultursuorggi ekonomiija dáfus (gč. tabealla vuolábealde). Go Sámediggi deattuha sámi servodaga dárbbu oažžut eanet ruđaid juohke jagi stáhta bušeahtas, ja váillaha áŋgiruššamiid, de čujuhuvvojuvvojit mii uhccit proseantalaš lasáhusaide, ja ahte earáid bušeahtat leat čuhppojuvvon.</p>
<p>Tabealla čájeha bušeahtta ovdáneami 1000, 1989 kruvnnuin, inflašuvnna justerema dihtii ja ná čájeha movt bušeahtta duođalaččat lea ovdánan.</p>
<p>Sámedikki mielas ii leat nu vuoiggalaš buohtastahttojuvvot eará stáhtalaš čálgofálaldagaiguin mat ovdal leat ovddiduvvon dáláš bušeahttadássái, ja mat otnáš diliid vuođul sáhttet gierdat dan, ahte juolludusat uhceduvvojit. Sámediggi lea juste nuppelágan dilis. Mii leat easkka álggahan iežamet servodaga huksema, ja mis leat ollu ođđa dárbbut vuođđoresurssaid ektui eanaš servodatsurggiin, nugo giella, kultuvra, oahpahus, kulturmuitogáhtten, ealáhusovddideapmi ja nu ain.</p>
<p>Sámedikki sierra plánain sierralágan sektuvrraide bohtet albmosii dat dárbbut mat sámi servodagas leat. Lea áibbas vealtameahttun, ahte plánat maid Sámediggi ovddida ollašuhttojuvvojit. Ráđđehusas ja Stuorradikkis lea uhccán boahtán diehtu Sámediggái dáid plánaid ruhtadeami ja čađaheami birra. Dán oktavuođas čujuhit dikki jagi 1996 jahkedieđáhussii. Dattetge lea buorre go Ráđđehus lassidieđáhusas láhčit dilálašvuođaid Sámedikki sámi riddo- ja vuotnaguovlluid doaibmaplánii (gč. s. 4) ja áigu várret 2 milj. kruvnnu dasa jagi 1998 stáhtabušeahtas.</p>
<p>Sámediggi čujuha, ahte Ráđđehusas, sihke Sd. dieđáhusas nr. 41 (1996-97) ja Sd. dieđáhusas nr. 18 (1997-98) lea leamaš ulbmilin fievrridit nu ollislaš ja ovttastahtton sámepolitihka go lea vejolaš. Váldodieđáhusas lea biddjojuvvon deaddu čoahkkáigeassit dan rievttálaš vuođu dasa makkár geatnegasvuođat Norgga eiseválddiin leat sámiid ektui, (gč. kap. 2, s. 9-12 ja kap. 6, s. 21-22). Čujuhuvvo, ahte Norggas lea erenoamáš buorre vuolggasadji riikka rievttálaš eavttuid geažil.</p>
<p>Mii guoská praktihkalaš politihkkii sierralágan hálddašandásiin, de lea dárbu konkretiseret mat dát geatnegasvuođat ja vuoigatvuođat leat. Dát lea ollislaš gáhttema sámekultuvrra submi (s. 21). Dán vuođul celkojuvvo lassidieđáhusas, ahte Ráđđehus áigu bargat dan ala ahte sámiide addojuvvošii vejolašvuohta kultuvrralaš ja materiálalaš ovdánahttimii iežas eavttuid vuođul, mii earret eará mearkkaša dan, ahte Sámediggi galgá oažžut duođalaš váikkuhanfámu eanaš áššesurggiin. Ráđđehus háliida maiddái dakkár servodatovdánahttima, mas biddjo stuorát deaddu kultuvrralaš ja olmmošlaš árvvuide. Sámi identitehta ja gullevašvuođa huksema ferte vuođđudit sámi árvvuide ja miellaguottuide. Sámi árvvut ja miellaguottut fertejit leat vuođđun sámi servodaga plánemii boahtteáiggis (s. 4).</p>
<p>Sámediggi guorrasa dasa ja áigu deattuhit, ahte dát oainnut fertejit leat vuođđun go sámepolitihkka praktihkalaččat čađahuvvo sierralágan servodatsurggiin. Čuovvovaččas leat válljen muhtun áššesurggiid dieđáhusas, maidda Sámediggi háliida buktit mearkkašumiid.</p>
<p><em type="bold">Sámi beroštumit plánabarggus </em></p>
<p>Sámediggi lea bivdán ráhkadit riikapolitihkalaš jođihanlinjáid sámi áššiide fylkaplánabargui. Mearrádus dán birra lea namuhuvvon váldodieđáhusas almmá ahte dasa leat buktojuvvon lagat mearkkašumit (s. 24-25). Dán ja Sámedikki váikkuhanfámu plánabarggus stáhtalaš, regiovnnalaš ja fylkkaid dásis ferte čatnat láhkii.</p>
<p>Sámediggi čujuha, ahte lea dárbu viidát ovttasbargat servodatovdánahttimiin regiovnnalaš ja báikkálaš eiseválddiiguin sámi guovlluin. Sihkkarastin dihtii, ahte plánabargu čuovvoluvvo bures, de sáhttá leat dárbu ásahit regiovnnalaš dahje fylkagieldalaš sámelávdegottiid. Diggi čujuha dás erenoamážit guorahallamii váldodieđáhusas regiovnnalaš sámepolitihka organiserema dárbbu ektui gielda- ja fylkarájiid rastá ja gieldaoasselávdegottiin, gč. čuoggáid 7.3 ja 7.4, s. 25-27.</p>
<p>Guorahallan čujuha boahtteáigái ja rahpá ođđa organiserenvugiid sámi áššiid bargui regiovnnalaš ja gieldalaš dásis. Sámediggi áigu divvut gažaldaga guoskevaš fylkagielddaide ja gielddaide.</p>
<p><em type="bold">Mánát ja nuorat </em></p>
<p>Sámi mánáidgárddit leat váikkuhan dasa, ahte sámi mánáid sámi identitehta lea nanosmuvvan. Danin leage dehálaš, ahte mánáidgárdeláhka sihkkarastá sámiide gielalaš ja kultuvrralaš sisdoalu buot sámi mánáidgárddiide.</p>
<p>Sámediggi áigu ovddidit sierra cealkámuša <span type="quote">«kontantstøtte»</span>ortnega atnui váldimii gulaskuddanvuoru oktavuođas.</p>
<p>Sámediggi lea duhtavaš, go Ráđđehus áigu láhčit ovttasbarggu sámi mánáid- ja nuoraidplána čuovvoleami oktavuođas.</p>
<p><em type="bold">Oahpahus/dutkan </em></p>
<p>Ráđđehusa prinsihpalaš oainnuid resymeas daddjo earret eará «  <em type="italic">sámit galget ieža sáhttit mearridit oahppoplánaid sisdoalu fágaide mat gusket sámi gillii, kultuvrii ja servodateallimii </em> .»  </p>
<p>Sámediggi lea ovdal cealkámušaid oktavuođas oahpahusláhkalávdegotti árvalussii dadjan, ahte ii leat dohkálaš go Sámedikkis dušše galgá leat váldi mearridit sisdoalu oahppoplánain sámegillii, ja sámi stoalppuide norgalaš oahppoplánain. Sámedikkis galgá leat váldi mearridit sisdoalu oahppoplánaide muđui, ii dušše giellaplánaide, duodjái ja boazodollui. Eavttuhuvvon riekti ahte Sámediggi mearrida sisdoalu oahpahussii sámi fáttáid ektui L-97s ii dávis váilevaš rivttiin dan seamma Sámi L-97s.</p>
<list><p type="listitem">Sámi mánáide ja nuoraide galgá sihkkarastojuvvot oahpahus sámegielas ja sámegillii buot dásiin. Buot sámi oahppiin galgá leat vuoigatvuohta oahpahussii Sámi L-97 vuođul.</p>
<p type="listitem">Ráđđehus galgá sihkkarastit ruđa dohkálaš oahpahusfálaldahkii Sámi L-97 mielde.</p>
<p type="listitem">Dasa lassin ferte joatkaskuvllaid oahppoplánaid guorahallat dainna ulbmilin, ahte bidjat daidda sámi sisdoalu, mii vuođđuduvvo vuođđoskuvlla, Sámi L-97 oahppoplánii.</p>
<p type="listitem">Stáhtalaš sámi joatkkaskuvllat galget bissut iešheanalis stáhtalaš ovttadahkan ja biddjojuvvot sámediggevuogádahkii.</p>
<p type="listitem">Ferte ásahit movttiidahttindoaimmaid, nugo omd. sierralágan stipeandaortnegiid, maiguin sihkkarastit sámiid rekrutterema alit oahpahussii.</p>
<p type="listitem">Sámedikkis galgá leat ovddasvástádus sámi oahppiid oahpahusa bearráigeahččamii, (otne SU-kantuvrrat).</p>
<p type="listitem">Sámedikkis galgá leat ovddasvástádus FOU-ruđaide, mat leat sámi skuvllaid ovdánahttin-doaimmaid várás.</p>
<p type="listitem">Sámediggi ferte oažžut ruđaid sierrapedagogálaš bálvalusaide sámi álbmoga várás.</p>
<p type="listitem">Sámediggi berre oažžut ovddasvástádusa merkejuvvon ruđaid juohkimii sierra gielladoaimmaide, earret eará giellaoahpahusruđaid juogadeapmái. Sámediggi lea ovdal čujuhan, ahte sámi dutkamis ja alit oahpahusas lea vuođđo mearkkašupmi sámi servodaga ovdánahttimii. Dán oktavuođas lea dehálaš, ahte Ráđđehus čuovvola dikki čielggadusa ja mearrádusa sámi dutkama ektui, ja Norgga dutkanráđi čielggadusa dutkandárbbuid ektui praktihkalaš politihkas. Dasa gullá earret eará maiddái eavttuhus sámi dutkanráđi ásaheami ektui davviriikkaid dásis. Sámedikkis galgá leat ovddastus Norgga dutkanráđis. Dutkama ja alit oahpahusa galgá buohtastahttit. Dát guoská maiddái ođđa ja dálaš oahpahus- ja dutkaninstitušuvnnaid huksemii. Sámediggi áigu fas deattuhit, ahte lea dehálaš ahte Ráđđehus ovddida  <em type="italic">stuorradiggedieđáhusa </em> sámi dutkama ja alit oahpahusa birra, mas áŋgiruššamat suorggis prioriterejuvvojit dárbbašlaččat, dahje čilgejuvvojit dohkálaččat earáláhkái.  <em type="bold">Kultuvra ja girkolaš eallin </em>Sámediggi ii leat duhtavaš juolludusain sámi kulturulbmiliidda. Sámi kultureallimii ferte bidjat albma rámmaeavttuid ja danin fertege kulturfoandda nanosmahttit mealgat, ja sihkkarastit ekonomálaš eavttuid sámi pressii, eaktodáhtolaš bargui mánáid ja nuoraid ektui, nugo omd. valáštallamii. Sámediggi ii leat maid ožžon čađa gáibádusa earret eará bissovaš juolludusaid ektui sámegiel publikašuvnnaide, nugo mánáid- ja nuoraidbláđiide. Juolludus sámi kulturfondii lea duođai bisson seamma nominálaš dásis ásaheami rájes 1993s. Seamma áigodagas lea Norgga kulturfoanda nannejuvvon 21 milj. kruvnnuin. Ná leage sámi dáidda- ja kulturbargu ožžon fuonit eavttuid maŋŋá go kulturfoanda biddjojuvvui Sámediggái. Diggi váidala dán hirbmat garrasit. Sámi kulturinstitušuvnnaide, nugo kulturviesuide, teáhterii, museai, musihkka-institušuvnnaide ferte sihkkarastit investeren- ja jođihandoarjaga daid plánaid ektui maid Sámediggi lea ráhkadan. Sámediggi lea ráhkadan sámi kulturviessoplána, mas lea eavttuhuvvon movt klassifiseret, organiseret ja ruhtadit sámi kulturviesuid. Sámediggi lea hirbmat duhtameahttun dasa movt eavttuhusat leat meannuduvvon váldodieđáhusas, gč. čuoggá 12.6, s. 56-58. Sierralágan sámi kulturviesuid huksema olles konseapta hilgojuvvo sihke juolludusaid dáfus ja organisatuvrralaččat. Dat áidna masa Sámediggi orro ožžon doarjaga lea dikki miellaguoddu, ahte <span type="quote">«vuosttažettiin sihkkarastit dohkálaš doaimma dáláš sámi kulturinstitušuvnnaide ovdal go ođđa stuorra huksenprošeavttat álggahuvvojit»</span>. Loahppa ovddasvástádus hoigaluvvo muhtun muddui gielddaide ja fylkagielddaide. Sámediggi bidjá merkii, ahte dát bealli ii leat ođđasit árvvoštallojuvvon lassidieđáhusas. Sámediggi ii dohkket, ahte ovddasvástádus sámi kulturviesuid huksemii geahččaluvvo duvdiluvvot gielddaide ja fylkagielddaide. Dát sáhttá dagahit vuostálasvuođaid dáin eiseválddiin ja báikkálaš servodagas muđui. Dát politihkka ii dávis stáhta politihkkii Ráđđehusa guovdu, ja diggi bivdá Stuorradikki guorrasit dása. Sámi girkoráđđi ferte oažžut duođalaš vejolašvuođaid iežas ovddasvástádussuorggi goziheapmái. Sámediggi lea duhtavaš go ođđa girkolága vuođul ožžot sámit ovddastusa golmma davimus bismagotteráđis, ja ožžot vejolašvuođa viiddidit sámi ovddastusa Girkočoáhkkimis. Sámediggi rámiida dan barggu maid Norgga Biibbalsearvi lea dahkan, go lea jorgalan Ođđa Testameantta davvisámegillii. Dikkis leat vuordámušat, ahte Boares Testameantage jorgaluvvo. Diggi bivdá maiddái, ahte girkolaš teavsttaid jorgalanbargu mátta- ja julevsámegillii hoahpuhuvvo, ja bivdá ahte juolludeaddjit eiseválddit addet dasa eanet ruđa. Dát guoská maiddái ovttasbarggu ovdánahttimii riikarájiid rastá sámi girkolaš doaimmaid ektui. <em type="bold">Sámi ealáhuspolitihkka </em>Sámediggi čujuha, ahte sámi ealáhuspolitihkka váldodieđáhusas lea čilgejuvvon viidát, muhto veaháš maŋosguvlui, gč. kap. 15, s. 69-86. Diggi ohcala buoret oktavuođa dan vejolašvuođa, mii lea dieđáhusa mildosis ealáhusovdáneami birra sámi guovlluin (gč. mildosiid 2, 3 ja 4, s. 102-117, ja daid boahttevaš hástalusaid ja vejolašvuođaid gaskka maid Sámediggi ieš meannuda iežas jahkedieđáhusas, gč. mielddus 5. Sámediggi čujuha, ahte leat ollu hástalusat ealáhusaide nugo guolástus, eanadoallu, boazodoallu, duodji ja lotnolasealáhusat sámi guovlluin. Lea deaŧalaš nugo dieđáhusas hábmejuvvo, ahte ealáhus ja kultuvra bohtet ovdan fárrolagaid. Erenoamážit guoská dat eambbo ođđaáigásaš ja earalágán sámi ealáhuseallimii, mas stuorra oassin leat bálvalusfálaldagat. Sámediggi oaivvilda, ahte nugo dilli ealáhusain otne lea, de lea dárbu nannoseabbot áŋgiruššat čuovvovaš surggiin: </p>
<p type="listitem">Ealáhusstrategiijaid ovddidan barggus Davvi-Norgii, maid Davvi-Norggain gulahalli Stivrenjoavku dahká. Dán barggu ferte hoahpuhit daid ságastallamiid vuođul mat leat dáhpáhuvvan maŋimuš áiggiid, ahte olbmot fárrejit eret riikaoasis, earret eará eavttuhit ođđa plána Davvi-Norgga várás. Sámediggi oaivvilda, ahte dál lea deháleamos bargun ollašuhttit daid strategiijaid ja doaibmabijuid, mat leat eavttuhuvvon ja bidjat daidda konkrehta bohtosiid.</p>
<p type="listitem">Sámedikki sámi riddo- ja vuotnaguovlluid doaibmaplána. Hástalussan lea ovttastahttit plána doaibmabijuid fylkagielddaid dásis regiovnnalaš ovddidanprográmmaid ektui ja eará giella, kultuvra ja ealáhusosiiguin.</p>
<p type="listitem">Sis-Finnmárkku Nuppástuhttinprográmma lea guhkeduvvon jagi 1998 lohppii. Lea dárbu nannet áŋgiruššamiid nuppásteaddjiid ektui olahusjoavkun. Sámediggi lea gearggus váldit stuorát ovddasvástádusa prográmma viidáseabbot meannudeapmái.</p>
<p type="listitem">Sámediggi čujuha iežas eavttuhussii maid lea ovddidan Sámedikki eanadoalloplánas, ahte ásahuvvošii sierra eanadoallopolitihkalaš biire sámi ássanguovlluid várás. Dasa ii leat boahtán doarjja váldodieđáhusas, gč. čuoggá 15.5, s. 76-78. Diggi čujuha vástesaš eavttuhussii, mii lea Guolástusdepartemeantta sámi guolástuslávdegotti eavttuhusas sierra doaibmaguovllu ektui. Eavttuhus guoská buorre mealgadii seamma eanadieđálaš guvlui. Nu maiddái dáláš Sámi ovddidanfoandda doaibmaguovlu. Go boahtteáiggis dahkkojuvvojit mearrádusat movt eanadieđálaččat ráddjet váikkuhangaskaomiid geavaheami sámi guovlluin, de ferte guovllupolitihka, guolástusaid ja eanadoalu čatnat oktii.</p>
</list><p><em type="bold">Gaskariikkalaš bargu </em></p>
<p>Sámediggái ferte addit duođalaš vejolašvuođaid searvat gaskariikkalaš bargui ONa, Arktálaš ráđi ja Barentsovttasbarggu oktavuođas. Dán oktavuođas lea positiivvalaš go ráđđehus orru háliideamen nannet olmmošvuoigatvuođa barggu. Ráđđehus ferte bargat aktiivvalaččat gaskariikkalaččat ja gárvvistit ON-julggaštusa barggu eamiálbmogiid vuoigatvuođa hárrái, sihkkarastit bissovaš foruma ásaheami ON:as, ja čuovvolit Sámedikkiid oktasaš mihttomeriid ja doaibmabijuid álgoálbmotlogijagi várás.</p>
<p>Arktálaš ráđi ferte ovddidit progressiivvalaš gaskaoapmin stáhtaid ja álgoálbmogiid gaskasaš ovttasbargui, dainna ulbmilin ahte arktálaš álgoálbmotpolitihkka lea nu bures go vejolaš ovttastahtton ja positiivvalaš.</p>
<p>Lea buorre go Ráđđehus áigu čuovvolit Sámedikki ávžžuhusa ovddastusa hárrái Barentsráđis. Dasto váidala Sámediggi go Ráđđehus ii leat positiivvalaš ollesárvosaš sámi lahttovuođa ektui Davviriikkaid ráđis.</p>
<p><em type="bold">Davviriikkalaš ovttasbargu </em></p>
<p>Sámediggi oaidná dehálažžan, ahte Ráđđehus čuovvola plánaid Sámi parlamentáralaš ráđi ásaheami ektui, nu ahte ruhtadeapmi sihkkarastojuvvo davviriikkalaš dásis.</p>
<p><em type="bold">Dásseárvu </em></p>
<p>Ulbmil dásseárvvu ektui lea oažžut duođalaš dásseárvvu nissonolbmuid ja almmáiolbmuid gaskka, ahte lea vejolašvuohta searvat servodatovddideapmái, ealáhusdoibmii ja oahpahussii.</p>
<p>Sámediggi oaidná, ahte lea buorre go ráđđehus áigu bargat dan ala, ahte nannet sámi nissonolbmuid dili boazodoalus, nu ahte ealáhuslaš bargu albmáid ja nissonolbmuid gaskka lea dásseárvvus. Dásseárvu, nissonolbmuid ja albmáid gaskka lea leamaš fáddá boazodoalloealáhusas, mainna Sámediggi lea bargan ollu jagiid. Sámediggi lea maŋimusat ášši 25/96 - Boazodoallošiehtadus jagiide 1996-97, oktavuođas čujuhan, ahte lea dárbu nannet nissonolbmuid dili boazodoalus. Sámediggi bivddii šiehtadusbeliid meannudit dáid áššiid njuolga šiehtadallamiin, dainna ulbmilin, ahte ovddidit čielgaseabbo strategiija boazodoallošiehtadallamiid oktavuođas, mii guoská nissonolbmuid sadjái boazodoalus.</p>
<p><em type="bold">Luondduvuođđu sámi ealáhusaide ja kultuvrii </em></p>
<p>Sámediggi oaidná, ahte lea dárbu vuđolaččat čielggadit sámi beroštumiid sihkkarastima Sd. dieđáhusa nr. 62 (1991-92) - Luonddusuodjalanguovlluid riikaplána, čuovvoleami oktavuođas. Sámi guovlluid gáhttema ferte ovdánahttit gaskariikkalaš ovdánemiin fárrolagaid, álgoálbmotguovlluid gáhttema ja geavaheami ektui. Čujuhit erenoamážit Norgga geatnegasvuođaide ja Sámedikki árvalusaide ILO-konvenšuvnna nr. 169, álgoálbmogiid ja čearddalaš álbmogiid, ja Biologálaš eatnatgeardáivuođa konvenšuvnna ektui.</p>
<p><em type="bold">Bargu sámi riektidiliid ektui viidáseabbot </em></p>
<p>Mii guoská bargui viidáseabbot sámi riektidiliiguin čujuha Sámediggi:</p>
<list><p type="listitem">Ii sáhte vuordit geahčemeahttumit, Ráđđehusa árvvoštallamiid go lea issoras garra dárbu divvut minerálalága, mii guoská olles riikii, ja gitta dassážii go Sámi vuoigatvuođalávdegotti barggu bohtosat leat gárvá. Sámediggi váidala dán ja deattuha ahte lea dárbu gaskaboddosaš čovdosiidda mat ollásit gozihit sámi beroštumiid. Sámediggi áigu dán oktavuođas erret eará árvvoštallat Sámi vuoigatvuođalávdegotti eavttuhusa áigái ráddjejuvvon biehttalanrievtti hárrai Sámediggái stuorát luonddulihkahallamiid oktavuođas, gč. NAČ 1997:4, čuoggá 8.3.5, s. 406-422.</p>
<p type="listitem">Justisdepartemeantta dutkanprošeakta sámi dološvieruid ja riektiáddejumiid hárrái. Prošeakta ovdána njozet ja dan ferte hoahpuhit.</p>
<p type="listitem">Sámi vuoigatvuođalávdegotti bargu viidáseabbot Tromssa, Norlándda ja lullisámi guovlluid ektui, galgá čađahuvvot, gč. Sámedikki mearrádusa áššis 10/98 Sámi vuoigatvuođalávdegotti mandáhta ja barggu joatkin.</p>
<p type="listitem">Dat eavttuhus, maid Sámediggi lea eavttuhan sierra boazodoallokomišuvnna ektui.</p>
</list><p><em type="bold">Ovdánahttin dearvvasvuođa ja sosiálasuorggis </em></p>
<p>Sámediggi lea duhtavaš go Ráđđehus lea beavttálmahttán iežas barggu NAČ 1995:6 ektui. Muhto Sámediggi ii leat duhtavaš dán ovttasbargui, mii dán rádjái lea leamaš departemeantta ja Sámedikki gaskka, ja vuordá ahte diggi lea lunddolaš ovttasbargo-oasálaš barggus viidáseabbot. Departemeantta eavttuhusa, bissovaš refereansajoavkku ásaheami hárrái sámi dearvvasvuođa- ja sosiálaáššiide lea Sámediggi dál árvvoštallamin. Dikki doarjja eavttuhussii lea oalle guhkás dan duohken makkár vuogi refereansajoavku oažžu ja makkár oktavuohta das šaddá sámediggevuogádahkii.</p>
<p type="title">Eavttuhus 1, áirasis Nils Henrik Måsø, Guovddášbellodaga sámediggejoavku:</p>
<p>Guovddášbellodagas leat čuovvovaš mearkkašumit Sámediggeráđi eavttuhussii:</p>
<p>1. siiddus, goalmmát teakstaoasis čállá Sámediggeráđđi:</p>
<p><em type="italic">"Sámediggi bidjá stuorra deattu dasa, ahte ovddiduvvo gievrras ja dynámalaš oktavuohta Sámedikki ja riikka eiseválddiid gaskka. Danin sáhttá jahkásaš dieđáhusaid ja prinsihppadieđáhusa, ovtta stuorradiggeáigodagas, gohčodit guovddáš oassin dán oktavuođa doallamis. Dán geažil fertege Sámediggi dovddahit, ahte das lea veaháš fuolla dán vuogi geažil mii dieđáhusaide lea gártan." </em></p>
<p>Guovddášbellodaga sámediggejoavku lea ovttaoaivilis dasa ahte ovddeš dieđáhusain lea leamaš veaháš heittot hápmi. Mii oaivvildat ahte dát lea geahččaluvvon divvojuvvot lassidieđáhusas. Dieđáhus sisttisdoallá ulbmiliid ja doaibmabijuid mat gullet máŋgga departemeantta ovddasvástádussuorgái, mii GBa sámediggejoavkku mielas lea positiivvalaš. Dás boahtá maid ovdan ahte oassin Ráđđehusa ságastallamis Sámedikkiin, de sávvá Ráddehus gullevašvuođa Sámedikki jahkedieđáhusa ovdanbuktimii, dain áššiin ja čuolmmain maid Sámediggi lea meannudan.</p>
<p><em type="bold">Eanavuoigatvuođat </em></p>
<p>Seamma siiddus čujuha Sámediggeráđđi G.M. Gonagasa sárdnái goalmmát Sámedikki rahpamis, mas daddjui ahte Norgga stáhta lea vuođđuduvvon guovtti álbmoga eatnamiid ala - norgalaččaid ja sápmelaččaid. GBa sámediggejoavku lea ovttaoaivilis dasa ahte danin lea stáhtas erenoamáš ovddasvástádus láhčit dilálašvuođaid dasa ahte sámi álbmot galgá sáhttit hukset nana ja eallinvejolaš servodaga. Muhto dát ii mearkkaš ahte stáhta lea vuođđuduvvon guovtti sierra eatnamiid ala, norgalaččaid ja sápmelaččaid, muhto guovtti álbmoga oktasaš eatnamiid ala.</p>
<p>Sámediggeráđđi čujuha dasa ahte sámit Norggas leat Sámedikki ásaheami ja sierralágan váikkuhangaskaomiid ja stivrenortnegiid ovdánahttima bokte ovdánahttán kultuvrralaš ja politihkalaš vuoigatvuođaid. GBa sámediggejoavku lea dan rádjái ovttaoaivilis, muhto divvu gažaldaga maid Sámediggeráđđi oaivvilda čuovvovaš lasáhusain:</p>
<p><em type="italic"><span type="quote">"Dat mii dál lea guovddážis lea dat ahte cegget dan goalmmát pilára huksehagas, min eanavuoigatvuođaid"</span>. </em></p>
<p>Dát čuoččuhus guoská njuolga Sámi vuoigatvuođalávdegotti árvalussii <span type="quote">"Vuoigatvuohta eatnamii ja čázádagaide Finnmárkkus"</span> mii dál lea viiddis gulaskuddamis, mas gulaskuddanáigemearri lea njukčamánus 1999. Maiddái Sámediggi áigu buktit sierra gulaskuddancealkámuša. GB imaštallá manin Sámediggeráđđi háliida ovddalgihtii mearridit čovdosiid. Mii gažaldat lea vel ain eambbo vuđoleabbo go Sámediggeráđđi 3. siiddus cealká ahte <em type="italic"><span type="quote">"Sámedikki vuođđo-oaidnu lea dattetge dat, ahte guovllu resurssat sihke eatnama alde ja vuolde gullet sámi álbmogii"</span>. </em>Viidáseabbot: <em type="italic"><span type="quote">"Sámit eai leat goassige eahpidan dan ahte árbevirolaš sámi eaiggátvuohta livččii nohkan"</span>. </em></p>
<p>GBa sámediggejoavku fas čuoččuha ahte; Sámiide ii leat goassige leamaš vealtameahttun, ahte eaiggáduššat eatnamiid, muhto ahte resurssaide lea geavahanvuoigatvuohta sámi kultuvrra materiálalaš vuođu suodjaleamis ja ovddideames viiddis áddejumiin. GBa sámediggejoavku vuostálastá ahte eanavuoigatvuođa ja hálddašeami galgá hálddašit čearddalaš eavttuid vuođul, individualalaččat, muhto áigu bargat dan ala ahte eatnamiid ja čázádagaid stáhtalaš hálddašeapmi sirdojuvvo stáhtas eará hálddašanmáliide main sámi álbmogis lea <em type="italic">mearridanváldi hálddašeamis </em>ovttas dainna eará álbmogiin fylkkas. </p>
<p>GBa sámediggejoavku ii oainne ahte Sámi vuoigatvuođalávdegoddi addá mákkárge vuođu mainna sáhttit čuoččuhit eanarievtti čearddalaš eavttuiguin nugo Sámediggeráđđi orru oaivvildeamin.</p>
<p>Lea maid veara mearkkašit ahte ii Otto Jebens ge mannan nu guhkás go Sámediggeráđđi orru čuoččuheamen. Otto Jebens manai guhkimusat eanariekte gažaldagain ja ovddastii unnitlogu dan nu gohčoduvvon <span type="quote">"Riektejoavkkus"</span> maid Sámi vuoigatvuođalávdegoddi nammadii čielggadan dihtii gustovaš vuoigatvuođa eatnamiidda ja čázádagaide Finnmárkkus. Ii son ge leat oaivvildan, nugo mii áddet, ahte sápmelaččain lea eanariekte- ja hálddašanriekte vuoigatvuohta ILO-konvenšuvnna artihkkala 14.1 vuođul, muhto baicce <span type="quote">"kollektiivalaš vuođđun álbmogii guovllus"</span>. Jebens orru leamen dan oaivilis ahte sámi vuoigatvuođat ILO-konvenšuvnna vuođul, leat muhtin lágan kollektiivvalaš eana- ja geavahusrievttit maid <span type="quote">"báikkálaš olbmot"</span> oamastit sámi guovlluin, daddjojuvvon buohkat geat ásset dáin guovlluin, beroškeahttá čearddalaš duogážis.</p>
<p>Sámi vuoigatvuođalávdegotti árvalussii ja čielggadussii muđui, áigu GB sámediggejoavku boahtit ruovttoluotta go lea leamaš vuđolaš demokráhtalaš proseassa bellodagas.</p>
<p><em type="bold">Sámepolitihka ovdáneapmi </em></p>
<p>GBa sámediggejoavku ii leat áibbas ovttaoaivilis Sámediggeráđi čuovvovaš čilgehusain: <em type="italic">"....dađistaga leat álgán gamusteamet dovdat, ahte eiseválddiid beales eai hálit nu áktánasat ovddidit sámepolitihka, vaikko njálmmiin gal dadjet juste nuppeláhkái". </em>Dan oktavuođas áigu GB sámediggejoavku čujuhuhit čuovvovažžii: </p>
<list><p type="listitem">Sámi áššiide lea nammaduvvon sierra stáhtačálli.</p>
<p type="listitem">Gávdno sierra stáhtačállilávdegoddi mii meannuda sámi áššiid, mii fas mielddisbuktá buoret ovttastumi.</p>
<p type="listitem">Bissovaš ráđđehuskonfereanssat go sámi gažaldagat digáštallojuvvojit.</p>
<p type="listitem">Jahkásaš dieđáhus Stuorradiggái Sámedikki doaimma birra (Od. prp. 33 1996-97)</p>
<p type="listitem">Ahte unnimusat oktii juohke stuorradiggeáigodagas ráhkaduvvo prinsihppadieđáhus Norgga sámepolitihka birra (NAČ 1984:18)</p>
<p type="listitem">Ráđđehus lea buktán signálaid ahte háliidit nannoseabbot formaliseret oktavuođa Sámediggái sihke bušeahttabarggus ja Sámedikki jahkedieđáhusaid čuovvoleames.</p>
<p type="listitem">Dasa lassin áigu Ráđđehus 1999 rájes eavttuhit ahte olles juolludus 540 kapihttalis addojuvvo Sámedikki hálddašeapmái poasttas 50. Prinsihpas gártá Sámediggái vejolašvuođa vuoruhit iežas doaibmabijuid rámma rájiid siskkabealde.</p>
</list><p>Danin lea váttis obalaš oktavuođas leat ovttaoaivilis Sámediggeráđiin dasa ahte <em type="italic"><span type="quote">"eiseválddit eai hálit nu áktánasat ovddidit Sámepolitihka"</span>. </em></p>
<p>GBa sámediggejoavku lea hui duhtavaš go ođđa Ráđđehus lassidieđáhusas čuoččuha ahte áigu čađahit aktiivvalaš sámepolitihka mas sápmelaččaide addojuvvo stuorát mearridanváldi áššiin mat gullet ovdánahttit sámi giela, kultuvrra ja servodateallima. GBa sámediggejoavku lea maiddái ovttaoaivilis dasa ahte buorre distriktapolitihkka lea buorre sámepolitihkka. </p>
<p><em type="bold">Sámi mediijat </em></p>
<p>Dattetge eahpida GBa sámediggejoavku maid čuovvovaš čuoččuhus lassidieđáhusas oaivvilda: <em type="italic"><span type="quote">"Ráđđehus lea dan oaivilis ahte buorre mediijafálaldagas sámegillii lea vealttameahttun mearkkašupmi dasa ahte doalahit ja ovdánahttit sámi giela ja kultuvrra"</span>. </em>GBa sámediggejoavku gal miehtá dasa ahte sámi giella lea deaŧalaš sámi kultuvrii, muhto háliida dárkilastit ahte ráđđehus ferte váldit ovddasvástádusa dáhkidit buori fálaldaga daidda sápmelaččaide geat stáhta ovddeš dáruiduhttinpolitihka geažil leat massán eatnigielaset. Lea deaŧalaš hukset viiddis ja máŋggalágan sámi mediijafálaldaga dáhkidan dihtii viidodaga sámi servodatdigáštallamis. Ferte dáhkidit dárbbašlaš preassadoarjaga áviissaide ja áigečállagiidda mat leat sápmelaš lohkkiid várás, sihke dárogielhálli- ja sámegielhálli sápmelaččaide. </p>
<p type="title">Eavttuhus 2, áirasis Amund Eriksen, Friija joavku:</p>
<p>Ođđa čuokkis vuolimužžii 11. siiddus: <em type="italic">Dálolaččaid vuoigatvuođat galget gozihuvvot ja nannejuvvot. </em></p>
<p><em type="italic">Siidu 11 </em>: Sihkkut maŋimuš cealkaga 4. teakstaoasis. </p>
<p><em type="italic">Siidu 11 </em>: Ođđa cáhcučuokkis maŋŋá čuoggá: Nuppástuhttinprográmma: </p>
<p><em type="italic">Earenoamáš deaŧalaš lea nannet boazodoalu rekrutterema, ja nuoraid vuoigatvuođaid. </em></p>
<p type="title">Eavttuhus 3, áirasis Einar Lifjell, NSRa sámediggejoavku:</p>
<p><em type="italic">Čuokkis e) rievdaduvvo leat ná: </em></p>
<p>e) Dán oktavuođas bivdá Sámediggi ráđđehusa nammadit boazodoallokomišuvnna mii galgá geahčadit boazodoallolága, ja galgá ea.ea. geahčadit boazodoalu hálddašeami stivrema, boazodoalu siskkáldas dilálašvuođaid regulerema, ja boazodoalu iežas dološvieruid njuolggadusaid, maid boazodoalus buolvvaid čađa leat ovdánahttán. Od. prp. nr. 28 (1994-95) dovddahuvvui čielgasit ahte máŋga prinsihpalaš ja praktihkalaš gažaldaga eai lean meannuduvvon go dát dárkkistuvvui, muhto eaktuduvvui ahte dát dahkkojuvvo go Sámi vuoigatvuođalávdegotti árvalus (NAČ 1997:4) gárvana. Juo láhkarievdadeamis eaktuduvvui ahte boađášii ođđa láhkarievdadeapmi jođánit. Lea deaŧalaš ahte Boazodoallokomišuvnna čoahkkádusas leat ealáhusa ovddasteaddjit, ja dakkárat geat dihtet boazodoalu ja boazodoalu rivttiid birra.</p>
<p><em type="italic">Ođđa 4. čuokkis 12. siiddus: </em></p>
<p>4. Nordlándda ja Tromssa Várrelága gažaldaga ferte geahččat Sámi vuoigatvuođalávdegotti barggu oktavuođas Tromssas, Nordlánddas ja lullisámi guovlluin, ja sámi dološvieruid ja riekteáddejumi oktavuođas.</p>
<p><em type="italic">Ođđa bajilčála 4. siiddus maŋŋil 1. teakstaoasi: </em></p>
<p>Aursund-ášši - Boazodoallokomišuvdna</p>
<p type="title">Eavttuhus 4, áirasis Steinar Pedersen, Bargiidbellodaga sámediggejoavku:</p>
<p>Mearkkašumit Bargiidbellodaga sámediggejoavkkus. Mearkkašumit leat vuođđuduvvon nu ahte čujuhit eanaš osiide Sámediggeráđi árvalusas, gokko joavkkus lea eará oaidnu dahje oaidná ahte lea dárbu čilget dárkileabbot.</p>
<p><em type="bold">Čk.: Sámediggeráđđi ovddida čuovvovaš árvalusa Sámediggái </em></p>
<p>Bargiidbellodaga sámediggejoavkku mielas ii leat prinsihpalaččat buorre go geavahuvvo Gonagasa dajaldat dihto politihkalaš ákkaid vuođusteapmái, nugo measta orru šaddamin vuohkin Sámediggeráđi beales.</p>
<p>Joavku áigu maiddái čujuhit, ahte Sámediggeráđi čujuhus daid prinsihpalaš hástalusaide, mat leat ovddiduvvon Sámedikki jagi 1996 jahkedieđáhusas lea <em type="italic">eanetlogu </em>oaidnu. Bargiidbellodaga sámediggejoavku gilddii dalle garrasit buktimis mihttomeriid ja čilgehusaid vuoigatvuođaáššiide, gokko sáhtii dulkot viiddis čovdosiiguin. Dat ii lean min mielas oiddolaš, Sámi vuoigatvuođalávdegotti nuppi oasseárvalusa duođalaš guorahallama ektui iige barggu ektui vuoigatvuođaáššiiguin. </p>
<p><em type="bold">Čk.: Šiehtadallamiid ferte čatnat láhkii </em></p>
<p>Bargiidbellodaga sámediggejoavku eahpida, leago oktavuohta Sámedikki ja Norgga eiseválddiid gaskka nu uhccán dohkketmeahttun go árvalusas earret eará dán čuoggás orru vuhttomin. Min vásihus čájeha maiddái, ahte Sámediggeráđis lea boastut čuoččuhit, ahte bargojuvvo <span type="quote">«soaittahatprinsihpa»</span> vuođul. Seamma boastut lea dadjat, ahte Sámediggi ferte bidjat dárbbašlaš politihkalaš deattu, jos galgá oažžut doarjaga daid áššiide mat ovddiduvvojit.</p>
<p>Jos dat duođai livččii lean nu, de ii livččii sámi servodat ná positiivvalaččat ovdánahttojuvvon maŋŋá Sámedikki ásaheami. Muhto, Bargiidbellodaga sámediggejoavku doarju lunddolaččat buot konstruktiivvalaš eavttuhusaid movt buoredit daid oktavuođaid, mat otne leat Sámedikki ja guovddáš eiseválddiid gaskka, ja maiddái stuorradikki ja ráđđehusa gaskka.</p>
<p><em type="bold">Čk.: Sámiid vuoigatvuohta iešmearrideapmái ja Šiehtadallamiid ferte čatnat láhkii </em></p>
<p>Bargiidbellodaga sámediggejoavku bidjá stuorra deattu dasa, ahte Sámedikki dajaldagat ja mearrádusat leat nu čielgas go vejolaš. Olbmot eai galgga dárbbašit imaštallat dan maid Sámediggi rievtti mielde lea oaivvildan ovttaskas áššiin. Erenoamáš dehálaš lea dat fáttáid oktavuođas nugo vuoigatvuohta iešmearrideapmái, sámi stivren sámi guovlluin ja sullasaččaid oktavuođas. Ráđi árvalusa dán čuoggás ferte ollu eambbo čilget ja dárkilastit. Erenoamážit dál go leat guovdu gulaskuddanvuoru maŋŋá Sámi vuoigatvuođalávdegotti oasseárvalusa Finnmárkku vuoigatvuođaáššiid birra. Go ráđi árvalusas hállojuvvo vuoigatvuođa birra iešmearrideapmái, de daddjo earret eará ahte dát guoská maiddái vuoigatvuhtii <em type="italic">mearridit </em><span type="quote">«iežas guovlluid»</span>. Dasto daddjo maiddái, ahte dál lea áigi bargat <span type="quote">«vuoigatvuođaiguin»</span>. Dasto daddjojuvvo, ahte sámi guovlluid resurssat sihke eatnama alde ja vuolde gullet sámiide, ja ahte dát lea Sámedikki vuođđomiellaguoddu <span type="quote">«sámi guovlluid»</span> hálddašeapmái. </p>
<p>Ságastallama geažil sihke Sámedikkis ja almmolaš oktavuođain, oaivvilda Bargiidbellodaga sámediggejoavku, ahte Sámediggeráđđi galgá čilget maid osiid riikkas Sámediggeráđđi definere sámi guovlun, mat earret eará galget biddjojuvvot ođđa sámi hálddašeapmái.</p>
<p>Bargiidbellodaga sámediggejoavku ii ain juo hálit fievrridit ságastallama viivvuheamet, dan kontruktiivvalaš ja realistalaš árvalusa ektui maid Sámi vuoigatvuođalávdegoddi lea ovddidan. Go dadjá nie movt bajábealde, de <em type="italic">ferte </em>ollu ollu dárkileabbot defineret ja buktit ovdan. Dán oktavuođas bivdit maiddái Sámediggeráđi čilget dan leago dat jurddašan maidege oktavuođa birra eará orgánaide, nugo gieldastivrraide, fylkadiggái ja Stuorradiggái, dego čuovusin mihttomearis sámiid vuoigatvuohta <span type="quote">«iežas guovlluid»</span> mearrideapmái. </p>
<p>Nugo Sámediggráđi árvalus dál lea dáid čuoggáid ektui, de ii doarjjo Bargiidbellodaga sámediggejoavku dan, ollu eahpečielggasvuođaid geažil mat leat. Mii oaivvildit namalassii, ahte Sámediggi ieš berre bargat nu ollu go vejolaš dan ala ahte háhkat eavttuid vuoigatvuođaságastallamii, mii lea vuođđuduvvon duohtavuođaide, ja mas ii leat sadji dárbbašmeahttun boasttu áddejumiide. Jos galgá vealtat das maid Sámediggeráđđi ieš ballá vuoigatvuođaságastallamis - <span type="quote">«myhtain, boasttu dieđuin ja baldaladdan propagándas»</span> (s. 3) - de lea das alccesis hirbmat stuorra ovddasvástádus. Go hállat eatnamiid ja čáziid hálddašeames boahtteáiggis, de lea hirbmat eahpeoiddolaš konkluderet ovdal Sámi vuoigatvuođalávdegotti meannudeami. Dán lágan čilgekeahtes dajaldagat addet buori niestti boasttu áddejumiide ja jáhkuide, ja dagahit dan ahte ságastallan manná viivvuheamet ránessonaide.</p>
<p><em type="bold">Čk.: Eanavuoigatvuođat - gáibádus dohkkeheami hárrái </em></p>
<p><em type="bold">Almmolaš diehtojuohkin </em></p>
<p>Čuoggás <span type="quote">«Eanavuoigatvuođat»</span> - gáibádus dohkkeheami hárrái» guorahallá Sámediggeráđđi muhtun beliid almmolaš digáštallamis ja diehtojuohkimis sámi diliid birra. Lea dađi bahábut riekta, ahte muhtun bellodagat maŋimuš válggas fievrridedje dan lágan válgagiccu, mii leai vuođđuduvvon ovdagáttuide, myhtaide ja baldaladdanpropagándii sámi álbmoga ektui.</p>
<p>Almmolaš eiseválddiin lea danin hirbmat stuorra ovddasvástádus váikkuhit dasa, ahte bohtet riekta ja áššálaš dieđut sámi áššiid birra. Stuorradiggi berre diehtit, ahte dán dásis eai guhkkin eret leat buot stáhtalaš etáhtat.</p>
<p>Varraseamos, ja okta dain vearrámus ovdamearkkain lea gieskat ilbman čálus Várjjaga bataljona historjjá birra. Doppe oaidnit dieđuid ja movt Finnmárkku ja sámiid historjá lea botnjojuvvon, iige dat leat vuođđuduvvon daid fágalaš dieđuide mat otne gávdnojit. Dasto fallehuvvo sámi oahppoplána, ja girječállis lea garra vuosteháhku bargiidlihkadusa ii-militearalaš linjái osiin áiggis sođiid gaskka.</p>
<p>Sámedikki bargun lea cuiggodit dáid beliid militeara ja siviila eiseválddiide, geain lea ovddasvástádus, vai dahkko dat masa lea dárbu vai myhtaid sámiid birra biđgen bissehuvvo, mat leat ruhtaduvvon vearromáksiid ruđaiguin.</p>
<p>Prinsihpalaš bealli dás lea dat, ahte movt sáhttá sihkkarastit dan, ahte dán láhkái ii dáhpáhuva šat boahtteáiggis. Dasa berrejit riikka bajimuš eiseválddit váikkuhit garrasit.</p>
<p><em type="bold">Aursund-ášši </em></p>
<p>Bargiidbellodaga sámediggejoavku lea maiddái hirbmahuvvan alimusrievtti duomu geažil Aursund-áššis. Ferte johtileamosit gávdnat ortnega, mainna sihkkarastit ahte lullisámi boazodoallu ain sáhttá bissut dán guovllus.</p>
<p>Mii guoská árvalusa čuoggái b. dán ášši birra (4. siidu), de oaivvilda joavku, ahte stáhta ferte leat mielde - vai sáhttá dahkat vejolaš guhkesáigge láigošiehtadusaid eanaeaiggádiiguin. Danin leat ovttaoaivilis, ahte lea dohkketmeahttun, ahte dasa galgá leat sámiin ovddasvástádus guovllus. Dalle šaddá eahpesihkkarvuođa faktuvra menddo stuoris.</p>
<p><em type="bold">Čk.: Boahtá go Sámedikki initiatiivvaide vástádus? </em></p>
<p>Bargiidbellodaga sámediggejoavku sáhttá guorrasit Sámediggeráđi ovddidussii, ahte guovddáš eiseválddiin, Ráđđehusas lea passiivvalaš ja obalaččat negatiivvalaš miellaguoddu sámi ovttaskas áššiid ja sektoráššiid čuovvoleapmái. Joavku lea maiddái positiivvalaš Ráđđehusa signálaide, ahte nannet ovttasbarggu ja ovttastahttit sámi áššiid čuovvoleami.</p>
<p>Bargiidbellodaga sámediggejoavkku mielas ii leat Sámediggi sierra <span type="quote">«stáhtaváldi»</span>, muhto ahte Sámediggi lea ásahuvvon Stuorradikki mearridan lága vuođul. Danin ii sáhtege leat riekta čuoččuhit, ahte Sámedikki váldi lea vuolggahuvvon eará konstitušuvnnalaš orgána mearrádusas. Sámediggi lea dieđusge deháleamos sámi eavttuid biddji sámepolitihka hápmema oktavuođas Norggas. Muhto doahpaga <span type="quote">«ođđa stáhtaváldi»</span> ferte dieđusge eanet čiekŋaleabbot analyseret, ovdal go dat geavahuvvo dieinna lágiin.</p>
<p><em type="bold">Čk.: Mearkkašumit ovttaskas áššesurggiide Stuorradiggedieđáhusas </em></p>
<p>Sámediggeráđi ovddidusas <span type="quote">«vuođđo sámi čálgofálaldagaid huksema ektui»</span>, bidjá Bargiid-bellodaga sámediggejoavku vuođđun, ahte dat guoská ruđaide ja resurssaide maiguin sihkkarastit vuođu earret eará ođđa sámi kultur- ja oahpahusinstitušuvnnaid ovdánahttimii. Dát guoská daid servodatlaš liigeáŋgiruššamiidda maid ferte dahkat jos galgá sihkkarastit sámi kultuvrra maiddái dieinna lágiin.</p>
<p>Danin ii leat Bargiidbellodaga sámediggejoavkku mielas riekta ovddidit dien dego sámi servodaga servodathuksen álggahuvvošii measta vuođu rájes. Sámiide, nugo earáge riikka olbmuide leat ávkin dat seamma vuođđo čálgofálaldagat. Duppal ortnegiidda ii leat dárbu dakko gokko áššit doibmet - nugo dat doibmet eanaš surggiin. Muhto - liigeresurssaide lea dárbu ollu surggiin jos galgá juksat kultuvrralaš dássásašvuođa.</p>
<p><em type="bold">Preassadoarjja </em></p>
<p>Bargiidbellodaga sámediggejoavku deattuha, ahte preassadoarjaga sámi aviissaide sihke sámegillii ja dárogillii, uhccimusat galgá doalahit otnáš dásis, ja áinnas lasihit. Ollu sápmelaččat leat massán iežaset giela, nu ahte dárogiel sámi preassa ain lea dehálaš.</p>
<p><em type="bold">Minoritehtaid gáhtten </em></p>
<p>Bargiidbellodaga sámediggejoavku lea ovttaoaivilis, ahte ain leat ollu čoavddetkeahtes gažaldagat ovddit áiggiid politihka geažil sámiid ektui. Ollu dáin gažaldagain gusket árvvuide ja morálii.</p>
<p>Min áddejumi mielde lea riekta, ahte dat ođđa Árvokomišuvdna guorahallá daid miellaguottuid mat dalle šadde, nu ahte boahtá johtui proseassa man oktavuođas boares miellaguottut bohtet albmosii, ja daid birra sáhttá ságastallat ollásit almmolaččat. Dán bokte de sáhtá luvdestit <span type="quote">«boares balddonasaid»</span> eret skáhpaid siste.</p>
<p><em type="bold">Čk.: Oahpahus/dutkan </em></p>
<p>Bargiidbellodaga sámediggejoavku čujuha, ahte ollu prinsihpaid ja doaibmabijuid, mat bohtet ovdan Sámediggeráđi beales ii leat Sámediggi dán rádjái guorahallan olus. Joavkku mielas lea dattetge sámi oahpahussuorggi meannudeapmi ja organiseren hirbmat dehálaš ášši. Mii guorrasit dan mállii, mas váldi viidát addojuvvo ja fievrriduvvo Sámediggái. Lea ulbmállaš geavahit málle mainna sierralágan doaimmaid sámi oahpahussuorggis sáhttá organiseret ollislaččat. Danin ferte Sámediggi osiid das guorahallat maŋŋá.</p>
<p><em type="bold">Čk.: Sámi ealáhuspolitihkka </em></p>
<p>Bargiidbellodaga sámediggejoavku áigu deattuhit, ahte vuotnabivdu okto, ja vuotnabivdu buohtalága eará ealáhusaiguin lea dehálaš barggolašvuođa faktuvra, ja dasa gullet rikkis mearrasámi árbevierut. Jos mearrasámi kultuvrra galgá suodjalit ja ovdánahttit, de ferte háhkat guoddinnákcalaš ja gánnáhahtti guolástusealáhusa. Dán berre dahkat dan bokte, ahte lagasvuođa- ja sorjankeahtes prinsihpa mearra resurssaide biddjo vuođđun dáid hálddašeapmái ja geavaheapmái boahtteáiggis mearrasámi riddo- ja vuotnaguovlluin.</p>
<p><em type="bold">Čk.: Bargu sámi riektidiliid ektui viidáseabbot </em></p>
<p>Bargiidbellodaga sámediggejoavku áigu dás čujuhit, ahte lea dehálaš ahte Sámi vuoigatvuođalávdegotti goalmmát oassečielggadus dál ráhkaduvvo guovlluid várás mat leat máttabealde Finnmárkku. Dattetge áigut čujuhit čuoggái 3 árvalusas, ahte ášši 10/98, - Sámi vuoigatvuođalávdegotti mandáhta ja barggu joatkin ii Sámediggi leat vel meannudan. Danin lea váttis ovdagihtii meannudit dan dán oktavuođas go meannudit dán ášši.</p>
<p><em type="bold">Čk.: Ovdánahttin dearvvasvuođa ja sosiálasuorggis </em></p>
<p>Bargiidbellodaga sámediggejoavku eaktuda, ahte barggu sámi dearvvasvuođa- ja sosiálaplánain sáhttá álggahit maŋŋá go refereansajoavku lea nammaduvvon.</p>
<p type="title">Lassi eavttuhus Sámediggeráđis, ovddiduvvon Ragnhild Nystad bokte:</p>
<p>Lasáhus: 12. siidui čuoggái <span type="quote">«Dásseárvu»</span> maŋemuš cealkaga maŋŋái:</p>
<p>Sámedikki mielas lea hui deaŧalaš ahte ollugat servet bargui prostitušuvnna vuostálastimii servodagas, ja danin bivdit ge Ráđđehusa ja Stuorradikki árvvoštallat konkrehta doaibmabijuid johtui bidjama nugo ea.ea. rievdadit lága nu ahte nissonoastin kriminaliserejuvvo.</p>
<p type="title">Sámediggejoavkkuid oktasaš eavttuhus :</p>
<p>Sámediggi čujuha, ahte Sd. dieđáhus nr. 41 (1996-97) Norgga sámepolitihkka, lea nubbi prinsihppadieđáhus, mii ovddiduvvo Stuorradikki meannudeapmái, maŋŋá go Sámediggi ásahuvvui.</p>
<p>Duogáš vuohkái, ahte addit jahkásaš dieđáhusa Stuorradiggái Sámedikki doaimma birra, ja prinsihpalaš dieđáhusa Norgga sámepolitihka birra juohke stuorradiggeáigodagas, lea Sámi vuoigatvuođalávdegotti vuosttas oassečielggadus NAČ 1984:18 <span type="quote">«Sámiid riektidili birra»</span>. Prinsihppadieđáhusa birra čuožžu Sámi vuoigatvuođalávdegotti árvalusas:</p>
<p><em type="italic"><span type="quote">«Danin evttohuvvo ahte oktii juohke Stuoradikki áigodagas galgá ráhkaduvvot dieđáhus Stuoradiggái mas leat oktiiheivehuvvon sámi politihka dárkilet jođihanlinnjat mat ráđđehusa mielas orrot leamen dárbbašlaččat. Eaktun lea ahte Stuoradikki dieđáhusa jođihanlinnjat čatnet ráđđehusa, ja Stuoradiggi ii rievdat daid meannudettiinis. Ráđđehus lea čadnon dassažii go Stuoradiggi lea meannudan ođđa dieđáhusa, dahje Stuoradiggi eara láhkai rievdada jođihanlinnjaid.»</span> </em></p>
<p>Ráđđehus čuovvolii dán eavttuhusa Od. proposišuvnnas nr. 33 (1986-87), ja eavttuhii dieđáhusa addima juohke jagi Stuorradiggái Sámedikki doaimma birra, ja ahte juohke stuorradiggeáigodagas ráhkaduvvo <span type="quote">«prinsihppadieđáhus»</span>, mas galget leat eambbo obalaš jođihanlinját sámepolitihkalaš bargui. Njuolggadus dán birra mearriduvvui Sámelága 1-3 paragráffas.</p>
<p>Sámediggi bidjá stuorra deattu dasa, ahte ovddiduvvo gievrras ja dynámalaš oktavuohta Sámedikki ja riikka eiseválddiid gaskka. Danin sáhttá jahkásaš dieđáhusaid ja prinsihppadieđáhusa, ovtta stuorradiggeáigodagas, gohčodit guovddáš oassin dán oktavuođa doallamis. Dán geažil fertege Sámediggi dovddahit, ahte das lea veaháš fuolla dán vuogi geažil mii dieđáhusaide lea gártan.</p>
<p>Nugo daddjojuvvui G.M. Gonagas sártnis goalmmát Sámedikki rahpamis, de lea Norgga stáhta vuođđuduvvon guovtti álbmoga eatnamiid ala - norgalaččaid ja sápmelaččaid. Danin lea stáhtas erenoamáš ovddasvástádus láhčit dilálašvuođaid dasa ahte sámi álbmot galgá sáhttit hukset nana ja eallinvejolaš servodaga.</p>
<p>Sámediggi sávvá buresboahtima dán julggaštussii, ja bidjá váldoáššis dán duohtavuođa vuođđun iežas doibmii.</p>
<p>Sámedikki jahkedieđáhusas jahkái 1996, mii čuovvu mielddusin stuorradiggedieđáhusas nr. 41, 5. mielddusin, kapihttalis 5, oaidná Sámediggi dain muhtun prinsihpalaš hástalusaid dan seamma vuolggasadjái maid G.M. Gonagas bidjá vuođđun sárdnásis. Lea earret eará dáid hástalusaid birra main Sámediggi háliida prinsihpalaš digáštallama.</p>
<p>Sámediggi sávvá, ahte Stuorradiggi ja Ráđđehus válddášii vuolggasaji dás go bidjet jođihanlinjáid boahtte 4-jagi áigodahkii.</p>
<p><em type="bold">Vástitkeahtes prinsihpalaš hástalusat </em></p>
<p>Sámediggi áigu ovddidit muhtun prinsihpalaš hástalusaid sámiid ektui eamiálbmogin Norggas. Dáid lea Sámediggi ovddidan ollu oktavuođain ovdal ráđđehussii ja stuorradiggái almmá ahte lea ožžon vástádusa.</p>
<p><em type="bold">Sámiid vuoigatvuohta iešmearrideapmái </em></p>
<p>Sámit nugo earáge eamiálbmogat miehtá máilmmi leat čuoččuhan, ja čuoččuhit, ahte álbmogiid vuoigatvuohta iešmearrideapmái guoská maiddái máilmmi eamiálbmogiidda, ja danin ferte máilmmi servodat dan dohkkehit. Dainna bargguin áŋgiruššá Sámediggi ovttas eará álgoálbmogiiguin ON-julggaštusa oktavuođas eamiálbmogiid vuoigatvuođaid hárrái.</p>
<p>Sámediggi julggašta dan duohtavuođa, ahte Norgga stáhtas leat guokte vuođđoálbmoga, sápmelaččat ja norgalaččat. Historjjá áigge leat norgalaččat ja sápmelaččat eallán sihke sierralágaid ja bálddalagaid. Dát lea duohtavuohta, mii dagaha dan, ahte sámiin álbmogin dološ áiggi čađa lea vuoigatvuohta oažžut dohkkehuvvot vuoigatvuođa mearridit iežas kultuvrra, servodateallima ja iežas guovlluid, nuppiin sániin daddjon kultuvrralaš, politihkalaš ja eanalaš vuoigatvuođaid. Sámit Norggas leat Sámedikki ásaheami ja sierralágan váikkuhangaskaomiid ja stivrenortnegiid ovdánahttima bokte ovdánahttán kultuvrralaš ja politihkalaš vuoigatvuođaid. Dat mii dál lea guovddážis lea dat ahte cegget dan goalmmát pilára huksehagas, min eanavuoigatvuođaid.</p>
<p>Dán čuovvu dat, ahte vuođđo prinsihppa sápmelaččaid ja norgalaččaid oktavuođa gaskka, ferte leat dat ahte  <em type="bold">šiehtadallat </em> ovttamielalašvuhtii ja dahkat  <em type="bold">šiehtadusaid </em> min álbmoga ovddasteaddji orgánaid gaskka.  </p>
<p><em type="bold">Šiehtadallamiid ferte čatnat láhkii </em></p>
<p>Šiehtadallamat vuolggasadjin sápmelaččaid, eamiálbmogin ja eiseválddiid oktavuođa gaskka ferte láhkii čatnat dego prinsihppan. Dát lea juo čadnojuvvon láhkii gieskat mearriduvvon Suoma sámelágas. Dát mearkkaša dan, ahte Suoma sámeláhka lea ollu eanet progressiiva, mii guoská oktavuođa čilgemii Sámedikki ja eiseválddiid gaskka. Dat, ahte Suomas eará surggiin eai leat joavdan seamma guhkás lea eará ášši.</p>
<p>Otne lea nu, ahte oktavuohta Sámedikki ja Norgga eiseválddiid gaskka ii doaimma dohkálaččat. Geavahusas lea nu, ahte Sámedikkis formalalaččat ii leat makkárge sadji gosa ovddidit gáibádusaid, dárbbuid ja politihkalaš čovdosiid. Go Sámediggi ovddida ovtta ášši, de čujuhuvvo, ahte ferte dagahit dárbbalaš politihkalaš deattu vai oažžu áššái doarjaga. Dat, go beroštupmi sámi áššiide lea máŋggalágan ja go sámi álbmot lea uhcca jovkkoš logu dáfus, dagaha dan, ahte ferte bargat soaittahatprinsihpa vuođul. Maŋimuš áiggiid ságastallamat eanavuoigatvuođaid ja sámi oahppoplána birra čájehit viehka čielgasit dan, ahte politihkalaš deaddu badjána dávjjimusat dalle go norgalaš beroštumit leat <span type="quote">«uhkiduvvon»</span>.</p>
<p>Ovdamearkan sáhttá namuhit earret eará dan, ahte stuorámus sámepolitihkalaš ášši čakčat leai dat go lullisámi boazodoalloguovlu massii guođohanvuoigatvuođa. Dát ášši lea leamaš  <em type="bold">ii-ášši </em> norgalaš mediain, ja sivvan orru čielgasit leamen dat go dán áššis ožžo norgalaš beroštumit doarjaga, ja áššis ná ii lean ráđđejeaddji (allmenn) beroštupmi. Dát čájeha dan, ahte Sámedikkis lea váttis iige dat sáhte dorvvastit dasa, ahte geahččalit čoavdit prioriterejuvvon sámepolitihkalaš áššiid nu, ahte bidjat deattu norgalaš opponiovdnii media bokte.  </p>
<p><em type="bold">Eamiálbmotrievtti ferte heivehit/laktit Norgga lágaide </em></p>
<p>Norga lea dohkkehan ollu gaskariikkalaš julggaštusaid ja konvenšuvnnaid, maiguin sihkkarastit sámiid vuoigatvuođaid. Váttisvuohtan lea dat go dát njuolggadusat eai automáhtalaččat leat oassin Norgga lágain.</p>
<p>Sámediggi lea ollu oktavuođain bivdán, ahte álbmotrievtti njuolggadusat mat gusket eamiálbmot vuoigatvuođaide geahčaduvvošedje ollislaččat, dainna ulbmilin ahte heivehit daid Norgga lágaide ja dat dahkkojuvvošedje áigeguovdilin, dahje dohkkehuvvon konvenšuvnnat heivehuvvošedje/laktojuvvošedje obalaš vuođuin Norgga lágaide. Dán geažil fertešiige systemáhtalaččat geahčadit lágaid.</p>
<p><em type="bold">Eanavuoigatvuođat - gáibádus dohkkeheami hárrái </em></p>
<p>Eana- ja čáhcevuoigatvuođaid áššis lea Sámedikki oaivila mielde guokte váldo-oasi. Vuos lea dat, ahte vuođus dohkkehit ja gudnejahttit dan, ahte kollektiivvalaš sámi vuoigatvuođat guovlluide, mat gitta otnážii leat leamaš sámiid geavahusas ja hálddus bidjet iešheanalis riektivuođu, mii galgá biddjot lága hápmái. Nubbi lea fas dat movt dáid vuoigatvuođaid galgá laktit hálddašeapmái boahtteáiggis, mii sihke gudnejahttá sámi kultuvrra ja goziha dárbbu, mii guovllu ollislaš álbmogis lea, beroškeahttá etnálaš gullevašvuođas.</p>
<p>1997s ovddiduvvui Sámi vuoigatvuođalávdegotti árvalus Finnmárkku eana- ja čáhcevuoigat-vuođaid hálddašeami birra. Dát mielddisbuvttii de álggu hirbmat deaŧalaš digáštallamii maiddái dasa makkár sadji Sámediggái berrešii šaddat resursahálddašeami ja areálaplánema ektui.</p>
<p>Álgoságastallan lea leamaš suorggahahtti. Dat politihkalaš oasálaččat, mat leat buktán cealkámuša dán rádjái leat duođaštan dan balu maid Sámediggi dovddahii iežas jahkedieđáhusas jahkái 1996, mas diggi celkkii:</p>
<p><em type="italic"><span type="quote">«Sámediggi ballá ahte myhtat, boasttu dieđut ja baldaladdan propagánda šaddet guovddážii dán proseassas, ja oaidná danin stuorra hástalussan guovddáš oasálaččaide ahte dat váldet ovddasvástádusa sihkkarastit ságastallamiidda nu áššálaš vuođu go vejolaš.»</span> </em>(Sd. dieđáhus nr. 41 (1996-97), 5. mielddus, siiddus 129).  </p>
<p>Eanaš bellodagat, erenoamážit Finnmárkkus, vuođđudedje iežaset stuorradiggeválga-kampánjja justa myhtaide, boasttu dieđuide ja baldaladdan propagándai. Dat mii dán oktavuođas balddihahttá eanemusat lea dat go váldobellodagat eai divvon dán ja čájehan ovddasvástádusa, ahte makkár prinsihpalaš vuolggasadji dán ságastallamis galgá leat. Go geavaha baldaladdan teaknihka ja siskáldas vuostálasvuođa, de dat ii leat mearkan dušše dasa, ahte váilu sámepolitihkalaš vuođđo oaidnu, muhto dat lea strategiija, áibbas ovddasvástádusa haga, buori <span type="quote">«splitt og hersk»</span>-vuoiŋŋas, man áidna ulbmilin lea joatkit sámi álbmoga vealaheami. Válgaboađus gielddaid dásis čájeha iežas čielga giela. Dat bellodagat, mat čielgasit vuostálaste sámiid masse jienasteaddjiid Sis-Finnmárkkus. Vásiheimmet maiddái dan, ahte okta bellodatsearvi heaittihuvvui go dat vuostálasttii váldobellodaga láivivuođa.</p>
<p>Sámediggi oaidná hirbmat deaŧalažžan, ahte Sámi vuoigatvuođalávdegotti bargu jođáneamosit ollašuhtto. Norgga luohtehahttivuohta sisriikkas ja gaskariikkalaččat lea sorjavaš, ahte dát proseassa čađahuvvo.</p>
<p><em type="bold">Sámedikki vuođđo-oaidnu </em> Sámedikki vuođđo-oaidnu lea dattetge dat, ahte guovllu resurssat sihke eatnama alde ja vuolde gullet sámi álbmogii. Dát muitala maiddái Sámedikki vuođđo miellaguottu resurssaid hálddašeapmái sámi guovlluin. Otne hálddaša stáhta sámi álbmoga ovddas sámi guovlluid. Sámit eai leat goassige eahpidan dan ahte árbevirolaš sámi eaiggátvuoigatvuohta livččii nohkan. Vuoigatvuohta eatnamiidda ja čáziide gažaldaga oktavuođas lea danin sáhka čiekŋaleamosit sámi kultuvrra materiálalaš vuođu suodjaleames ja ovddideames viiddis áddejumiin. Materiálalaš vuođu sihkkarastin leage danin guovddáš bealli ollislaš sámi riektivuođus politihkalaš ja kultuvrralaš vuoigatvuođaide lassin.  </p>
<p>Norga lea ákkastaladettiinis gaskariikkalaš forain dovddahan, ahte sámi vuoigatvuođat leat suodjaluvvon nu gohčoduvvon <em type="italic">garrasit suodjaluvvon geavahusrievtti </em>bokte. Dát čuoččuhus šaddá imašlaš čuvgii dan oktavuođas go boazodoallu dubmejuvvui eret iežas guovlluin, definerejuvvon hálddašanguovllus mii lea sámi boazodoalu várás. </p>
<p><em type="bold">Aursundášši - Boazodoalloláhkakomišuvdna </em></p>
<p>Nu gohčoduvvon <span type="quote">«Aursund-duomus»</span> dubmejuvvui ovtta boazodoallodistrivttas eret guođohanvuoigatvuohta eatnamii, mii gulai distriktii. Dán oktavuođas čujuha Sámediggi iežas mearrádussii dievasčoahkkimis jagi 1997 skábmamánus, áššis 48/97 mas čuožžu earret eará ahte:</p>
<p><em type="italic"><span type="quote">«Sámediggi lea hirpmástuvvan go Alimusrievtti duopmu golggotmánu 24. beaivvi 1997 čájeha, ahte ovdalaš áiggiid sámi guovlluid koloniseremiin ain jotkojuvvo, ja sámi álbmot ain dulbmojuvvo. Go Alimusriekti vuhtiváldá 1897’ duomu, ja bidjá mearrideaddji deattu árvvoštallamiidda mat dalle leat dahkkon, de čájeha dat garra vuostehágu sámi vuoigatvuođaide obalaččat.»</span> </em></p>
<p>Sámediggi lea ilus go Ráđđehus oaidná boazodili duohtavuođa lullisámi guovllus maŋŋá Aursund-duomu. Signálat mat dattetge addojuvvojit lassidieđáhusas leat eahpečielgasat, ja mat váldoáššis árkkálmastet dan dili masa lullisámi boazodoallu lea gártan, muhto buktá heajos signálaid doaibmabijuid ektui movt čoavdit váttisvuođa. Sámediggi čujuha, ahte dás leat ollu čielga prinsihpalaš hástalusaid ovddabealde, main lea čuovvovaš sisdoallu:</p>
<list><p type="listitem">Aursund-duopmu lea njuolga vuostá sámi riektiáddejumiid, ja rihkku čielgasit stáhta geatnegasvuođaid sámi eanavuoigatvuođaid gáhttemii ja sihkkarastimii.</p>
<p type="listitem">Sámediggi ii dohkket láigošiehtadusaid, man oktavuođas sámit bággehallet doahttalit eará čuoččuhuvvon riektioasálaččaid, mat leat vuostá min riektiáddejumi.</p>
<p type="listitem">Čovdosat mat hábmejuvvojit fertejit vuhtiiváldit bajábealde namuhuvvon beliid, dat sáhttet leat bággo-oastin, láhkarievdadus, dahje sullasaš, mas vejolaš čoavddus sáhttá leat dat, ahte stáhta váldá dárbbašlaš proseassaovddasvástádusa.</p>
<p type="listitem">Sámediggi lea ráhkkanan árvvoštallat čovdosiid mat hábmejuvvojit, maid ulbmilin ferte leat ásahit fas luohttámuša sámi boazodoalliid ja stáhtaeiseválddiid gaskka ja váikkuhit gávdnat čovdosiid oanehis ja guhkesáigái, maid bokte sámi vuoigatvuođat dohkkehuvvojit.</p>
<p type="listitem">Dán oktavuođas bivdá Sámediggi ráđđehusa nammadit boazodoalloláhkakomišuvnna boazodoallolága ollislaš guorahallamii, ja galgá ea.ea. geahčadit boazodoalu hálddašeami stivrema ja boazodoalu siskkáldas dilálašvuođaid regulerema. Od. prp. nr. 28 (1994-95) dovddahuvvui čielgasit ahte máŋga prinsihpalaš ja praktihkalaš gažaldaga eai lean meannuduvvon go dát dárkkistuvvui, muhto eaktuduvvui ahte dát dahkkojuvvo go Sámi vuoigatvuođalávdegotti árvalus (NAČ 1997:4) gárvana. Juo láhkarievdadeamis eaktuduvvui ahte boađášii ođđa láhkarievdadeapmi jođánit. Lea deaŧalaš ahte Boazodoallokomišuvnna čoahkkádusas leat ealáhusa ovddasteaddjit, ja dakkárat geat dihtet boazodoalu ja boazodoalu rivttiid birra.</p>
</list><p><em type="bold">Stuorradiggedieđáhusat - deaŧalaš dávisteapmi </em></p>
<p>Stuorradiggedieđáhus lea okta dain deaŧaleamos osiin, mii guoská Sámedikki ja sámepolitihkalaš dynamalaš ovdáneapmái Norggas. Danin leage áibbas deaŧalaš, ahte gávdno dássedeaddu ovdáneami čilgema, mii lea leamaš ja ođđa njuolggadusaid ráhkadeami gaskka boahttevaš 4 jagi áigodahkii. Stuorradiggedieđáhus nr. 41 čájeha, ahte lea čielgasit dássedeattukeahtes dilli dán ektui.</p>
<p>Oanehaččat muitaluvvon dadjá Stuorradiggedieđáhus, ahte Ráđđehus lea meannudan ollu áššiid mat čatnasit sámepolitihka suorgái. Váillahit dattetge vástádusa čuovvovažžii:</p>
<list><p type="listitem">Dávistago čuovvoleapmi ovddit prinsihppadieđáhusa jođihanlinjáide?</p>
<p type="listitem">Makkáraš prinsihpalaš linjáid mielde bargat boahtte áigodagas?</p>
</list><p>Dieđáhus čájeha, ahte ollu áššit čovdojuvvojit dađistaga dan bokte go Ráđđehusas ja Stuorradikkis lea oktavuohta Sámediggái. Sámediggi lea dattetge ollu oktavuođain divvon gažaldatmearkka bargovuohkái movt čoavdit áššiid, ja dárbui prinsihpalaččat čoavdit muhtun áššiid.</p>
<p><em type="bold">Boahtá go Sámedikki initiatiivvaide vástádus? </em></p>
<p>Váldoáššis sáhttá dadjat, earret oahpahussuorggi, ahte Ráđđehusa vástádus Sd. dieđáhusas nr. 41 Sámediggái ovttaskas áššiin ja sektuvrasurggiin lea juogo passiivvalaš, dahje negatiivvalaš.</p>
<p>Dat <span type="quote">«vuordin ja geahččan»</span>-miellaguoddu, mii orru báidnimin dieđáhusa measta čađa, čájeha ahte ovddasvástádus váilu ollu čoavddekeahtes áššiide, maid Sámediggi ovddidii jahkedieđáhusas jahkái 1996, ja stuorra deaŧalaš áššiide maid dievasčoahkkin meannuda. Sámediggi lea otne dan dilis, ahte ii leat Ráđđehusa iige Stuorradikkige beales bissovaš vuohki movt vástidit ja ovttasbargat daid áššiid hárrái maid Sámediggi ovddida. Sierralágan fágadepartemeanttaid gaskka lea stuorra erohus, ja dađistaga leat álgán gamusteamet dovdat, ahte eiseválddiid beales eai hálit nu áktánasat ovddidit sámepolitihka, vaikko njálmmiin gal dadjet juste nuppeláhkái.</p>
<p>Ovtta čielga ovdamearkka sáhttá viežžat Sd. proposišuvnnas nr. 1 (1992-93), Stáhtabušeahtta kapihttal 503, Sámediggi, mas 59. siiddus čuožžu ná:</p>
<p><em type="italic"><span type="quote">«Ráđđehusa mihttomearrin lea, ahte Sámediggi disponere eanaš stáhtalaš doarjagiid sámi ulbmiliidda.»</span> </em></p>
<p>1994s čujuhuvvui vuosttas geardde, ahte juolludus oktiibuot sámi ulbmiliidda lea sullii 340 miljovnna kruvnnu. Seamma láhkái čujuhuvvo 1995s, 1996s ja 1997sge. Maŋimuš čujuhusa vuođđun lea dat, ahte juolludus dál lea 380 miljovnna kruvnnu.</p>
<p>Dat mii lea váttis, lea dat go nu uhccán čilgejuvvo makkár ruđat dat leat, man ollu dat leat lassánan, ja dávista go dát dan ovdáneapmái maid Sámediggi háliida. Dasto lea čujuhus Ráđđehusa bajábealde namuhuvvon mihttomearrái láhppon.</p>
<p>Daddjo dattetge sihke bušeahtta proposišuvnnas ja Stuorradiggedieđáhusas nr. 41, ahte mihttomearrin lea láhčit dilálašvuođaid dasa vai:</p>
<p><em type="italic"><span type="quote">«… sámi álbmot ieš sáhttá ovddidit ja nannet iežat kultuvrra, giela, servodaga ja ealáhusaid ollislaš stáhtalaš sámepolitihka ektui.»</span> </em>Sd.prp.nr. 1 Gielda- ja bargodepartemeanta (1997-98).  </p>
<p>ja</p>
<p><em type="italic"><span type="quote">«Guovddáš gažaldahkan sámepolitihkalaš ovdáneapmái šaddá dasto dat, ahte maid de ferte bargat jos galgá bisuhit dan obalaš gáhttema dohkálaš nanusin sámi kultuvrra suodjaleami ja ovddideami ektui boahtteáiggis, ja movt dán lágan kulturgáhttema berre ovddidit.»</span> </em></p>
<p>Sámediggi čujuha, ahte Ráđđehus Sd. dieđáhusas nr. 18 (1997-98) lea buorebot ovttastahttán sámi áššiid departemeanttaid gaskka ja nannoseabbot formaliseren oktavuođa Sámediggái sihke bušeahttabarggus ja Sámedikki jahkedieđáhusaid čuovvoleames (gč. čuoggá 4.2, s. 5). Sámediggi oaivvilda, ahte barggu sámi áššiin Norggas ferte bajidit vai ovdáneapmi dávistivččii daid mihttomeriide, mat leat hábmejuvvon sihke Sd. dieđáhusas nr. 41 (1996-97) ja lassidieđáhusas.</p>
<p>Stáhtačálli nammadeapmi sámepolitihkalaš áššiide Gielda- ja regiovdnadepartemeanttas (GRD) ja stáhtačállilávdegotti nammadeapmi dáid áššiide lea dehálaš lávki dien guvlui. Dát seamma guoská:</p>
<list><p type="listitem">eavttuhussii, ahte doallat fásta čoahkkimiid Sámedikki GRD:a ja fágadepartemeanttaid gaskka politihkalaš dásis, mas Sámedikki bušeahttaprioriteremat maŋit jahkái guorahallojuvvojit.</p>
<p type="listitem">sámi doaibmabijuid ollislaš meannudeapmái stáhtabušeahtas Ráđđehusa bušeahtta-konfereanssas ja obalaš čilgehussii GRD:a bušeahttaproposišuvnnas.</p>
<p type="listitem">Ráđđehusa sávaldahkii, ahte dávistit dáid áššiide ja čuolmmaide maid Sámediggi ovddida dan oktavuođas go Ráđđehus ovddida Sámedikki jahkedieđáhusa Stuorradiggái.</p>
</list><p>Mii guoská čuoggái a), de vuordá Sámediggi ahte dát fásta čoahkkimat ovddiduvvojit forumin, gos Sámediggi ja Ráđđehus boahtteáiggis sáhttet dahkat goappat beallásaš geatnegahtti šiehtadusaid mearriduvvon jođihanlinjáid ja prosedyraid mielde. Dat vásihusat mat dál bohtet čoahkkimiin jagi 1999 stáhtabušeahta ektui leat dehálaččat ovdánahttimii dán láhkái.</p>
<p>Obalaš cealkámuš sámi doaibmabijuid birra stáhtabušeahtas (gč. čuoggá b) addá maiddái Sámediggái buoret vuođu sáhttit prioriteret dan masa lea dárbu sámi servodagas dikki iežas bušeahttabarggus ráđđehusa ja Stuorradikki ektui. Seamma ákka geažil sávvat mii rámmabušeahttaortnegii buresboahtima jagi 1999 rájes, muhto deattuhit garrasit dan, ahte Sámediggi dán oktavuođas lea bivdán loktet juolludusaid, vai mihttomearri, ahte friijaseabbot sáhttit prioriteret doaibmabijuid mearriduvvon bušeahttarámmain ollašuvašii duođalaččat. Dán oktavuođas čujuhit Sámedikki doaibmabiddjo-eavttuhussii jagi 1999 stáhtabušeahtas, mas maiddái oidno Sámedikki jagi 1997 jahkedieđáhus.</p>
<p>Ráđđehusa mihttomearri vástádusa ektui Sámediggái ovddiduvvon áššiin (gč. čuoggá c), eaktuda, ahte ferte lagabuidda guorahallat GRD:a ja Sámedikki gaskka Sámedikki jahkedieđáhusaid ja stuorradiggedieđáhusaid vuogi, sisdoalu ja viidodaga birra Sámedikki doaimma ektui. Dát eaktuda maiddái, ahte Stuorradikkis lea dáhttu áŋgiruššat nannoseabbot go dán rádjái lea dahkan sámi áššiiguin, ja geahččat dáid fárrolaga maiddái komiteastruktuvrraid rastá. Sámediggi čujuha dan ráhkaduvvon geavahussii, ahte diggi meannuda stuorradiggedieđáhusa Norgga sámepolitihka hárrái maid Ráđđehus juohke 4. jagi ovddida Stuorradiggái ovdal go gieldakomitea ráhkada iežas árvalusa Stuorradiggái. Dán meannudeami, mas maiddái leat guorahallamat komiteain háliida Sámediggi ovddidit forumin, gos Sámediggi ja Stuorradiggi boahtteáiggis sáhttet dahkat geatnegahtti šiehtadusaid sámi áššiin mearriduvvon jođihanlinjáid ja prosedyraid mielde. Vuosttas lávkin dása eavttuha Sámediggi, ahte dollojuvvojit jahkásaš čoahkkimat Sámedikki áirasiid ja Stuorradikki gieldakomitea gaskka, ja vejolaččat maiddái eará stuorradiggeorgánaiguin, go Ráđđehus lea buktán jahkedieđáhusa Sámedikki doaimma birra Stuorradiggái. Dáin čoahkkimiin galggašii leat eambbo formála vuohki ja sisdoallu go otnáš ortnegis. Otne lea nu ahte Sámedikki ovddasteaddjit váldojuvvojit vuostá seamma láhkái go buot eará lobbyjoavkkut, mat váldet oktavuođa Stuorradikki fágakomiteaiguin.</p>
<p>Sámediggi čujuha, ahte eai leat šat eahpádusat Ráđđehusa konstitušuvnnalaš ovddasvástádusas Sámedikki mearrádusaid ja doaimma ektui. Dát rahpá vejolašvuođa ovddidit ođđa foraid Sámedikki ja Ráđđehusa gaskka, ja maid Sámedikki ja Stuorradikki gaskka ovttas gulahallat áššiid birra. GRD:a cealká reivvestis ođđajagimánu 16. b. 1998 Sámedikki bušeahttavuogádaga rievdadeami birra earret eará ná:</p>
<p><em type="italic"><span type="quote">«Sámedikki, sámepolitihkalaš orgánan ii sáhte gohčodit departemeantta vuolit orgánan. Danin eaktuduvvo, ahte Sámediggi politihkalaš orgánan ii gula Ráđđehusa instrukšuvdna- dahje bearráigeahččanválddi vuollái, ja ahte Ráđđehusas vuolggasajistis ii leat makkárge konstitušuvnnalaš ovddasvástádus Sámedikki mearrádusaide dahje doibmii. Gielda- ja regiovdnaministaris lea dattetge konstitušuvnnalaš ovddasvástádus juolludusaid geavaheapmái ja daid rasttildemiide, jos dat eai dávis Stuorradikki mearrádusaide.»</span> </em></p>
<p>Sámediggi lea áibbas ovttaoaivilis sitáhtain, go Sámedikki politihkalaš váldi ii leat delegerejuvvon Sámediggái eará eiseválddiin. Iige dat leat vuolggahuvvon Vuođđolága §as 110 a, sámelágas dahje eará lágain. Politihkalaš váldi midjiide lea addjojuvvon sámiid beales Sámedikki friija ja sorjankeahtes válgga bokte. Danin lea maiddái nu, ahte ráđđehusas ii sáhte leat konstitušuvnnalaš ovddasvástádus Stuorradiggái Sámedikki politihkalaš doaimmas. Dán vuođul lea ágga muittuhit, ahte čilgehus Sámedikki politihkalaš ja hálddahuslaš saji birra Sd. dieđáhusas nr. 41 (1996-97) kapihttalis 4, siidduin 14-17 lea hirbmat váilevaš. Das čilgejuvvo eanaš dušše Sámedikki hálddahuslaš sadji, ja erenoamážit guoská dat govvemii govvosis 4.2, 14. siiddus. Go Sámedikki politihkalaš ja hálddahuslaš sadji Norggas galgá govvejuvvot ollislaččat, de guoská dat beliide Sámedikki ja Ráđđehusa gaskka, ja fas Sámedikki ja Stuorradikki gaskka sierra stáhtaváldin:</p>
<p>Stuorradiggi</p>
<p>Dát oaivvilda dan, ahte Sámediggi ferte šaddat stuorábon go leat dušše deháleamos eavttuid biddjin sámepolitihkas (gč. 14. ja 15. siiddus), mas leat muhtun hálddašandoaimmat. Sámedikki eavttuhus ovddabealde ovttasbargoforuma ektui sihke Ráđđehusain ja Stuorradikkiin ferte geahčaduvvot dán olis.</p>
<p><em type="bold">Minoritehtaid gáhtten </em></p>
<p>Norggas leat minoritehta- ja eamiálbmotpolitihkas ollu čoavddekeahtes čuolmmat. Ovddasvástádusa dovddastusa váilun ovddit áiggiid vealahemiide, ja ságastallan boahttevaš čovdosiid hárrái lea guhká leamaš čalbmái čuohcci ja muhtun muddui dihtomielalaš. Dán vuođul sávvá Sámediggi buresboahtima Eurohparáđi rámmakonvenšuvdnii našuvnnalaš minoritehtaid suodjaleami hárrái Norgiige. Teknihkalaš áddejumiin gusket konvenšuvnna mearrádusat sámiide maid. Sámediggi áigu dattetge čujuhit, ahte gáhtten mii sámiin lea eamiálbmogin manná viehka ollu čiekŋalebbui go rámmakonvenšuvnna minoritehtagáhtten, nu ahte sámiid dilli politihkalaš ja álbmotrievttálaš áddejumiin gal ii áktánasat nanosmuva. Go dát lea daddjon, de áigu Sámediggi čájehit solidaritehta kveanaide, mátkkošteaddjisohkii, romaniálbmogii ja juvddálaččaide ja doarju, ahte minoritehtaid konvenšuvdna ratifiserejuvvošii. Dát leat buot dat joavkkut mat systemáhtalaččat leat vealahuvvon stuorraservodaga beales Norgga našuvnna huksema oktavuođas.</p>
<p>Lassin álbmotrievttálaš faggái maid dohkkeheapmi mielddis buktá, de galgá dáid našuvnnalaš minoritehtaide sihkkarastojuvvot dat, ahte geatnegasvuođat mearriduvvojit heivvolaš sisrievttálaš njuolggadusain stáhta eiseválddiid beales, mat sihkkarastet uhccimus standárda dáid olbmuid politihkalaš, gielalaš, kultuvrralaš ja oahpahusa vuoigatvuođaide. Berre maiddái ásahit njuolggadusaide čadnojuvvon ortnegiid movt rapporteret našuvnnalaš minoritehtaid barggu dáiguin áššiiguin guovddáš eiseválddiide, mat maiddái sisdollet geatnegasvuođaid dávistit minoritehtaid organisašuvnnaide. Organisašuvnnaide ferte sihkkarastit ovdánan vejolašvuođa.</p>
<p><em type="bold">Mearkkašumit ovttaskas áššesurggiide Stuorradiggedieđáhusas </em></p>
<p>Norga lea bures ovdánan riika, mii guoská materiálalaš čalgui ja norgalaš kultuvrra ovddideapmái. Norgga servodat lea erenoamážit maŋŋá soađi huksejuvvon viidát eanaš servodatsurggiin. Dál oidno baicce tendeansa ahte čálgostáhta huksen lea rievdaduvvomin viidát ovdáneami ektui. Stáhta áŋgiruššamat ollu guovddáš servodatsurggiin leat ođđasit árvvoštallojuvvomin. Stáhta ođđakonstituerema čuovvuge dat, ahte almmolaš bušeahtat čavgejuvvojit.</p>
<p>Dego boađusin das go stáhtat guhkkit áiggi leat duolbman sámi servodaga, de lea dat easkka gieskat álggahan hukset guovddáš servodatsurggiid. Mii leat ollu hástalusaid guovdu, man oktavuođas vuođđo sámi čálgofálaldagaid huksen lea guovddážis. Ruhta- ja resursadárbu sámi servodaga huksemii leage danin hirbmat stuoris ja viiddis. Dat ruđat maid berrešii addit geavahussii sámi servdatovddideapmái eai dattetge goassige leat nu ollu, ahte dat váikkuhivčče norgalaš ekonomiija ovdáneapmái. Danin ii sáhtege ekonomálaš sivaid geavahit ággan dohkálaš rámmaeavttuid sihkkarastima ja ovddideami vuostá sámi giela, kultuvrra ja servodateallima ektui. Dat mii váilu lea danin politihkalaš dáhttu konkrehta čuovvolit daid kapitáladárbbuid mat sámi servodagas leat.</p>
<p>Sámediggi háliida prinsihpalaš digáštallama sámi kultuvrra dárbbašlaš huksema ektui, ja leago dáhttu bidjat resurssaid dasa, nu ahte sáhttá láhčit strategiija sierralágan sektorsurggiide Sámedikki, Stuorradikki ja ráđđehusa gaskasaš ovttasbarggu bokte.</p>
<p>Geahčastat resursaovdáneami birra daid ruđaid ektui mat leat leamaš Sámedikki geavahusas maŋimuš njeallje jagi áigodagas, jagi 1994 rájes jagi 1997 rádjái, čájeha ahte ii leat makkárge stuorra mearka áŋgiruššamii sámi kultursuorggi ekonomiija dáfus (gč. tabealla vuolábealde). Go Sámediggi deattuha sámi servodaga dárbbu oažžut eanet ruđaid juohke jagi stáhta bušeahtas, ja váillaha áŋgiruššamiid, de čujuhuvvojuvvojit mii uhccit proseantalaš lasáhusaide, ja ahte earáid bušeahtat leat čuhppojuvvon.</p>
<p>Tabealla čájeha bušeahtta ovdáneami 1000, 1989 kruvnnuin, inflašuvnna justerema dihtii ja ná čájeha movt bušeahtta duođalaččat lea ovdánan.</p>
<p>Sámedikki mielas ii leat nu vuoiggalaš buohtastahttojuvvot eará stáhtalaš čálgofálaldagaiguin mat ovdal leat ovddiduvvon dáláš bušeahttadássái, ja mat otnáš diliid vuođul sáhttet gierdat dan, ahte juolludusat uhceduvvojit. Sámediggi lea juste nuppelágan dilis. Mii leat easkka álggahan iežamet servodaga huksema, ja mis leat ollu ođđa dárbbut vuođđoresurssaid ektui eanaš servodatsurggiin, nugo giella, kultuvra, oahpahus, kulturmuitogáhtten, ealáhusovddideapmi ja nu ain.</p>
<p>Sámedikki sierra plánain sierralágan sektuvrraide bohtet albmosii dat dárbbut mat sámi servodagas leat. Lea áibbas vealtameahttun, ahte plánat maid Sámediggi ovddida ollašuhttojuvvojit. Ráđđehusas ja Stuorradikkis lea uhccán boahtán diehtu Sámediggái dáid plánaid ruhtadeami ja čađaheami birra. Dán oktavuođas čujuhit dikki jagi 1996 jahkedieđáhussii. Dattetge lea buorre go Ráđđehus lassidieđáhusas láhčit dilálašvuođaid Sámedikki sámi riddo- ja vuotnaguovlluid doaibmaplánii (gč. s. 4) ja áigu várret 2 milj. kruvnnu dasa jagi 1998 stáhtabušeahtas.</p>
<p>Sámediggi čujuha, ahte Ráđđehusas, sihke Sd. dieđáhusas nr. 41 (1996-97) ja Sd. dieđáhusas nr. 18 (1997-98) lea leamaš ulbmilin fievrridit nu ollislaš ja ovttastahtton sámepolitihka go lea vejolaš. Váldodieđáhusas lea biddjojuvvon deaddu čoahkkáigeassit dan rievttálaš vuođu dasa makkár geatnegasvuođat Norgga eiseválddiin leat sámiid ektui, (gč. kap. 2, s. 9-12 ja kap. 6, s. 21-22). Čujuhuvvo, ahte Norggas lea erenoamáš buorre vuolggasadji riikka rievttálaš eavttuid geažil.</p>
<p>Mii guoská praktihkalaš politihkkii sierralágan hálddašandásiin, de lea dárbu konkretiseret mat dát geatnegasvuođat ja vuoigatvuođat leat. Dát lea ollislaš gáhttema sámekultuvrra submi (s. 21). Dán vuođul celkojuvvo lassidieđáhusas, ahte Ráđđehus áigu bargat dan ala ahte sámiide addojuvvošii vejolašvuohta kultuvrralaš ja materiálalaš ovdánahttimii iežas eavttuid vuođul, mii earret eará mearkkaša dan, ahte Sámediggi galgá oažžut duođalaš váikkuhanfámu eanaš áššesurggiin. Ráđđehus háliida maiddái dakkár servodatovdánahttima, mas biddjo stuorát deaddu kultuvrralaš ja olmmošlaš árvvuide. Sámi identitehta ja gullevašvuođa huksema ferte vuođđudit sámi árvvuide ja miellaguottuide. Sámi árvvut ja miellaguottut fertejit leat vuođđun sámi servodaga plánemii boahtteáiggis (s. 4).</p>
<p>Sámediggi guorrasa dasa ja áigu deattuhit, ahte dát oainnut fertejit leat vuođđun go sámepolitihkka praktihkalaččat čađahuvvo sierralágan servodatsurggiin. Čuovvovaččas leat válljen muhtun áššesurggiid dieđáhusas, maidda Sámediggi háliida buktit mearkkašumiid.</p>
<p><em type="bold">Sámi beroštumit plánabarggus </em></p>
<p>Sámediggi lea bivdán ráhkadit riikapolitihkalaš jođihanlinjáid sámi áššiide fylkaplánabargui. Mearrádus dán birra lea namuhuvvon váldodieđáhusas almmá ahte dasa leat buktojuvvon lagat mearkkašumit (s. 24-25). Dán ja Sámedikki váikkuhanfámu plánabarggus stáhtalaš, regiovnnalaš ja fylkkaid dásis ferte čatnat láhkii.</p>
<p>Sámediggi čujuha, ahte lea dárbu viidát ovttasbargat servodatovdánahttimiin regiovnnalaš ja báikkálaš eiseválddiiguin sámi guovlluin. Sihkkarastin dihtii, ahte plánabargu čuovvoluvvo bures, de sáhttá leat dárbu ásahit regiovnnalaš dahje fylkagieldalaš sámelávdegottiid. Diggi čujuha dás erenoamážit guorahallamii váldodieđáhusas regiovnnalaš sámepolitihka organiserema dárbbu ektui gielda- ja fylkarájiid rastá ja gieldaoasselávdegottiin, gč. čuoggáid 7.3 ja 7.4, s. 25-27.</p>
<p>Guorahallan čujuha boahtteáigái ja rahpá ođđa organiserenvugiid sámi áššiid bargui regiovnnalaš ja gieldalaš dásis. Sámediggi áigu divvut gažaldaga guoskevaš fylkagielddaide ja gielddaide.</p>
<p><em type="bold">Mánát ja nuorat </em></p>
<p>Sámi mánáidgárddit leat váikkuhan dasa, ahte sámi mánáid sámi identitehta lea nanosmuvvan. Danin leage dehálaš, ahte mánáidgárdeláhka sihkkarastá sámiide gielalaš ja kultuvrralaš sisdoalu buot sámi mánáidgárddiide.</p>
<p>Sámediggi áigu ovddidit sierra cealkámuša <span type="quote">«kontantstøtte»</span>ortnega atnui váldimii gulaskuddanvuoru oktavuođas.</p>
<p>Sámediggi lea duhtavaš, go Ráđđehus áigu láhčit ovttasbarggu sámi mánáid- ja nuoraidplána čuovvoleami oktavuođas.</p>
<p><em type="bold">Oahpahus/dutkan </em></p>
<p>Ráđđehusa prinsihpalaš oainnuid resymeas daddjo earret eará «  <em type="italic">sámit galget ieža sáhttit mearridit oahppoplánaid sisdoalu fágaide mat gusket sámi gillii, kultuvrii ja servodateallimii </em> .»  </p>
<p>Sámediggi lea ovdal cealkámušaid oktavuođas oahpahusláhkalávdegotti árvalussii dadjan, ahte ii leat dohkálaš go Sámedikkis dušše galgá leat váldi mearridit sisdoalu oahppoplánain sámegillii, ja sámi stoalppuide norgalaš oahppoplánain. Sámedikkis galgá leat váldi mearridit sisdoalu oahppoplánaide muđui, ii dušše giellaplánaide, duodjái ja boazodollui. Eavttuhuvvon riekti ahte Sámediggi mearrida sisdoalu oahpahussii sámi fáttáid ektui L-97s ii dávis váilevaš rivttiin dan seamma Sámi L-97s.</p>
<list><p type="listitem">Sámi mánáide ja nuoraide galgá sihkkarastojuvvot oahpahus sámegielas ja sámegillii buot dásiin. Buot sámi oahppiin galgá leat vuoigatvuohta oahpahussii Sámi L-97 vuođul.</p>
<p type="listitem">Ráđđehus galgá sihkkarastit ruđa dohkálaš oahpahusfálaldahkii Sámi L-97 mielde.</p>
<p type="listitem">Dasa lassin ferte joatkaskuvllaid oahppoplánaid guorahallat dainna ulbmilin, ahte bidjat daidda sámi sisdoalu, mii vuođđuduvvo vuođđoskuvlla, Sámi L-97 oahppoplánii.</p>
<p type="listitem">Stáhtalaš sámi joatkkaskuvllat galget bissut iešheanalis stáhtalaš ovttadahkan ja biddjojuvvot sámediggevuogádahkii.</p>
<p type="listitem">Ferte ásahit movttiidahttindoaimmaid, nugo omd. sierralágan stipeandaortnegiid, maiguin sihkkarastit sámiid rekrutterema alit oahpahussii.</p>
<p type="listitem">Sámedikkis galgá leat ovddasvástádus sámi oahppiid oahpahusa bearráigeahččamii, (otne SU-kantuvrrat).</p>
<p type="listitem">Sámedikkis galgá leat ovddasvástádus FOU-ruđaide, mat leat sámi skuvllaid ovdánahttin-doaimmaid várás.</p>
<p type="listitem">Sámediggi ferte oažžut ruđaid sierrapedagogálaš bálvalusaide sámi álbmoga várás.</p>
<p type="listitem">Sámediggi berre oažžut ovddasvástádusa merkejuvvon ruđaid juohkimii sierra gielladoaimmaide, earret eará giellaoahpahusruđaid juogadeapmái. Sámediggi lea ovdal čujuhan, ahte sámi dutkamis ja alit oahpahusas lea vuođđo mearkkašupmi sámi servodaga ovdánahttimii. Dán oktavuođas lea dehálaš, ahte Ráđđehus čuovvola dikki čielggadusa ja mearrádusa sámi dutkama ektui, ja Norgga dutkanráđi čielggadusa dutkandárbbuid ektui praktihkalaš politihkas. Dasa gullá earret eará maiddái eavttuhus sámi dutkanráđi ásaheami ektui davviriikkaid dásis. Sámedikkis galgá leat ovddastus Norgga dutkanráđis. Dutkama ja alit oahpahusa galgá buohtastahttit. Dát guoská maiddái ođđa ja dálaš oahpahus- ja dutkaninstitušuvnnaid huksemii. Sámediggi áigu fas deattuhit, ahte lea dehálaš ahte Ráđđehus ovddida  <em type="italic">stuorradiggedieđáhusa </em> sámi dutkama ja alit oahpahusa birra, mas áŋgiruššamat suorggis prioriterejuvvojit dárbbašlaččat, dahje čilgejuvvojit dohkálaččat earáláhkái.  <em type="bold">Kultuvra ja girkolaš eallin </em>Sámediggi ii leat duhtavaš juolludusain sámi kulturulbmiliidda. Sámi kultureallimii ferte bidjat albma rámmaeavttuid ja danin fertege kulturfoandda nanosmahttit mealgat, ja sihkkarastit ekonomálaš eavttuid sámi pressii, eaktodáhtolaš bargui mánáid ja nuoraid ektui, nugo omd. valáštallamii. Sámediggi ii leat maid ožžon čađa gáibádusa earret eará bissovaš juolludusaid ektui sámegiel publikašuvnnaide, nugo mánáid- ja nuoraidbláđiide. Juolludus sámi kulturfondii lea duođai bisson seamma nominálaš dásis ásaheami rájes 1993s. Seamma áigodagas lea Norgga kulturfoanda nannejuvvon 21 milj. kruvnnuin. Ná leage sámi dáidda- ja kulturbargu ožžon fuonit eavttuid maŋŋá go kulturfoanda biddjojuvvui Sámediggái. Diggi váidala dán hirbmat garrasit. Sámi kulturinstitušuvnnaide, nugo kulturviesuide, teáhterii, museai, musihkka-institušuvnnaide ferte sihkkarastit investeren- ja jođihandoarjaga daid plánaid ektui maid Sámediggi lea ráhkadan. Sámediggi lea ráhkadan sámi kulturviessoplána, mas lea eavttuhuvvon movt klassifiseret, organiseret ja ruhtadit sámi kulturviesuid. Sámediggi lea hirbmat duhtameahttun dasa movt eavttuhusat leat meannuduvvon váldodieđáhusas, gč. čuoggá 12.6, s. 56-58. Sierralágan sámi kulturviesuid huksema olles konseapta hilgojuvvo sihke juolludusaid dáfus ja organisatuvrralaččat. Dat áidna masa Sámediggi orro ožžon doarjaga lea dikki miellaguoddu, ahte <span type="quote">«vuosttažettiin sihkkarastit dohkálaš doaimma dáláš sámi kulturinstitušuvnnaide ovdal go ođđa stuorra huksenprošeavttat álggahuvvojit»</span>. Loahppa ovddasvástádus hoigaduvvo muhtun muddui gielddaide ja fylkagielddaide. Sámediggi bidjá merkii, ahte dát bealli ii leat ođđasit árvvoštallojuvvon lassidieđáhusas. Sámediggi ii dohkket, ahte ovddasvástádus sámi kulturviesuid huksemii geahččaluvvo duvdiluvvot gielddaide ja fylkagielddaide. Dát sáhttá dagahit vuostálasvuođaid dáin eiseválddiin ja báikkálaš servodagas muđui. Dát politihkka ii dávis stáhta politihkkii sápmelaččaid guovdu, ja diggi bivdá Stuorradikki guorrasit dása. Sámi girkoráđđi ferte oažžut duođalaš vejolašvuođaid iežas ovddasvástádussuorggi goziheapmái. Sámediggi lea duhtavaš go ođđa girkolága vuođul ožžot sámit ovddastusa golmma davimus bismagotteráđis, ja ožžot vejolašvuođa viiddidit sámi ovddastusa Girkočoáhkkimis. Sámediggi rámiida dan barggu maid Norgga Biibbalsearvi lea dahkan, go lea jorgalan Ođđa Testameantta davvisámegillii. Dikkis leat vuordámušat, ahte Boares Testameantage jorgaluvvo. Diggi bivdá maiddái, ahte girkolaš teavsttaid jorgalanbargu mátta- ja julevsámegillii hoahpuhuvvo, ja bivdá ahte juolludeaddjit eiseválddit addet dasa eanet ruđa. Dát guoská maiddái ovttasbarggu ovdánahttimii riikarájiid rastá sámi girkolaš doaimmaid ektui. <em type="bold">Sámi ealáhuspolitihkka </em>Sámediggi čujuha, ahte sámi ealáhuspolitihkka váldodieđáhusas lea čilgejuvvon viidát, muhto veaháš maŋosguvlui, gč. kap. 15, s. 69-86. Diggi ohcala buoret oktavuođa dan vejolašvuođa, mii lea dieđáhusa mildosis ealáhusovdáneami birra sámi guovlluin (gč. mildosiid 2, 3 ja 4, s. 102-117, ja daid boahttevaš hástalusaid ja vejolašvuođaid gaskka maid Sámediggi ieš meannuda iežas jahkedieđáhusas, gč. mielddus 5. Sámediggi čujuha, ahte leat ollu hástalusat ealáhusaide nugo guolástus, eanadoallu, boazodoallu, duodji ja lotnolasealáhusat sámi guovlluin. Lea deaŧalaš nugo dieđáhusas hábmejuvvo, ahte ealáhus ja kultuvra bohtet ovdan fárrolagaid. Sámediggi oaivvilda, ahte nugo dilli ealáhusain otne lea, de lea dárbu nannoseabbot áŋgiruššat čuovvovaš surggiin: </p>
<p type="listitem">Ealáhusstrategiijaid ovddidan barggus Davvi-Norgii, maid Davvi-Norggain gulahalli Stivrenjoavku dahká. Dán barggu ferte hoahpuhit daid ságastallamiid vuođul mat leat dáhpáhuvvan maŋimuš áiggiid, ahte olbmot fárrejit eret riikaoasis, earret eará eavttuhit ođđa plána Davvi-Norgga várás. Sámediggi oaivvilda, ahte dál lea deháleamos bargun ollašuhttit daid strategiijaid ja doaibmabijuid, mat leat eavttuhuvvon ja bidjat daidda konkrehta bohtosiid.</p>
<p type="listitem">Sámedikki sámi riddo- ja vuotnaguovlluid doaibmaplána. Hástalussan lea ovttastahttit plána doaibmabijuid fylkagielddaid dásis regiovnnalaš ovddidanprográmmaid ektui ja eará giella, kultuvra ja ealáhusosiiguin.</p>
<p type="listitem">Sis-Finnmárkku Nuppástuhttinprográmma lea guhkeduvvon jagi 1998 lohppii. Lea dárbu nannet áŋgiruššamiid nuppásteaddjiid ektui olahusjoavkun. Sámediggi lea gearggus váldit stuorát ovddasvástádusa prográmma viidáseabbot meannudeapmái.</p>
<p type="listitem">Earenoamáš deaŧalaš lea nannet boazodoalu rekrutterema, ja nuoraid vuoigatvuođaid.</p>
<p type="listitem">Sámediggi čujuha iežas eavttuhussii maid lea ovddidan Sámedikki eanadoalloplánas, ahte ásahuvvošii sierra eanadoallopolitihkalaš biire sámi ássanguovlluid várás. Dasa ii leat boahtán doarjja váldodieđáhusas, gč. čuoggá 15.5, s. 76-78. Diggi čujuha vástesaš eavttuhussii, mii lea Guolástusdepartemeantta sámi guolástuslávdegotti eavttuhusas sierra doaibmaguovllu ektui. Eavttuhus guoská buorre mealgadii seamma eanadieđálaš guvlui. Nu maiddái dáláš Sámi ovddidanfoandda doaibmaguovlu. Go boahtteáiggis dahkkojuvvojit mearrádusat movt eanadieđálaččat ráddjet váikkuhangaskaomiid geavaheami sámi guovlluin, de ferte guovllupolitihka, guolástusaid ja eanadoalu čatnat oktii.</p>
</list><p><em type="bold">Gaskariikkalaš bargu </em></p>
<p>Sámediggái ferte addit duođalaš vejolašvuođaid searvat gaskariikkalaš bargui ONa, Arktálaš ráđi ja Barentsovttasbarggu oktavuođas. Dán oktavuođas lea positiivvalaš go ráđđehus orru háliideamen nannet olmmošvuoigatvuođa barggu. Ráđđehus ferte bargat aktiivvalaččat gaskariikkalaččat ja gárvvistit ON-julggaštusa barggu eamiálbmogiid vuoigatvuođa hárrái, sihkkarastit bissovaš foruma ásaheami ON:as, ja čuovvolit Sámedikkiid oktasaš mihttomeriid ja doaibmabijuid álgoálbmotlogijagi várás.</p>
<p>Arktálaš ráđi ferte ovddidit progressiivvalaš gaskaoapmin stáhtaid ja álgoálbmogiid gaskasaš ovttasbargui, dainna ulbmilin ahte arktálaš álgoálbmotpolitihkka lea nu bures go vejolaš ovttastahtton ja positiivvalaš.</p>
<p>Lea buorre go Ráđđehus áigu čuovvolit Sámedikki ávžžuhusa ovddastusa hárrái Barentsráđis. Dasto váidala Sámediggi go Ráđđehus ii leat positiivvalaš ollesárvosaš sámi lahttovuođa ektui Davviriikkaid ráđis.</p>
<p><em type="bold">Davviriikkalaš ovttasbargu </em></p>
<p>Sámediggi oaidná dehálažžan, ahte Ráđđehus čuovvola plánaid Sámi parlamentáralaš ráđi ásaheami ektui, nu ahte ruhtadeapmi sihkkarastojuvvo davviriikkalaš dásis.</p>
<p><em type="bold">Dásseárvu </em></p>
<p>Ulbmil dásseárvvu ektui lea oažžut duođalaš dásseárvvu nissonolbmuid ja almmáiolbmuid gaskka, ahte lea vejolašvuohta searvat servodatovddideapmái, ealáhusdoibmii ja oahpahussii.</p>
<p>Sámediggi oaidná, ahte lea buorre go ráđđehus áigu bargat dan ala, ahte nannet sámi nissonolbmuid dili boazodoalus, nu ahte ealáhuslaš bargu albmáid ja nissonolbmuid gaskka lea dásseárvvus. Dásseárvu, nissonolbmuid ja albmáid gaskka lea leamaš fáddá boazodoalloealáhusas, mainna Sámediggi lea bargan ollu jagiid. Sámediggi lea maŋimusat ášši 25/96 - Boazodoallošiehtadus jagiide 1996-97, oktavuođas čujuhan, ahte lea dárbu nannet nissonolbmuid dili boazodoalus. Sámediggi bivddii šiehtadusbeliid meannudit dáid áššiid njuolga šiehtadallamiin, dainna ulbmilin, ahte ovddidit čielgaseabbo strategiija boazodoallošiehtadallamiid oktavuođas, mii guoská nissonolbmuid sadjái boazodoalus.</p>
<p><em type="bold">Luondduvuođđu sámi ealáhusaide ja kultuvrii </em></p>
<p>Sámediggi oaidná, ahte lea dárbu vuđolaččat čielggadit sámi beroštumiid sihkkarastima Sd. dieđáhusa nr. 62 (1991-92) - Luonddusuodjalanguovlluid riikaplána, čuovvoleami oktavuođas. Sámi guovlluid gáhttema ferte ovdánahttit gaskariikkalaš ovdánemiin fárrolagaid, álgoálbmotguovlluid gáhttema ja geavaheami ektui. Čujuhit erenoamážit Norgga geatnegasvuođaide ja Sámedikki árvalusaide ILO-konvenšuvnna nr. 169, álgoálbmogiid ja čearddalaš álbmogiid, ja Biologálaš eatnatgeardáivuođa konvenšuvnna ektui.</p>
<p><em type="bold">Bargu sámi riektidiliid ektui viidáseabbot </em></p>
<p>Mii guoská bargui viidáseabbot sámi riektidiliiguin čujuha Sámediggi:</p>
<list><p type="listitem">Ii sáhte vuordit geahčemeahttumit, Ráđđehusa árvvoštallamiid go lea issoras garra dárbu divvut minerálalága, mii guoská olles riikii, ja gitta dassážii go Sámi vuoigatvuođalávdegotti barggu bohtosat leat gárvá. Sámediggi váidala dán ja deattuha ahte lea dárbu gaskaboddosaš čovdosiidda mat ollásit gozihit sámi beroštumiid. Sámediggi áigu dán oktavuođas erret eará árvvoštallat Sámi vuoigatvuođalávdegotti eavttuhusa áigái ráddjejuvvon biehttalanrievtti hárrai Sámediggái stuorát luonddulihkahallamiid oktavuođas, gč. NAČ 1997:4, čuoggá 8.3.5, s. 406-422.</p>
<p type="listitem">Justisdepartemeantta dutkanprošeakta sámi dološvieruid ja riektiáddejumiid hárrái. Prošeakta ovdána njozet ja dan ferte hoahpuhit.</p>
<p type="listitem">Sámi vuoigatvuođalávdegotti bargu viidáseabbot Tromssa, Norlándda ja lullisámi guovlluid ektui, galgá čađahuvvot, gč. Sámedikki mearrádusa áššis 10/98 Sámi vuoigatvuođalávdegotti mandáhta ja barggu joatkin.</p>
<p type="listitem">Nordlándda ja Tromssa Várrelága gažaldaga ferte geahččat Sámi vuoigatvuođalávdegotti barggu oktavuođas Tromssas, Nordlánddas ja lullisámi guovlluin, ja sámi dološvieruid ja riekteáddejumi oktavuođas.</p>
<p type="listitem">Dálolaččaid vuoigatvuođaid ferte gozihit ja nannet.</p>
<p type="listitem">Dat eavttuhus, maid Sámediggi lea eavttuhan sierra boazodoallokomišuvnna ektui.</p>
</list><p><em type="bold">Ovdánahttin dearvvasvuođa ja sosiálasuorggis </em></p>
<p>Sámediggi lea duhtavaš go Ráđđehus lea beavttálmahttán iežas barggu NAČ 1995:6 ektui. Muhto Sámediggi ii leat duhtavaš dán ovttasbargui, mii dán rádjái lea leamaš departemeantta ja Sámedikki gaskka, ja vuordá ahte diggi lea lunddolaš ovttasbargo-oasálaš barggus viidáseabbot. Departemeantta eavttuhusa, bissovaš refereansajoavkku ásaheami hárrái sámi dearvvasvuođa- ja sosiálaáššiide lea Sámediggi dál árvvoštallamin. Dikki doarjja eavttuhussii lea oalle guhkás dan duohken makkár vuogi refereansajoavku oažžu ja makkár oktavuohta das šaddá sámediggevuogádahkii.</p>
<p type="title">III.	Jienasteapmi</p>
<list><p type="listitem">Čoahkkinortnega § 22 vuođul hilgojuvvui Sámediggeráđi lassieavttuhus 14 jiena vuostá (36 áirasa). 39 áirasis ledje 38 čoahkis.</p>
<p type="listitem">Sámediggeráđi árvalus, eavttuhus 2 ja 3 gessojuvvojedje ruovttoluotta.</p>
<p type="listitem">Eavttuhus 1 ja 4 čuvvot beavdegirjelasáhussan áššái.</p>
</list><p>Jienasteapmi čađahuvvui dáid vuoruid mielde:</p>
<list><p type="listitem">Sámediggejovkkuid oktasaš eavttuhus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p type="title">Beavdegirjelasáhus ovddiduvvon áirasis Nils Henrik Måsø, Guovddášbellodaga sámediggejoavku:</p>
<p>Guovddášbellodagas leat čuovvovaš mearkkašumit Sámediggeráđi eavttuhussii:</p>
<p>1. siiddus, goalmmát teakstaoasis čállá Sámediggeráđđi:</p>
<p><em type="italic">"Sámediggi bidjá stuorra deattu dasa, ahte ovddiduvvo gievrras ja dynámalaš oktavuohta Sámedikki ja riikka eiseválddiid gaskka. Danin sáhttá jahkásaš dieđáhusaid ja prinsihppadieđáhusa, ovtta stuorradiggeáigodagas, gohčodit guovddáš oassin dán oktavuođa doallamis. Dán geažil fertege Sámediggi dovddahit, ahte das lea veaháš fuolla dán vuogi geažil mii dieđáhusaide lea gártan." </em></p>
<p>Guovddášbellodaga sámediggejoavku lea ovttaoaivilis dasa ahte ovddeš dieđáhusain lea leamaš veaháš heittot hápmi. Mii oaivvildat ahte dát lea geahččaluvvon divvojuvvot lassidieđáhusas. Dieđáhus sisttisdoallá ulbmiliid ja doaibmabijuid mat gullet máŋgga departemeantta ovddasvástádussuorgái, mii GBa sámediggejoavkku mielas lea positiivvalaš. Dás boahtá maid ovdan ahte oassin Ráđđehusa ságastallamis Sámedikkiin, de sávvá Ráddehus gullevašvuođa Sámedikki jahkedieđáhusa ovdanbuktimii, dain áššiin ja čuolmmain maid Sámediggi lea meannudan.</p>
<p><em type="bold">Eanavuoigatvuođat </em></p>
<p>Seamma siiddus čujuha Sámediggeráđđi G.M. Gonagasa sárdnái goalmmát Sámedikki rahpamii, mas daddjui ahte Norgga stáhta lea vuođđuduvvon guovtti álbmoga eatnamiid ala - norgalaččaid ja sápmelaččaid. GBa sámediggejoavku lea ovttaoaivilis dasa ahte danin lea stáhtas erenoamáš ovddasvástádus láhčit dilálašvuođaid dasa ahte sámi álbmot galgá sáhttit hukset nana ja eallinvejolaš servodaga. Muhto dát ii mearkkaš ahte stáhta lea vuođđuduvvon guovtti sierra eatnamiid ala, norgalaččaid ja sápmelaččaid, muhto guovtti álbmoga oktasaš eatnamiid ala.</p>
<p>Sámediggeráđđi čujuha dasa ahte sámit Norggas leat Sámedikki ásaheami ja sierralágan váikkuhangaskaomiid ja stivrenortnegiid ovdánahttima bokte ovdánahttán kultuvrralaš ja politihkalaš vuoigatvuođaid. GBa sámediggejoavku lea dan rádjái ovttaoaivilis, muhto divvu gažaldaga maid Sámediggeráđđi oaivvilda čuovvovaš lasáhusain:</p>
<p><em type="italic"><span type="quote">"Dat mii dál lea guovddážis lea dat ahte cegget dan goalmmát pilára huksehagas, min eanavuoigatvuođaid"</span>. </em></p>
<p>Dát čuoččuhus guoská njuolga Sámi vuoigatvuođalávdegotti árvalussii <span type="quote">"Vuoigatvuohta eatnamii ja čázádagaide Finnmárkkus"</span> mii dál lea viiddis gulaskuddamis, mas gulaskuddanáigemearri lea njukčamánus 1999. Maiddái Sámediggi áigu buktit sierra gulaskuddancealkámuša. GB imaštallá manin Sámediggeráđđi háliida ovddalgihtii mearridit čovdosiid. Mii gažaldat lea vel ain eambbo vuđoleabbo go Sámediggeráđđi 3. siiddus cealká ahte <em type="italic"><span type="quote">"Sámedikki vuođđo-oaidnu lea dattetge dat, ahte guovllu resurssat sihke eatnama alde ja vuolde gullet sámi álbmogii"</span>. </em>Viidáseabbot: <em type="italic"><span type="quote">"Sámit eai leat goassige eahpidan dan ahte árbevirolaš sámi eaiggátvuohta livččii nohkan"</span>. </em></p>
<p>GBa sámediggejoavku fas čuoččuha ahte; Sámiide ii leat goassige leamaš vealtameahttun ahte eaiggáduššat eatnamiid, muhto ahte resurssaide lea geavahanvuoigatvuohta sámi kultuvrra materiálalaš vuođu suodjaleamis ja ovddideames viiddis áddejumiin. GBa sámediggejoavku vuostálastá ahte eanavuoigatvuođa ja hálddašeami galgá hálddašit čearddalaš eavttuid vuođul, individualalaččat, muhto áigu bargat dan ala ahte eatnamiid ja čázádagaid stáhtalaš hálddašeapmi sirdojuvvo stáhtas eará hálddašanmáliide main sámi álbmogis lea <em type="italic">mearridanváldi hálddašeamis </em>ovttas dainna eará álbmogiin fylkkas. </p>
<p>GBa sámediggejoavku ii oainne ahte Sámi vuoigatvuođalávdegoddi addá mákkárge vuođu mainna sáhttit čuoččuhit eanarievtti čearddalaš eavttuiguin nugo Sámediggeráđđi orru oaivvildeamen.</p>
<p>Lea maid veara mearkkašit ahte ii Otto Jebens ge mannan nu guhkás go Sámediggeráđđi orru čuoččuheamen. Otto Jebens manai guhkimusat eanariekte gažaldagain ja ovddastii unnitlogu dan nu gohčoduvvon <span type="quote">"Riektejoavkkus"</span> maid Sámi vuoigatvuođalávdegoddi nammadii čielggadan dihtii gustovaš vuoigatvuođa eatnamiidda ja čázádagaide Finnmárkkus. Ii son ge leat oaivvildan, nugo mii áddet, ahte sápmelaččain lea eanariekte- ja hálddašanriekte vuoigatvuohta ILO-konvenšuvnna artihkkala 14.1 vuođul, muhto baicce <span type="quote">"kollektiivalaš vuođđun álbmogii guovllus"</span>. Jebens orru leamen dan oaivilis ahte sámi vuoigatvuođat ILO-konvenšuvnna vuođul, leat muhtin lágan kollektiivvalaš eana- ja geavahusrievttit maid <span type="quote">"báikkálaš olbmot"</span> oamastit sámi guovlluin, daddjojuvvon buohkat geat ásset dáin guovlluin, beroškeahttá čearddalaš duogážis.</p>
<p>Sámi vuoigatvuođalávdegotti árvalussii ja čielggadussii muđui, áigu GB sámediggejoavku boahtit ruovttoluotta go lea leamaš vuđolaš demokráhtalaš proseassa bellodagas.</p>
<p><em type="bold">Sámepolitihka ovdáneapmi </em></p>
<p>GBa sámediggejoavku ii leat áibbas ovttaoaivilis Sámediggeráđi čuovvovaš čilgehusain: <em type="italic">"....dađistaga leat álgán gamusteamet dovdat, ahte eiseválddiid beales eai hálit nu áktánasat ovddidit sámepolitihka, vaikko njálmmiin gal dadjet juste nuppeláhkái". </em>Dan oktavuođas áigu GB sámediggejoavku čujuhuhit čuovvovažžii: </p>
<list><p type="listitem">Sámi áššiide lea nammaduvvon sierra stáhtačálli.</p>
<p type="listitem">Gávdno sierra stáhtačállilávdegoddi mii meannuda sámi áššiid, mii fas mielddisbuktá buoret ovttastumi.</p>
<p type="listitem">Bissovaš ráđđehuskonfereanssat go sámi gažaldagat digáštallojuvvojit.</p>
<p type="listitem">Jahkásaš dieđáhus Stuorradiggái Sámedikki doaimma birra (Od. prp. 33 1996-97)</p>
<p type="listitem">Ahte unnimusat oktii juohke stuorradiggeáigodagas ráhkaduvvo prinsihppadieđáhus Norgga sámepolitihka birra (NAČ 1984:18)</p>
<p type="listitem">Ráđđehus lea buktán signálaid ahte háliidit nannoseabbot formaliseret oktavuođa Sámediggái sihke bušeahttabarggus ja Sámedikki jahkedieđáhusaid čuovvoleames.</p>
<p type="listitem">Dasa lassin áigu Ráđđehus 1999 rájes eavttuhit ahte olles juolludus 540 kapihttalis addojuvvo Sámedikki hálddašeapmái poasttas 50. Prinsihpas gártá Sámediggái vejolašvuođa vuoruhit iežas doaibmabijuid rámma rájiid siskkabealde.</p>
</list><p>Danin lea váttis obalaš oktavuođas leat ovttaoaivilis Sámediggeráđiin dasa ahte <em type="italic"><span type="quote">"eiseválddit eai hálit nu áktánasat ovddidit Sámepolitihka"</span>. </em></p>
<p>GBa sámediggejoavku lea hui duhtavaš go ođđa Ráđđehus lassidieđáhusas čuoččuha ahte áigu čađahit aktiivvalaš sámepolitihka mas sápmelaččaide addojuvvo stuorát mearridanváldi áššiin mat gullet ovdánahttit sámi giela, kultuvrra ja servodateallima. GBa sámediggejoavku lea maiddái ovttaoaivilis dasa ahte buorre distriktapolitihkka lea buorre sámepolitihkka. </p>
<p><em type="bold">Sámi mediijat </em></p>
<p>Dattetge eahpida GBa sámediggejoavku maid čuovvovaš čuoččuhus lassidieđáhusas oaivvilda: <em type="italic"><span type="quote">"Ráđđehus lea dan oaivilis ahte buorre mediijafálaldagas sámegillii lea vealttameahttun mearkkašupmi dasa ahte doalahit ja ovdánahttit sámi giela ja kultuvrra"</span>. </em>GBa sámediggejoavku gal miehtá dasa ahte sámi giella lea deaŧalaš sámi kultuvrii, muhto háliida dárkilastit ahte ráđđehus ferte váldit ovddasvástádusa dáhkidit buori fálaldaga daidda sápmelaččaide geat stáhta ovddeš dáruiduhttinpolitihka geažil leat massán eatnigielaset. Lea deaŧalaš hukset viiddis ja máŋggalágan sámi mediijafálaldaga dáhkidan dihtii viidodaga sámi servodatdigáštallamis. Ferte dáhkidit dárbbašlaš preassadoarjaga áviissaide ja áigečállagiidda mat leat sápmelaš lohkkiid várás, sihke dárogielhálli- ja sámegielhálli sápmelaččaide. </p>
<p type="title">Beavdegirjelasáhus ovddiduvvon áirasis Steinar Pedersen, Bargiidbellodaga sámediggejoavku:</p>
<p>Mearkkašumit Bargiidbellodaga sámediggejoavkkus. Mearkkašumit leat vuođđuduvvon nu ahte čujuhit eanaš osiide Sámediggeráđi árvalusas, gokko joavkkus lea eará oaidnu dahje oaidná ahte lea dárbu čilget dárkileabbot.</p>
<p><em type="bold">Čk.: Sámediggeráđđi ovddida čuovvovaš árvalusa Sámediggái </em></p>
<p>Bargiidbellodaga sámediggejoavkku mielas ii leat prinsihpalaččat buorre go geavahuvvo Gonagasa dajaldat dihto politihkalaš ákkaid vuođusteapmái, nugo measta orru šaddamin vuohkin Sámediggeráđi beales.</p>
<p>Joavku áigu maiddái čujuhit, ahte Sámediggeráđi čujuhus daid prinsihpalaš hástalusaide, mat leat ovddiduvvon Sámedikki jagi 1996 jahkedieđáhusas lea <em type="italic">eanetlogu </em>oaidnu. Bargiidbellodaga sámediggejoavku gilddii dalle garrasit buktimis mihttomeriid ja čilgehusaid vuoigatvuođaáššiide, gokko sáhtii dulkot viiddis čovdosiiguin. Dat ii lean min mielas oiddolaš, Sámi vuoigatvuođalávdegotti nuppi oasseárvalusa duođalaš guorahallama ektui iige barggu ektui vuoigatvuođaáššiiguin. </p>
<p><em type="bold">Čk.: Šiehtadallamiid ferte čatnat láhkii </em></p>
<p>Bargiidbellodaga sámediggejoavku eahpida, leago oktavuohta Sámedikki ja Norgga eiseválddiid gaskka nu uhccán dohkketmeahttun go árvalusas earret eará dán čuoggás orru vuhttomin. Min vásihus čájeha maiddái, ahte Sámediggeráđis lea boastut čuoččuhit, ahte bargojuvvo <span type="quote">«soaittahatprinsihpa»</span> vuođul. Seamma boastut lea dadjat, ahte Sámediggi ferte bidjat dárbbašlaš politihkalaš deattu, jos galgá oažžut doarjaga daid áššiide mat ovddiduvvojit.</p>
<p>Jos dat duođai livččii lean nu, de ii livččii sámi servodat ná positiivvalaččat ovdánahttojuvvon maŋŋá Sámedikki ásaheami. Muhto, Bargiidbellodaga sámediggejoavku doarju lunddolaččat buot konstruktiivvalaš eavttuhusaid movt buoredit daid oktavuođaid, mat otne leat Sámedikki ja guovddáš eiseválddiid gaskka, ja maiddái stuorradikki ja ráđđehusa gaskka.</p>
<p><em type="bold">Čk.: Sámiid vuoigatvuohta iešmearrideapmái ja Šiehtadallamiid ferte čatnat láhkii </em></p>
<p>Bargiidbellodaga sámediggejoavku bidjá stuorra deattu dasa, ahte Sámedikki dajaldagat ja mearrádusat leat nu čielgas go vejolaš. Olbmot eai galgga dárbbašit imaštallat dan maid Sámediggi rievtti mielde lea oaivvildan ovttaskas áššiin. Erenoamáš dehálaš lea dat fáttáid oktavuođas nugo vuoigatvuohta iešmearrideapmái, sámi stivren sámi guovlluin ja sullasaččaid oktavuođas. Ráđi árvalusa dán čuoggás ferte ollu eambbo čilget ja dárkilastit. Erenoamážit dál go leat guovdu gulaskuddanvuoru maŋŋá Sámi vuoigatvuođalávdegotti oasseárvalusa Finnmárkku vuoigatvuođaáššiid birra. Go ráđi árvalusas hállojuvvo vuoigatvuođa birra iešmearrideapmái, de daddjo earret eará ahte dát guoská maiddái vuoigatvuhtii <em type="italic">mearridit </em><span type="quote">«iežas guovlluid»</span>. Dasto daddjo maiddái, ahte dál lea áigi bargat <span type="quote">«vuoigatvuođaiguin»</span>. Dasto daddjojuvvo, ahte sámi guovlluid resurssat sihke eatnama alde ja vuolde gullet sámiide, ja ahte dát lea Sámedikki vuođđomiellaguoddu <span type="quote">«sámi guovlluid»</span> hálddašeapmái. </p>
<p>Ságastallama geažil sihke Sámedikkis ja almmolaš oktavuođain, oaivvilda Bargiidbellodaga sámediggejoavku, ahte Sámediggeráđđi galgá čilget maid osiid riikkas Sámediggeráđđi definere sámi guovlun, mat earret eará galget biddjojuvvot ođđa sámi hálddašeapmái.</p>
<p>Bargiidbellodaga sámediggejoavku ii ain juo hálit fievrridit ságastallama viivvuheamet, dan kontruktiivvalaš ja realistalaš árvalusa ektui maid Sámi vuoigatvuođalávdegoddi lea ovddidan. Go dadjá nie movt bajábealde, de <em type="italic">ferte </em>ollu ollu dárkileabbot defineret ja buktit ovdan. Dán oktavuođas bivdit maiddái Sámediggeráđi čilget dan leago dat jurddašan maidege oktavuođa birra eará orgánaide, nugo gieldastivrraide, fylkadiggái ja Stuorradiggái, dego čuovusin mihttomearis sámiid vuoigatvuohta <span type="quote">«iežas guovlluid»</span> mearrideapmái. </p>
<p>Nugo Sámediggráđi árvalus dál lea dáid čuoggáid ektui, de ii doarjjo Bargiidbellodaga sámediggejoavku dan, ollu eahpečielggasvuođaid geažil mat leat. Mii oaivvildit namalassii, ahte Sámediggi ieš berre bargat nu ollu go vejolaš dan ala ahte háhkat eavttuid vuoigatvuođaságastallamii, mii lea vuođđuduvvon duohtavuođaide, ja mas ii leat sadji dárbbašmeahttun boasttu áddejumiide. Jos galgá vealtat das maid Sámediggeráđđi ieš ballá vuoigatvuođaságastallamis - <span type="quote">«myhtain, boasttu dieđuin ja baldaladdan propagándas»</span> (s. 3) - de lea das alccesis hirbmat stuorra ovddasvástádus. Go hállat eatnamiid ja čáziid hálddašeames boahtteáiggis, de lea hirbmat eahpeoiddolaš konkluderet ovdal Sámi vuoigatvuođalávdegotti meannudeami. Dán lágan čilgekeahtes dajaldagat addet buori niestti boasttu áddejumiide ja jáhkuide, ja dagahit dan ahte ságastallan manná viivvuheamet ránessonaide.</p>
<p><em type="bold">Čk.: Eanavuoigatvuođat - gáibádus dohkkeheami hárrái </em></p>
<p><em type="bold">Almmolaš diehtojuohkin </em></p>
<p>Čuoggás <span type="quote">«Eanavuoigatvuođat»</span> - gáibádus dohkkeheami hárrái» guorahallá Sámediggeráđđi muhtun beliid almmolaš digáštallamis ja diehtojuohkimis sámi diliid birra. Lea dađi bahábut riekta, ahte muhtun bellodagat maŋimuš válggas fievrridedje dan lágan válgagiccu, mii leai vuođđuduvvon ovdagáttuide, myhtaide ja baldaladdanpropagándii sámi álbmoga ektui.</p>
<p>Almmolaš eiseválddiin lea danin hirbmat stuorra ovddasvástádus váikkuhit dasa, ahte bohtet riekta ja áššálaš dieđut sámi áššiid birra. Stuorradiggi berre diehtit, ahte dán dásis eai guhkkin eret leat buot stáhtalaš etáhtat.</p>
<p>Varraseamos, ja okta dain vearrámus ovdamearkkain lea gieskat ilbman čálus Várjjaga bataljona historjjá birra. Doppe oaidnit dieđuid ja movt Finnmárkku ja sámiid historjá lea botnjojuvvon, iige dat leat vuođđuduvvon daid fágalaš dieđuide mat otne gávdnojit. Dasto fallehuvvo sámi oahppoplána, ja girječállis lea garra vuosteháhku bargiidlihkadusa ii-militearalaš linjái osiin áiggis sođiid gaskka.</p>
<p>Sámedikki bargun lea cuiggodit dáid beliid militeara ja siviila eiseválddiide, geain lea ovddasvástádus, vai dahkko dat masa lea dárbu vai myhtaid sámiid birra biđgen bissehuvvo, mat leat ruhtaduvvon vearromáksiid ruđaiguin.</p>
<p>Prinsihpalaš bealli dás lea dat, ahte movt sáhttá sihkkarastit dan, ahte dán láhkái ii dáhpáhuva šat boahtteáiggis. Dasa berrejit riikka bajimuš eiseválddit váikkuhit garrasit.</p>
<p><em type="bold">Aursund-ášši </em></p>
<p>Bargiidbellodaga sámediggejoavku lea maiddái hirbmahuvvan alimusrievtti duomu geažil Aursund-áššis. Ferte johtileamosit gávdnat ortnega, mainna sihkkarastit ahte lullisámi boazodoallu ain sáhttá bissut dán guovllus.</p>
<p>Mii guoská árvalusa čuoggái b. dán ášši birra (4. siidu), de oaivvilda joavku, ahte stáhta ferte leat mielde - vai sáhttá dahkat vejolaš guhkesáigge láigošiehtadusaid eanaeaiggádiiguin. Danin leat ovttaoaivilis, ahte lea dohkketmeahttun, ahte dasa galgá leat sámiin ovddasvástádus guovllus. Dalle šaddá eahpesihkkarvuođa faktuvra menddo stuoris.</p>
<p><em type="bold">Čk.: Boahtá go Sámedikki initiatiivvaide vástádus? </em></p>
<p>Bargiidbellodaga sámediggejoavku sáhttá guorrasit Sámediggeráđi ovddidussii, ahte guovddáš eiseválddiin, Ráđđehusas lea passiivvalaš ja obalaččat negatiivvalaš miellaguoddu sámi ovttaskas áššiid ja sektoráššiid čuovvoleapmái. Joavku lea maiddái positiivvalaš Ráđđehusa signálaide, ahte nannet ovttasbarggu ja ovttastahttit sámi áššiid čuovvoleami.</p>
<p>Bargiidbellodaga sámediggejoavkku mielas ii leat Sámediggi sierra <span type="quote">«stáhtaváldi»</span>, muhto ahte Sámediggi lea ásahuvvon Stuorradikki mearridan lága vuođul. Danin ii sáhtege leat riekta čuoččuhit, ahte Sámedikki váldi lea vuolggahuvvon eará konstitušuvnnalaš orgána mearrádusas. Sámediggi lea dieđusge deháleamos sámi eavttuid biddji sámepolitihka hápmema oktavuođas Norggas. Muhto doahpaga <span type="quote">«ođđa stáhtaváldi»</span> ferte dieđusge eanet čiekŋaleabbot analyseret, ovdal go dat geavahuvvo dieinna lágiin.</p>
<p><em type="bold">Čk.: Mearkkašumit ovttaskas áššesurggiide Stuorradiggedieđáhusas </em></p>
<p>Sámediggeráđi ovddidusas <span type="quote">«vuođđo sámi čálgofálaldagaid huksema ektui»</span>, bidjá Bargiid-bellodaga sámediggejoavku vuođđun, ahte dat guoská ruđaide ja resurssaide maiguin sihkkarastit vuođu earret eará ođđa sámi kultur- ja oahpahusinstitušuvnnaid ovdánahttimii. Dát guoská daid servodatlaš liigeáŋgiruššamiidda maid ferte dahkat jos galgá sihkkarastit sámi kultuvrra maiddái dieinna lágiin.</p>
<p>Danin ii leat Bargiidbellodaga sámediggejoavkku mielas riekta ovddidit dien dego sámi servodaga servodathuksen álggahuvvošii measta vuođu rájes. Sámiide, nugo earáge riikka olbmuide leat ávkin dat seamma vuođđo čálgofálaldagat. Duppal ortnegiidda ii leat dárbu dakko gokko áššit doibmet - nugo dat doibmet eanaš surggiin. Muhto - liigeresurssaide lea dárbu ollu surggiin jos galgá juksat kultuvrralaš dássásašvuođa.</p>
<p><em type="bold">Preassadoarjja </em></p>
<p>Bargiidbellodaga sámediggejoavku deattuha, ahte preassadoarjaga sámi aviissaide sihke sámegillii ja dárogillii, uhccimusat galgá doalahit otnáš dásis, ja áinnas lasihit. Ollu sápmelaččat leat massán iežaset giela, nu ahte dárogiel sámi preassa ain lea dehálaš.</p>
<p><em type="bold">Minoritehtaid gáhtten </em></p>
<p>Bargiidbellodaga sámediggejoavku lea ovttaoaivilis, ahte ain leat ollu čoavddetkeahtes gažaldagat ovddit áiggiid politihka geažil sámiid ektui. Ollu dáin gažaldagain gusket árvvuide ja morálii.</p>
<p>Min áddejumi mielde lea riekta, ahte dat ođđa Árvokomišuvdna guorahallá daid miellaguottuid mat dalle šadde, nu ahte boahtá johtui proseassa man oktavuođas boares miellaguottut bohtet albmosii, ja daid birra sáhttá ságastallat ollásit almmolaččat. Dán bokte de sáhtá luvdestit <span type="quote">«boares balddonasaid»</span> eret skáhpaid siste.</p>
<p><em type="bold">Čk.: Oahpahus/dutkan </em></p>
<p>Bargiidbellodaga sámediggejoavku čujuha, ahte ollu prinsihpaid ja doaibmabijuid, mat bohtet ovdan Sámediggeráđi beales ii leat Sámediggi dán rádjái guorahallan olus. Joavkku mielas lea dattetge sámi oahpahussuorggi meannudeapmi ja organiseren hirbmat dehálaš ášši. Mii guorrasit dan mállii, mas váldi viidát addojuvvo ja fievrriduvvo Sámediggái. Lea ulbmállaš geavahit málle mainna sierralágan doaimmaid sámi oahpahussuorggis sáhttá organiseret ollislaččat. Danin ferte Sámediggi osiid das guorahallat maŋŋá.</p>
<p><em type="bold">Čk.: Sámi ealáhuspolitihkka </em></p>
<p>Bargiidbellodaga sámediggejoavku áigu deattuhit, ahte vuotnabivdu okto, ja vuotnabivdu buohtalága eará ealáhusaiguin lea dehálaš barggolašvuođa faktuvra, ja dasa gullet rikkis mearrasámi árbevierut. Jos mearrasámi kultuvrra galgá suodjalit ja ovdánahttit, de ferte háhkat guoddinnákcalaš ja gánnáhahtti guolástusealáhusa. Dán berre dahkat dan bokte, ahte lagasvuođa- ja sorjankeahtes prinsihpa mearra resurssaide biddjo vuođđun dáid hálddašeapmái ja geavaheapmái boahtteáiggis mearrasámi riddo- ja vuotnaguovlluin.</p>
<p><em type="bold">Čk.: Bargu sámi riektidiliid ektui viidáseabbot </em></p>
<p>Bargiidbellodaga sámediggejoavku áigu dás čujuhit, ahte lea dehálaš ahte Sámi vuoigatvuođalávdegotti goalmmát oassečielggadus dál ráhkaduvvo guovlluid várás mat leat máttabealde Finnmárkku. Dattetge áigut čujuhit čuoggái 3 árvalusas, ahte ášši 10/98, - Sámi vuoigatvuođalávdegotti mandáhta ja barggu joatkin ii Sámediggi leat vel meannudan. Danin lea váttis ovdagihtii meannudit dan dán oktavuođas go meannudit dán ášši.</p>
<p><em type="bold">Čk.: Ovdánahttin dearvvasvuođa ja sosiálasuorggis </em></p>
<p>Bargiidbellodaga sámediggejoavku eaktuda, ahte barggu sámi dearvvasvuođa- ja sosiálaplánain sáhttá álggahit maŋŋá go refereansajoavku lea nammaduvvon.</p>
<p type="title">Beavdegirjelasáhus, maid áirras Per A. Bæhr, Guovdageaidnnu Johttisápmelaččaid listtu, ovddidii:</p>
<p>Guovdageainnu Johttisápmelaččaid listu čujuha ráđi árvalussii dán áššis. Mii eat sáhte doarjut olles árvalusa. Earenoamážit čujuhit 2. siidui, 4. teakstaoassái (Sámiid vuoigatvuohta iešmearrideapmái) ja 3. siidui, 3. teakstaoassái (eanavuoigatvuođat).</p>
<p>Prinsihpalaččat doarjut ráđi árvalusa das, mii guoská iešmearrideapmái ja eanavuoigatvuođaide. Dattetge vuordit mii Sámi vuoigatvuođalávdegotti barggu ovdal go mearridit iežamet loahpalaš oainnu.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Ragnhild Nystad, áššejođiheaddji</p>
<p>2.</p>
<p>Amund Eriksen</p>
<p>3.</p>
<p>Nils Henrik Måsø</p>
<p>4.</p>
<p>Steinar Pedersen</p>
<p>Sven-Roald Nystø</p>
<p>Steinar Pedersen</p>
<p>5.</p>
<p>Roger Pedersen</p>
<p>Geir Tommy Pedersen</p>
<p>Ragnhild Nystad</p>
<p>Roger Pedersen</p>
<p>6.</p>
<p>John Henrik Eira</p>
<p>7.</p>
<p>Einar Lifjell</p>
<p>8.</p>
<p>Ragnhild Nystad</p>
<p>Egil Olli (č.o)</p>
<p>Ragnhild Nystad (č.o)</p>
<p>Willy Olsen (č.o)</p>
<p>Ragnhild Nystad (č.o)</p>
<p>9.</p>
<p>Geir Tommy Pedersen</p>
<p>10.</p>
<p>Per A. Bæhr</p>
<p>11.</p>
<p>Willy Ørnebakk</p>
<p>12.</p>
<p>Tor Nilsen</p>
<p>13.</p>
<p>Josef Vedhugnes</p>
<p>14.</p>
<p>Magnhild Mathisen</p>
<p>Willy Olsen (č.o)</p>
<p>15.</p>
<p>Ann-Mari Thomassen</p>
<p>16.</p>
<p>Berit Ranveig Nilssen</p>
<p>17.</p>
<p>Olav Magnar Dikkanen</p>
<p>18.</p>
<p>Sven-Roald Nystø</p>
<p>19.</p>
<p>Willy Olsen</p>
<p>20.</p>
<p>Inge Arne Eriksen</p>
<p>21.</p>
<p>Ing-Lill Pavall</p>
<p>22.</p>
<p>Birger Nymo</p>
<p>23.</p>
<p>Gro Merete Siri</p>
<p>24.</p>
<p>Per Solli</p>
<p>25.</p>
<p>Klemet Erland Hætta</p>
<p>26.</p>
<p>Roger Pedersen</p>
<p>27.</p>
<p>Steinar Pedersen</p>
<p>28.</p>
<p>Ragnhild Nystad, áššejođiheaddji</p>
<p>Steinar Pedersen (č.o)</p>
<p>Ragnhild Nystad (č.o)</p>
<p>Steinar Pedersen (č.o)</p>
<p>Ragnhild Nystad (č.o)</p>
<p>Per A. Bæhr (č.o)</p>
<p>č.o: čoahkkinortnegii</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggi čujuha, ahte Sd. dieđáhus nr. 41 (1996-97) Norgga sámepolitihkka, lea nubbi prinsihppadieđáhus, mii ovddiduvvo Stuorradikki meannudeapmái, maŋŋá go Sámediggi ásahuvvui.</p>
<p>Duogáš vuohkái, ahte addit jahkásaš dieđáhusa Stuorradiggái Sámedikki doaimma birra, ja prinsihpalaš dieđáhusa Norgga sámepolitihka birra juohke stuorradiggeáigodagas, lea Sámi vuoigatvuođalávdegotti vuosttas oassečielggadus NAČ 1984:18 <span type="quote">«Sámiid riektidili birra»</span>. Prinsihppadieđáhusa birra čuožžu Sámi vuoigatvuođalávdegotti árvalusas:</p>
<p><em type="italic"><span type="quote">«Danin evttohuvvo ahte oktii juohke Stuoradikki áigodagas galgá ráhkaduvvot dieđáhus Stuoradiggái mas leat oktiiheivehuvvon sámi politihka dárkilet jođihanlinnjat mat ráđđehusa mielas orrot leamen dárbbašlaččat. Eaktun lea ahte Stuoradikki dieđáhusa jođihanlinnjat čatnet ráđđehusa, ja Stuoradiggi ii rievdat daid meannudettiinis. Ráđđehus lea čadnon dassažii go Stuoradiggi lea meannudan ođđa dieđáhusa, dahje Stuoradiggi eara láhkai rievdada jođihanlinnjaid.»</span> </em></p>
<p>Ráđđehus čuovvolii dán eavttuhusa Od. proposišuvnnas nr. 33 (1986-87), ja eavttuhii dieđáhusa addima juohke jagi Stuorradiggái Sámedikki doaimma birra, ja ahte juohke stuorradiggeáigodagas ráhkaduvvo <span type="quote">«prinsihppadieđáhus»</span>, mas galget leat eambbo obalaš jođihanlinját sámepolitihkalaš bargui. Njuolggadus dán birra mearriduvvui Sámelága 1-3 paragráffas.</p>
<p>Sámediggi bidjá stuorra deattu dasa, ahte ovddiduvvo gievrras ja dynámalaš oktavuohta Sámedikki ja riikka eiseválddiid gaskka. Danin sáhttá jahkásaš dieđáhusaid ja prinsihppadieđáhusa, ovtta stuorradiggeáigodagas, gohčodit guovddáš oassin dán oktavuođa doallamis. Dán geažil fertege Sámediggi dovddahit, ahte das lea veaháš fuolla dán vuogi geažil mii dieđáhusaide lea gártan.</p>
<p>Nugo daddjojuvvui G.M. Gonagas sártnis goalmmát Sámedikki rahpamis, de lea Norgga stáhta vuođđuduvvon guovtti álbmoga eatnamiid ala - norgalaččaid ja sápmelaččaid. Danin lea stáhtas erenoamáš ovddasvástádus láhčit dilálašvuođaid dasa ahte sámi álbmot galgá sáhttit hukset nana ja eallinvejolaš servodaga.</p>
<p>Sámediggi sávvá buresboahtima dán julggaštussii, ja bidjá váldoáššis dán duohtavuođa vuođđun iežas doibmii.</p>
<p>Sámedikki jahkedieđáhusas jahkái 1996, mii čuovvu mielddusin stuorradiggedieđáhusas nr. 41, 5. mielddusin, kapihttalis 5, oaidná Sámediggi dain muhtun prinsihpalaš hástalusaid dan seamma vuolggasadjái maid G.M. Gonagas bidjá vuođđun sárdnásis. Lea earret eará dáid hástalusaid birra main Sámediggi háliida prinsihpalaš digáštallama.</p>
<p>Sámediggi sávvá, ahte Stuorradiggi ja Ráđđehus válddášii vuolggasaji dás go bidjet jođihanlinjáid boahtte 4-jagi áigodahkii.</p>
<p><em type="bold">Vástitkeahtes prinsihpalaš hástalusat </em></p>
<p>Sámediggi áigu ovddidit muhtun prinsihpalaš hástalusaid sámiid ektui eamiálbmogin Norggas. Dáid lea Sámediggi ovddidan ollu oktavuođain ovdal ráđđehussii ja stuorradiggái almmá ahte lea ožžon vástádusa.</p>
<p><em type="bold">Sámiid vuoigatvuohta iešmearrideapmái </em></p>
<p>Sámit nugo earáge eamiálbmogat miehtá máilmmi leat čuoččuhan, ja čuoččuhit, ahte álbmogiid vuoigatvuohta iešmearrideapmái guoská maiddái máilmmi eamiálbmogiidda, ja danin ferte máilmmi servodat dan dohkkehit. Dainna bargguin áŋgiruššá Sámediggi ovttas eará álgoálbmogiiguin ON-julggaštusa oktavuođas eamiálbmogiid vuoigatvuođaid hárrái.</p>
<p>Sámediggi julggašta dan duohtavuođa, ahte Norgga stáhtas leat guokte vuođđoálbmoga, sápmelaččat ja norgalaččat. Historjjá áigge leat norgalaččat ja sápmelaččat eallán sihke sierralágaid ja bálddalagaid. Dát lea duohtavuohta, mii dagaha dan, ahte sámiin álbmogin dološ áiggi čađa lea vuoigatvuohta oažžut dohkkehuvvot vuoigatvuođa mearridit iežas kultuvrra, servodateallima ja iežas guovlluid, nuppiin sániin daddjon kultuvrralaš, politihkalaš ja eanalaš vuoigatvuođaid. Sámit Norggas leat Sámedikki ásaheami ja sierralágan váikkuhangaskaomiid ja stivrenortnegiid ovdánahttima bokte ovdánahttán kultuvrralaš ja politihkalaš vuoigatvuođaid. Dat mii dál lea guovddážis lea dat ahte cegget dan goalmmát pilára huksehagas, min eanavuoigatvuođaid.</p>
<p>Dán čuovvu dat, ahte vuođđo prinsihppa sápmelaččaid ja norgalaččaid oktavuođa gaskka, ferte leat dat ahte  <em type="bold">šiehtadallat </em> ovttamielalašvuhtii ja dahkat  <em type="bold">šiehtadusaid </em> min álbmoga ovddasteaddji orgánaid gaskka.  </p>
<p><em type="bold">Šiehtadallamiid ferte čatnat láhkii </em></p>
<p>Šiehtadallamat vuolggasadjin sápmelaččaid, eamiálbmogin ja eiseválddiid oktavuođa gaskka ferte láhkii čatnat dego prinsihppan. Dát lea juo čadnojuvvon láhkii gieskat mearriduvvon Suoma sámelágas. Dát mearkkaša dan, ahte Suoma sámeláhka lea ollu eanet progressiiva, mii guoská oktavuođa čilgemii Sámedikki ja eiseválddiid gaskka. Dat, ahte Suomas eará surggiin eai leat joavdan seamma guhkás lea eará ášši.</p>
<p>Otne lea nu, ahte oktavuohta Sámedikki ja Norgga eiseválddiid gaskka ii doaimma dohkálaččat. Geavahusas lea nu, ahte Sámedikkis formalalaččat ii leat makkárge sadji gosa ovddidit gáibádusaid, dárbbuid ja politihkalaš čovdosiid. Go Sámediggi ovddida ovtta ášši, de čujuhuvvo, ahte ferte dagahit dárbbalaš politihkalaš deattu vai oažžu áššái doarjaga. Dat, go beroštupmi sámi áššiide lea máŋggalágan ja go sámi álbmot lea uhcca jovkkoš logu dáfus, dagaha dan, ahte ferte bargat soaittahatprinsihpa vuođul. Maŋimuš áiggiid ságastallamat eanavuoigatvuođaid ja sámi oahppoplána birra čájehit viehka čielgasit dan, ahte politihkalaš deaddu badjána dávjjimusat dalle go norgalaš beroštumit leat <span type="quote">«uhkiduvvon»</span>.</p>
<p>Ovdamearkan sáhttá namuhit earret eará dan, ahte stuorámus sámepolitihkalaš ášši čakčat leai dat go lullisámi boazodoalloguovlu massii guođohanvuoigatvuođa. Dát ášši lea leamaš  <em type="bold">ii-ášši </em> norgalaš mediain, ja sivvan orru čielgasit leamen dat go dán áššis ožžo norgalaš beroštumit doarjaga, ja áššis ná ii lean ráđđejeaddji (allmenn) beroštupmi. Dát čájeha dan, ahte Sámedikkis lea váttis iige dat sáhte dorvvastit dasa, ahte geahččalit čoavdit prioriterejuvvon sámepolitihkalaš áššiid nu, ahte bidjat deattu norgalaš opponiovdnii media bokte.  </p>
<p><em type="bold">Eamiálbmotrievtti ferte heivehit/laktit Norgga lágaide </em></p>
<p>Norga lea dohkkehan ollu gaskariikkalaš julggaštusaid ja konvenšuvnnaid, maiguin sihkkarastit sámiid vuoigatvuođaid. Váttisvuohtan lea dat go dát njuolggadusat eai automáhtalaččat leat oassin Norgga lágain.</p>
<p>Sámediggi lea ollu oktavuođain bivdán, ahte álbmotrievtti njuolggadusat mat gusket eamiálbmot vuoigatvuođaide geahčaduvvošedje ollislaččat, dainna ulbmilin ahte heivehit daid Norgga lágaide ja dat dahkkojuvvošedje áigeguovdilin, dahje dohkkehuvvon konvenšuvnnat heivehuvvošedje/laktojuvvošedje obalaš vuođuin Norgga lágaide. Dán geažil fertešiige systemáhtalaččat geahčadit lágaid.</p>
<p><em type="bold">Eanavuoigatvuođat - gáibádus dohkkeheami hárrái </em></p>
<p>Eana- ja čáhcevuoigatvuođaid áššis lea Sámedikki oaivila mielde guokte váldo-oasi. Vuos lea dat, ahte vuođus dohkkehit ja gudnejahttit dan, ahte kollektiivvalaš sámi vuoigatvuođat guovlluide, mat gitta otnážii leat leamaš sámiid geavahusas ja hálddus bidjet iešheanalis riektivuođu, mii galgá biddjot lága hápmái. Nubbi lea fas dat movt dáid vuoigatvuođaid galgá laktit hálddašeapmái boahtteáiggis, mii sihke gudnejahttá sámi kultuvrra ja goziha dárbbu, mii guovllu ollislaš álbmogis lea, beroškeahttá etnálaš gullevašvuođas.</p>
<p>1997s ovddiduvvui Sámi vuoigatvuođalávdegotti árvalus Finnmárkku eana- ja čáhcevuoigat-vuođaid hálddašeami birra. Dát mielddisbuvttii de álggu hirbmat deaŧalaš digáštallamii maiddái dasa makkár sadji Sámediggái berrešii šaddat resursahálddašeami ja areálaplánema ektui.</p>
<p>Álgoságastallan lea leamaš suorggahahtti. Dat politihkalaš oasálaččat, mat leat buktán cealkámuša dán rádjái leat duođaštan dan balu maid Sámediggi dovddahii iežas jahkedieđáhusas jahkái 1996, mas diggi celkkii:</p>
<p><em type="italic"><span type="quote">«Sámediggi ballá ahte myhtat, boasttu dieđut ja baldaladdan propagánda šaddet guovddážii dán proseassas, ja oaidná danin stuorra hástalussan guovddáš oasálaččaide ahte dat váldet ovddasvástádusa sihkkarastit ságastallamiidda nu áššálaš vuođu go vejolaš.»</span> </em>(Sd. dieđáhus nr. 41 (1996-97), 5. mielddus, siiddus 129).  </p>
<p>Eanaš bellodagat, erenoamážit Finnmárkkus, vuođđudedje iežaset stuorradiggeválga-kampánjja justa myhtaide, boasttu dieđuide ja baldaladdan propagándai. Dat mii dán oktavuođas balddihahttá eanemusat lea dat go váldobellodagat eai divvon dán ja čájehan ovddasvástádusa, ahte makkár prinsihpalaš vuolggasadji dán ságastallamis galgá leat. Go geavaha baldaladdan teaknihka ja siskáldas vuostálasvuođa, de dat ii leat mearkan dušše dasa, ahte váilu sámepolitihkalaš vuođđo oaidnu, muhto dat lea strategiija, áibbas ovddasvástádusa haga, buori <span type="quote">«splitt og hersk»</span>-vuoiŋŋas, man áidna ulbmilin lea joatkit sámi álbmoga vealaheami. Válgaboađus gielddaid dásis čájeha iežas čielga giela. Dat bellodagat, mat čielgasit vuostálaste sámiid masse jienasteaddjiid Sis-Finnmárkkus. Vásiheimmet maiddái dan, ahte okta bellodatsearvi heaittihuvvui go dat vuostálasttii váldobellodaga láivivuođa.</p>
<p>Sámediggi oaidná hirbmat deaŧalažžan, ahte Sámi vuoigatvuođalávdegotti bargu jođáneamosit ollašuhtto. Norgga luohtehahttivuohta sisriikkas ja gaskariikkalaččat lea sorjavaš, ahte dát proseassa čađahuvvo.</p>
<p><em type="bold">Sámedikki vuođđo-oaidnu </em></p>
<p>Sámedikki vuođđo-oaidnu lea dattetge dat, ahte guovllu resurssat sihke eatnama alde ja vuolde gullet sámi álbmogii. Dát muitala maiddái Sámedikki vuođđo miellaguottu resurssaid hálddašeapmái sámi guovlluin. Otne hálddaša stáhta sámi álbmoga ovddas sámi guovlluid. Sámit eai leat goassige eahpidan dan ahte árbevirolaš sámi eaiggátvuoigatvuohta livččii nohkan. Vuoigatvuohta eatnamiidda ja čáziide gažaldaga oktavuođas lea danin sáhka čiekŋaleamosit sámi kultuvrra materiálalaš vuođu suodjaleames ja ovddideames viiddis áddejumiin. Materiálalaš vuođu sihkkarastin leage danin guovddáš bealli ollislaš sámi riektivuođus politihkalaš ja kultuvrralaš vuoigatvuođaide lassin.</p>
<p>Norga lea ákkastaladettiinis gaskariikkalaš forain dovddahan, ahte sámi vuoigatvuođat leat suodjaluvvon nu gohčoduvvon <em type="italic">garrasit suodjaluvvon geavahusrievtti </em>bokte. Dát čuoččuhus šaddá imašlaš čuvgii dan oktavuođas go boazodoallu dubmejuvvui eret iežas guovlluin, definerejuvvon hálddašanguovllus mii lea sámi boazodoalu várás. </p>
<p><em type="bold">Aursundášši - Boazodoalloláhkakomišuvdna </em></p>
<p>Nu gohčoduvvon <span type="quote">«Aursund-duomus»</span> dubmejuvvui ovtta boazodoallodistrivttas eret guođohanvuoigatvuohta eatnamii, mii gulai distriktii. Dán oktavuođas čujuha Sámediggi iežas mearrádussii dievasčoahkkimis jagi 1997 skábmamánus, áššis 48/97 mas čuožžu earret eará ahte:</p>
<p><em type="italic"><span type="quote">«Sámediggi lea hirpmástuvvan go Alimusrievtti duopmu golggotmánu 24. beaivvi 1997 čájeha, ahte ovdalaš áiggiid sámi guovlluid koloniseremiin ain jotkojuvvo, ja sámi álbmot ain dulbmojuvvo. Go Alimusriekti vuhtiváldá 1897’ duomu, ja bidjá mearrideaddji deattu árvvoštallamiidda mat dalle leat dahkkon, de čájeha dat garra vuostehágu sámi vuoigatvuođaide obalaččat.»</span> </em></p>
<p>Sámediggi lea ilus go Ráđđehus oaidná boazodili duohtavuođa lullisámi guovllus maŋŋá Aursund-duomu. Signálat mat dattetge addojuvvojit lassidieđáhusas leat eahpečielgasat, ja mat váldoáššis árkkálmastet dan dili masa lullisámi boazodoallu lea gártan, muhto buktá heajos signálaid doaibmabijuid ektui movt čoavdit váttisvuođa. Sámediggi čujuha, ahte dás leat ollu čielga prinsihpalaš hástalusaid ovddabealde, main lea čuovvovaš sisdoallu:</p>
<list><p type="listitem">Aursund-duopmu lea njuolga vuostá sámi riektiáddejumiid, ja rihkku čielgasit stáhta geatnegasvuođaid sámi eanavuoigatvuođaid gáhttemii ja sihkkarastimii.</p>
<p type="listitem">Sámediggi ii dohkket láigošiehtadusaid, man oktavuođas sámit bággehallet doahttalit eará čuoččuhuvvon riektioasálaččaid, mat leat vuostá min riektiáddejumi.</p>
<p type="listitem">Čovdosat mat hábmejuvvojit fertejit vuhtiiváldit bajábealde namuhuvvon beliid, dat sáhttet leat bággo-oastin, láhkarievdadus, dahje sullasaš, mas vejolaš čoavddus sáhttá leat dat, ahte stáhta váldá dárbbašlaš proseassaovddasvástádusa.</p>
<p type="listitem">Sámediggi lea ráhkkanan árvvoštallat čovdosiid mat hábmejuvvojit, maid ulbmilin ferte leat ásahit fas luohttámuša sámi boazodoalliid ja stáhtaeiseválddiid gaskka ja váikkuhit gávdnat čovdosiid oanehis ja guhkesáigái, maid bokte sámi vuoigatvuođat dohkkehuvvojit.</p>
<p type="listitem">Dán oktavuođas bivdá Sámediggi ráđđehusa nammadit boazodoalloláhkakomišuvnna boazodoallolága ollislaš guorahallamii, , ja galgá ea.ea. geahčadit boazodoalu hálddašeami stivrema ja boazodoalu siskkáldas dilálašvuođaid regulerema. Od. prp. nr. 28 (1994-95) dovddahuvvui čielgasit ahte máŋga prinsihpalaš ja praktihkalaš gažaldaga eai lean meannuduvvon go dát dárkkistuvvui, muhto eaktuduvvui ahte dát dahkkojuvvo go Sámi vuoigatvuođalávdegotti árvalus (NAČ 1997:4) gárvana. Juo láhkarievdadeamis eaktuduvvui ahte boađášii ođđa láhkarievdadeapmi jođánit. Lea deaŧalaš ahte Boazodoallokomišuvnna čoahkkádusas leat ealáhusa ovddasteaddjit, ja dakkárat geat dihtet boazodoalu ja boazodoalu rivttiid birra.</p>
</list><p><em type="bold">Stuorradiggedieđáhusat - deaŧalaš dávisteapmi </em></p>
<p>Stuorradiggedieđáhus lea okta dain deaŧaleamos osiin, mii guoská Sámedikki ja sámepolitihkalaš dynamalaš ovdáneapmái Norggas. Danin leage áibbas deaŧalaš, ahte gávdno dássedeaddu ovdáneami čilgema, mii lea leamaš ja ođđa njuolggadusaid ráhkadeami gaskka boahttevaš 4 jagi áigodahkii. Stuorradiggedieđáhus nr. 41 čájeha, ahte lea čielgasit dássedeattukeahtes dilli dán ektui.</p>
<p>Oanehaččat muitaluvvon dadjá Stuorradiggedieđáhus, ahte Ráđđehus lea meannudan ollu áššiid mat čatnasit sámepolitihka suorgái. Váillahit dattetge vástádusa čuovvovažžii:</p>
<list><p type="listitem">Dávistago čuovvoleapmi ovddit prinsihppadieđáhusa jođihanlinjáide?</p>
<p type="listitem">Makkáraš prinsihpalaš linjáid mielde bargat boahtte áigodagas?</p>
</list><p>Dieđáhus čájeha, ahte ollu áššit čovdojuvvojit dađistaga dan bokte go Ráđđehusas ja Stuorradikkis lea oktavuohta Sámediggái. Sámediggi lea dattetge ollu oktavuođain divvon gažaldatmearkka bargovuohkái movt čoavdit áššiid, ja dárbui prinsihpalaččat čoavdit muhtun áššiid.</p>
<p><em type="bold">Boahtá go Sámedikki initiatiivvaide vástádus? </em></p>
<p>Váldoáššis sáhttá dadjat, earret oahpahussuorggi, ahte Ráđđehusa vástádus Sd. dieđáhusas nr. 41 Sámediggái ovttaskas áššiin ja sektuvrasurggiin lea juogo passiivvalaš, dahje negatiivvalaš.</p>
<p>Dat <span type="quote">«vuordin ja geahččan»</span>-miellaguoddu, mii orru báidnimin dieđáhusa measta čađa, čájeha ahte ovddasvástádus váilu ollu čoavddekeahtes áššiide, maid Sámediggi ovddidii jahkedieđáhusas jahkái 1996, ja stuorra deaŧalaš áššiide maid dievasčoahkkin meannuda. Sámediggi lea otne dan dilis, ahte ii leat Ráđđehusa iige Stuorradikkige beales bissovaš vuohki movt vástidit ja ovttasbargat daid áššiid hárrái maid Sámediggi ovddida. Sierralágan fágadepartemeanttaid gaskka lea stuorra erohus, ja dađistaga leat álgán gamusteamet dovdat, ahte eiseválddiid beales eai hálit nu áktánasat ovddidit sámepolitihka, vaikko njálmmiin gal dadjet juste nuppeláhkái.</p>
<p>Ovtta čielga ovdamearkka sáhttá viežžat Sd. proposišuvnnas nr. 1 (1992-93), Stáhtabušeahtta kapihttal 503, Sámediggi, mas 59. siiddus čuožžu ná:</p>
<p><em type="italic"><span type="quote">«Ráđđehusa mihttomearrin lea, ahte Sámediggi disponere eanaš stáhtalaš doarjagiid sámi ulbmiliidda.»</span> </em></p>
<p>1994s čujuhuvvui vuosttas geardde, ahte juolludus oktiibuot sámi ulbmiliidda lea sullii 340 miljovnna kruvnnu. Seamma láhkái čujuhuvvo 1995s, 1996s ja 1997sge. Maŋimuš čujuhusa vuođđun lea dat, ahte juolludus dál lea 380 miljovnna kruvnnu.</p>
<p>Dat mii lea váttis, lea dat go nu uhccán čilgejuvvo makkár ruđat dat leat, man ollu dat leat lassánan, ja dávista go dát dan ovdáneapmái maid Sámediggi háliida. Dasto lea čujuhus Ráđđehusa bajábealde namuhuvvon mihttomearrái láhppon.</p>
<p>Daddjo dattetge sihke bušeahtta proposišuvnnas ja Stuorradiggedieđáhusas nr. 41, ahte mihttomearrin lea láhčit dilálašvuođaid dasa vai:</p>
<p><em type="italic"><span type="quote">«… sámi álbmot ieš sáhttá ovddidit ja nannet iežat kultuvrra, giela, servodaga ja ealáhusaid ollislaš stáhtalaš sámepolitihka ektui.»</span> </em>Sd.prp.nr. 1 Gielda- ja bargodepartemeanta (1997-98).  </p>
<p>ja</p>
<p><em type="italic"><span type="quote">«Guovddáš gažaldahkan sámepolitihkalaš ovdáneapmái šaddá dasto dat, ahte maid de ferte bargat jos galgá bisuhit dan obalaš gáhttema dohkálaš nanusin sámi kultuvrra suodjaleami ja ovddideami ektui boahtteáiggis, ja movt dán lágan kulturgáhttema berre ovddidit.»</span> </em></p>
<p>Sámediggi čujuha, ahte Ráđđehus Sd. dieđáhusas nr. 18 (1997-98) lea buorebot ovttastahttán sámi áššiid departemeanttaid gaskka ja nannoseabbot formaliseren oktavuođa Sámediggái sihke bušeahttabarggus ja Sámedikki jahkedieđáhusaid čuovvoleames (gč. čuoggá 4.2, s. 5). Sámediggi oaivvilda, ahte barggu sámi áššiin Norggas ferte bajidit vai ovdáneapmi dávistivččii daid mihttomeriide, mat leat hábmejuvvon sihke Sd. dieđáhusas nr. 41 (1996-97) ja lassidieđáhusas.</p>
<p>Stáhtačálli nammadeapmi sámepolitihkalaš áššiide Gielda- ja regiovdnadepartemeanttas (GRD) ja stáhtačállilávdegotti nammadeapmi dáid áššiide lea dehálaš lávki dien guvlui. Dát seamma guoská:</p>
<list><p type="listitem">eavttuhussii, ahte doallat fásta čoahkkimiid Sámedikki GRD:a ja fágadepartemeanttaid gaskka politihkalaš dásis, mas Sámedikki bušeahttaprioriteremat maŋit jahkái guorahallojuvvojit.</p>
<p type="listitem">sámi doaibmabijuid ollislaš meannudeapmái stáhtabušeahtas Ráđđehusa bušeahtta-konfereanssas ja obalaš čilgehussii GRD:a bušeahttaproposišuvnnas.</p>
<p type="listitem">Ráđđehusa sávaldahkii, ahte dávistit dáid áššiide ja čuolmmaide maid Sámediggi ovddida dan oktavuođas go Ráđđehus ovddida Sámedikki jahkedieđáhusa Stuorradiggái.</p>
</list><p>Mii guoská čuoggái a), de vuordá Sámediggi ahte dát fásta čoahkkimat ovddiduvvojit forumin, gos Sámediggi ja Ráđđehus boahtteáiggis sáhttet dahkat goappat beallásaš geatnegahtti šiehtadusaid mearriduvvon jođihanlinjáid ja prosedyraid mielde. Dat vásihusat mat dál bohtet čoahkkimiin jagi 1999 stáhtabušeahta ektui leat dehálaččat ovdánahttimii dán láhkái.</p>
<p>Obalaš cealkámuš sámi doaibmabijuid birra stáhtabušeahtas (gč. čuoggá b) addá maiddái Sámediggái buoret vuođu sáhttit prioriteret dan masa lea dárbu sámi servodagas dikki iežas bušeahttabarggus ráđđehusa ja Stuorradikki ektui. Seamma ákka geažil sávvat mii rámmabušeahttaortnegii buresboahtima jagi 1999 rájes, muhto deattuhit garrasit dan, ahte Sámediggi dán oktavuođas lea bivdán loktet juolludusaid, vai mihttomearri, ahte friijaseabbot sáhttit prioriteret doaibmabijuid mearriduvvon bušeahttarámmain ollašuvašii duođalaččat. Dán oktavuođas čujuhit Sámedikki doaibmabiddjo-eavttuhussii jagi 1999 stáhtabušeahtas, mas maiddái oidno Sámedikki jagi 1997 jahkedieđáhus.</p>
<p>Ráđđehusa mihttomearri vástádusa ektui Sámediggái ovddiduvvon áššiin (gč. čuoggá c), eaktuda, ahte ferte lagabuidda guorahallat GRD:a ja Sámedikki gaskka Sámedikki jahke-dieđáhusaid ja stuorradiggedieđáhusaid vuogi, sisdoalu ja viidodaga birra Sámedikki doaimma ektui. Dát eaktuda maiddái, ahte Stuorradikkis lea dáhttu áŋgiruššat nannoseabbot go dán rádjái lea dahkan sámi áššiiguin, ja geahččat dáid fárrolaga maiddái komitea-struktuvrraid rastá. Sámediggi čujuha dan ráhkaduvvon geavahussii, ahte diggi meannuda stuorradiggedieđáhusa Norgga sámepolitihka hárrái maid Ráđđehus juohke 4. jagi ovddida Stuorradiggái ovdal go gieldakomitea ráhkada iežas árvalusa Stuorradiggái. Dán meannudeami, mas maiddái leat guorahallamat komiteain háliida Sámediggi ovddidit forumin, gos Sámediggi ja Stuorradiggi boahtteáiggis sáhttet dahkat geatnegahtti šiehtadusaid sámi áššiin mearriduvvon jođihanlinjáid ja prosedyraid mielde. Vuosttas lávkin dása eavttuha Sámediggi, ahte dollojuvvojit jahkásaš čoahkkimat Sámedikki áirasiid ja Stuorradikki gieldakomitea gaskka, ja vejolaččat maiddái eará stuorradiggeorgánaiguin, go Ráđđehus lea buktán jahkedieđáhusa Sámedikki doaimma birra Stuorradiggái. Dáin čoahkkimiin galggašii leat eambbo formála vuohki ja sisdoallu go otnáš ortnegis. Otne lea nu ahte Sámedikki ovddasteaddjit váldojuvvojit vuostá seamma láhkái go buot eará lobbyjoavkkut, mat váldet oktavuođa Stuorradikki fágakomiteaiguin.</p>
<p>Sámediggi čujuha, ahte eai leat šat eahpádusat Ráđđehusa konstitušuvnnalaš ovddasvástádusas Sámedikki mearrádusaid ja doaimma ektui. Dát rahpá vejolašvuođa ovddidit ođđa foraid Sámedikki ja Ráđđehusa gaskka, ja maid Sámedikki ja Stuorradikki gaskka ovttas gulahallat áššiid birra. GRD:a cealká reivvestis ođđajagimánu 16. b. 1998 Sámedikki bušeahttavuogádaga rievdadeami birra earret eará ná:</p>
<p><em type="italic"><span type="quote">«Sámedikki, sámepolitihkalaš orgánan ii sáhte gohčodit departemeantta vuolit orgánan. Danin eaktuduvvo, ahte Sámediggi politihkalaš orgánan ii gula Ráđđehusa instrukšuvdna- dahje bearráigeahččanválddi vuollái, ja ahte Ráđđehusas vuolggasajistis ii leat makkárge konstitušuvnnalaš ovddasvástádus Sámedikki mearrádusaide dahje doibmii. Gielda- ja regiovdnaministaris lea dattetge konstitušuvnnalaš ovddasvástádus juolludusaid geavaheapmái ja daid rasttildemiide, jos dat eai dávis Stuorradikki mearrádusaide.»</span> </em></p>
<p>Sámediggi lea áibbas ovttaoaivilis sitáhtain, go Sámedikki politihkalaš váldi ii leat delegerejuvvon Sámediggái eará eiseválddiin. Iige dat leat vuolggahuvvon Vuođđolága §as 110 a, sámelágas dahje eará lágain. Politihkalaš váldi midjiide lea addjojuvvon sámiid beales Sámedikki friija ja sorjankeahtes válgga bokte. Danin lea maiddái nu, ahte ráđđehusas ii sáhte leat konstitušuvnnalaš ovddasvástádus Stuorradiggái Sámedikki politihkalaš doaimmas. Dán vuođul lea ágga muittuhit, ahte čilgehus Sámedikki politihkalaš ja hálddahuslaš saji birra Sd. dieđáhusas nr. 41 (1996-97) kapihttalis 4, siidduin 14-17 lea hirbmat váilevaš. Das čilgejuvvo eanaš dušše Sámedikki hálddahuslaš sadji, ja erenoamážit guoská dat govvemii govvosis 4.2, 14. siiddus. Go Sámedikki politihkalaš ja hálddahuslaš sadji Norggas galgá govvejuvvot ollislaččat, de guoská dat beliide Sámedikki ja Ráđđehusa gaskka, ja fas Sámedikki ja Stuorradikki gaskka sierra stáhtaváldin:</p>
<p>Stuorradiggi</p>
<p>Dát oaivvilda dan, ahte Sámediggi ferte šaddat stuorábon go leat dušše deháleamos eavttuid biddjin sámepolitihkas (gč. 14. ja 15. siiddus), mas leat muhtun hálddašandoaimmat. Sámedikki eavttuhus ovddabealde ovttasbargoforuma ektui sihke Ráđđehusain ja Stuorradikkiin ferte geahčaduvvot dán olis.</p>
<p><em type="bold">Minoritehtaid gáhtten </em></p>
<p>Norggas leat minoritehta- ja eamiálbmotpolitihkas ollu čoavddekeahtes čuolmmat. Ovddasvástádusa dovddastusa váilun ovddit áiggiid vealahemiide, ja ságastallan boahttevaš čovdosiid hárrái lea guhká leamaš čalbmái čuohcci ja muhtun muddui dihtomielalaš. Dán vuođul sávvá Sámediggi buresboahtima Eurohparáđi rámmakonvenšuvdnii našuvnnalaš minoritehtaid suodjaleami hárrái Norgiige. Teknihkalaš áddejumiin gusket konvenšuvnna mearrádusat sámiide maid. Sámediggi áigu dattetge čujuhit, ahte gáhtten mii sámiin lea eamiálbmogin manná viehka ollu čiekŋalebbui go rámmakonvenšuvnna minoritehtagáhtten, nu ahte sámiid dilli politihkalaš ja álbmotrievttálaš áddejumiin gal ii áktánasat nanosmuva. Go dát lea daddjon, de áigu Sámediggi čájehit solidaritehta kveanaide, mátkkošteaddjisohkii, romaniálbmogii ja juvddálaččaide ja doarju, ahte minoritehtaid konvenšuvdna ratifiserejuvvošii. Dát leat buot dat joavkkut mat systemáhtalaččat leat vealahuvvon stuorraservodaga beales Norgga našuvnna huksema oktavuođas.</p>
<p>Lassin álbmotrievttálaš faggái maid dohkkeheapmi mielddis buktá, de galgá dáid našuvnnalaš minoritehtaide sihkkarastojuvvot dat, ahte geatnegasvuođat mearriduvvojit heivvolaš sisrievttálaš njuolggadusain stáhta eiseválddiid beales, mat sihkkarastet uhccimus standárda dáid olbmuid politihkalaš, gielalaš, kultuvrralaš ja oahpahusa vuoigatvuođaide. Berre maiddái ásahit njuolggadusaide čadnojuvvon ortnegiid movt rapporteret našuvnnalaš minoritehtaid barggu dáiguin áššiiguin guovddáš eiseválddiide, mat maiddái sisdollet geatnegasvuođaid dávistit minoritehtaid organisašuvnnaide. Organisašuvnnaide ferte sihkkarastit ovdánan vejolašvuođa.</p>
<p><em type="bold">Mearkkašumit ovttaskas áššesurggiide Stuorradiggedieđáhusas </em></p>
<p>Norga lea bures ovdánan riika, mii guoská materiálalaš čalgui ja norgalaš kultuvrra ovddideapmái. Norgga servodat lea erenoamážit maŋŋá soađi huksejuvvon viidát eanaš servodatsurggiin. Dál oidno baicce tendeansa ahte čálgostáhta huksen lea rievdaduvvomin viidát ovdáneami ektui. Stáhta áŋgiruššamat ollu guovddáš servodatsurggiin leat ođđasit árvvoštallojuvvomin. Stáhta ođđakonstituerema čuovvuge dat, ahte almmolaš bušeahtat čavgejuvvojit.</p>
<p>Dego boađusin das go stáhtat guhkkit áiggi leat duolbman sámi servodaga, de lea dat easkka gieskat álggahan hukset guovddáš servodatsurggiid. Mii leat ollu hástalusaid guovdu, man oktavuođas vuođđo sámi čálgofálaldagaid huksen lea guovddážis. Ruhta- ja resursadárbu sámi servodaga huksemii leage danin hirbmat stuoris ja viiddis. Dat ruđat maid berrešii addit geavahussii sámi servdatovddideapmái eai dattetge goassige leat nu ollu, ahte dat váikkuhivčče norgalaš ekonomiija ovdáneapmái. Danin ii sáhtege ekonomálaš sivaid geavahit ággan dohkálaš rámmaeavttuid sihkkarastima ja ovddideami vuostá sámi giela, kultuvrra ja servodateallima ektui. Dat mii váilu lea danin politihkalaš dáhttu konkrehta čuovvolit daid kapitáladárbbuid mat sámi servodagas leat.</p>
<p>Sámediggi háliida prinsihpalaš digáštallama sámi kultuvrra dárbbašlaš huksema ektui, ja leago dáhttu bidjat resurssaid dasa, nu ahte sáhttá láhčit strategiija sierralágan sektorsurggiide Sámedikki, Stuorradikki ja ráđđehusa gaskasaš ovttasbarggu bokte.</p>
<p>Geahčastat resursaovdáneami birra daid ruđaid ektui mat leat leamaš Sámedikki geavahusas maŋimuš njeallje jagi áigodagas, jagi 1994 rájes jagi 1997 rádjái, čájeha ahte ii leat makkárge stuorra mearka áŋgiruššamii sámi kultursuorggi ekonomiija dáfus (gč. tabealla vuolábealde). Go Sámediggi deattuha sámi servodaga dárbbu oažžut eanet ruđaid juohke jagi stáhta bušeahtas, ja váillaha áŋgiruššamiid, de čujuhuvvojuvvojit mii uhccit proseantalaš lasáhusaide, ja ahte earáid bušeahtat leat čuhppojuvvon.</p>
<p>Tabealla čájeha bušeahtta ovdáneami 1000, 1989 kruvnnuin, inflašuvnna justerema dihtii ja ná čájeha movt bušeahtta duođalaččat lea ovdánan.</p>
<p>Sámedikki mielas ii leat nu vuoiggalaš buohtastahttojuvvot eará stáhtalaš čálgofálaldagaiguin mat ovdal leat ovddiduvvon dáláš bušeahttadássái, ja mat otnáš diliid vuođul sáhttet gierdat dan, ahte juolludusat uhceduvvojit. Sámediggi lea juste nuppelágan dilis. Mii leat easkka álggahan iežamet servodaga huksema, ja mis leat ollu ođđa dárbbut vuođđoresurssaid ektui eanaš servodatsurggiin, nugo giella, kultuvra, oahpahus, kulturmuitogáhtten, ealáhusovddideapmi ja nu ain.</p>
<p>Sámedikki sierra plánain sierralágan sektuvrraide bohtet albmosii dat dárbbut mat sámi servodagas leat. Lea áibbas vealtameahttun, ahte plánat maid Sámediggi ovddida ollašuhttojuvvojit. Ráđđehusas ja Stuorradikkis lea uhccán boahtán diehtu Sámediggái dáid plánaid ruhtadeami ja čađaheami birra. Dán oktavuođas čujuhit dikki jagi 1996 jahkedieđáhussii. Dattetge lea buorre go Ráđđehus lassidieđáhusas láhčit dilálašvuođaid Sámedikki sámi riddo- ja vuotnaguovlluid doaibmaplánii (gč. s. 4) ja áigu várret 2 milj. kruvnnu dasa jagi 1998 stáhtabušeahtas.</p>
<p>Sámediggi čujuha, ahte Ráđđehusas, sihke Sd. dieđáhusas nr. 41 (1996-97) ja Sd. dieđáhusas nr. 18 (1997-98) lea leamaš ulbmilin fievrridit nu ollislaš ja ovttastahtton sámepolitihka go lea vejolaš. Váldodieđáhusas lea biddjojuvvon deaddu čoahkkáigeassit dan rievttálaš vuođu dasa makkár geatnegasvuođat Norgga eiseválddiin leat sámiid ektui, (gč. kap. 2, s. 9-12 ja kap. 6, s. 21-22). Čujuhuvvo, ahte Norggas lea erenoamáš buorre vuolggasadji riikka rievttálaš eavttuid geažil.</p>
<p>Mii guoská praktihkalaš politihkkii sierralágan hálddašandásiin, de lea dárbu konkretiseret mat dát geatnegasvuođat ja vuoigatvuođat leat. Dát lea ollislaš gáhttema sámekultuvrra submi (s. 21). Dán vuođul celkojuvvo lassidieđáhusas, ahte Ráđđehus áigu bargat dan ala ahte sámiide addojuvvošii vejolašvuohta kultuvrralaš ja materiálalaš ovdánahttimii iežas eavttuid vuođul, mii earret eará mearkkaša dan, ahte Sámediggi galgá oažžut duođalaš váikkuhanfámu eanaš áššesurggiin. Ráđđehus háliida maiddái dakkár servodatovdánahttima, mas biddjo stuorát deaddu kultuvrralaš ja olmmošlaš árvvuide. Sámi identitehta ja gullevašvuođa huksema ferte vuođđudit sámi árvvuide ja miellaguottuide. Sámi árvvut ja miellaguottut fertejit leat vuođđun sámi servodaga plánemii boahtteáiggis (s. 4).</p>
<p>Sámediggi guorrasa dasa ja áigu deattuhit, ahte dát oainnut fertejit leat vuođđun go sámepolitihkka praktihkalaččat čađahuvvo sierralágan servodatsurggiin. Čuovvovaččas leat válljen muhtun áššesurggiid dieđáhusas, maidda Sámediggi háliida buktit mearkkašumiid.</p>
<p><em type="bold">Sámi beroštumit plánabarggus </em></p>
<p>Sámediggi lea bivdán ráhkadit riikapolitihkalaš jođihanlinjáid sámi áššiide fylkaplánabargui. Mearrádus dán birra lea namuhuvvon váldodieđáhusas almmá ahte dasa leat buktojuvvon lagat mearkkašumit (s. 24-25). Dán ja Sámedikki váikkuhanfámu plánabarggus stáhtalaš, regiovnnalaš ja fylkkaid dásis ferte čatnat láhkii.</p>
<p>Sámediggi čujuha, ahte lea dárbu viidát ovttasbargat servodatovdánahttimiin regiovnnalaš ja báikkálaš eiseválddiiguin sámi guovlluin. Sihkkarastin dihtii, ahte plánabargu čuovvoluvvo bures, de sáhttá leat dárbu ásahit regiovnnalaš dahje fylkagieldalaš sámelávdegottiid. Diggi čujuha dás erenoamážit guorahallamii váldodieđáhusas regiovnnalaš sámepolitihka organiserema dárbbu ektui gielda- ja fylkarájiid rastá ja gieldaoasselávdegottiin, gč. čuoggáid 7.3 ja 7.4, s. 25-27.</p>
<p>Guorahallan čujuha boahtteáigái ja rahpá ođđa organiserenvugiid sámi áššiid bargui regiovnnalaš ja gieldalaš dásis. Sámediggi áigu divvut gažaldaga guoskevaš fylkagielddaide ja gielddaide.</p>
<p><em type="bold">Mánát ja nuorat </em></p>
<p>Sámi mánáidgárddit leat váikkuhan dasa, ahte sámi mánáid sámi identitehta lea nanosmuvvan. Danin leage dehálaš, ahte mánáidgárdeláhka sihkkarastá sámiide gielalaš ja kultuvrralaš sisdoalu buot sámi mánáidgárddiide.</p>
<p>Sámediggi áigu ovddidit sierra cealkámuša <span type="quote">«kontantstøtte»</span>ortnega atnui váldimii gulaskuddanvuoru oktavuođas.</p>
<p>Sámediggi lea duhtavaš, go Ráđđehus áigu láhčit ovttasbarggu sámi mánáid- ja nuoraidplána čuovvoleami oktavuođas.</p>
<p><em type="bold">Oahpahus/dutkan </em></p>
<p>Ráđđehusa prinsihpalaš oainnuid resymeas daddjo earret eará «  <em type="italic">sámit galget ieža sáhttit mearridit oahppoplánaid sisdoalu fágaide mat gusket sámi gillii, kultuvrii ja servodateallimii </em> .»  </p>
<p>Sámediggi lea ovdal cealkámušaid oktavuođas oahpahusláhkalávdegotti árvalussii dadjan, ahte ii leat dohkálaš go Sámedikkis dušše galgá leat váldi mearridit sisdoalu oahppoplánain sámegillii, ja sámi stoalppuide norgalaš oahppoplánain. Sámedikkis galgá leat váldi mearridit sisdoalu oahppoplánaide muđui, ii dušše giellaplánaide, duodjái ja boazodollui. Eavttuhuvvon riekti ahte Sámediggi mearrida sisdoalu oahpahussii sámi fáttáid ektui L-97s ii dávis váilevaš rivttiin dan seamma Sámi L-97s.</p>
<list><p type="listitem">Sámi mánáide ja nuoraide galgá sihkkarastojuvvot oahpahus sámegielas ja sámegillii buot dásiin. Buot sámi oahppiin galgá leat vuoigatvuohta oahpahussii Sámi L-97 vuođul.</p>
<p type="listitem">Ráđđehus galgá sihkkarastit ruđa dohkálaš oahpahusfálaldahkii Sámi L-97 mielde.</p>
<p type="listitem">Dasa lassin ferte joatkaskuvllaid oahppoplánaid guorahallat dainna ulbmilin, ahte bidjat daidda sámi sisdoalu, mii vuođđuduvvo vuođđoskuvlla, Sámi L-97 oahppoplánii.</p>
<p type="listitem">Stáhtalaš sámi joatkkaskuvllat galget bissut iešheanalis stáhtalaš ovttadahkan ja biddjojuvvot sámediggevuogádahkii.</p>
<p type="listitem">Ferte ásahit movttiidahttindoaimmaid, nugo omd. sierralágan stipeandaortnegiid, maiguin sihkkarastit sámiid rekrutterema alit oahpahussii.</p>
<p type="listitem">Sámedikkis galgá leat ovddasvástádus sámi oahppiid oahpahusa bearráigeahččamii, (otne SU-kantuvrrat).</p>
<p type="listitem">Sámedikkis galgá leat ovddasvástádus FOU-ruđaide, mat leat sámi skuvllaid ovdánahttin-doaimmaid várás.</p>
<p type="listitem">Sámediggi ferte oažžut ruđaid sierrapedagogálaš bálvalusaide sámi álbmoga várás.</p>
<p type="listitem">Sámediggi berre oažžut ovddasvástádusa merkejuvvon ruđaid juohkimii sierra gielladoaimmaide, earret eará giellaoahpahusruđaid juogadeapmái. Sámediggi lea ovdal čujuhan, ahte sámi dutkamis ja alit oahpahusas lea vuođđo mearkkašupmi sámi servodaga ovdánahttimii. Dán oktavuođas lea dehálaš, ahte Ráđđehus čuovvola dikki čielggadusa ja mearrádusa sámi dutkama ektui, ja Norgga dutkanráđi čielggadusa dutkandárbbuid ektui praktihkalaš politihkas. Dasa gullá earret eará maiddái eavttuhus sámi dutkanráđi ásaheami ektui davviriikkaid dásis. Sámedikkis galgá leat ovddastus Norgga dutkanráđis. Dutkama ja alit oahpahusa galgá buohtastahttit. Dát guoská maiddái ođđa ja dálaš oahpahus- ja dutkaninstitušuvnnaid huksemii. Sámediggi áigu fas deattuhit, ahte lea dehálaš ahte Ráđđehus ovddida  <em type="italic">stuorradiggedieđáhusa </em> sámi dutkama ja alit oahpahusa birra, mas áŋgiruššamat suorggis prioriterejuvvojit dárbbašlaččat, dahje čilgejuvvojit dohkálaččat earáláhkái.  <em type="bold">Kultuvra ja girkolaš eallin </em>Sámediggi ii leat duhtavaš juolludusain sámi kulturulbmiliidda. Sámi kultureallimii ferte bidjat albma rámmaeavttuid ja danin fertege kulturfoandda nanosmahttit mealgat, ja sihkkarastit ekonomálaš eavttuid sámi pressii, eaktodáhtolaš bargui mánáid ja nuoraid ektui, nugo omd. valáštallamii. Sámediggi ii leat maid ožžon čađa gáibádusa earret eará bissovaš juolludusaid ektui sámegiel publikašuvnnaide, nugo mánáid- ja nuoraidbláđiide. Juolludus sámi kulturfondii lea duođai bisson seamma nominálaš dásis ásaheami rájes 1993s. Seamma áigodagas lea Norgga kulturfoanda nannejuvvon 21 milj. kruvnnuin. Ná leage sámi dáidda- ja kulturbargu ožžon fuonit eavttuid maŋŋá go kulturfoanda biddjojuvvui Sámediggái. Diggi váidala dán hirbmat garrasit. Sámi kulturinstitušuvnnaide, nugo kulturviesuide, teáhterii, museai, musihkka-institušuvnnaide ferte sihkkarastit investeren- ja jođihandoarjaga daid plánaid ektui maid Sámediggi lea ráhkadan. Sámediggi lea ráhkadan sámi kulturviessoplána, mas lea eavttuhuvvon movt klassifiseret, organiseret ja ruhtadit sámi kulturviesuid. Sámediggi lea hirbmat duhtameahttun dasa movt eavttuhusat leat meannuduvvon váldodieđáhusas, gč. čuoggá 12.6, s. 56-58. Sierralágan sámi kulturviesuid huksema olles konseapta hilgojuvvo sihke juolludusaid dáfus ja organisatuvrralaččat. Dat áidna masa Sámediggi orro ožžon doarjaga lea dikki miellaguoddu, ahte <span type="quote">«vuosttažettiin sihkkarastit dohkálaš doaimma dáláš sámi kulturinstitušuvnnaide ovdal go ođđa stuorra huksenprošeavttat álggahuvvojit»</span>. Loahppa ovddasvástádus hoigaduvvo muhtun muddui gielddaide ja fylkagielddaide. Sámediggi bidjá merkii, ahte dát bealli ii leat ođđasit árvvoštallojuvvon lassidieđáhusas. Sámediggi ii dohkket, ahte ovddasvástádus sámi kulturviesuid huksemii geahččaluvvo duvdiluvvot gielddaide ja fylkagielddaide. Dát sáhttá dagahit vuostálasvuođaid dáin eiseválddiin ja báikkálaš servodagas muđui. Dát politihkka ii dávis stáhta politihkkii sápmelaččaid guovdu, ja diggi bivdá Stuorradikki guorrasit dása. Sámi girkoráđđi ferte oažžut duođalaš vejolašvuođaid iežas ovddasvástádussuorggi goziheapmái. Sámediggi lea duhtavaš go ođđa girkolága vuođul ožžot sámit ovddastusa golmma davimus bismagotteráđis, ja ožžot vejolašvuođa viiddidit sámi ovddastusa Girkočoáhkkimis. Sámediggi rámiida dan barggu maid Norgga Biibbalsearvi lea dahkan, go lea jorgalan Ođđa Testameantta davvisámegillii. Dikkis leat vuordámušat, ahte Boares Testameantage jorgaluvvo. Diggi bivdá maiddái, ahte girkolaš teavsttaid jorgalanbargu mátta- ja julevsámegillii hoahpuhuvvo, ja bivdá ahte juolludeaddjit eiseválddit addet dasa eanet ruđa. Dát guoská maiddái ovttasbarggu ovdánahttimii riikarájiid rastá sámi girkolaš doaimmaid ektui. <em type="bold">Sámi ealáhuspolitihkka </em>Sámediggi čujuha, ahte sámi ealáhuspolitihkka váldodieđáhusas lea čilgejuvvon viidát, muhto veaháš maŋosguvlui, gč. kap. 15, s. 69-86. Diggi ohcala buoret oktavuođa dan vejolašvuođa, mii lea dieđáhusa mildosis ealáhusovdáneami birra sámi guovlluin (gč. mildosiid 2, 3 ja 4, s. 102-117, ja daid boahttevaš hástalusaid ja vejolašvuođaid gaskka maid Sámediggi ieš meannuda iežas jahkedieđáhusas, gč. mielddus 5. Sámediggi čujuha, ahte leat ollu hástalusat ealáhusaide nugo guolástus, eanadoallu, boazodoallu, duodji ja lotnolasealáhusat sámi guovlluin. Lea deaŧalaš nugo dieđáhusas hábmejuvvo, ahte ealáhus ja kultuvra bohtet ovdan fárrolagaid. Sámediggi oaivvilda, ahte nugo dilli ealáhusain otne lea, de lea dárbu nannoseabbot áŋgiruššat čuovvovaš surggiin: </p>
<p type="listitem">Ealáhusstrategiijaid ovddidan barggus Davvi-Norgii, maid Davvi-Norggain gulahalli Stivrenjoavku dahká. Dán barggu ferte hoahpuhit daid ságastallamiid vuođul mat leat dáhpáhuvvan maŋimuš áiggiid, ahte olbmot fárrejit eret riikaoasis, earret eará eavttuhit ođđa plána Davvi-Norgga várás. Sámediggi oaivvilda, ahte dál lea deháleamos bargun ollašuhttit daid strategiijaid ja doaibmabijuid, mat leat eavttuhuvvon ja bidjat daidda konkrehta bohtosiid.</p>
<p type="listitem">Sámedikki sámi riddo- ja vuotnaguovlluid doaibmaplána. Hástalussan lea ovttastahttit plána doaibmabijuid fylkagielddaid dásis regiovnnalaš ovddidanprográmmaid ektui ja eará giella, kultuvra ja ealáhusosiiguin.</p>
<p type="listitem">Sis-Finnmárkku Nuppástuhttinprográmma lea guhkeduvvon jagi 1998 lohppii. Lea dárbu nannet áŋgiruššamiid nuppásteaddjiid ektui olahusjoavkun. Sámediggi lea gearggus váldit stuorát ovddasvástádusa prográmma viidáseabbot meannudeapmái.</p>
<p type="listitem">Earenoamáš deaŧalaš lea nannet boazodoalu rekrutterema, ja nuoraid vuoigatvuođaid.</p>
<p type="listitem">Sámediggi čujuha iežas eavttuhussii maid lea ovddidan Sámedikki eanadoalloplánas, ahte ásahuvvošii sierra eanadoallopolitihkalaš biire sámi ássanguovlluid várás. Dasa ii leat boahtán doarjja váldodieđáhusas, gč. čuoggá 15.5, s. 76-78. Diggi čujuha vástesaš eavttuhussii, mii lea Guolástusdepartemeantta sámi guolástuslávdegotti eavttuhusas sierra doaibmaguovllu ektui. Eavttuhus guoská buorre mealgadii seamma eanadieđálaš guvlui. Nu maiddái dáláš Sámi ovddidanfoandda doaibmaguovlu. Go boahtteáiggis dahkkojuvvojit mearrádusat movt eanadieđálaččat ráddjet váikkuhangaskaomiid geavaheami sámi guovlluin, de ferte guovllupolitihka, guolástusaid ja eanadoalu čatnat oktii.</p>
</list><p><em type="bold">Gaskariikkalaš bargu </em></p>
<p>Sámediggái ferte addit duođalaš vejolašvuođaid searvat gaskariikkalaš bargui ONa, Arktálaš ráđi ja Barentsovttasbarggu oktavuođas. Dán oktavuođas lea positiivvalaš go ráđđehus orru háliideamen nannet olmmošvuoigatvuođa barggu. Ráđđehus ferte bargat aktiivvalaččat gaskariikkalaččat ja gárvvistit ON-julggaštusa barggu eamiálbmogiid vuoigatvuođa hárrái, sihkkarastit bissovaš foruma ásaheami ON:as, ja čuovvolit Sámedikkiid oktasaš mihttomeriid ja doaibmabijuid álgoálbmotlogijagi várás.</p>
<p>Arktálaš ráđi ferte ovddidit progressiivvalaš gaskaoapmin stáhtaid ja álgoálbmogiid gaskasaš ovttasbargui, dainna ulbmilin ahte arktálaš álgoálbmotpolitihkka lea nu bures go vejolaš ovttastahtton ja positiivvalaš.</p>
<p>Lea buorre go Ráđđehus áigu čuovvolit Sámedikki ávžžuhusa ovddastusa hárrái Barentsráđis. Dasto váidala Sámediggi go Ráđđehus ii leat positiivvalaš ollesárvosaš sámi lahttovuođa ektui Davviriikkaid ráđis.</p>
<p><em type="bold">Davviriikkalaš ovttasbargu </em></p>
<p>Sámediggi oaidná dehálažžan, ahte Ráđđehus čuovvola plánaid Sámi parlamentáralaš ráđi ásaheami ektui, nu ahte ruhtadeapmi sihkkarastojuvvo davviriikkalaš dásis.</p>
<p><em type="bold">Dásseárvu </em></p>
<p>Ulbmil dásseárvvu ektui lea oažžut duođalaš dásseárvvu nissonolbmuid ja almmáiolbmuid gaskka, ahte lea vejolašvuohta searvat servodatovddideapmái, ealáhusdoibmii ja oahpahussii.</p>
<p>Sámediggi oaidná, ahte lea buorre go ráđđehus áigu bargat dan ala, ahte nannet sámi nissonolbmuid dili boazodoalus, nu ahte ealáhuslaš bargu albmáid ja nissonolbmuid gaskka lea dásseárvvus. Dásseárvu, nissonolbmuid ja albmáid gaskka lea leamaš fáddá boazodoalloealáhusas, mainna Sámediggi lea bargan ollu jagiid. Sámediggi lea maŋimusat ášši 25/96 - Boazodoallošiehtadus jagiide 1996-97, oktavuođas čujuhan, ahte lea dárbu nannet nissonolbmuid dili boazodoalus. Sámediggi bivddii šiehtadusbeliid meannudit dáid áššiid njuolga šiehtadallamiin, dainna ulbmilin, ahte ovddidit čielgaseabbo strategiija boazodoallošiehtadallamiid oktavuođas, mii guoská nissonolbmuid sadjái boazodoalus.</p>
<p><em type="bold">Luondduvuođđu sámi ealáhusaide ja kultuvrii </em></p>
<p>Sámediggi oaidná, ahte lea dárbu vuđolaččat čielggadit sámi beroštumiid sihkkarastima Sd. dieđáhusa nr. 62 (1991-92) - Luonddusuodjalanguovlluid riikaplána, čuovvoleami oktavuođas. Sámi guovlluid gáhttema ferte ovdánahttit gaskariikkalaš ovdánemiin fárrolagaid, álgoálbmotguovlluid gáhttema ja geavaheami ektui. Čujuhit erenoamážit Norgga geatnegasvuođaide ja Sámedikki árvalusaide ILO-konvenšuvnna nr. 169, álgoálbmogiid ja čearddalaš álbmogiid, ja Biologálaš eatnatgeardáivuođa konvenšuvnna ektui.</p>
<p><em type="bold">Bargu sámi riektidiliid ektui viidáseabbot </em></p>
<p>Mii guoská bargui viidáseabbot sámi riektidiliiguin čujuha Sámediggi:</p>
<list><p type="listitem">Ii sáhte vuordit geahčemeahttumit, Ráđđehusa árvvoštallamiid go lea issoras garra dárbu divvut minerálalága, mii guoská olles riikii, ja gitta dassážii go Sámi vuoigatvuođalávdegotti barggu bohtosat leat gárvá. Sámediggi váidala dán ja deattuha ahte lea dárbu gaskaboddosaš čovdosiidda mat ollásit gozihit sámi beroštumiid. Sámediggi áigu dán oktavuođas erret eará árvvoštallat Sámi vuoigatvuođalávdegotti eavttuhusa áigái ráddjejuvvon biehttalanrievtti hárrai Sámediggái stuorát luonddulihkahallamiid oktavuođas, gč. NAČ 1997:4, čuoggá 8.3.5, s. 406-422.</p>
<p type="listitem">Justisdepartemeantta dutkanprošeakta sámi dološvieruid ja riektiáddejumiid hárrái. Prošeakta ovdána njozet ja dan ferte hoahpuhit.</p>
<p type="listitem">Sámi vuoigatvuođalávdegotti bargu viidáseabbot Tromssa, Norlándda ja lullisámi guovlluid ektui, galgá čađahuvvot, gč. Sámedikki mearrádusa áššis 10/98 Sámi vuoigatvuođalávdegotti mandáhta ja barggu joatkin.</p>
<p type="listitem">Nordlándda ja Tromssa Várrelága gažaldaga ferte geahččat Sámi vuoigatvuođalávdegotti barggu oktavuođas Tromssas, Nordlánddas ja lullisámi guovlluin, ja sámi dološvieruid ja riekteáddejumi oktavuođas.</p>
<p type="listitem">Dálolaččaid vuoigatvuođaid ferte gozihit ja nannet.</p>
<p type="listitem">Dat eavttuhus, maid Sámediggi lea eavttuhan sierra boazodoallokomišuvnna ektui.</p>
</list><p><em type="bold">Ovdánahttin dearvvasvuođa ja sosiálasuorggis </em></p>
<p>Sámediggi lea duhtavaš go Ráđđehus lea beavttálmahttán iežas barggu NAČ 1995:6 ektui. Muhto Sámediggi ii leat duhtavaš dán ovttasbargui, mii dán rádjái lea leamaš departemeantta ja Sámedikki gaskka, ja vuordá ahte diggi lea lunddolaš ovttasbargo-oasálaš barggus viidáseabbot. Departemeantta eavttuhusa, bissovaš refereansajoavkku ásaheami hárrái sámi dearvvasvuođa- ja sosiálaáššiide lea Sámediggi dál árvvoštallamin. Dikki doarjja eavttuhussii lea oalle guhkás dan duohken makkár vuogi refereansajoavku oažžu ja makkár oktavuohta das šaddá sámediggevuogádahkii.</p>
<p>Ášši meannudeapmi loahpahuvvui guovvamánu 27. b. 1998 dii. 12.40.</p>
<p type="title">Ášši 10/98	Sámi vuoigatvuođalávdegoddi - mandáhta ja barggu joatkin</p>
<p>Ášši meannudeapmi álggahuvvui guovvamánu 26. b. 1998 dii. 11.20.</p>
<p type="title">I.	Áššebáhpirat</p>
<list><p type="listitem">Sámedikki 19.12.97 beaiváduvvon reive Justisministerii, Aud Inger Aure</p>
<p type="listitem">Ođđajagimánu 12. b. 1998 reive Justisministaris</p>
<p type="listitem">Sámi vuoigatvuođalávdegotti mandáhta</p>
<p type="listitem">Sámi dološvuoigatvuođaid prošeavtta mandáhta <span>II. Ovddiduvvon eavttuhusat </span><span><em type="italic">Sámediggeráđi árvalus Sámediggái: </em></span>Sámediggi čujuha, ahte Sámi vuoigatvuođalávdegotti bargu Tromssas, Norlánddas ja lullisámi guovllus lea plánejuvvon jotkojuvvot. Sámi vuoigatvuođalávdegoddi oaččui viiddis ja bures jurddašuvvon mandáhta. Lávdegottis ledje maid lahtut, geain muhtun muddui leai earenoamáš buorre áddejupmi sámi dilálašvuođaide, ja lahtuin leai historjálaš, juridihkalaš ja politihkalaš gelbbolašvuohta. Lávdegottis ledje maiddái viidát máŋggalágan beroštumit. Dattetge hábmejuvvui Sámi vuoigatvuođalávdegotti mandáhta dan politihkalaš dili vuođul, mii Norggas leai sámi vuoigatvuođaid ektui 1980s. Lávdegotti čoahkkádusas vuhtto maiddái dát bealli. Dan rájes go Sámi vuoigatvuođalávdegoddi vuosttas geardde nammaduvvui leat eamiálbmotvuoigatvuođat, sihke našuvnnalaččat ja gaskariikkalaččat issorasat ovdánan. Dán oktavuođas sáhttá earret eará čujuhit, ahte sámiid riektidilli lea čadnojuvvon Vuođđoláhkii (§110a) ja sámelága mearrádusaide. Gaskariikkalaš gaskaomiin sáhttit čujuhit ILO-konvenšuvdnii nr. 169 ja ONa eamiálbmotjulggaštus árvalussii. Dát bidjá eará politihkalaš ja juridihkalaš rámma Sámi vuoigatvuođalávdegotti doaimma árvvoštallamiidda boahtteáiggis go mii leai 1980s. Sámedikki oaivila mielde fertejit dás leat váikkuhusat sámi vuoigatvuođalávdegotti bargui viidáseabbot ja dán čoahkkádussii. Sámediggi lea ásahuvvon, ja dalle lea dušše Sámediggi mii orgánan otne sáhttá sámiid beales ovddidit gáibádusa demokráhtalaš legitimitehta hárrái. Lávdegottis, mii galgá čielggadit ja buktit eavttuhusaid ođđa riektinjuolggadusaide eatnamiid ja čáziid geavaheapmái sámi guovlluin, berre maiddái boahtit dát oidnosii. Dát mearkkaša dan, ahte Sámedikkis berre leat stuorra váikkuhanfápmu lávdegotti nammadeapmái. Sámediggi eavttuha bajábealde namuhuvvoma vuođul, ahte beali lávdegotti lahtuin nammada Sámediggi. Lávdegotti jođiheaddji vállje departemeanta ovttasráđiid Sámedikkiin. Lávdegotti sturrodaga ferte uhcidit. Oasi fágalaš ovddastusas mii lea ovddit lávdegottis sáhttá baicce gozihit lávdegotti sierralágan čielggadusaid bokte. Lávdegotti álgomandáhta berre jotkojuvvot ja leat vuođđun maiddái bargui boahtteáiggis. Sámediggi áigu dás dárkilastit, ahte Sámi vuoigatvuođalávdegoddi ii leat áibbas ollašuhttán iežas mandáhta dain čielggadusain mat dál leat gárvá. Finnmárkku dáfus (NAČ 1997:4) ii leat ovdamearkka dihtii lávdegoddi čielggadan dološvuoigatvuođa áddejumiid eana- ja čáhce-vuoigatvuođaid hárrái. Sámedikki áddejumi mielde lea sámi dološvuoigatvuođaid ja sámiid árbevirolaš geavaheami kárten iežaset guovlluide okta dain guovddáš doaimmain sámi vuoigatvuođalávdegotti mandáhtas. Dán lágan kártemii ferte min oaivila mielde vuođđudit sámi vuoigatvuođalávdegotti barggu viidáseabbot. Dán barggu maid dál bargá sierra lávdegoddi ferte danin hoahpuhit ja bidjat eanet resurssaid dán bargui. Lávdegoddi ii leat dohkálaččat guorahallan boazodoalu riektidilige. Dain čielggadusain, mat dán rádjái leat ovddiduvvon lea lávdegoddi uhccán árvvoštallan dárbbu rievdadit boazodoallolága, vaikko okta oassi mandáhtas leaige «  <em type="italic">árvvoštallat dárbbu rievdadit gustovaš lágaid, omd. … jagi 1978 boazodoallolága </em> ». Lávdegoddi signalisere NAČas 1997:4 «…  <em type="italic">ahte lea dárbu viidát guorahallat boazodoallolága </em> », muhto «  <em type="italic">leago Sámi vuoigatvuođalávdegotti bargu nu viiddis, ii leat lávdegoddi buktán oainnu dán rádjái </em> ».  Álbmotrievttálaš jođihanlinjátge eai leat doarvái bures árvvoštallojuvvon daid eavttuhusaid ektui, mat leat ovddiduvvon. Viidáseabbo mandáhtas ferte dán danin dárkilastit. Lea maiddái dárbu dárkilastit Sámi vuoigatvuođalávdegotti boahtteáiggi ja mandáhta dan ovdáneami ektui mii lea dáhpáhuvvan maŋimuš 18 jagis. Álbmotrievttálaš ovdáneami, mii lea dáhpáhuvvan dain maŋimuš jagiin ferte heivehit mandáhtii nu, ahte lávdegoddi sáhttá maiddái bargat dan ala, ahte ráhkaduvvošii minsttar maid sáhtášii geavahit gaskariikkalaš systema láhčimii, dan ektui ahte álbmotjoavkkut sáhttet ráfálaččat eallit ovttas ja ávkkálaččat ovttasbargat. Gaskariikkalaš álbmotrievttálaš njuolggadusaid ferte árvvoštallat daid eavttuhusaid ektui maid lávdegoddi ovddida nu, ahte Norgga riekti boahtteáiggis dávistišgoahtá gaskariikkalaš riektinjuoggadusaide. Dán oktavuođas čujuhit Sámi vuoigatvuođalávdegotti álbmotrievttijoavkku čielggadussii NAČ 1997:5, maid lávdegoddi ieš ii leat doarvái bures árvvoštallan. Norga lea dohkkehan ollu gaskariikkalaš julggaštusaid ja konvenšuvnnaid, maiguin sihkkarastit sámiid vuoigatvuođaid. Váttisvuohtan otne lea dat, go dát njuolggadusat eai automáhtalaččat leat oassi Norgga lágain. Sámediggi leage danin ollu oktavuođain bivdán, ahte eamiálbmot vuoigatvuođaid álbmotrievtti njuolggadusat geahčaduvvošedje ollislaččat dainna ulbmilin; ahte dat juogo ovttastahttojuvvošedje Norgga lágaide ja dahkkošedje áigeguovdilin, dahje juo obalaš vuođuin mearriduvvon konvenšuvnnat ovttastahttojuvvošedje Norgga lágaide. Norgga Boazosápmelaččaid Riikkasearvi lea dán jágáš boazodoallošiehtadallamiid oktavuođas jagiide 1998-99 gáibidan, ahte nammaduvvošii sierra boazodoalloláhka-komišuvdna. Diggi doarju dán gáibádusa, ja bivdá ahte mandáhta dán lágan boazodoallo-komišuvdnii ráhkaduvvošii ja ovttastahttojuvvošii sámi vuoigatvuođalávdegotti mandáhtii. Dát boazodoalloláhkakomišuvdna galgá bargat bálddalagaid sámi vuoigatvuođalávdegottiin ja lagaš ovttasbargguin dainna. Sámediggi lea ovdal mearridan, ahte šiehtadallamat vuolggasadjin sámiid, eamiálbmogin ja eiseválddiid gaskasaš oktavuhtii čadnojuvvojit láhkii dego prinsihppan. Bivdit, ahte dát prinsihppa heivehuvvo mandáhtii nu, ahte sámi vuoigatvuođalávdegoddi čielggada movt dán prinsihpa sáhttá geavahit eana- ja čáhcevuoigatvuođaid ektui. Ovdamearkka dihtii lea dát prinsihppa čadnojuvvon láhkii gieskat mearriduvvon Suoma sámelágas. Sámediggi čujuha maiddái dan bargui maid Royal Comission on Aboriginal Peoples Kanadas lea dahkan. Sámi vuoigatvuođalávdegotti čielggadusas NAČ 1997:4, kapihttalis (kap. 7) nuortalaš sámiid birra Njávdámis lea eavttuhuvvon, ahte dat vuoigatvuođat mat nuortalaš sámiin leat leamaš addojuvvojit sidjiide ruovttoluotta. Prisihppa vuoigatvuođaid ruovttoluotta addima hárrái lea deaŧálaš ja buorre prinsihppa maid berre heivehit mandáhtii. Sámediggi áigu maiddái dárkilastit, ahte mandáhtas oidno dat, ahte riektidilli ja riekti-prinsihpat berrejit buoremus lági mielde čilgejuvvot ovdal go eavttuhus hálddašanortnegiid birra ovddiduvvo. Sámediggi deattuha, ahte dán mandáhta ferte čuovvolit ja ollašuhttit boahttevaš čielggadusain. <em type="bold">Deavdda mandáhtii </em>Čuovvovaš čuoggát dárkilastojuvvojit ja heivehuvvojit mandáhtii: </p>
<p type="listitem">Lávdegoddi galgá árvvoštallat, ja heivehit maŋimuš 18 jagi našuvnnalaš ja gaskariikkalaš riektiovdáneami, dain čielggadusain ja eavttuhusain mat ovddiduvvojit.</p>
<p type="listitem">Lávdegoddi galgá árvvoštallat eamiálbmotvuoigatvuođaid álbmotrievtti njuolggadusaid dan barggu ektui mii galgá dahkkot. Lávdegoddi berre maiddái buktit eavttuhusaid movt dáid njuolggadusaid sáhttá ovttastahttit ja áigeguovdilin dahkat dainna ulbmilin, ahte ovttastahttit mearriduvvon konvenšuvnnaid Norgga lágaide.</p>
<p type="listitem">Prinsihppa šiehtadallamiid hárrái vuolggasadjin sámiid eamiálbmogin ja eiseválddiid gaskasaš oktavuhtii čielggaduvvo eana- ja čáhcevuoigatvuođaid ektui.</p>
<p type="listitem">Lávdegoddi galgá maiddái árvvoštallat galgetgo vuoigatvuođat mat sámiid beales árbevirolaččat leat áddejuvvon sin iežaset vuoigatvuohtan, sáhttit fievrridit ruovttoluotta surggiin gokko dat lea lunddolaš.</p>
<p type="listitem">Sámiid dološáigásaš áddejumiid kárten eana- ja čáhcevuoigatvuođaid hárrái galgá bidjat vuođu lávdegotti bargui viidáseabbot. Dološárbevieruid prošeavtta barggu ferte hoahpuhit.</p>
<p type="listitem">Lávdegoddi čielggada boazodoalu vuoigatvuođaid ja boazodoallolága. Boazodoalloláhka-komišuvnna ásaheami oktavuođas galgá lávdegoddi bargat lávga ovttas dainna. <em type="bold">Lávdegotti čoahkkádus: </em></p>
<p type="listitem">Sámediggi nammada beali lávdegotti lahtuin. Departemeanta nammada jođiheaddji ja ovttastáđiid Sámedikkiin. Lávdegotti lahtuid logu ferte geahpedit. <span><em type="italic">Eavttuhus 1, áirasis Willy Ørnebakk, Bargiidbellodaga sámediggejoavku: </em></span>Sámediggi oaidná, ahte lea dárbu ahte Sámi vuoigatvuođalávdegoddi johtilit boahtá johtui iežas goalmmát oassečielggadusain. Háliidit, ahte čuovvovaš bealit dárkilastojuvvojit barggu ektui viidáseabbot: </p>
<p type="listitem">Lávdegoddi galgá árvvoštallat ja heivehit maŋimuš jagiid našuvnnalaš ja gaskariikkalaš riektiovdánahttima dain čielggadusain ja eavttuhusain mat ovddiduvvojit.</p>
<p type="listitem">Sámi boaresgeavahus ja riektiáddejumit bidjet guovddáš vuođu lávdegotti bargui viidáseabbot.</p>
<p type="listitem">Boazodoalu vuoigatvuođaid čielggada boazodoalloláhkakomišuvdna.</p>
<p type="listitem">Guovddáš eiseválddit nammadit lávdegotti ođđasit dábálaš vugiin lávga ovttasráđiid Sámedikkiin.</p>
<p type="listitem">Mearriduvvon konvenšuvnnat ovttastahttojuvvojit ja heivehuvvojit Norgga lágaide, ja prinsihppa álgoálbmogiid ja eiseválddiid gaskasaš šiehtadusaid ektui berre maiddái čielggaduvvot - muhto eará láhkái go Sámi vuoigatvuođalávdegotti goalmmát oassečielggadusa bokte.</p>
</list><p type="title">Eavttuhus 2, áirasis Randi Skum, NSRa sámediggejoavku:.</p>
<list><p type="listitem">Rievdadit 6. teakstaoasi 1. siiddus, 2. cealkaga rájes ná:</p>
</list><p>Lávdegoddi ii leat (NAČas 1997:4) omd. čielggadan eana ja čázádagaid boares geavahusa Finnmárkkus. Sámedikki oaivila mielde lea vuoigatvuođa áddejumi registreremat, ja iežaset guovlluid geavaheapmi eanemus guovddáš barggut Sámi vuoigatvuođalávdegotti mandáhtas. Min oaivila mielde lea dákkár registreren vuođđun sámi vuoigatvuođalávdegotti viidásat bargui. Dát bargu, mii dál čađahuvvo sierra prošeaktan, ferte dál hoahpuhuvvot, ja ferte eambbo resurssaid geavahit dán suorgái.</p>
<p>2. siiddus, 5. teakstaoasi maŋimuš cealkka: <em type="italic">sihkkojuvvo, </em>ođđa cealkka lasihuvvo: </p>
<p>Muđui dán birra čujuhit Sámedikki mearrádussii áššis 9/98.</p>
<p>Ođđa teakstaoassi maŋŋá 5. teakstaoasi, 2. siiddus:</p>
<p>Boazodoallu, mii lea nana sámi eallinláhki ja ealáhus lullisámi guovlluin, lea vuoigatvuođa guoddi doaibma. Sámi boazodoallu lea doalahan nana dási sámi servodagas ja dat lea hui mávssolaš identitehta fáktorin. Dáid dilálašvuođaid lea earenoamáš deaŧalaš čuvget Sámi vuoigatvuođalávdegotti mandáhta ja viidásat barggu bokte.</p>
<p>Ođđa teakstaoassi maŋŋá ođđa 5. teakstaoasi, 2. siiddus:</p>
<p>Nordlándda ja Tromssa meahccekomišuvdna bargá dássálagaid Sámi vuoigatvuođalávdegottiin ja addá duomuid riektedilálašvuođaid birra sámi vuoigatvuođa berošteaddji surggiin, dán guovtti fylkkas. Sámi vuoigatvuođalávdegotti mandáhtas boahtá ovdan maiddái ahte lávdegottis livččii lean galgan oktavuohta komišuvnnain. Komišuvnna joatkašuvvi bargu čájeha dađi bahát ahte sámi vuoigatvuođat hedjonahttojuvvojit. Sámediggi gáibida ahte meahccekomišuvnna bargu bissehuvvo.</p>
<p>7. teakstaoassi, 2. siiddus: <em type="italic">sihkkojuvvo. </em></p>
<p>3. siiddus rievdaduvvo nubbi cáhcu-čuokkis ná:</p>
<list><p type="listitem">Lávdegoddi galgá maiddái árvvoštallat, ahte sáhttá go daid vuoigatvuođaid maid sápmelaččat árbevirolaččat leat navdán leat alddineaset, máhcahit ruovttoluotta. 3. siiddus rievdaduvvo goalmmát cáhcu-čuokkis ja juogaduvvo guovtti cáhcu-čuokkisin:</p>
<p type="listitem">Riekteáddejumi registreren ja eana ja čázádagaid geavaheapmi galgá leat vuođđun lávdegotti viidásat bargui.</p>
<p type="listitem">Prošeavtta; sámi boaresgeavahus ja riekteáddejumi bargu, nanosmahtto ja hoahpuhuvvo. 3. siiddus rievdaduvvo njeallját cáhcu-čuokkis ná:</p>
<p type="listitem">Lávdegoddi čielggada boazodoalu árbevirolaš vuoigatvuođaid. <em type="italic">Sámediggejoavkkuid oktasaš eavttuhus: </em>Sámediggi čujuha, ahte Sámi vuoigatvuođalávdegotti bargu Tromssas, Norlánddas ja lullisámi guovllus lea plánejuvvon jotkojuvvot. Sámi vuoigatvuođalávdegoddi oaččui viiddis ja bures jurddašuvvon mandáhta. Lávdegottis ledje maid lahtut, geain muhtun muddui leai earenoamáš buorre áddejupmi sámi dilálašvuođaide, ja lahtuin leai historjálaš, juridihkalaš ja politihkalaš gelbbolašvuohta. Lávdegottis ledje maiddái viidát máŋggalágan beroštumit. Dattetge hábmejuvvui Sámi vuoigatvuođalávdegotti mandáhta dan politihkalaš dili vuođul, mii Norggas leai sámi vuoigatvuođaid ektui 1980s. Lávdegotti čoahkkádusas vuhtto maiddái dát bealli. Dan rájes go Sámi vuoigatvuođalávdegoddi vuosttas geardde nammaduvvui leat eamiálbmotvuoigatvuođat, sihke našuvnnalaččat ja gaskariikkalaččat issorasat ovdánan. Dán oktavuođas sáhttá earret eará čujuhit, ahte sámiid riektidilli lea čadnojuvvon Vuođđoláhkii (§110a) ja sámelága mearrádusaide. Gaskariikkalaš gaskaomiin sáhttit čujuhit ILO-konvenšuvdnii nr. 169 ja ONa eamiálbmotjulggaštus árvalussii. Dát bidjá eará politihkalaš ja juridihkalaš rámma Sámi vuoigatvuođalávdegotti doaimma árvvoštallamiidda boahtteáiggis go mii leai 1980s. Sámedikki oaivila mielde fertejit dás leat váikkuhusat sámi vuoigatvuođalávdegotti bargui viidáseabbot ja dán čoahkkádussii. Sámediggi lea ásahuvvon, ja dalle lea dušše Sámediggi mii orgánan otne sáhttá sámiid beales ovddidit gáibádusa demokráhtalaš legitimitehta hárrái. Lávdegottis, mii galgá čielggadit ja buktit eavttuhusaid ođđa riektinjuolggadusaide eatnamiid ja čáziid geavaheapmái sámi guovlluin, berre maiddái boahtit dát oidnosii. Dát mearkkaša dan, ahte Sámedikkis berre leat stuorra váikkuhanfápmu lávdegotti nammadeapmái. Sámediggi eavttuha bajábealde namuhuvvoma vuođul, ahte beali lávdegotti lahtuin nammada Sámediggi. Lávdegotti jođiheaddji vállje departemeanta ovttasráđiid Sámedikkiin. Lávdegotti sturrodaga ferte uhcidit. Oasi fágalaš ovddastusas mii lea ovddit lávdegottis sáhttá baicce gozihit lávdegotti sierralágan čielggadusaid bokte. Lávdegotti álgomandáhta berre jotkojuvvot ja leat vuođđun maiddái bargui boahtteáiggis. Sámediggi áigu dás dárkilastit, ahte Sámi vuoigatvuođalávdegoddi ii leat áibbas ollašuhttán iežas mandáhta dain čielggadusain mat dál leat gárvá. Finnmárkku dáfus (NAČ 1997:4) ii leat ovdamearkka dihtii lávdegoddi čielggadan sámiid dološvuoigatvuođaid ja riekteáddejumiid. Sámedikki áddejumi mielde lea sámi dološvuoigatvuođaid ja sámiid árbevirolaš geavaheami kárten iežaset guovlluide okta dain guovddáš doaimmain sámi vuoigatvuođalávdegotti mandáhtas. Dán lágan kártemii ferte min oaivila mielde vuođđudit sámi vuoigatvuođalávdegotti barggu viidáseabbot. Dán barggu mii dál čađahuvvo sierra prošeaktan ferte danin hoahpuhit ja bidjat eanet resurssaid dása. Lávdegoddi ii leat dohkálaččat guorahallan boazodoalu riektidilige. Dain čielggadusain, mat dán rádjái leat ovddiduvvon lea lávdegoddi uhccán árvvoštallan dárbbu rievdadit boazodoallolága, vaikko okta oassi mandáhtas leaige «  <em type="italic">árvvoštallat dárbbu rievdadit gustovaš lágaid, omd. … jagi 1978 boazodoallolága </em> ». Lávdegoddi signalisere NAČas 1997:4 «…  <em type="italic">ahte lea dárbu viidát guorahallat boazodoallolága </em> », muhto «  <em type="italic">leago Sámi vuoigatvuođalávdegotti bargu nu viiddis, ii leat lávdegoddi buktán oainnu dán rádjái </em> ».  Álbmotrievttálaš jođihanlinjátge eai leat doarvái bures árvvoštallojuvvon daid eavttuhusaid ektui, mat leat ovddiduvvon. Viidáseabbo mandáhtas ferte dán danin dárkilastit. Lea maiddái dárbu dárkilastit Sámi vuoigatvuođalávdegotti boahtteáiggi ja mandáhta dan ovdáneami ektui mii lea dáhpáhuvvan maŋimuš 18 jagis. Álbmotrievttálaš ovdáneami, mii lea dáhpáhuvvan dain maŋimuš jagiin ferte heivehit mandáhtii nu, ahte lávdegoddi sáhttá maiddái bargat dan ala, ahte ráhkaduvvošii minsttar maid sáhtášii geavahit gaskariikkalaš systema láhčimii, dan ektui ahte álbmotjoavkkut sáhttet ráfálaččat eallit ovttas ja ávkkálaččat ovttasbargat. Gaskariikkalaš álbmotrievttálaš njuolggadusaid ferte árvvoštallat daid eavttuhusaid ektui maid lávdegoddi ovddida nu, ahte Norgga riekti boahtteáiggis dávistišgoahtá gaskariikkalaš riektinjuolggadusaide. Dán oktavuođas čujuhit Sámi vuoigatvuođalávdegotti álbmotrievttijoavkku čielggadussii NAČ 1997:5, maid lávdegoddi ieš ii leat doarvái bures árvvoštallan. Norga lea dohkkehan ollu gaskariikkalaš julggaštusaid ja konvenšuvnnaid, maiguin sihkkarastit sámiid vuoigatvuođaid. Váttisvuohtan otne lea dat, go dát njuolggadusat eai automáhtalaččat leat oassin Norgga lágain. Sámediggi leage danin ollu oktavuođain bivdán, ahte eamiálbmot vuoigatvuođaid álbmotrievtti njuolggadusat geahčaduvvošedje ollislaččat dainna ulbmilin; ahte dat ovttastahttojuvvošedje Norgga lágaide. Norgga Boazosápmelaččaid Riikkasearvi lea dán jágáš boazodoallošiehtadallamiid oktavuođas jagiide 1998-99 gáibidan, ahte nammaduvvošii sierra boazodoalloláhka-komišuvdna. Diggi doarju dán gáibádusa, ja bivdá ahte mandáhta dán lágan komišuvdnii ráhkaduvvošii ja ovttastahttojuvvošii sámi vuoigatvuođalávdegotti mandáhtii. Muđui čujuhit Sámedikki mearrádussii áššis 9/98. Boazodoallu, mii lea nana sámi eallinláhki ja ealáhus lullisámi guovlluin, lea vuoigatvuođa guoddi doaibma. Dáid dilálašvuođaid lea earenoamáš deaŧalaš čuvget Sámi vuoigatvuođalávdegotti mandáhta ja viidásat barggu bokte. Sámediggi lea ovdal mearridan, ahte šiehtadallamat vuolggasadjin sámiid, eamiálbmogin ja eiseválddiid gaskasaš oktavuhtii čadnojuvvojit láhkii dego prinsihppan. Ovdamearkka dihtii lea dát prinsihppa čadnojuvvon láhkii gieskat mearriduvvon Suoma sámelágas. Sámediggi čujuha maiddái dan bargui maid Royal Comission on Aboriginal Peoples Kanadas lea dahkan. Šiehtadallanprinsihpa barggu ja mo dán giddet njuolggadusaide, sáhttá álggahit beroškeahttá Sámi vuoigatvuođalávdegotti viidásat barggus. Nordlándda ja Tromssa meahccekomišuvdna bargá dássálagaid Sámi vuoigatvuođalávdegottiin ja addá duomuid riektedilálašvuođaid birra sámi vuoigatvuođa berošteaddji surggiin. Sámi vuoigatvuođalávdegotti mandáhtas boahtá ovdan maiddái ahte lávdegottis livččii lean galgan oktavuohta meahccekomišuvnnain. Lea váidalahtti go čájeha ahte komišuvnna bargu hedjonahttá sámi vuoigatvuođaid. Sámediggi gáibida ahte meahccekomišuvnna bargu bissehuvvo. Prisihppa vuoigatvuođaid ruovttoluotta addima hárrái lea deaŧalaš ja buorre prinsihppa maid berre heivehit mandáhtii. <em type="bold">Deavdda mandáhtii </em>Čuovvovaš čuoggát dárkilastojuvvojit ja heivehuvvojit mandáhtii: </p>
<p type="listitem">Lávdegoddi galgá árvvoštallat, ja heivehit gaskariikkalaš riektiovdáneami, dain čielggadusain ja eavttuhusain mat ovddiduvvojit.</p>
<p type="listitem">Lávdegoddi galgá árvvoštallat eamiálbmotvuoigatvuođaid álbmotrievtti njuolggadusaid dan barggu ektui mii galgá dahkkot.</p>
<p type="listitem">Lávdegoddi galgá maiddái árvvoštallat galgetgo vuoigatvuođat mat sámiid beales árbevirolaččat leat áddejuvvon sin iežaset vuoigatvuohtan, fievrriduvvot ruovttoluotta.</p>
<p type="listitem">Sámiid dološárbevieruid ja riekteáddejumiid kárten galgá bidjat vuođu lávdegotti bargui viidáseabbot.</p>
<p type="listitem">Lávdegoddi čielggada boazodoalu vuoigatvuođaid. <em type="bold">Lávdegotti čoahkkádus: </em></p>
<p type="listitem">Sámediggi nammada beali lávdegotti lahtuin. Departemeanta nammada jođiheaddji ovttastáđiid Sámedikkiin. Lávdegotti lahtuid logu ferte geahpedit. <em type="bold">Eará mearkkašumit: </em></p>
<p type="listitem">Sámediggi lea ovdal mearridan ahte gaskariikkalaš konvenšuvnnat maidda Norga lea čadnon, galget laktojuvvot Norgga láhkii. Sámediggi oaivvilda ahte dát bargu berre álggahuvvot dakka viđe.</p>
<p type="listitem">Sámiid eamiálbmogin ja eiseválddiid gaskasaš šiehtadallan prinsihpa njuolggadusaide gidden, lea bargu maid sáhttá álggahit beroškeahttá Sámi vuoigatvuođalávdegotti barggus.</p>
<p type="listitem">Sámi dološvieruid ja riekteáddejumiid prošeakta ođasmahttojuvvo ja hoahpuhuvvo.</p>
</list><p type="title">III.	Jienasteapmi:</p>
<p>39 áirasis ledje 39 čoahkis.</p>
<p>-  Sámediggeráđi árvalus, eavttuhus 1 ja 2 gessojuvvui ruovttoluotta.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Sámediggejoavkkuid oktasaš eavttuhus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Ing-Lill Pavall, áššejođiheaddji</p>
<p>2.</p>
<p>Willy Ørnebakk</p>
<p>Geir Tommy Pedersen</p>
<p>3.</p>
<p>Randi A. Skum</p>
<p>4.</p>
<p>Birger Nymo</p>
<p>Willy Olsen</p>
<p>Birger Nymo</p>
<p>5.</p>
<p>Steinar Pedersen</p>
<p>6.</p>
<p>Geir Tommy Pedersen</p>
<p>7.</p>
<p>Per A. Bæhr</p>
<p>8.</p>
<p>Einar Lifjell</p>
<p>9.</p>
<p>Nils Henrik Måsø</p>
<p>10.</p>
<p>Jarle Jonassen</p>
<p>11.</p>
<p>Magne A. S. Huuva</p>
<p>12.</p>
<p>Willy Ørnebakk</p>
<p>13.</p>
<p>Amund Eriksen</p>
<p>14.</p>
<p>Isak Mathis O. Hætta</p>
<p>15.</p>
<p>Ing-Lill Pavall, áššejođiheaddji</p>
<p>Ing-Lill Pavall</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggi čujuha, ahte Sámi vuoigatvuođalávdegotti bargu Tromssas, Norlánddas ja lullisámi guovllus lea plánejuvvon jotkojuvvot.</p>
<p>Sámi vuoigatvuođalávdegoddi oaččui viiddis ja bures jurddašuvvon mandáhta. Lávdegottis ledje maid lahtut, geain muhtun muddui leai earenoamáš buorre áddejupmi sámi dilálašvuođaide, ja lahtuin leai historjálaš, juridihkalaš ja politihkalaš gelbbolašvuohta. Lávdegottis ledje maiddái viidát máŋggalágan beroštumit. Dattetge hábmejuvvui Sámi vuoigatvuođalávdegotti mandáhta dan politihkalaš dili vuođul, mii Norggas leai sámi vuoigatvuođaid ektui 1980s. Lávdegotti čoahkkádusas vuhtto maiddái dát bealli.</p>
<p>Dan rájes go Sámi vuoigatvuođalávdegoddi vuosttas geardde nammaduvvui leat eamiálbmotvuoigatvuođat, sihke našuvnnalaččat ja gaskariikkalaččat issorasat ovdánan. Dán oktavuođas sáhttá earret eará čujuhit, ahte sámiid riektidilli lea čadnojuvvon Vuođđoláhkii (§110a) ja sámelága mearrádusaide. Gaskariikkalaš gaskaomiin sáhttit čujuhit ILO-konvenšuvdnii nr. 169 ja ONa eamiálbmotjulggaštus árvalussii. Dát bidjá eará politihkalaš ja juridihkalaš rámma Sámi vuoigatvuođalávdegotti doaimma árvvoštallamiidda boahtteáiggis go mii leai 1980s.</p>
<p>Sámedikki oaivila mielde fertejit dás leat váikkuhusat sámi vuoigatvuođalávdegotti bargui viidáseabbot ja dán čoahkkádussii. Sámediggi lea ásahuvvon, ja dalle lea dušše Sámediggi mii orgánan otne sáhttá sámiid beales ovddidit gáibádusa demokráhtalaš legitimitehta hárrái. Lávdegottis, mii galgá čielggadit ja buktit eavttuhusaid ođđa riektinjuolggadusaide eatnamiid ja čáziid geavaheapmái sámi guovlluin, berre maiddái boahtit dát oidnosii. Dát mearkkaša dan, ahte Sámedikkis berre leat stuorra váikkuhanfápmu lávdegotti nammadeapmái.</p>
<p>Sámediggi eavttuha bajábealde namuhuvvoma vuođul, ahte beali lávdegotti lahtuin nammada Sámediggi. Lávdegotti jođiheaddji vállje departemeanta ovttasráđiid Sámedikkiin. Lávdegotti sturrodaga ferte uhcidit. Oasi fágalaš ovddastusas mii lea ovddit lávdegottis sáhttá baicce gozihit lávdegotti sierralágan čielggadusaid bokte.</p>
<p>Lávdegotti álgomandáhta berre jotkojuvvot ja leat vuođđun maiddái bargui boahtteáiggis. Sámediggi áigu dás dárkilastit, ahte Sámi vuoigatvuođalávdegoddi ii leat áibbas ollašuhttán iežas mandáhta dain čielggadusain mat dál leat gárvá. Finnmárkku dáfus (NAČ 1997:4) ii leat ovdamearkka dihtii lávdegoddi čielggadan sámiid dološvuoigatvuođaid ja riekteáddejumiid. Sámedikki áddejumi mielde lea sámi dološvuoigatvuođaid ja sámiid árbevirolaš geavaheami kárten iežaset guovlluide okta dain guovddáš doaimmain sámi vuoigatvuođalávdegotti mandáhtas. Dán lágan kártemii ferte min oaivila mielde vuođđudit sámi vuoigatvuođalávdegotti barggu viidáseabbot. Dán barggu mii dál čađahuvvo sierra prošeaktan ferte danin hoahpuhit ja bidjat eanet resurssaid dása.</p>
<p>Lávdegoddi ii leat dohkálaččat guorahallan boazodoalu riektidilige. Dain čielggadusain, mat dán rádjái leat ovddiduvvon lea lávdegoddi uhccán árvvoštallan dárbbu rievdadit boazodoallolága, vaikko okta oassi mandáhtas leaige «  <em type="italic">árvvoštallat dárbbu rievdadit gustovaš lágaid, omd. … jagi 1978 boazodoallolága </em> ». Lávdegoddi signalisere NAČas 1997:4 «…  <em type="italic">ahte lea dárbu viidát guorahallat boazodoallolága </em> », muhto «  <em type="italic">leago Sámi vuoigatvuođalávdegotti bargu nu viiddis, ii leat lávdegoddi buktán oainnu dán rádjái </em> ».  </p>
<p>Álbmotrievttálaš jođihanlinjátge eai leat doarvái bures árvvoštallojuvvon daid eavttuhusaid ektui, mat leat ovddiduvvon. Viidáseabbo mandáhtas ferte dán danin dárkilastit.</p>
<p>Lea maiddái dárbu dárkilastit Sámi vuoigatvuođalávdegotti boahtteáiggi ja mandáhta dan ovdáneami ektui mii lea dáhpáhuvvan maŋimuš 18 jagis. Álbmotrievttálaš ovdáneami, mii lea dáhpáhuvvan dain maŋimuš jagiin ferte heivehit mandáhtii nu, ahte lávdegoddi sáhttá maiddái bargat dan ala, ahte ráhkaduvvošii minsttar maid sáhtášii geavahit gaskariikkalaš systema láhčimii, dan ektui ahte álbmotjoavkkut sáhttet ráfálaččat eallit ovttas ja ávkkálaččat ovttasbargat. Gaskariikkalaš álbmotrievttálaš njuolggadusaid ferte árvvoštallat daid eavttuhusaid ektui maid lávdegoddi ovddida nu, ahte Norgga riekti boahtteáiggis dávistišgoahtá gaskariikkalaš riektinjuolggadusaide. Dán oktavuođas čujuhit Sámi vuoigatvuođalávdegotti álbmotrievttijoavkku čielggadussii NAČ 1997:5, maid lávdegoddi ieš ii leat doarvái bures árvvoštallan.</p>
<p>Norga lea dohkkehan ollu gaskariikkalaš julggaštusaid ja konvenšuvnnaid, maiguin sihkkarastit sámiid vuoigatvuođaid. Váttisvuohtan otne lea dat, go dát njuolggadusat eai automáhtalaččat leat oassin Norgga lágain. Sámediggi leage danin ollu oktavuođain bivdán, ahte eamiálbmot vuoigatvuođaid álbmotrievtti njuolggadusat geahčaduvvošedje ollislaččat dainna ulbmilin; ahte dat ovttastahttojuvvošedje Norgga lágaide.</p>
<p>Norgga Boazosápmelaččaid Riikkasearvi lea dán jágáš boazodoallošiehtadallamiid oktavuođas jagiide 1998-99 gáibidan, ahte nammaduvvošii sierra boazodoalloláhka-komišuvdna. Diggi doarju dán gáibádusa, ja bivdá ahte mandáhta dán lágan komišuvdnii ráhkaduvvošii ja ovttastahttojuvvošii sámi vuoigatvuođalávdegotti mandáhtii. Muđui čujuhit Sámedikki mearrádussii áššis 9/98.</p>
<p>Boazodoallu, mii lea nana sámi eallinláhki ja ealáhus lullisámi guovlluin, lea vuoigatvuođa guoddi doaibma. Dáid dilálašvuođaid lea earenoamáš deaŧalaš čuvget Sámi vuoigatvuođalávdegotti mandáhta ja viidásat barggu bokte.</p>
<p>Sámediggi lea ovdal mearridan, ahte šiehtadallamat vuolggasadjin sámiid, eamiálbmogin ja eiseválddiid gaskasaš oktavuhtii čadnojuvvojit láhkii dego prinsihppan. Ovdamearkka dihtii lea dát prinsihppa čadnojuvvon láhkii gieskat mearriduvvon Suoma sámelágas. Sámediggi čujuha maiddái dan bargui maid Royal Comission on Aboriginal Peoples Kanadas lea dahkan. Šiehtadallanprinsihpa barggu ja mo dán giddet njuolggadusaide, sáhttá álggahit beroškeahttá Sámi vuoigatvuođalávdegotti viidásat barggus.</p>
<p>Nordlándda ja Tromssa meahccekomišuvdna bargá dássálagaid Sámi vuoigatvuođalávdegottiin ja addá duomuid riektedilálašvuođaid birra sámi vuoigatvuođa berošteaddji surggiin. Sámi vuoigatvuođalávdegotti mandáhtas boahtá ovdan maiddái ahte lávdegottis livččii lean galgan oktavuohta meahccekomišuvnnain. Lea váidalahtti go čájeha ahte komišuvnna bargu hedjonahttá sámi vuoigatvuođaid. Sámediggi gáibida ahte meahccekomišuvnna bargu bissehuvvo.</p>
<p>Prisihppa vuoigatvuođaid ruovttoluotta addima hárrái lea deaŧalaš ja buorre prinsihppa maid berre heivehit mandáhtii.</p>
<p><em type="bold">Deavdda mandáhtii </em></p>
<p>Čuovvovaš čuoggát dárkilastojuvvojit ja heivehuvvojit mandáhtii:</p>
<list><p type="listitem">Lávdegoddi galgá árvvoštallat, ja heivehit gaskariikkalaš riektiovdáneami, dain čielggadusain ja eavttuhusain mat ovddiduvvojit.</p>
<p type="listitem">Lávdegoddi galgá árvvoštallat eamiálbmotvuoigatvuođaid álbmotrievtti njuolggadusaid dan barggu ektui mii galgá dahkkot.</p>
<p type="listitem">Lávdegoddi galgá maiddái árvvoštallat galgetgo vuoigatvuođat mat sámiid beales árbevirolaččat leat áddejuvvon sin iežaset vuoigatvuohtan, fievrriduvvot ruovttoluotta.</p>
<p type="listitem">Sámiid dološárbevieruid ja riekteáddejumiid kárten galgá bidjat vuođu lávdegotti bargui viidáseabbot.</p>
<p type="listitem">Lávdegoddi čielggada boazodoalu vuoigatvuođaid. <em type="bold">Lávdegotti čoahkkádus: </em></p>
<p type="listitem">Sámediggi nammada beali lávdegotti lahtuin. Departemeanta nammada jođiheaddji ovttastáđiid Sámedikkiin. Lávdegotti lahtuid logu ferte geahpedit. <em type="bold">Eará mearkkašumit: </em></p>
<p type="listitem">Sámediggi lea ovdal mearridan ahte gaskariikkalaš konvenšuvnnat maidda Norga lea čadnon, galget laktojuvvot Norgga láhkii. Sámediggi oaivvilda ahte dát bargu berre álggahuvvot dakka viđe.</p>
<p type="listitem">Sámiid eamiálbmogin ja eiseválddiid gaskasaš šiehtadallan prinsihpa njuolggadusaide gidden, lea bargu maid sáhttá álggahit beroškeahttá Sámi vuoigatvuođalávdegotti barggus.</p>
<p type="listitem">Sámi dološvieruid ja riekteáddejumiid prošeakta ođasmahttojuvvo ja hoahpuhuvvo. Ášši meannudeapmi loahpahuvvui guovvamánu 27. b. 1998 dii. 09.15. <span>Ášši 11/98 Åarjelsaemien øøhpetimmie / Lullisámi oahpahus - gulaskuddan </span>Ášši meannudeapmi álggahuvvui guovvamánu 26. b. 1998 dii. 15.45. <span>I. Áššebáhpirat </span></p>
<p type="listitem">18.06.97 beaiváduvvon reive Gielda- ja oahpahusdepartemeanttas</p>
<p type="listitem">14.10.97 beaiváduvvon reive Gielda- ja oahpahusdepartemeanttas</p>
<p type="listitem">07.09.97 beaiváduvvon gulaskuddancealkámuš Snoasá nuoraidskuvllas (ovdal sáddej.)</p>
<p type="listitem">24.09.97 beaiváduvvon gulaskuddancealkámuš Sámi kulturráđis (ovdal sáddej.)</p>
<p type="listitem">14.10.97 beaiváduvvon gulaskuddancealkámuš Snoasá gielddas (ovdal sáddej.)</p>
<p type="listitem">22.10.97 beaiváduvvon gulaskuddancealkámuš Sámi allaskuvllas (ovdal sáddej.)</p>
<p type="listitem">22.10.97 beaiváduvvon gulaskuddancealkámuš Åarjel-saemiej skuvle, Snoasás, oahpaheaddjiid kollegia (ovdal sáddej.)</p>
<p type="listitem">22.10.97 beaiváduvvon gulaskuddancealkámuš Åarjel-saemiej skuvle, Snoasás, ovttasbargolávdegottis (ovdal sáddej.)</p>
<p type="listitem">17.12.97 beaiváduvvon gulaskuddancealkámuš Nordlándda fylkagielddas (ovdal sáddej.)</p>
<p type="listitem">14.10.97 beaiváduvvon gulaskuddancealkámuš Stáhta oahpahuskántuvrras Davvi-Trøndelágas (ovdal sáddejuvvon)</p>
<p type="listitem">28.10.97 beaiváduvvon gulaskuddancealkámuš Davvi-Trøndelága Boazodoalliid searvvis ovdal sáddejuvvon)</p>
<p type="listitem">22.10.97 beaiváduvvon gulaskuddancealkámuš Elgå bajásšaddanguovddážis ja Engerdala gieldda bajásšaddan ossodagas (ovdal sáddejuvvon)</p>
<p type="listitem">23.10.97 beaiváduvvon gulaskuddancealkámuš Davvi-Trøndelága allaskuvllas (ovdal sáddejuvvon)</p>
<p type="listitem">16.10.97 beaiváduvvon gulaskuddancealkámuš Høylandet gielddas (ovdal sáddej.)</p>
<p type="listitem">13.10.97 beaiváduvvon gulaskuddancealkámuš Sijti Jarnge (ovdal sáddejuvvon)</p>
<p type="listitem">13.10.97 beaiváduvvon gulaskuddancealkámuš Maajeh-Njuanan Tsiegkese (ovdal sáddej.)</p>
<p type="listitem">15.10.97 beaiváduvvon gulaskuddancealkámuš Meråker gielddas (ovdal sáddej.)</p>
<p type="listitem">15.10.97 beaiváduvvon gulaskuddancealkámuš Stáhta oahpahuskántuvrras Lulli-Trøndelágas (ovdal sáddejuvvon)</p>
<p type="listitem">10.11.97 beaiváduvvon gulaskuddancealkámuš Mosjøen joatkkaskuvllas (ovdal sáddej.)</p>
<p type="listitem">02.10.97 beaiváduvvon gulaskuddancealkámuš Sámi oahpahusráđis (ovdal sáddejuvvon)</p>
<p type="listitem">03.09.97 beaiváduvvon gulaskuddancealkámuš Árborddi gielddas (ovdal sáddej.)</p>
<p type="listitem">10.10.97 beaiváduvvon gulaskuddancealkámuš Tydal gielddas (ovdal sáddejuvvon)</p>
<p type="listitem">09.10.97 beaiváduvvon gulaskuddancealkámuš Stáhta oahpahuskántuvrras Hedmárkkus (ovdal sáddejuvvon)</p>
<p type="listitem">05.12.97 beaiváduvvon gulaskuddancealkámuš Rana gielddas (ovdal sáddejuvvon)</p>
<p type="listitem">15.12.97 beaiváduvvon gulaskuddancealkámuš Gaske-Nøørjen Saemienskovle stivrras, Árborddis (ovdal sáddejuvvon)</p>
<p type="listitem">22.12.97 beaiváduvvon gulaskuddancealkámuš Røros joatkkaskuvllas, Lulli-Trøndelágas (ovdal sáddejuvvon)</p>
<p type="listitem">23.12.97 beaiváduvvon gulaskuddancealkámuš Lulli-Trøndelága ja Hedmárkku boazosápmelaččaid searvvis (ovdal sáddejuvvon)</p>
<p type="listitem">08.01.97 beaiváduvvon gulaskuddancealkámuš Nordlándda Boazosápmelaččaid Fylkasearvvis (ovdal sáddejuvvon)</p>
<p type="listitem">18.12.97 beaiváduvvon gulaskuddancealkámuš Davvi-Trøndelága fylkkagielddas</p>
<p type="listitem">23.12.97 beaiváduvvon gulaskuddancealkámuš Røyrvik gielddas</p>
<p type="listitem">29.12.97 beaiváduvvon gulaskuddancealkámuš Raanen Saemide</p>
<p type="listitem">22.12.97 beaiváduvvon gulaskuddancealkámuš Saemien Sijte</p>
<p type="listitem">05.01.98 beaiváduvvon gulaskuddancealkámuš Stáhta oahpahuskántuvrras Nordlánddas</p>
<p type="listitem">30.12.97 beaiváduvvon gulaskuddancealkámuš Essand boazodoalloorohagas</p>
<p type="listitem">8.12.97 beaiváduvvon gulaskuddancealkámuš Norgga teaknihkalaš-luonddudieđa universitehtas</p>
<p type="listitem">19.12.97 beaiváduvvon gulaskuddancealkámuš Namsskogan gielddas</p>
<p type="listitem">12.11.97 beaiváduvvon gulaskuddancealkámuš Nesna allaskuvllas</p>
<p type="listitem">09.12.97 beaiváduvvon gulaskuddancealkámuš Sámi giellaráđis</p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<p>Sámediggi lea duhtavaš go Girko-, oahpahus ja dutkandepartemeanta lea álggahan lullisámi oahpahusa ollislaš plána barggu. Mandáhta maid bargojoavku oaččui lei viiddis, seammás go dat ráddjejuvvui go departemeanta bivddii árvalusa mii ii mielddisbuktán stuorá ekonomálaš rámmaid lassin dasa mii leai juolluduvvon lullisámi oahpahussii jagis 1995. Sámediggi sávvá ahte lullisámi oahpahusa ollislaš plána lea vuođđun eambbo ddohkálaš áŋgiruššamiidda dán sektora siskkabealde. Danin dáhttu diggi vajálduhttit departemeantta ekonomálaš ráddjejumiid go guorahallá lullisámiid boahttevaš oahpahusfálaldaga.</p>
<p>Bargojoavku lea vuđolaččat bargan, mii addá buori vuođu viidásat bargui láhčit buoret lullisámi oahpahusfálaldaga.</p>
<p>Sámediggi doarju bargojoavkku oainnu, ahte skuvllas lullisámi servodagas, nugo maiddái earáge sámi servodagas, lea guovddáš rolla giela ja kultuvrra dikšumis ja ovddideamis. Skuvllas lea earenoamáš deaŧálaš rolla lullisámi servodagas go lullisámi giella lea uhkkiduvvon otne, ja maiddái danin go lullisámi álbmot lea uhcci ja ásset bieđgguid stuorra eanadieđálaš guovllus. Danin lea áibbas bággu nannet lullisámi oahpahusain áŋgiruššama.</p>
<p>Sámedikki cealkámuš guoská raportta 7. kapihttalii, mas bargojoavkku váldoeavttuhusat lullisámi oahpahusa oktasaš plánii leat hábmejuvvon.</p>
<p><em type="bold">Stivrenstruktuvra </em></p>
<p>Otne lea proseassa jođus sirdit Sámi oahpahusráđi Sámediggái. Dán proseassa oktavuođas, mas oahpahusráđi rolla ja barggut galget čilgejuvvot, lea maid lunddolaš árvvoštallat makkár gullevašvuohta sámeskuvllain Snoasás ja Hattfjelldalas galgá leat sámediggevuogádahkii.</p>
<p>Eavttuhusa ahte ásahit oktasaš stivrra sámeskuvllaide, mii gullá Sámedikki vuollái, ferte maiddái árvvoštallat dán oktavuođas. Jos Sámeskuvllain livččii oktasaš stivra de dat dagahivččii maiddái dan ahte sámeskuvla Snoasas gártá stáhtaskuvlan, dasto ferte skuvlla viiddidit guoskat buot luohkáide vuođđoskuvladásis.</p>
<p>Berre maid árvvoštallat ahte berrego sámeskuvllaid ovttastahttima ja geahččobargguid bidjat Sámediggái Sámi oahpahusráđi bokte. Dán geažil ferte Sámi oahpahusráđis ain leat lullisámi giela ja kultuvrra gelbbolašvuohta.</p>
<p><em type="bold">Sámeskuvllat ja gelbbolašvuođaguovddáš sámi gilli ja kultuvrii </em></p>
<p>Sámediggi lea prinsihpalaččat ovttaoaivilis bargojoavkku oainnuin dasa, ahte lea vealtameahttun deaŧalaš lullisámi oahpahusa sihkkarastimii ja ovdánahttimii, ahte lullisámi oahpahus ja kultuvra čohkkejuvvojit, masa gullet barggut nugo oaivádus, lágidit <span type="quote">«giellabiesi»</span> ja diehtojuohkin.</p>
<p>Lullisámi álbmot lea unni, ja leat unnán olmmošlaš fámut hálddašit daid ollu bargguid mat leat go galgá nannet lullisámi giela ja kultuvrra oahpahusfálaldaga. Lea vealtameahttun mávssolaš ahte dat gelbbolašvuohta mii otne gávdno, geavahuvvo ollásit. Sámeskuvllain Snoasás ja Árborddis lea otne giela ja kultuvrra gelbbolašvuohta. Dát ráhkadit dehálaš vuođu boahttevaš lullisámi giella- ja kulturovdáneapmái, nugo máŋga gulaskuddanásahusa leat dovddahan. Sámediggi oaidná hirbmat deaŧalažžan, ahte dát ásahusat bissot, ja ahte dat viiddiduvvojit adekvat gelbbolašvuođain. Eará sániiguin sávvá diggi ahte sámeskuvllaid barggut viiddiduvvojit nu ahte ea.ea. gusket maiddái dáidda bargguide maid bargojoavku árvala galget gullat boahttevaš gelbbolašvuođaguovddážii.</p>
<p>Sámediggi oaidná ahte buoremus vuohki mo návccaid geavahit, lea ahte ásahuvvojit guokte gelbbolašvuođa guovddáža nu ahte sámeskuvllat viiddiduvvojit. Dat bargofápmu mii skuvllain oktain internáhtain lea dál, gártá mávssolaš gelbbolašvuohtan go lasidit bargiid. Bargojoavku árvala ahte gelbbolašvuođaguovddážis leat njeallje bargi. Dát sáhttá leat vuolggasadjin viidáseabbot digáštallamii, dan birra ahte galle bargi galget leat ja makkár gelbbolašvuhtii lea dárbu go sámeskuvllat galget sáhttit gozihit ođđa bargguid dohkálaččat.</p>
<p>Ovddemusat fertejit sámeskuvllat/gelbbolašvuođaguovddážat bargat bargguid mat gusket lullisámi álbmogii. Sin bargu ferte maiddái gullat ea.ea. ahte mánáidgárddiid, vuođđoskuvllaid ja joatkkaskuvllaid oaivadeapmi gos oahpahuvvo lullisámi giella ja kultuvra. Lea maid vealtameahttun mávssolaš áŋgiruššat ollesolbmuidoahpahusain. Sámegiela- ja kultuvraoahpahus ollesolbmuide lea dárbbašlaš go lullisámi giella otne lea áitojuvvon. Ferte ráhkadit birrasiid gos giela sáhttá geavahišgoahtit. Sámeskuvllat fertejit leat hui deaŧalaš oassádallit lullisámi giela ealáskuhttima oktavuođas. Danin fertejit skuvllat mat duohtavuođas ovdánahttojit giella- ja gelbbolašvuođaguovddážin, vuolggahit jurdaga ja lágidit <span type="quote">«giellabiesi»</span> ovttas báikkálaš ressursaolbmuiguin maiddái olggobealde Árborddi ja Snoasá. Áiggi mielde ferte Røros ja Rana guovlluin, gos lullisámi oktavuođas leat ollut sámit, ovdánahttot bistevaš doaibma báikkálaš giellaguovddážiin mat fágalaččat ja hálddahuslaččat gullet sámeskuvllaid vuollái.</p>
<p>Skuvllat fertejit ovttas gielddaiguin, mat addet oahpahusa sámi oahppiide geat leat válljen ruovttuskuvllaid, lágidit <span type="quote">«giellabiesi/giellalávguma»</span>. Lea maiddái deaŧalaš bargat ovttas ásahit mánáidgárdefálaldagaid, joatka- ja ollesolbmuidoahpahusa. Dávgadis ja máŋggalágan fálaldagat olggosguvlui, nugo ovdamearkkadihtii oktasaš <span type="quote">«giellabiesi»</span> mánáidgárdemánáide ja váhnemiidda, berre leat ođđa boahttevaš vuođđu sámeskuvllaide, lassin vel dasa go oahpahit oahppiid mat gullet skuvllaide. Danin lea lunddolaš ahte internáhttabálvvát, geat leat oassi sámeskuvllaid oktasaš gelbbolašvuođas, geavahuvvojit ođđa ja viiddiduvvont bargguide. Dát mielddisbuktá maiddái ahte internáhttabargiin ferte leat lullisámi giela ja kultuvrra gelbbolašvuohta.</p>
<p>Ođđa dihtorteknologiija, dávggasvuohta ja ođđaáigásaš jurddašeapmi mii guoská ressurssaid geavaheapmái, leat čoavddasánit maiguin máhttit hálddašit hástalusa ođasmahttit lullisámi giela ja nannet lullisámi kultuvrra.</p>
<p>Lunddolaš ovttasbargoguoimmit sámeskuvllaide leat ea.ea. lullisámi kulturguovddážat ja ásahusat main lea deaŧalaš gelbbolašvuohta daid surggiin main skuvla addá fálaldaga, nugo ea.ea. guovttegielalašvuođas ja spesialoahpahusas.</p>
<p><em type="bold">Allaskuvllat/universitehtat </em></p>
<p>Sámediggi lea ovttaoaivilis bargojoavkkuin ahte farggamusat ferte ásahit bissovaš lullisámi giela allaskuvlafálaldaga. Sámi allaskuvllas lea nášuvnnalaš ovddasvástádus sámi allaskuvlaoahpahussii. Danin lea Sámedikki oaivila mielde lunddolaš ahte allaskuvllas lea váldoovddasvástádus maiddái lulli sámegiela oahpahussii. Dán oahpahusa sáhttá dasto maŋŋil biđget eará allaskuvllaide, muhto dat lea gitta das ahte gávdnojit go olmmošlaš ressursat ja gávnojitgo oahppit. Oahpaheaddji studeanttat geain lea lullisámi giella, fertejit maiddái oažžut sámi kultuvra ja servodatoeallima oahpahusfálaldaga. Sámi allaskuvllas berret leat váldoovddasvástádus maiddái dán oahpahussii. Sámediggi eaktuda ahte departemeantta lohpiduvvon čielggadus mii guoská sámi oahpaheaddjioahpahussi, maiddái digáštallá ja eavttuha doaibmabijuid buoridan dihtii lullisámi oahpaheaddjioahpu.</p>
<p>Tromssa Universitehtas lea sámegielaoahpahus, ja danin berre lullisámegiella maiddái gullat dán universitehtii nu ahte sámegiela fágalaš gelbbolašvuohta čohkkejuvvo seamma universitehtii.</p>
<p>Sámi oahpahusráđđi ja Sámi allaskuvla berreba gozihit lassioahpahusa, iige dát berret leat Sámeskuvllaid ovddasvástádus.</p>
<p><em type="bold">Ruđalaš váikkuhusat </em></p>
<p>Girko-, oahpahus- ja dutkandepartemeanta lea bidjan vuođđun ahte lullisámegiela nannen galgá dáhpáhuvvat almmá ođđa ruđalaš fámuid haga. Sámediggi ii sáhte oaidnit ahte lea vejolaš nannet lullisámi oahpahusa stuorát juolludusaid haga stáhtabušeahtas.</p>
<p>Vuođđolága § 100a, geatnegahttá stáhta láhčit dilálašvuođaid sámi álbmogii, vai dat sáhttá gáhttet ja ovddidit iežas giela, kultuvrra ja servodateallima. Ferte juolluduvvot ruhta lullisámi giela gáhtten- ja ovdánahttinbargui. Lea dárbu ahte ásahuvvojit sámegielat mánáidgárdefálaldagat, ahte sámegieloahpahus vuođđoskuvllain lea dohkálaš ja ahte addo viidásat oahppu lullisámi gielas ja kultuvrras. Jus galgá sáhttit ásahit birrasiid gos lullisámi giela geavahit, ferte ollu áŋgiruššat ollesolbmooahppu ovddas. Ovdaskuvlaoahpaheaddjiid- ja oahpaheaddjiidoahpahusa ferte nannet vuoi oažžut doarvái oahppan olbmuid. Ferte vuorrudit rekrutterema ovdaskuvla- ja oahpaheaddjiidoahpahussii, ja oiddolaš stipeandaortnegat leat deaŧalaš váikkuhangaskaoapmin dása.</p>
<p>Ferte juolludit ruđaid oahpahangaskaomiid ovdánahttimii, gáiddus oahpahussii, ja IT-ovdáneapmái, mat gártet leat deaŧalaš gaskaoamit dohkálaš lullisámi oahpahusfálaldaga láhčimii.</p>
<p>Sámeskuvllaide/gelbbolašvuođaguovddážiidda ferte juolludit doarvái ruđaid vuoi sáhttet čađahit bargguid nugo oaivádeapmi, ruovttuskuvllaid maid geavahit vuoruid mielde/ovttas, mánáidgárddiid j.d. Ovdamearkkadihtii lea deaŧalaš ahte mátke- ja orrungolut <span type="quote">«giellabesiid»</span> oktavuođas máksojuvvojit, nu ahte ii gártta ovttaskas olbmo ruhtadilli mii mearrida man garrasit áŋgiruššat lullisámi oahpahusain.</p>
<p type="title">III.	Jienasteapmi</p>
<p>39 áirasis ledje 37 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Sámediggeráđi árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø, áššejođiheaddji</p>
<p>2.</p>
<p>Leif Elsvatn</p>
<p>3.</p>
<p>Einar Lifjell</p>
<p>4.</p>
<p>Nils O. Nilsen</p>
<p>5.</p>
<p>Isak Mathis O. Hætta</p>
<p>6.</p>
<p>Jarle Jonassen</p>
<p>7.</p>
<p>Magnhild Mathisen</p>
<p>Geir Tommy Pedersen (č.o)</p>
<p>8.</p>
<p>Ragnhild Nystad</p>
<p>9.</p>
<p>Amund Eriksen</p>
<p>10.</p>
<p>Sven-Roald Nystø, áššejođiheaddji</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggi lea duhtavaš go Girko-, oahpahus ja dutkandepartemeanta lea álggahan lullisámi oahpahusa ollislaš plána barggu. Mandáhta maid bargojoavku oaččui lei viiddis, seammás go dat ráddjejuvvui go departemeanta bivddii árvalusa mii ii mielddisbuktán stuorá ekonomálaš rámmaid lassin dasa mii leai juolluduvvon lullisámi oahpahussii jagis 1995. Sámediggi sávvá ahte lullisámi oahpahusa ollislaš plána lea vuođđun eambbo ddohkálaš áŋgiruššamiidda dán sektora siskkabealde. Danin dáhttu diggi vajálduhttit departemeantta ekonomálaš ráddjejumiid go guorahallá lullisámiid boahttevaš oahpahusfálaldaga.</p>
<p>Bargojoavku lea vuđolaččat bargan, mii addá buori vuođu viidásat bargui láhčit buoret lullisámi oahpahusfálaldaga.</p>
<p>Sámediggi doarju bargojoavkku oainnu, ahte skuvllas lullisámi servodagas, nugo maiddái earáge sámi servodagas, lea guovddáš rolla giela ja kultuvrra dikšumis ja ovddideamis. Skuvllas lea earenoamáš deaŧálaš rolla lullisámi servodagas go lullisámi giella lea uhkkiduvvon otne, ja maiddái danin go lullisámi álbmot lea uhcci ja ásset bieđgguid stuorra eanadieđálaš guovllus. Danin lea áibbas bággu nannet lullisámi oahpahusain áŋgiruššama.</p>
<p>Sámedikki cealkámuš guoská raportta 7. kapihttalii, mas bargojoavkku váldoeavttuhusat lullisámi oahpahusa oktasaš plánii leat hábmejuvvon.</p>
<p><em type="bold">Stivrenstruktuvra </em></p>
<p>Otne lea proseassa jođus sirdit Sámi oahpahusráđi Sámediggái. Dán proseassa oktavuođas, mas oahpahusráđi rolla ja barggut galget čilgejuvvot, lea maid lunddolaš árvvoštallat makkár gullevašvuohta sámeskuvllain Snoasás ja Hattfjelldalas galgá leat sámediggevuogádahkii.</p>
<p>Eavttuhusa ahte ásahit oktasaš stivrra sámeskuvllaide, mii gullá Sámedikki vuollái, ferte maiddái árvvoštallat dán oktavuođas. Jos Sámeskuvllain livččii oktasaš stivra de dat dagahivččii maiddái dan ahte sámeskuvla Snoasas gártá stáhtaskuvlan, dasto ferte skuvlla viiddidit guoskat buot luohkáide vuođđoskuvladásis.</p>
<p>Berre maid árvvoštallat ahte berrego sámeskuvllaid ovttastahttima ja geahččobargguid bidjat Sámediggái Sámi oahpahusráđi bokte. Dán geažil ferte Sámi oahpahusráđis ain leat lullisámi giela ja kultuvrra gelbbolašvuohta.</p>
<p><em type="bold">Sámeskuvllat ja gelbbolašvuođaguovddáš sámi gilli ja kultuvrii </em></p>
<p>Sámediggi lea prinsihpalaččat ovttaoaivilis bargojoavkku oainnuin dasa, ahte lea vealta-meahttun deaŧalaš lullisámi oahpahusa sihkkarastimii ja ovdánahttimii, ahte lullisámi oahpahus ja kultuvra čohkkejuvvojit, masa gullet barggut nugo oaivádus, lágidit <span type="quote">«giellabiesi»</span> ja diehtojuohkin.</p>
<p>Lullisámi álbmot lea unni, ja leat unnán olmmošlaš fámut hálddašit daid ollu bargguid mat leat go galgá nannet lullisámi giela ja kultuvrra oahpahusfálaldaga. Lea vealtameahttun mávssolaš ahte dat gelbbolašvuohta mii otne gávdno, geavahuvvo ollásit. Sámeskuvllain Snoasás ja Árborddis lea otne giela ja kultuvrra gelbbolašvuohta. Dát ráhkadit dehálaš vuođu boahttevaš lullisámi giella- ja kulturovdáneapmái, nugo máŋga gulaskuddanásahusa leat dovddahan. Sámediggi oaidná hirbmat deaŧalažžan, ahte dát ásahusat bissot, ja ahte dat viiddiduvvojit adekvat gelbbolašvuođain. Eará sániiguin sávvá diggi ahte sámeskuvllaid barggut viiddiduvvojit nu ahte ea.ea. gusket maiddái dáidda bargguide maid bargojoavku árvala galget gullat boahttevaš gelbbolašvuođaguovddážii.</p>
<p>Sámediggi oaidná ahte buoremus vuohki mo návccaid geavahit, lea ahte ásahuvvojit guokte gelbbolašvuođa guovddáža nu ahte sámeskuvllat viiddiduvvojit. Dat bargofápmu mii skuvllain oktain internáhtain lea dál, gártá mávssolaš gelbbolašvuohtan go lasidit bargiid. Bargojoavku árvala ahte gelbbolašvuođaguovddážis leat njeallje bargi. Dát sáhttá leat vuolggasadjin viidáseabbot digáštallamii, dan birra ahte galle bargi galget leat ja makkár gelbbolašvuhtii lea dárbu go sámeskuvllat galget sáhttit gozihit ođđa bargguid dohkálaččat.</p>
<p>Ovddemusat fertejit sámeskuvllat/gelbbolašvuođaguovddážat bargat bargguid mat gusket lullisámi álbmogii. Sin bargu ferte maiddái gullat ea.ea. ahte mánáidgárddiid, vuođđoskuvllaid ja joatkkaskuvllaid oaivadeapmi gos oahpahuvvo lullisámi giella ja kultuvra. Lea maid vealtameahttun mávssolaš áŋgiruššat ollesolbmuidoahpahusain. Sámegiela- ja kultuvraoahpahus ollesolbmuide lea dárbbašlaš go lullisámi giella otne lea áitojuvvon. Ferte ráhkadit birrasiid gos giela sáhttá geavahišgoahtit. Sámeskuvllat fertejit leat hui deaŧalaš oassádallit lullisámi giela ealáskuhttima oktavuođas. Danin fertejit skuvllat mat duohtavuođas ovdánahttojit giella- ja gelbbolašvuođaguovddážin, vuolggahit jurdaga ja lágidit <span type="quote">«giellabiesi»</span> ovttas báikkálaš ressursaolbmuiguin maiddái olggobealde Árborddi ja Snoasá. Áiggi mielde ferte Røros ja Rana guovlluin, gos lullisámi oktavuođas leat ollut sámit, ovdánahttot bistevaš doaibma báikkálaš giellaguovddážiin mat fágalaččat ja hálddahuslaččat gullet sámeskuvllaid vuollái.</p>
<p>Skuvllat fertejit ovttas gielddaiguin, mat addet oahpahusa sámi oahppiide geat leat válljen ruovttuskuvllaid, lágidit <span type="quote">«giellabiesi/giellalávguma»</span>. Lea maiddái deaŧalaš bargat ovttas ásahit mánáidgárdefálaldagaid, joatka- ja ollesolbmuidoahpahusa. Dávgadis ja máŋggalágan fálaldagat olggosguvlui, nugo ovdamearkkadihtii oktasaš <span type="quote">«giellabiesi»</span> mánáidgárdemánáide ja váhnemiidda, berre leat ođđa boahttevaš vuođđu sámeskuvllaide, lassin vel dasa go oahpahit oahppiid mat gullet skuvllaide. Danin lea lunddolaš ahte internáhttabálvvát, geat leat oassi sámeskuvllaid oktasaš gelbbolašvuođas, geavahuvvojit ođđa ja viiddiduvvont bargguide. Dát mielddisbuktá maiddái ahte internáhttabargiin ferte leat lullisámi giela ja kultuvrra gelbbolašvuohta.</p>
<p>Ođđa dihtorteknologiija, dávggasvuohta ja ođđaáigásaš jurddašeapmi mii guoská ressurssaid geavaheapmái, leat čoavddasánit maiguin máhttit hálddašit hástalusa ođasmahttit lullisámi giela ja nannet lullisámi kultuvrra.</p>
<p>Lunddolaš ovttasbargoguoimmit sámeskuvllaide leat ea.ea. lullisámi kulturguovddážat ja ásahusat main lea deaŧalaš gelbbolašvuohta daid surggiin main skuvla addá fálaldaga, nugo ea.ea. guovttegielalašvuođas ja spesialoahpahusas.</p>
<p><em type="bold">Allaskuvllat/universitehtat </em></p>
<p>Sámediggi lea ovttaoaivilis bargojoavkkuin ahte farggamusat ferte ásahit bissovaš lullisámi giela allaskuvlafálaldaga. Sámi allaskuvllas lea nášuvnnalaš ovddasvástádus sámi allaskuvlaoahpahussii. Danin lea Sámedikki oaivila mielde lunddolaš ahte allaskuvllas lea váldoovddasvástádus maiddái lulli sámegiela oahpahussii. Dán oahpahusa sáhttá dasto maŋŋil biđget eará allaskuvllaide, muhto dat lea gitta das ahte gávdnojit go olmmošlaš ressursat ja gávnojitgo oahppit. Oahpaheaddji studeanttat geain lea lullisámi giella, fertejit maiddái oažžut sámi kultuvra ja servodatoeallima oahpahusfálaldaga. Sámi allaskuvllas berret leat váldoovddasvástádus maiddái dán oahpahussii. Sámediggi eaktuda ahte departemeantta lohpiduvvon čielggadus mii guoská sámi oahpaheaddjioahpahussi, maiddái digáštallá ja eavttuha doaibmabijuid buoridan dihtii lullisámi oahpaheaddjioahpu.</p>
<p>Tromssa Universitehtas lea sámegielaoahpahus, ja danin berre lullisámegiella maiddái gullat dán universitehtii nu ahte sámegiela fágalaš gelbbolašvuohta čohkkejuvvo seamma universitehtii.</p>
<p>Sámi oahpahusráđđi ja Sámi allaskuvla berreba gozihit lassioahpahusa, iige dát berret leat Sámeskuvllaid ovddasvástádus.</p>
<p><em type="bold">Ruđalaš váikkuhusat </em></p>
<p>Girko-, oahpahus- ja dutkandepartemeanta lea bidjan vuođđun ahte lullisámegiela nannen galgá dáhpáhuvvat almmá ođđa ruđalaš fámuid haga. Sámediggi ii sáhte oaidnit ahte lea vejolaš nannet lullisámi oahpahusa stuorát juolludusaid haga stáhtabušeahtas.</p>
<p>Vuođđolága § 100a, geatnegahttá stáhta láhčit dilálašvuođaid sámi álbmogii, vai dat sáhttá gáhttet ja ovddidit iežas giela, kultuvrra ja servodateallima. Ferte juolluduvvot ruhta lullisámi giela gáhtten- ja ovdánahttinbargui. Lea dárbu ahte ásahuvvojit sámegielat mánáidgárde-fálaldagat, ahte sámegieloahpahus vuođđoskuvllain lea dohkálaš ja ahte addo viidásat oahppu lullisámi gielas ja kultuvrras. Jus galgá sáhttit ásahit birrasiid gos lullisámi giela geavahit, ferte ollu áŋgiruššat ollesolbmooahppu ovddas. Ovdaskuvlaoahpaheaddjiid- ja oahpaheaddjiidoahpahusa ferte nannet vuoi oažžut doarvái oahppan olbmuid. Ferte vuorrudit rekrutterema ovdaskuvla- ja oahpaheaddjiidoahpahussii, ja oiddolaš stipeandaortnegat leat deaŧalaš váikkuhangaskaoapmin dása.</p>
<p>Ferte juolludit ruđaid oahpahangaskaomiid ovdánahttimii, gáiddus oahpahussii, ja IT-ovdáneapmái, mat gártet leat deaŧalaš gaskaoamit dohkálaš lullisámi oahpahusfálaldaga láhčimii.</p>
<p>Sámeskuvllaide/gelbbolašvuođaguovddážiidda ferte juolludit doarvái ruđaid vuoi sáhttet čađahit bargguid nugo oaivádeapmi, ruovttuskuvllaid maid geavahit vuoruid mielde/ovttas, mánáidgárddiid j.d. Ovdamearkkadihtii lea deaŧalaš ahte mátke- ja orrungolut <span type="quote">«giellabesiid»</span> oktavuođas máksojuvvojit, nu ahte ii gártta ovttaskas olbmo ruhtadilli mii mearrida man garrasit áŋgiruššat lullisámi oahpahusain. Ášši meannudeapmi loahpahuvvui guovvamánu 26. b. 1998 dii. 17.00.</p>
<p type="title">Ášši 12/98	Bearráigeahččankomitea</p>
<p>Ášši meannudeapmi álggahuvvui guovvamánu 26. b. 1998 dii. 17.00</p>
<p type="title">I.	Áššebáhpirat</p>
<list><p type="listitem"><span type="quote">«Sámedikki boahttevaš organiseren»</span>, 17.01.97 čielggadeapmi</p>
<p type="listitem">Lávdegotti eavttuhus Sámedikki čoahkkinortnegii</p>
<p type="listitem">Čoahkkinortnet</p>
<p type="listitem">Sámedikki mearrádus áššis 22/97 <span type="quote">«Sámedikki hálddašanortnegat»</span></p>
</list><p type="title">II.	Ovddiduvvon eavttuhusat</p>
<p type="title">Sámediggeráđi árvalus Sámediggái:</p>
<list><p type="listitem">Sámediggi nammada bearráigeahččankomitea, mas leat jođiheaddji, nubbijođiheaddji ja okta lahttu ja sis peršuvnnalaš várrelahtut. Joavkkus galgá nu guhkás go lea vejolaš, leat gorrelaš ovddastus. Jođiheaddji válljejuvvo opposišuvnnas.</p>
<p type="listitem">Bearráigeahččankomitea bargun leat:</p>
<p type="listitem">parlamentáralaččat bearráigeahččat doaimmaid mat Sámedikki bušeahtas ruhtaduvvojit.</p>
<p type="listitem">bearráigeahččat Sámedikki ja dan vuollásaš orgánaid jahkerehketdoalu ja vejolaš mearkkašumiid, mat gusket daidda, Riikarevišuvnnas.</p>
</list><p>Komitea sáhttá dahkat daid iskkademiid Sámedikki hálddahusas ja dikki vuollásaš ráđiin, mat dan mielas orrot leamen dárbbašlaččat Sámedikki bearráigeahččamii. Ovdal go komitea dahká dáid iskkademiid, de galgá dat dieđihit dan birra Sámediggeráđđái, ja ávžžuhit ráđi buktit daid dieđuid maid komitea dáhttu.</p>
<p>Komitea galgá buktit árvalusa Sámedikki dievasčoahkkimii daid áššiid birra maid dat meannuda.</p>
<list><p type="listitem">Dassážii go Sámediggi meannuda dikki boahttevaš organiserema, galgá bearráigeahččankomitea ovttasráđiid Sámediggeráđiin erenoamážit bargat daiguin gažaldagaiguin, mat gusket komitea bargguide. Komitea bargu ovddiduvvo dasto Sámediggeráđđái, mii árvvoštallá vejolaš eavttuhusa ráđi árvalusas Sámediggái.</p>
<p type="listitem">Sámedikki bearráigeahččankomiteai válljejuvvojit:</p>
</list><p>………………….. jođiheaddji peršuvnnalaš várrelahttu ………………………..</p>
<p>………………… nubbijođiheadjji peršuvnnalaš várrelahttu ………………………..</p>
<p>………………… lahttu peršuvnnalaš várrelahttu ………………………..</p>
<p>5. Dan vuođul, mii ovddabealde lea namuhuvvon ovddida čoahkkinjođihangoddi eavttuhusa dan hárrái maid lea dárbu rievdadit Sámedikki čoahkkinortnegis, ja eavttuhus ovddiduvvo boahtte dievasčoahkkima dohkkeheapmái. Eavttuhusas galget leat dušše dat rievdadus-eavttuhusat maidda lea dárbu bearráigeahččankomitea ásaheami geažil.</p>
<p type="title">Eavttuhus 1, áirasis Josef Vedhugnes, Bargiidbellodaga sámediggejoavku:</p>
<p>Ođđa čuokkis 1: Sámediggi nammada bearráigeahččankomitea mas leat jođiheaddji, nubbijođiheaddji ja okta lahttu oktan peršuvnnalaš várrelahtuiguin. Eanetlohku válljejuvvo opposišuvnnas. Jođiheaddji válljejuvvo opposišuvnnas.</p>
<p>Válgalávdegotti árvalus, ovddiduvvon válgalávdegotti jođiheaddji bokte, Willy Olsen:</p>
<list><p type="listitem">Sámediggi nammada bearráigeahččankomitea, mas leat jođiheaddji, nubbijođiheaddji ja okta lahttu ja sis peršuvnnalaš várrelahtut. Jođiheaddji válljejuvvo opposišuvnnas.</p>
<p type="listitem">Bearráigeahččankomitea bargun leat:</p>
<p type="listitem">parlamentáralaččat bearráigeahččat doaimmaid mat Sámedikki bušeahtas ruhtaduvvojit.</p>
<p type="listitem">bearráigeahččat Sámedikki ja dan vuollásaš orgánaid jahkerehketdoalu ja vejolaš mearkkašumiid, mat gusket daidda, Riikarevišuvnnas.</p>
</list><p>Komitea sáhttá dahkat daid iskkademiid Sámedikki hálddahusas ja dikki vuollásaš ráđiin, mat dan mielas orrot leamen dárbbašlaččat Sámedikki bearráigeahččamii. Ovdal go komitea dahká dáid iskkademiid, de galgá dat dieđihit dan birra Sámediggeráđđái, ja ávžžuhit ráđi buktit daid dieđuid maid komitea dáhttu.</p>
<p>Komitea galgá buktit árvalusa Sámedikki dievasčoahkkimii daid áššiid birra maid dat meannuda.</p>
<list><p type="listitem">Dassážii go Sámediggi meannuda dikki boahttevaš organiserema, galgá bearráigeahččankomitea ovttasráđiid Sámediggeráđiin erenoamážit bargat daiguin gažaldagaiguin, mat gusket komitea bargguide. Komitea bargu ovddiduvvo dasto Sámediggeráđđái, mii árvvoštallá vejolaš eavttuhusa ráđi árvalusas Sámediggái.</p>
<p type="listitem">Sámedikki bearráigeahččankomiteai válljejuvvojit:</p>
</list><p>Margreta Påve Kristiansen, jođiheaddji Per Solli, peršuvnnalaš várrelahttu</p>
<p>Roger Pedersen, nubbijođiheadjji Nils Henrik Måsø, peršuvnnalaš várrelahttu</p>
<p>Birger Nymo, lahttu Per A. Bæhr, peršuvnnalaš várrelahttu</p>
<p>5. Dan vuođul, mii ovddabealde lea namuhuvvon ovddida čoahkkinjođihangoddi eavttuhusa dan hárrái maid lea dárbu rievdadit Sámedikki čoahkkinortnegis, ja eavttuhus ovddiduvvo boahtte dievasčoahkkima dohkkeheapmái. Eavttuhusas galget leat dušše dat rievdadus-eavttuhusat maidda lea dárbu bearráigeahččankomitea ásaheami geažil.</p>
<p type="title">III.	Jienasteapmi</p>
<p>39 áirasis ledje 38 čoahkis.</p>
<list><p type="listitem">Sámediggeráđi árvalus gessojuvvui.</p>
</list><p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 1 mearriduvvui ovttajienalaččat.</p>
<p type="listitem">Válgalávdegotti árvalus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø, áššejođiheaddji</p>
<p>2.</p>
<p>Magnhild Mathisen</p>
<p>Sven-Roald Nystø</p>
<p>Amund Eriksen</p>
<p>Magnhild Mathisen</p>
<p>3.</p>
<p>Josef Vedhugnes</p>
<p>Willy Olsen (č.o)</p>
<p>4.</p>
<p>Willy Olsen</p>
<p>5.</p>
<p>Nils Henrik Måsø</p>
<p>6.</p>
<p>Magnhild Mathisen</p>
<p>Geir Tommy Pedersen</p>
<p>Willy Olsen</p>
<p>Magnhild Mathisen</p>
<p>7.</p>
<p>Sven-Roald Nystø, áššejođiheaddji</p>
<p>Einar Lifjell (č.o)</p>
<p>Peder Mathisen (č.o)</p>
<p>Josef Vedhugnes (č.o)</p>
<p>Geir Tommy Pedersen (č.o)</p>
<p>Willy Olsen (č.o)</p>
<p>Magnhild Mathisen (č.o)</p>
<p>Willy Olsen (č.o)</p>
<p type="title">VI.	Sámedikki mearrádus maŋŋá jienasteami lea ná:</p>
<list><p type="listitem">Sámediggi nammada bearráigeahččankomitea mas leat jođiheaddji, nubbijođiheaddji ja okta lahttu oktan peršuvnnalaš várrelahtuiguin. Eanetlohku válljejuvvo opposišuvnnas. Jođiheaddji válljejuvvo opposišuvnnas.</p>
<p type="listitem">Bearráigeahččankomitea bargun leat:</p>
<p type="listitem">parlamentáralaččat bearráigeahččat doaimmaid mat Sámedikki bušeahtas ruhtaduvvojit.</p>
<p type="listitem">bearráigeahččat Sámedikki ja dan vuollásaš orgánaid jahkerehketdoalu ja vejolaš mearkkašumiid, mat gusket daidda, Riikarevišuvnnas.</p>
</list><p>Komitea sáhttá dahkat daid iskkademiid Sámedikki hálddahusas ja dikki vuollásaš ráđiin, mat dan mielas orrot leamen dárbbašlaččat Sámedikki bearráigeahččamii. Ovdal go komitea dahká dáid iskkademiid, de galgá dat dieđihit dan birra Sámediggeráđđái, ja ávžžuhit ráđi buktit daid dieđuid maid komitea dáhttu.</p>
<p>Komitea galgá buktit árvalusa Sámedikki dievasčoahkkimii daid áššiid birra maid dat meannuda.</p>
<list><p type="listitem">Dassážii go Sámediggi meannuda dikki boahttevaš organiserema, galgá bearráigeahččankomitea ovttasráđiid Sámediggeráđiin erenoamážit bargat daiguin gažaldagaiguin, mat gusket komitea bargguide. Komitea bargu ovddiduvvo dasto Sámediggeráđđái, mii árvvoštallá vejolaš eavttuhusa ráđi árvalusas Sámediggái.</p>
<p type="listitem">Sámedikki bearráigeahččankomiteai válljejuvvojit:</p>
</list><p>Margreta Påve Kristiansen, jođiheaddji Per Solli, peršuvnnalaš várrelahttu</p>
<p>Roger Pedersen, nubbijođiheadjji Nils Henrik Måsø, peršuvnnalaš várrelahttu</p>
<p>Birger Nymo, lahttu Per A. Bæhr, peršuvnnalaš várrelahttu</p>
<p>5. Dan vuođul, mii ovddabealde lea namuhuvvon ovddida čoahkkinjođihangoddi eavttuhusa dan hárrái maid lea dárbu rievdadit Sámedikki čoahkkinortnegis, ja eavttuhus ovddiduvvo boahtte dievasčoahkkima dohkkeheapmái. Eavttuhusas galget leat dušše dat rievdadus-eavttuhusat maidda lea dárbu bearráigeahččankomitea ásaheami geažil.</p>
<p>Ášši meannudeapmi loahpahuvvui guovvamánu 26. b. 1998 dii. 17.40.</p>
<p type="title">Ášši 13/98	Árvalus Sámi guolástuslávdegottis - gulaskuddan</p>
<p>Ášši meannudeapmi álggahuvvui guovvamánu 27. b. 1998 dii. 09.15.</p>
<p type="title">I.	Áššebáhpirat</p>
<list><p type="listitem">Árvalus Sámi guolástuslávdegottis, 10.04.97</p>
<p type="listitem">Sámi ealáhusráđi ášši SN 147/97 - guorahallannotáhta</p>
<p type="listitem">Gulaskuddancealkámušat</p>
<p type="listitem">Sámi guolástusat jagi 2000 vuostá, Sámi ealáhusráđđi, 14.01.95</p>
<p type="listitem">Sámi riddo- ja vuotnaguovlluid doaibmaplána jagiide 1997-2001, mearriduvvuon 22.05.96 <span>II. Ovddiduvvon eavttuhusat </span><span><em type="italic">Sámediggeráđi árvalus Sámediggái: </em></span><em type="bold">Álggahus </em>Guolástus miehtá rittu ja vuonain lea álohii leamaš váldoealáhussan sámi álbmogii. Ealáhus lea ain deaŧalaš vuođđu, ja lea eaktun doaibmamii ja ássamii mearrasámi guovlluin. Guolástusat váikkuhit ná sámi kultuvrra ja servodateallima sihkkarastimii ja ovddideapmái ollislaččat. Diggi lea ovdan čujuhan, ahte guolástusas fertejit leat ortnegat mat dohkálaččat gozihit sámi ealáhusvuođu ja heiveheami. Danin fertege hápmet ollislaš guolástuspolitihka, man bokte sihkkarastit álbmoga vejolašvuođa geavahit guolleresurssaid riddo- ja vuotnaguovlluin, dan seammás go ásahuvvo buorre infrastruktuvra vuostáiváldimii, vuovdimii ja nálaštuhttimii. Sámedikki mielas lea buorre go Guolástusdepartemeanta lea ráhkadan čielggadusa sámi guolástusaid birra. Sámediggi lea ollu jagiid ovddidan eavttuhusa ollu vuođđo rievdadusaid ektui Norgga guolástuspolitihkas. Diggi čujuha dán oktavuođas erenoamážit dikki mearrádusaide, jahkedieđáhusaide, čielggadussii,  <em type="italic">Sámi guolástusat jagi 2000 vuostá </em> , maid Sámi ealáhusráđđi lea ráhkadan 1995s ja vel  <em type="italic">Sámi riddo- ja vuotnaguovlluid doaibmaplánii jagiide 1997-2001 </em> , mearriduvvon 1996s. Sámedikki eavttuhusaide lea vuođđun gaskariikkalaš riektiovdáneapmi, mii guoská eamiálbmogiidda ja minoritehtaide. Eiseválddiid sámepolitihkka lea árvvoštallojuvvon ovdáneami ektui eamiálbmotsuorggis. Sámediggi lea dán oktavuođas váillahan Ráđđehusa árvvoštallamiid ja vástádusa dikki politihkkii. Oaidnit vejolašvuođa, ahte sámi guolástusáššit dan bokte vuđolaččat guorahallojuvvojit ja árvvoštallojuvvojit.  <em type="bold">Našuvnnalaš ja gaskariikkalaš eamiálbmotriekti </em>Sámit leat okta álbmot, ja dan čuovvu vuoigatvuohta iešmearrideapmái. Álbmogiid vuoigatvuohta iešmearrideapmái lea gaskariikkalaččat dohkkehuvvon prinsihppa, maid ONa lahttoriikkat leat geatnegahtton ovddidit ja suodjalit. Gaskariikkalaš njuolggadusaid ja álbmotrievttálaš šiehtadusaid bokte lea našuvnnalaš stáhtas ovddasvástádus sámi kultuvrra goziheapmái ja ovddideapmái. Sámi guovllu luondduresurssat leat áibbas vealtameahttumat sámi kultuvrra ovdáneapmái. Dát mearkkaša dan, ahte riektigeatnegasvuohta guoská maiddái kultuvrra materiálalaš vuođu sihkkarastimii. Vuoigatvuođas, luondduresurssaide ja daid hálddašeapmái lea danin vealtakeahtes mearkkašupmi sámi kultuvrra vejolašvuođaide bissut ja ovdánit boahtteáiggis. Sámi guolástuslávdegotti árvalusa rávvagis biddjo vuođđun ONa jagi 1966 konvenšuvnna, politihkalaš ja sivila vuoigatvuođaid hárrái, 27. artihkkal. Konvenšuvnna vuođul sáhttá, jos lea dárbu ásahit sierraortnegiid sámi álbmotjovkui dahje sámi guovlluide. Maiddái ILO-konvenšuvnnas nr. 169, eamiálbmogiid ja čearddalaš álbmogiid hárrái lea mearkkašupmi guolástusaid oktavuođas. Otnáš gaskariikkalaš álbmotrievtti ovdáneapmi lea hábmejuvvon ONa ođđa eamiálbmot-deklarašuvdna-árvalusas (E/CN.4/Sub.2/1993/29). Dás daddjojuvvo, ahte stáhta eiseválddiin lea earenoamáš ovddasvástádus das, ahte eamiálbmotberoštumit bohtet oidnosii ja guldaluvvojit. Dasa gullá dat, ahte goappašat bealit dohkkehit ja gudnejahttet nubbi nuppi vuoiŋŋalaš árbevieruid, historjjá ja eallinoainnu; <em type="italic"><span type="quote">«Indigenous peoples have the right to maintain and strengthen their distinctive spiritual and material relationship with the lands, territories, waters and coastal seas and other resources which they have traditionally owned or otherwise occupied or used, and to uphold their responsibilities to future generations in this regard»</span> (article 25). </em><em type="italic"><span type="quote">«Indigenous peoples have the right to own, develop, control and use the lands and territories, including the total environment of the lands, air, waters, coastal seas, sea-ice, flora and fauna and other resources which they have traditionally owned or otherwise occupied or used»</span> (article 26). </em>Nugo oidno árvalusas, maid Norga prisihpas lea dorjon, de ferte eamiálbmogiid oktavuođa earret eará riddoguovlluin (<span type="quote">«coastal seas»</span>) (art. 25) nannet. Eamiálbmogiin lea maiddái vuoigatvuohta oažžut  <em type="italic">ođasmahttot </em>  resursavuođu, mii sáhttá leat billašuvvan sin friija dáhtu haga ja sin dieđekeahttá (<span type="quote">«without their free and informed consent»</span>, gč. art. 27).  Sámediggi čujuha stáhta geatnegasvuođa gaskariikkalaš eamiálbmotrievtti ektui. Diggi áigu erenoamážit čujuhit vuođđolága mearrádussii § 110a, mas oidno ahte stáhta eiseválddiin lea geatnegasvuohta láhčit dilálašvuođaid dasa, ahte sámi álbmotjoavku sáhttá sihkkarastit iežas giela, kultuvrra ja servodateallima. Čujuhit maiddái Sámi vuoigatvuođalávdegotti vuosttas oassečielggadussii (NAČ 1984:18 ja Carsten Smitha čielggadussii Guolástusdepartementii 1990s, main prinsihpalaš oainnut sámiid erenoamáš riektidili birra leat čilgejuvvon. Sámi guolástuslávdegotti árvalus čájeha, ahte eamiálbmogiid vuoigatvuođa sihkkarastima geatnegahttin ii leat sierra norgalaš fenomena. Politihkalaš oktavuohta masa eamiálbmot mearrageavahus hálddašeapmi gullá, lea maŋimuš jagiid rievdan issorasat gaskariikkalaš forain dan guvlui, ahte eamiálbmot vuoigatvuođat dohkkehuvvojit. Vuoigatvuođat ja vejolašvuođat geavahit mearraresurssaid, lea lunddolaš oassi obalaš dan proseassas, mii guoská eamiálbmogiid giela, kultuvrra ja servodateallima sihkkarastimii, suodjaleapmái ja ovddideapmái eamiálbmot guovlluin miehtá máilmmi. Lea jođus viiddis politihkalaš ja juridihkalaš bargu eamiálbmogiid guolástusaid sihkkarastima ektui riikkain nugo USAs, Kanadas, New Zealanddas ja Australias. Vuoigatvuođaid ruovttoluotta addin ja dan čuovvu hálddašančovdosat lea okta oassi dán ovdáneames. <em type="bold">Sámi guolástusat </em>Gaskariikkalaš ovdáneapmi nanne ain stáhta rievttálaš ja politihkalaš geatgegasvuođaid sámi álbmoga guovdu. Mearra ja dan resurssat leat mearrasámi kultuvrra materiálalaš vuođu álgu ja loahppa. Árvalusa historjjálaš oasis (kap. 3) oidno, ahte guolástusas mearrasámi guovlluin Divttasvuona rájes Norlánddas gitta Ruošša rádjái lea leamaš vealtakeahtes mearkkašupmi mearrasámi kultuvrii ja ássamii. Guolástusa mearkkašupmi mearas, mearrasámi kulturguoddin deattuhuvvo dán bokte. Ovddidus duođašta maiddái dan, ahte árbevirolaš ruovttubivdu, mii dábálaččat buohtalasto ovttain dahje máŋggain ealáhusain, vuosttažettiin guoská sámi vuotnaguovlluide. Sámit leat dán bokte guhkes áigge ja muhtun muddui intensiivvalaš geavaheami bokte háhkan alcceseaset <span type="quote">«historjálaš vuoigatvuođaid»</span>, vuoigatvuođaid maid maiddái davviriikkaid stáhtat dohkkehedje Lappekodisilla bokte (gč. § 12). Árvalus čájeha dasto movt mearrasámiid historjá bođii uhkiduvvon dillái struktuvrralaš beliid geažil go eiseválddit vajálduhtte daid sierravuođaid mat ledje sámi ealáhusheiveheamis. Dasto lea leamaš hirbmat váttis sámi beroštumiin olahit gosage norgalaš vuogádagas. Sámediggi lea ásaheami rájes politihkalaččat ja hálddahuslaččat čujuhan makkár mearkkašupmi sámi guolástusain lea sámi kultuvrii, gillii ja servodateallimii ollislaččat. Guolástusat leat vuođđun ealáhusaide ja ássamii sámi riddo- ja vuotnaguovlluin. Ealáhusas leat vejolašvuođat šaddat viehka ollu ja das leat árvvut sihke sámi servodahkii ja muđui eará servodahkii boahtteáiggis. Dán vejolašvuođa ferte sáhttit geavahit sihkkarastin dihtii eallineavttuid boahttevaš buolvvaide. Sámi beroštumit guolástusaid oktavuođas čujuhivččii dalle meara resurssaid geavahusa ollislašvuhtii. Dát berre maiddái doalvut dasa, ahte sámit geavahettiineaset meara sáhttet oažžut  <em type="italic">suodjaluvvon rievtti </em>  bivdit mearas.  Bargu  <em type="italic">lotnolasdoaluin </em> lea heivehuvvon daid luondduresurssaide, mat gávdnojit sámi guovlluin. Ráddjejumit resursa geavaheames, bivdoearrereguleremiin, márkanlaš ráddjejumiin ja lassánan gilvu resurssain lea hedjonahttán lotnolasdoalu vejolašvuođaid. Lea čájehan, ahte dát árbevirolaš heiveheapmi lea dávggas máŋggaláhkái. Hástalussan lea joatkit dainna lotnolasheivehemiin, ja ovddidit dan dainna lágiin, ahte lotnolasealáhusat geasuhit earret eará rekrutterema sihkkarastimii. Lea deaŧalaš, ahte Sámediggi oažžu váikkuhanfámu politihka hápmemii vuođđoealáhusain, dan seammás go vuođđoealáhusšiehtadusat árvvoštallojuvvojit ovttastahttot nu, ahte dát gozihit lotnolasealáhusbargiid beroštumiid.  Guolástusaid struktuvra sámi riddo- ja vuotnaguovlluin lea  <em type="italic">uhccit fatnasat </em> , main mobilitehta lea uhcci ja leat eanet sorjavaččat báikkálaš, riddolagaš resurssaid ávkkástallamis. Hálddašeami ja reguleremiid bokte ferte sihkkarastit dohkálaš bivdovejolašvuođaid bivdiide, geat árbevirolaččat lea leamaš sorjavaččat vuotnabivddus. Lea dárbu ruhtadanortnegiidda, maiguin sáhttá rustet ja ođasmahttit fatnasiid, maid bivdit dáin guovlluin geavahit. Vuollegis doarjjaprioriterema geažil fatnasiidda, mat bivdet dábálaš bivddu vuonain leat vuotnafatnasat buorrás ja uhccán ođđaáigasaččat otnáš bargobiras ja kvalitehtaortnegiid gáibádusaid ektui.  Lea maiddái dáhpáhuvvan struktuvrarievdadus  <em type="italic">guolástusindustriijas, </em> mii lea dagahan dan, ahte ollu uhccit produkšuvdnarusttegat leat heaittihuvvon distrivttain. Erenoamážit leat ollu geahppánan dábálaš gádderusttegat vuotnaguovlluin. Das leat leamaš negatiivvalaš váikkuhusat uhccimus fanasjovkui, maid vuovdinvejolašvuohta dan geažil lea fuotnánan. Vuostáiváldinstašuvnnaid desentraliserejuvvon fierpmádat čadnojuvvon stuorát produkšuvdnarusttegii sáhttá lea dávgasis heiveheapmi, man bokte sáhtášii náláštuhttin-rusttegii doalvut varas guliid ja ná buorebut geavahit kapasitehta.  Áiggis goas barggolašvuođa lohku njiedjá ja bargit vuođđoealáhusain geahppánit, olbmot fárrejit eret ja boarrásiid lohku lassána giliin, lea guolástusaid sihkkarastimis ja ovddideames deaŧalaš mearkkašupmi ássamii distrivttain. Sámi guolástusaid nannen váikkuha positiivvalaččat ealáhussii  <em type="italic">rekrutteremii </em> . Konkrehta rekrutterendoaimmaid láhčima bokte guolástuspolitihkas bisošedje nuorat distrivttain. Dán oktavuođas lea diehtojuohkimis ja doaibmabijuin oahpahus- ja oahppovuogádagain báikkálaš dásis deaŧalaš mearkkašupmi.  Nugo Sámi guolástuslávdegoddi čujuha, de leat guolásteaddjiid  <em type="italic">oadjo- ja sosiálaortnegat </em> sámi guovlluin heaju. Danin leage áibbas deaŧalaš geahčadit ortnegiid dainna ulbmilin, ahte sihkkarastit guolástusealáhussiige dárbbašlaš sosiálalaš sihkkarvuođa, nugo eará ealáhusainge lea.  <em type="bold">Stáhtalaš regulerenpolitihkka sámi guovllus </em>Sáhttá čájehit čielga eahpedohkálašvuođa stáhtalaš mihttomeriid sámepolitihkas ja duođalaš ovdáneami gaskka, mii lea jođus mearrasámi guovlluin. Lávdegotti bargu ja otnáš dutkan duođaštit, ahte guolásteaddjiid logu njiedjama ja mearrasámi bivdovuoigatvuođaid massima 1990-logus sáhttá oalle guhkás čatnat jagi 1990 regulerenortnegii. Ovdáneapmi čájeha maiddái árbevirolaš bivdovuoigatvuođaid massima mearrasámi guovlluin 1980-logu loahpa rájes. Smávva fanasbivdiid logu geahppáneapmi gártá dillái, man oktavuođas guolleresurssat lassánit johtilit ja bivdoearit lassánit dorskebivddus eará fanasjoavkkuide, erenoamážit mearrafatnasiidda troláriidda/autolinefatnasiidda ja goalmmát riikka bivdiide. Sámediggi oaidná, ahte dás lea smávvafanasbivdiid lohku issorasat geahppánan, masa muhtun muddui lea váikkuhan jagi 1990 fanasbivdo-ortnet. Váikkuhusat leat leamaš erenoamáš eahpeoiddolaččat sámi vuotnabivdiide sámi guolástusaid struktuvrra geažil. Dán oktavuođas lea Sámi ovddidanfoandda doarjjaprofiila ealáhusas leamaš veahkkin dillái. Stáhtalaš ruhtadanortnegat eai oro leamen heivehuvvon sámi guolástusaide seamma láhkái. Nugo Sámi guolástuslávdegoddi dadjá, de lea jagi 1990 reguleremat goaridan guolástusa muhtun árbevirolaš ja deaŧálaš mearrasámi vuotnaguovlluin. Sámedikki mielas lea dát jierpmi vuostá go Norgga stáhta dien áiggis lea guorrasan geatnegasvuođaide eamiálbmot vuoigatvuođaid ektui našuvnnalaččat ja gaskariikkalaččat. Dat seamma stáhta váldá atnui vuogádaga, mas dál lea duođaštuvvon, ahte eamiálbmot vuoigatvuođat geavahusas rievttálaččat vuostá bargojuvvojit. <em type="bold">Guolástuspolitihkalaš biire sámi guovlluide - mihttomearit ja doaibmabijut </em>Sámediggi oaidná, ahte Sámi guolástuslávdegotti čilgehus váttisvuođaid birra sámi guolástusain mat leat leamaš ovdal ja leat otne, guhkkin eret leat dan linjás maid diggi juo guhkkit áigge lea ovddidan. Lávdegoddi čujuha ovdáneapmái mas vuhttojit bivdovuođu ráddjejumit, rekrutterema beahttin, lotnolasealáhusaid hehttehusat ja infrastruktuvrra váilun. Struktuvrra doaimmat smávva bivdoeriiguin 90-logus leat čuohcan erenoamáš garrasit sámi riddo- ja vuotnaguovlluide, mii fas lea dagahan bargosajiid massima, bargguhisvuođa ja eret fárremiid. Ovdáneapmi sámi váikkuhanfámu haga hálddašanmearrádusaide duođašta, ahte stáhta rievttálaš geatnegasvuođat eai leat ollásit čuovvoluvvon guolástusaid oktavuođas. Sámediggi lea prisihpas ovttasoaivilis mihttomeriin, ahte sámi guolástusvuoigatvuođaid galgá gozihit ja viidáseabbot doalvut  <em type="italic">doaibmabiddjoguovllu </em> rámma siskkobealde. Dát dan váldomihttomeari vuođul, ahte suodjalit materiálalaš vuođu sámi kultuvrii álbmotrievtti ja Vuođđolága ektui, vuođđun sámi kulturbargui. Guovllu siste galgá ovddidit hálddahuslaš, sosiálalaš ja ekonomálaš ortnegiid, ja reguleremiid mat sihkkarastet riddo- ja vuotnabivddu ealáhussan.  Sámediggi oaidná dattetge nugo lávdegotti uhccitlohkuge (gč. kap. 9.8.4, siidu 167), ahte eavttuhuvvon guovllu namahusa sáhtášii rievdadit. Sámedikki mielas livččii  <em type="bold">Sámi guovlluid guolástuspolitihkalaš biire </em> vuohkkaseabbo ja heivvoleabbo namahus doaibmabidjoguvlui, čielggadusa mandáhta ja duođalaš sisdoalu áigumuša ektui.  Sámediggi lea vuolggasajistis positiivvalaš daid infrastruktuvrra, ortnegiid ja hálddašan-čovdosiid eavttuhusaide, maid Guolástuspolitihkalaš biire eavttuhuvvo galggašii sisttisdoallat. Jos eavttuhus čađahuvvo, de lokte dat sámi riddo- ja vuotnaguovlluid guolástusaid sihkkarastima barggu boahtteáiggis. Biire buvttášii eavttuid ja vuođu viidáseabbo prosessii, mainna ovddidit sámi ealáhusvuođu. Ortnet ii leat nu viiddis, iige leat dakkár ahte dainna uhkiduvvošii ollislaš dorskenálli dahje báikkálaš vuotnadorskenálli. Dikki ealáhuspolitihka ektui muđui, galgá Sámi guovlluid guolástuspolitihkalaš biires leat dakkár eanadieđálaš viidodat, ahte ortnegii gullet buot guoskevaš guovllut. Diggi áigu dasto lassin čujuhit čuovvovaš beliide: </p>
<p type="listitem">Dorskebivddu reguleremiid oktavuođas addojuvvo lohpi  <em type="bold">friija bivdui </em> fatnasiidda mat leat vuollel 10 mehtera guhkkimusat Sámi guovlluid guolástuspolitihkalaš biires. Fatnasat mat leat 7 - 10 mehtera galget árvvoštallojuvvot máddodaga/náli dáfus jos eahpeoiddolaš resursadili geažil ferte nu dahkat. Eavttuhuvvo friija bivdu fatnasiidda, mat leat vuollel 7 mehtera guhkkimusat, mat eai árvvoštallojuvvo náli/máddodaga dáfus.  </p>
<p type="listitem">Duođalaš sámi  <em type="bold">váikkuhanfápmu hálddašeames </em> lea boađus sámi guolástuspolitihka atnui váldimis ja Sámi guovlluid guolástuspolitihkalaš biire ásaheames.  </p>
<p type="listitem"><em type="bold">Ruđalaš rámmaeavttuid </em> riddo- ja vuotnabivdui ferte buoredit mealgadit. Dán sáhttá dahkat dan bokte ahte  <em type="bold">Sámi ovddidanfoanda </em> ruhtdaninstánsan guolástusaid oktavuođas nannejuvvo mealgadit. Molsaeaktun lea dat, ahte guolástusat sámi guovlluin jukset doarjaga dábálaš stáhtalaš doarjjaortnegiid bokte, mii mearkkaša ahte njuolggadusaid ja doarjjageavahusa ferte rievdadit áibbas.  </p>
<p type="listitem">Nugo lávdegoddi čujuha, de ferte  <em type="bold">vuostáiváldinrusttegiid </em> ruhtadeami ja muđui dárbbašlaš infrastruktuvrra nannet mealgadit.  </p>
<p type="listitem"><em type="bold">Oadjo- ja sosiálaortnegiid </em> guolástusaid oktavuođas ferte nannet mealgadit. Ortnegat galget gustot sorjakeahttá mantallii gullevašvuođas.  </p>
<p type="listitem"><em type="bold">Rektrutterendoaibmabijuid </em> ferte čađahit. Dasa gullet guolástusaid praktikánta ja oahppiortnegatge.  <em type="bold">Bivdoearrereguleremiid </em> hálddašanortnega oktavuođas áigu Sámediggi čujuhit čuovvovaš beliid:  </p>
<p type="listitem">Stuorra oassi  <em type="bold">bivdoeriin </em> juogaduvvo uhccit fatnasiidda. Lasihuvvon oassi manná riddo- ja vuotnabivdiide.  </p>
<p type="listitem">Ii galgga leat lohpi geavahit  <em type="bold">vuovdin vejolaš bivdoeriid </em> dorskebivddus.  </p>
<p type="listitem">Váldojuvvojit atnui  <em type="bold">bivdoearit nuoraide </em> , dego oassin máŋgga rekrutterendoaibmabijus.  </p>
</list><p><em type="bold">Sámi guovlluid guolástuspolitihkalaš biire geahččalanortnet </em></p>
<p>Sámediggi čujuha, ahte lea stuorra dárbu álggahit dárbbašlaš doaibmabijuid ja reguleremiid mearrasámi servodagain dan heajos dili geažil mii doppe lea otne. Guolástusaid nannen váikkuhivččii ná sámi báikegottiid ja sámi kultuvrra suodjaleami ja ovddideami vuođu nannemii ollislaččat. Ráđđehus ferte fuolahit, ahte sámi guolástuslávdegotti árvalus ja dat mearkkašumit, mat leat ovddiduvvon ollašuhttojuvvojit jođáneamosit. Diggi vuordá, ahte ovddiduvvo stuorradiggedieđáhus, mas lávdegotti árvalusat ja Sámedikki guolástuspolitihkka čuovvoluvvojit. Sámi guolástuspolitihka ovdáneapmi lea dalle lunddolaš boađus Norgga sámepolitihkas ja otnáš gaskariikkalaš riektiovdáneames eamiálbmot politihka oktavuođas.</p>
<p>Sámediggi áigu nugo sámi guolástuslávdegotti uhccitlohkuge (gč. kap. 8.2, siidu 147), ja dego vuosttás dássin sámi guolástuspolitihka ásaheames, eavttuhit  <em type="italic">geahččalanguovlluid </em> ásaheami riddo- ja vuotnavuogádagaid hálddašeapmái. Sámi guovlluid guolástuspolitihkalaš biire geahččalanortnega bokte, sáhtášii oažžut vásihusaid ja háhkat vuođu ortnega evalueremii, dutkamii ja heiveheapmái miehtá eavttuhuvvon guovllu. Sámedikki mielas sáhtášedje  <em type="italic">Deanuvuotna </em> Finnmárkkus,  <em type="italic">Ivguvuotna </em> Tromssas ja  <em type="italic">Divttasvuotna </em> Norlánddas leat vuolggasadjin dán lágan geahččalanortnegii.  </p>
<p><em type="bold">Eamiálbmotdutkan </em></p>
<p>Sámedikki doaibma mearrádusaid ja čielggadusaid bokte lea buktán albmosii dárbbu dutkat resurssaid ja resursageavaheami sámi guovlluin. Bargu sámi guolástuslávdegottis duođašta maiddái, ahte váilot vuođđotállat ja čilgehusat riddo- ja vuotnabivddu birra (gč. uhccitlogu eavttuhusa kapihttalis 5.2.4, siidu 99). Livččii ollu maid fertešii dutkat ja duođaštit sámi dološvieruid ja riektiáddejumi oktavuođas buot riddo- ja vuotnaguovlluid ektui. Dán fertešii dahkat juohke olbmo áddejumi ektui guovllus.</p>
<p>Háhkat dieđuid báikkálaš guollenáliid, máddodagaid vánddardeami ja ođasmuvvama birra, lea deaŧálaš máddodatgeavaheami ja hálddašeami árvvoštallamii boahtteáiggis. Dutkamis lea maiddái stuorra mearkkašupmi vuođđun politihkalaš árvvoštallamiidda ja mearrádusaide. Erenoamážit berrešii geavahit dutkanresurssaid sámi guolástuspolitihka ja eavttuhuvvon geahččalanprošeavtta čađaheapmái, Sámi guovlluid guolástuspolitihkalaš biire ollašuhttima ektui.</p>
<p><em type="bold">Eará guollenálit </em></p>
<p>Sámediggi lea čujuhan, ahte lea dárbu guolástusresurssaid ollislaš hálddašeapmái sámi guovlluin. Danin oaidnáge diggi dárbbu, ahte eará áigeguovdilis guollenáliidge hálddašeapmi árvvoštallojuvvo dalle go dorskebivdu geahčaduvvo. Luossabivdu jogain ja mearás lea bealli sámi ealáhusheiveheames, maid berre guoskkahit čielggadusoktavuođas. Danin leage lunddolaš, ahte eamiálbmotrievttálaš ja hálddašanlaš bealit luossabivddus sámi ealáhussan čilgejuvvojit «  <em type="italic">lávdegottis mii čielggada strategiijaid ja doaibmabijuid vádjolus luossanáliid guoddinnákcalaš hálddašeami </em> », maid Birasgáhttendepartemeanta lea nammadan 18.08.97.  </p>
<p><em type="bold">Ruhtadeapmi </em></p>
<p>Stuorradikki mearra- ja guolástuskomitea lea Árv. S nr. 50 (1992-93) ovddidan mearkkašumiid sámi beroštumiid birra guolástusaid oktavuođas. Komitea deattuha, ahte stáhtas lea riektigeatnegasvuohta sihkkarastit sámi álbmogii vuoigatvuođa sin iežaset kultuvrra sihkkarastimii ja ovddideapmái, mas guolástus lea oassin materiálalaš kulturvuođus. Guolástusdepartemeanta lea juolludan 1 milj. kruvnnu sihke 1992s ja 1993s ja vel 0,5 milj. kruvnnu 1994s lotnolasealáhusaid ovddideapmái sámi distrivttain. Dát dahkkojuvvui ovttasráđiid Gieldadepartemeanttain, mii bijai 3 milj. kruvnnu vel lassin geahččalan-áigodagas. Dál ortnet lea bissovaš, ja lassin dan juolludussii maid Gieldadepartemeantta addá proposišuvnna bokte, de juolluduvvo 2 milj. kruvnnu Boazodoallošiehtadusa bokte ja 1 milj. kruvnnu Eanadoallošiehtadusa bokte (Eanadoallodepartemeanta). Sámediggi doalaha iežas ávžžuhusa, ahte Guolástusdepartemeanta fas juolluda ruđa lotnolasealáhusaid ja eará guolástusáššiid nannemii sámi guovlluin, nugo diggi lea ovddidan stáhtabušeahta proseassa bokte.</p>
<p type="title">Eavttuhus 1, áirasis Inge Arne Eriksen, Bargiidbellodaga sámediggejoavku:</p>
<p>Bargiidbellodaga sámediggejoavku eavttuha čuovvovaš rievdadeami ja lasáhusa Sámediggeráđi eavttuhussii:</p>
<p>Siidu 1, 3 teakstaoasis; Našuvnnalaš ja riikkaidgaskasaš eamiálbmotriekti: Vuosttas ja nubbi cealkka sihkkojuvvo.</p>
<p>Siidu 3, nubbinmaŋimuš teasktaoassái lasáhus: <em type="italic">Guollebidjega prinsihppa lea ođas ja miellagiddevaš, ja dán oktavuođas sáhttá omd. guollegalmmihanbáŋku leat čoavddusin, gosa guollevuostáiváldinrusttegat ja guolásteaddjit buktet varas guliid mat galmmihuvvojit vai maŋŋá sáhttet daid vuovdit. Geahččalandoaibmabijuid galgá farggamusat bidjat johtui, vai sáhttá čorget eret dakkár beliid mat eai leat sávahahtti, ovdalgo dákkár ortnet boahtá dábálaš ortnegin. Báikkálaš industriijai ferte sihkkarastit vuođđoávdnasiid. </em></p>
<p>Siidu 4, nuppi teakstaoassái lasáhus: <em type="italic">Dán oktavuođas galgá vuoruhit bargguhisvuođaoaju guolástusbargiide ja guolásteaddjiide. </em></p>
<p>Siidu 5, ođđa cáhcu-čuokkis: <em type="italic">Meara juogadeapmi guollebiepmama ja árbevirolaš vuotnabivddu gaskka, eai galgga guollebiepmanrusttegat biddjot gođđobáikkiide. </em></p>
<p>Siidu 5, ođđa cáhcu-čuokkis: <em type="italic">Guolástusriggodagaid lagašvuohta- ja sorjjasvuohtaprinsihppa biddjo vuođđun mearrasámi riddo ja vuotnaguovlluid hálddašeapmái ja geavaheapmái boahtteáiggis. </em></p>
<p>Siidu 5, ođđa cáhcu-čoakkis: vuosttas cealkagis rievdaduvvo 10 mehter <em type="italic">10,66 mehterin </em>. </p>
<p>Siidu 6, lasáhus nuppi teakstaoassái:</p>
<p><em type="italic">Regulerenguovllut. Sámediggi álggaha čielggadeami 3 iešguđetge guolástusrájáid birra. </em></p>
<list><p type="listitem"><em type="italic">bivdu siskkabealde vuođđolinjá (vuotnabivdu) </em></p>
<p type="listitem"><em type="italic">bivdu vuođđolinjás 50 nautalaš miila fávlái (riddobivdu) </em></p>
<p type="listitem"><em type="italic">bivdu olggobealde 50 nautalaš miilla (áhpebivdu) </em></p>
</list><p type="title">Eavttuhus 2, áirasis Geir Tommy Pedersen, NSRa sámediggejoavku:</p>
<p>Siidu 5: Lasáhus ođđa cáhcu-čuokkis: - vuostáiváldinrusttegat:</p>
<p><em type="italic">Otná galmmihanteknologiija ferte váldit atnui dan láhkai ahte ásahuvvojit smávva báikáiheivehuvvon galmmihanrájut, mat ovttas sáhttet fállat stuorát eriid vuovdemassii márkanii. </em></p>
<p type="title">Eavttuhus 3, áirasis Amund Eriksen, Friija joavku:</p>
<p>Lasáhus Ráđi árvalussii, lasihuvvo nuppi teakstaoassái 6. siidui, maŋimuš cealkaga maŋŋái:</p>
<p><em type="italic">Geahččalanáigodagas berrejit áirasat dain guovlluin maidda dát guoská, gessojuvvot aktiivvalaččat geahččalanprosessii. </em></p>
<p type="title">Eavttuhus 4, áirasis Inge Arne Eriksen, Bargiidbellodaga sámediggejoavku:</p>
<p>Ođđa čuokkis <span type="quote">«Eamiálbmotdutkan»</span>-čuoggá maŋŋái, 6. siidui:</p>
<p>MEARRAJUOGADEAPMI GUOLLEBIEPMAMA JA ÁRBEVIROLAŠ VUOTNABIVDDU GASKKA.</p>
<p><em type="italic">Sámediggi háliida maiddái váldit ovdan váttisvuođaid árbevirolaš guolásteami ja guollebiepmama gaskka vuotnaguovlluin. </em></p>
<p><em type="italic">Guollebiepmanealáhusa lassáneapmi daid maŋimuš jagiid, sihke logu ja sturrodaga dáfus, lea dán čuolmma dahkan áigeguovdileabbon. Lea leamaš váttis, measta áibbas veadjetmeahttun oažžu gulu daid báikkálaš guolásteaddjiid vuostálastimiidda go guollebiepmanrusttegat plánejuvvojit ja biddjojit báikkiide. </em></p>
<p><em type="italic">Eanaš olbmot, ain juo sii geain guolástus lea ealáhussan, dihtet ahte dorski gođđá vuonain miehtá rittu. Áiggiid čađa leat olbmot ásaiduvvan báikkiide gos dorski gođđá, danin go riggodat leai sihke lahka ja valljis. </em></p>
<p><em type="italic">Otná guollebiepmanteknologiija mielde sáhttet guollebiepmanrusttegat teknihkalaččat biddjot dađi eanet fávlelii, gitta áhpái. Vaikko lea ge ná, de dađi bahát oaidnit mii ahte biepmanrusttegat sirdojuvvojit siskeliidda vuonaide, ja dán geažil nohket eambbo ja eambbo gođđobáikkit. </em></p>
<p><em type="italic">Danin dáhttu Sámediggi ahte go juogada meara guollebiepmama ja árbevirolaš vuotnabivddu gaskka, de ii galgga guollebiepmanrusttegiid bidjat gođđobáikkiide. </em></p>
<p type="title">Eavttuhus 5, áirasis Geir Liland, SVFa sámediggejoavku:</p>
<p>Vuosttas siiddus árvalusas, vuosttas teakstaoasis gos čuočču «  <em type="italic">Diggi lea ovdan čujuhan, ahte guolástusas fertejit leat ortnegat mat dohkálaččat gozihit sámi ealáhusvuođu ja heiveheami. Danin fertege hápmet ollislaš guolástuspolitihka, man bokte sihkkarastit álbmoga vejolašvuođa geavahit guolleresurssaid riddo- ja vuotnaguovlluin, dan seammás go ásahuvvo buorre infrastruktuvra vuostáiváldimii, vuovdimii ja nálaštuhttimii </em> .»  </p>
<p>Dákko háliida SVFa joavku lasihit: «  <em type="italic">Vuonaid guolleresurssaid galgá dohkálaččat gáhttet nu ahte badjelmearálaš bivdu hehttejuvvo ja bivdit gáhttejuvvojit njurjuin </em> .»  </p>
<p>Mii oaivvildit, ahte resursagáhttema haga ii leat ávki infrastruktuvrras iige guolástusrievttis. Ođđaáigásaš teaknihkain ja stuorra fatnasiiguin main leat galmmidanlanjat ja snoranuohtti dahje <span type="quote">«autoline»</span> sáhttet johtilit gurret guliid vuonain ja billistit dálolaččaid eallinvuođu. Olggut guovllu snoranuohttefatnasat sáhttet maiddái billistit vuotnabivddu.</p>
<p>Giksi njurjuid geažil lea dál nu stuoris, ahte guolástus  <em type="italic">lea </em> juo billistuvvon ovttaskas vuotnaguovlluin.  </p>
<p>Vuosttas siiddus, goalmmát teakstaoasis čuožžu: «  <em type="italic">Vuoigatvuođas, luondduresurssaide ja daid hálddašeapmái lea danin vealtakeahtes mearkkašupmi sámi kultuvrra vejolašvuođaide bissut ja ovdánit boahtteáiggis </em> .»  </p>
<p>Dás dáhttu SVFa joavku lasáhusa ná: «  <em type="italic">resurssaid dohkálaččat gáhttemis </em> », nu ahte cealkka šaddá ná: «  <em type="italic">Vuoigatvuođas, luondduresurssaide ja daid hálddašeapmái, ja dáid resurssaid dohkálaččat gáhttemis lea danin vealtakeahtes mearkkašupmi sámi kultuvrra vejolašvuođaide bissut ja ovdánit boahtteáiggis </em> .»  </p>
<p>Fatnasat main leat galmmihanlanjat ožžot earret eará nu buori hatti guolis, ahte dat sáhttet joatkit bivdduin maŋŋá go dálolaččat fertejit vuollánit, go ii šat leat gánnáhahtti.</p>
<p>Jos ovdáneapmi ain joatkašuvvá nugo dál, ahte guliid vižžet oastit geat vuvdet guliid guhkás eret, de dalle mii geat orrut báikkis šaddat áibbas dárbbašmeahttumin sihke guolásteaddjin ja guolleindustriija bargin.</p>
<p>4. siiddus, teakstaoasis 7 čuožžu loahpas: «  <em type="italic">Guovllu siste galgá ovddidit hálddahuslaš, sosiálalaš ja ekonomálaš ortnegiid, ja reguleremiid mat sihkkarastet riddo- ja vuotnabivddu ealáhussan </em> .» Dás háliida SVFa sámediggejoavku bivdit ahte dárkilasto ahte <span type="quote">«resurssaid galgá gáhttet nu ahte badjemearálaš bivdu hehttejuvvo ja bivdit suodjaluvvojit njurjováttisvuođain.»</span> Buot eará doaibmabijut leat áibbas duššáš jos dán lágan gáhtten váilu.  </p>
<p>Viidát siiddus, goalmmát teakstaoasis boahtá čuovvovaš árvalus: «  <em type="italic">Dorskebivddu reguleremiid oktavuođas addojuvvo lohpi friija bivdui fatnasiidda mat leat vuollel 10 mehtera guhkkimusat Sámi guolástusbiires </em> .»  </p>
<p>SVFa sámediggejoavku ii doarjjo álggage dán dajáldaga, danin go dat jaskadit dušše dohkkeha eavttuid maid eiseválddit leat bidjan: ahte leat fatnasat, eaige olbmot mat leat ožžon guolástusvuoigatvuođa. Dát ii rievdat dili álggage. Sámi guolástuslávdegoddi ferte defineret guolástusvuoigatvuođa, vuoigatvuohtan mii gullá  <em type="italic">olbmuide </em> , ja čuoččuhit ahte buohkat, geat geavahit fatnasiid mat leat vuollel 10 mehtera guhkkimusat sáhttet friija bivdit. Mii fertet muitit, ahte ollugiin guovllus ii leat fanas iige leat registerejuvvon guolástusmanntállas.  </p>
<p>Viiđát siiddus, viidát teakstaoasis čuožžu ahte stuorra oassi bivdo-eriin juogaduvvo uhccimus fatnasiidda. «-  <em type="italic">Váldojuvvojit atnui </em> <em type="italic">bivdoearit nuoraide </em> <em type="italic">, dego oassin máŋgga rekrutterendoaibmabijus </em> .» Dás doarju Sámi guolástuslávdegoddi ollásit justa daid eavttuid, maid eiseválddit leat bidjan ja mat leat billistan min ovddas. Ahte hállat bivdoeriid birra obanassiige dan seammás go sávvat friija bivddu fatnasiidda, iige olbmuide čájeha ahte guolástuslávdegoddi ii dáhto oažžut ruovttoluotta daid vuoigatvuođaid mat mis ledje 10 jagi dás ovdal.  </p>
<p>Makkárge dorskenálli ii sáhte gillát šárkkaid geažil, main leat passiivvalaš bivdosat.  <em type="italic">Friija bivdu </em> ferte mearkkašit dan, ahte juohkehaččas lea vuoigatvuohta registereret iežas guolásteaddjin ja háhkat fatnasa, mii lea vuollel 10 mehtera ja bivdit mearas, man bivddu ráddje dušše bivdoneavvogeavaheapmi.  </p>
<p>Viiđát siiddus, goalmmát teakstaoasis čuožžu: «  <em type="italic">Dorskebivddu reguleremiid oktavuođas addojuvvo lohpi friija bivdui fatnasiidda mat leat vuollel 10 mehtera guhkkimusat Sámi guolástusbiires </em> .» SVFa joavku doarju nannosit ahte galgá leat friija bivdu daid fatnasiidda mat leat 10 m 60 cm guhkkimusat, dát mearkkaša 35 juolggi. Danin go gávdnojit nu ollu dán lágan fatnasat mat leat doaimmas ja vuovdimassii, ja go 35 juolgásaš fanas lea guokte juolggi oanehot go mii lea eavttuhuvvon, ja mii lea nu buorre mearrafanas, ahte dušše olles riđđu sáhttá hehttet dan geavaheami vuonain (guovtte juolggis dán sturrodaga oktavuođas lea hirbmat stuorra mearkkašupmi man buorre dat lea mearas). Dáid šárkkaid sáhttá geavahit birra jagi, maid ii measta dárbbaš bidjat gáddáige heajos dálkki geažil, ja dat sáhttet váikkuhit dasa, ahte guollevuostáiváldin-stašuvnnaide boađášii guolli dássedit.  </p>
<p>SVFa sámediggejoavku fuomášuhttá Sámi guolástuslávdegotti, ahte ollu guollevuostáiváldin-stašuvnnat sámi vuotnaguovlluin leat  <em type="italic">heaittihuvvon </em> . Dát mearkkaša dan, ahte sii leat oktii ožžon <span type="quote">«struktuvraruđaid»</span> ja dál eai oažžo dát stašuvnnat šat goassige váldit guliid gáddái, almmá ahte vuos mákset heaittihansupmi, mii ollu jagiid maŋŋá lea sturron mealgadit reanttuid ja reanttuid reanttuid geažil. Sámi guolástuslávdegoddi ferte dán oktavuođas háhkat dieđuid makkár stašuvnnaide dát guoská, ja bargat dan ala ahte eavttut luvvejuvvojit doppe gos sáhttá jođihit gánnáhahtti doaimma.  </p>
<p>SVFa sámediggejoavku áigu maiddái muittuhit Sámi guolástuslávdegotti daid váttisvuođaid birra mat leat njurjuid ektui vuonain. Bivddus leat nu stuorra ráddjejumit, ja náhkkehaddi lea nu heittot, ahte njurjuid measta eai oba bážege vuonain. Bivdoearri, mii lea 65 ealli, maid guolástushoavda addá lobi báhčit ii leat eanet go 10% das man ollu náli galggašii geahpedit ovdal go dat dovdošii.</p>
<p>Dasto leat nu stuorra ráddjejumit vearjogeavaheapmái, bivdolohpái ja fuođđobáhčin-iskkadeapmái, nu ahte eatnašat eai hálitge geahččalit oažžut lobi bivdit. Dasto buktet njurjot máđuid guliid čoliide mat fuotnánahttet daid kvalitehta nu ollu, ahte filefabrihkát eai oba sáhte válditge vuostá guliid muhtun vuonain. Guolásteaddjit leat beassan gullat, ahte lea seamma go addit sosiálaveahki jos oastá dán lágan guliid.</p>
<p type="title">Eavttuhus 6, áirasis Peder Mathisen, Guovddášbellodat sámediggejoavku:</p>
<p>Siidu 4. Stáhtalaš regulerenpolitihkka Sámi guovllus, rievdadus nuppi teakstaoassái:</p>
<p>Smávva fanasbivdiid logu geahpideapmi, geat eai leat goassige leamaš makkár ge guollemáddodahkii guorádussan, ja bivdoeriid lassáneapmi dorskebivddus earenoamážit mearrafatnasiidda ja goalmmát riikka bivdiide, boahtá justa dákkár áiggis goas dorskemáddodat lea garrasit goariduvvon, ja sáhttá geavvat nugo 1990s ge geavai, ahte dorskemáddodat goariduvvo visot.</p>
<p>Sámediggi oaidná dan lassáneaddji deattu maid ođđaáigásaš ja beaktilis mearrafatnasat buktet, mat eai dušše goarit heaggadeaŧalaš guollehivvodagaid, muhto goaridit maiddái ássama sámi vuotnaguovlluin, gos eai leat válljenvárit guolástusas.</p>
<p>Struktuvrra rievdadeami geažil mii dáhpáhuvai maŋŋá go fanasearreortnet bođii, leat ollu guolásteaddjit gártan váttis dillái. Sámi ovddidanfoandda doarjjaprošeakta lea muhtun muddui veahkehan dili. Stáhtalaš ruhtadanortnegat eai oro seamma láhkái heivehuvvon sámi guolástusaide <em type="italic">. </em></p>
<p><em type="italic">Ođđa teakstaoassi: </em></p>
<p>Go njurjot leat leamaš giksin juo guhkit áiggi, de leat njurjot muhtin vuonain issorasat laskan. Earenoamážit áigu Sámediggi čujuhit dáidda váttisvuođaide mat guolásteaddjiin leat Sámi vuotnaguovlluin, njurjuid geažil. Ollu dain buoremus ja guolleriggámus vuonain leat measta áibbas billašuvvan ollu njurjuid geažil, danin go njurjot baldet guliid eret vuonas. Dasa lassin leat guolečoliin nu ollu máđut ahte measta eai oba deavdde ge kvalitehta gáibádusaid.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<list><p type="listitem">Eavttuhus 6 ja eavttuhus 5, earret lasáhusevttohus 1. siiddus, sáddejuvvui Sámediggeráđđái.</p>
</list><p>Jienasteapmi čađahuvvui dáid vuoruid mielde:</p>
<list><p type="listitem">Eavttuhusat 1, 2 ja 4 mearriduvvojedje ovttajienalaččat.</p>
<p type="listitem">Eavttuhus 3 mearriduvvui ovttajienalaččat.</p>
<p type="listitem">Eavttuhus 5, lasáhuseavttuhus 1. siiddus, mearriduvvui ovttajienalaččat.</p>
<p type="listitem">Sámediggeráđi árvalus oktan mearriduvvon rievdadusaiguin mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Berit Ranveig Nilssen, áššejođiheaddji</p>
<p>2.</p>
<p>Geir Tommy Pedersen</p>
<p>3.</p>
<p>Amund Eriksen</p>
<p>4.</p>
<p>Inge Arne Eriksen</p>
<p>5.</p>
<p>Geir Liland</p>
<p>6.</p>
<p>Peder Mathisen</p>
<p>7.</p>
<p>Tor Nilsen</p>
<p>8.</p>
<p>Nils O. Nilsen</p>
<p>9.</p>
<p>Willy Olsen</p>
<p>10.</p>
<p>Eva Josefsen</p>
<p>11.</p>
<p>Olav Magnar Dikkanen</p>
<p>12.</p>
<p>Magnhild Mathisen</p>
<p>13.</p>
<p>Sven-Roald Nystø</p>
<p>14.</p>
<p>Josef Vedhugnes</p>
<p>15.</p>
<p>Ragnhild Nystad</p>
<p>16.</p>
<p>Klemet Erland Hætta</p>
<p>17.</p>
<p>Geir Liland</p>
<p>18.</p>
<p>Steinar Pedersen</p>
<p>19.</p>
<p>Inge Arne Eriksen</p>
<p>20.</p>
<p>Berit Ranveig Nilssen, áššejođiheaddji</p>
<p>Geir Tommy Pedersen (č.o)</p>
<p>Peder Mathisen (č.o)</p>
<p type="title">VI.	Sámedikki mearrádus maŋŋá jienasteami lea ná:</p>
<p><em type="bold">Álggahus </em></p>
<p>Guolástus miehtá rittu ja vuonain lea álohii leamaš váldoealáhussan sámi álbmogii. Ealáhus lea ain deaŧalaš vuođđu, ja lea eaktun doaibmamii ja ássamii mearrasámi guovlluin. Guolástusat váikkuhit ná sámi kultuvrra ja servodateallima sihkkarastimii ja ovddideapmái ollislaččat. Diggi lea ovdan čujuhan, ahte guolástusas fertejit leat ortnegat mat dohkálaččat gozihit sámi ealáhusvuođu ja heiveheami. Danin fertege hápmet ollislaš guolástuspolitihka, man bokte sihkkarastit álbmoga vejolašvuođa geavahit guolleresurssaid riddo- ja vuotnaguovlluin, dan seammás go ásahuvvo buorre infrastruktuvra vuostáiváldimii, vuovdimii ja nálaštuhttimii. Vuonaid guolleresurssaid galgá dohkálaččat gáhttet nu ahte badjelmearálaš bivdu hehttejuvvo ja bivdit gáhttejuvvojit njurjuin.</p>
<p>Sámedikki mielas lea buorre go Guolástusdepartemeanta lea ráhkadan čielggadusa sámi guolástusaid birra. Sámediggi lea ollu jagiid ovddidan eavttuhusa ollu vuođđo rievdadusaid ektui Norgga guolástuspolitihkas. Diggi čujuha dán oktavuođas erenoamážit dikki mearrádusaide, jahkedieđáhusaide, čielggadussii,  <em type="italic">Sámi guolástusat jagi 2000 vuostá </em> , maid Sámi ealáhusráđđi lea ráhkadan 1995s ja vel  <em type="italic">Sámi riddo- ja vuotnaguovlluid doaibmaplánii jagiide 1997-2001 </em> , mearriduvvon 1996s. Sámedikki eavttuhusaide lea vuođđun gaskariikkalaš riektiovdáneapmi, mii guoská eamiálbmogiidda ja minoritehtaide. Eiseválddiid sámepolitihkka lea árvvoštallojuvvon ovdáneami ektui eamiálbmotsuorggis. Sámediggi lea dán oktavuođas váillahan Ráđđehusa árvvoštallamiid ja vástádusa dikki politihkkii. Oaidnit vejolašvuođa, ahte sámi guolástusáššit dan bokte vuđolaččat guorahallojuvvojit ja árvvoštallojuvvojit.  </p>
<p><em type="bold">Našuvnnalaš ja gaskariikkalaš eamiálbmotriekti </em></p>
<p>Gaskariikkalaš njuolggadusaid ja álbmotrievttálaš šiehtadusaid bokte lea našuvnnalaš stáhtas ovddasvástádus sámi kultuvrra goziheapmái ja ovddideapmái. Sámi guovllu luondduresurssat leat áibbas vealtameahttumat sámi kultuvrra ovdáneapmái. Dát mearkkaša dan, ahte riektigeatnegasvuohta guoská maiddái kultuvrra materiálalaš vuođu sihkkarastimii. Vuoigatvuođas, luondduresurssaide ja daid hálddašeapmái lea danin vealtakeahtes mearkkašupmi sámi kultuvrra vejolašvuođaide bissut ja ovdánit boahtteáiggis.</p>
<p>Sámi guolástuslávdegotti árvalusa rávvagis biddjo vuođđun ONa jagi 1966 konvenšuvnna, politihkalaš ja sivila vuoigatvuođaid hárrái, 27. artihkkal. Konvenšuvnna vuođul sáhttá, jos lea dárbu ásahit sierraortnegiid sámi álbmotjovkui dahje sámi guovlluide. Maiddái ILO-konvenšuvnnas nr. 169, eamiálbmogiid ja čearddalaš álbmogiid hárrái lea mearkkašupmi guolástusaid oktavuođas.</p>
<p>Otnáš gaskariikkalaš álbmotrievtti ovdáneapmi lea hábmejuvvon ONa ođđa eamiálbmot-deklarašuvdna-árvalusas (E/CN.4/Sub.2/1993/29). Dás daddjojuvvo, ahte stáhta eiseválddiin lea earenoamáš ovddasvástádus das, ahte eamiálbmotberoštumit bohtet oidnosii ja guldaluvvojit. Dasa gullá dat, ahte goappašat bealit dohkkehit ja gudnejahttet nubbi nuppi vuoiŋŋalaš árbevieruid, historjjá ja eallinoainnu;</p>
<p><em type="italic"><span type="quote">«Indigenous peoples have the right to maintain and strengthen their distinctive spiritual and material relationship with the lands, territories, waters and coastal seas and other resources which they have traditionally owned or otherwise occupied or used, and to uphold their responsibilities to future generations in this regard»</span> (article 25). </em></p>
<p><em type="italic"><span type="quote">«Indigenous peoples have the right to own, develop, control and use the lands and territories, including the total environment of the lands, air, waters, coastal seas, sea-ice, flora and fauna and other resources which they have traditionally owned or otherwise occupied or used»</span> (article 26). </em></p>
<p>Nugo oidno árvalusas, maid Norga prisihpas lea dorjon, de ferte eamiálbmogiid oktavuođa earret eará riddoguovlluin (<span type="quote">«coastal seas»</span>) (art. 25) nannet. Eamiálbmogiin lea maiddái vuoigatvuohta oažžut  <em type="italic">ođasmahttot </em>  resursavuođu, mii sáhttá leat billašuvvan sin friija dáhtu haga ja sin dieđekeahttá (<span type="quote">«without their free and informed consent»</span>, gč. art. 27).  </p>
<p>Sámediggi čujuha stáhta geatnegasvuođa gaskariikkalaš eamiálbmotrievtti ektui. Diggi áigu erenoamážit čujuhit vuođđolága mearrádussii § 110a, mas oidno ahte stáhta eiseválddiin lea geatnegasvuohta láhčit dilálašvuođaid dasa, ahte sámi álbmotjoavku sáhttá sihkkarastit iežas giela, kultuvrra ja servodateallima. Čujuhit maiddái Sámi vuoigatvuođalávdegotti vuosttas oassečielggadussii (NAČ 1984:18 ja Carsten Smitha čielggadussii Guolástusdepartementii 1990s, main prinsihpalaš oainnut sámiid erenoamáš riektidili birra leat čilgejuvvon.</p>
<p>Sámi guolástuslávdegotti árvalus čájeha, ahte eamiálbmogiid vuoigatvuođa sihkkarastima geatnegahttin ii leat sierra norgalaš fenomena. Politihkalaš oktavuohta masa eamiálbmot mearrageavahus hálddašeapmi gullá, lea maŋimuš jagiid rievdan issorasat gaskariikkalaš forain dan guvlui, ahte eamiálbmot vuoigatvuođat dohkkehuvvojit. Vuoigatvuođat ja vejolašvuođat geavahit mearraresurssaid, lea lunddolaš oassi obalaš dan proseassas, mii guoská eamiálbmogiid giela, kultuvrra ja servodateallima sihkkarastimii, suodjaleapmái ja ovddideapmái eamiálbmot guovlluin miehtá máilmmi. Lea jođus viiddis politihkalaš ja juridihkalaš bargu eamiálbmogiid guolástusaid sihkkarastima ektui riikkain nugo USAs, Kanadas, New Zealanddas ja Australias. Vuoigatvuođaid ruovttoluotta addin ja dan čuovvu hálddašančovdosat lea okta oassi dán ovdáneames.</p>
<p><em type="bold">Sámi guolástusat </em></p>
<p>Gaskariikkalaš ovdáneapmi nanne ain stáhta rievttálaš ja politihkalaš geatgegasvuođaid sámi álbmoga guovdu. Mearra ja dan resurssat leat mearrasámi kultuvrra materiálalaš vuođu álgu ja loahppa.</p>
<p>Árvalusa historjjálaš oasis (kap. 3) oidno, ahte guolástusas mearrasámi guovlluin Divttasvuona rájes Norlánddas gitta Ruošša rádjái lea leamaš vealtakeahtes mearkkašupmi mearrasámi kultuvrii ja ássamii. Guolástusa mearkkašupmi mearas, mearrasámi kulturguoddin deattuhuvvo dán bokte. Ovddidus duođašta maiddái dan, ahte árbevirolaš ruovttubivdu, mii dábálaččat buohtalasto ovttain dahje máŋggain ealáhusain, vuosttažettiin guoská sámi vuotnaguovlluide. Sámit leat dán bokte guhkes áigge ja muhtun muddui intensiivvalaš geavaheami bokte háhkan alcceseaset <span type="quote">«historjálaš vuoigatvuođaid»</span>, vuoigatvuođaid maid maiddái davviriikkaid stáhtat dohkkehedje Lappekodisilla bokte (gč. § 12).</p>
<p>Árvalus čájeha dasto movt mearrasámiid historjá bođii uhkiduvvon dillái struktuvrralaš beliid geažil go eiseválddit vajálduhtte daid sierravuođaid mat ledje sámi ealáhusheiveheamis. Dasto lea leamaš hirbmat váttis sámi beroštumiin olahit gosage norgalaš vuogádagas.</p>
<p>Sámediggi lea ásaheami rájes politihkalaččat ja hálddahuslaččat čujuhan makkár mearkkašupmi sámi guolástusain lea sámi kultuvrii, gillii ja servodateallimii ollislaččat. Guolástusat leat vuođđun ealáhusaide ja ássamii sámi riddo- ja vuotnaguovlluin. Ealáhusas leat vejolašvuođat šaddat viehka ollu ja das leat árvvut sihke sámi servodahkii ja muđui eará servodahkii boahtteáiggis. Dán vejolašvuođa ferte sáhttit geavahit sihkkarastin dihtii eallineavttuid boahttevaš buolvvaide. Sámi beroštumit guolástusaid oktavuođas čujuhivččii dalle meara resurssaid geavahusa ollislašvuhtii. Dát berre maiddái doalvut dasa, ahte sámit geavahettiineaset meara sáhttet oažžut  <em type="italic">suodjaluvvon rievtti </em>  bivdit mearas.  </p>
<p>Bargu  <em type="italic">lotnolasdoaluin </em> lea heivehuvvon daid luondduresurssaide, mat gávdnojit sámi guovlluin. Ráddjejumit resursa geavaheames, bivdoearrereguleremiin, márkanlaš ráddjejumiin ja lassánan gilvu resurssain lea hedjonahttán lotnolasdoalu vejolašvuođaid. Lea čájehan, ahte dát árbevirolaš heiveheapmi lea dávggas máŋggaláhkái. Hástalussan lea joatkit dainna lotnolasheivehemiin, ja ovddidit dan dainna lágiin, ahte lotnolasealáhusat geasuhit earret eará rekrutterema sihkkarastimii. Lea deaŧalaš, ahte Sámediggi oažžu váikkuhanfámu politihka hápmemii vuođđoealáhusain, dan seammás go vuođđoealáhusšiehtadusat árvvoštallojuvvojit ovttastahttot nu, ahte dát gozihit lotnolasealáhusbargiid beroštumiid.  </p>
<p>Guolástusaid struktuvra sámi riddo- ja vuotnaguovlluin lea  <em type="italic">uhccit fatnasat </em> , main mobilitehta lea uhcci ja leat eanet sorjavaččat báikkálaš, riddolagaš resurssaid ávkkástallamis. Hálddašeami ja reguleremiid bokte ferte sihkkarastit dohkálaš bivdovejolašvuođaid bivdiide, geat árbevirolaččat lea leamaš sorjavaččat vuotnabivddus. Lea dárbu ruhtadanortnegiidda, maiguin sáhttá rustet ja ođasmahttit fatnasiid, maid bivdit dáin guovlluin geavahit. Vuollegis doarjjaprioriterema geažil fatnasiidda, mat bivdet dábálaš bivddu vuonain leat vuotnafatnasat buorrás ja uhccán ođđaáigasaččat otnáš bargobiras ja kvalitehtaortnegiid gáibádusaid ektui.  </p>
<p>Lea maiddái dáhpáhuvvan struktuvrarievdadus  <em type="italic">guolástusindustriijas, </em> mii lea dagahan dan, ahte ollu uhccit produkšuvdnarusttegat leat heaittihuvvon distrivttain. Erenoamážit leat ollu geahppánan dábálaš gádderusttegat vuotnaguovlluin. Das leat leamaš negatiivvalaš váikkuhusat uhccimus fanasjovkui, maid vuovdinvejolašvuohta dan geažil lea fuotnánan. Vuostáiváldinstašuvnnaid desentraliserejuvvon fierpmádat čadnojuvvon stuorát produkšuvdnarusttegii sáhttá lea dávgasis heiveheapmi, man bokte sáhtášii náláštuhttin-rusttegii doalvut varas guliid ja ná buorebut geavahit kapasitehta.  </p>
<p>Otná <em type="italic">galmmihanteknologiija </em>ferte váldit atnui dan láhkai ahte ásahuvvojit smávva báikáiheivehuvvon galmmihanrájut, mat ovttas sáhttet fállat stuorát eriid vuovdemassii márkanii. Guollebidjega prinsihppa lea ođas ja miellagiddevaš, ja dán oktavuođas sáhttá omd. g <em type="italic">uollegalmmihanbáŋku </em>leat čoavddusin, gosa guollevuostáiváldinrusttegat ja guolásteaddjit buktet varas guliid mat galmmihuvvojit vai maŋŋá sáhttet daid vuovdit. Geahččalandoaibmabijuid galgá farggamusat bidjat johtui, vai sáhttá čorget eret dakkár beliid mat eai leat sávahahtti, ovdalgo dákkár ortnet boahtá dábálaš ortnegin. Báikkálaš industriijai ferte sihkkarastit vuođđoávdnasiid. </p>
<p>Áiggis goas barggolašvuođa lohku njiedjá ja bargit vuođđoealáhusain geahppánit, olbmot fárrejit eret ja boarrásiid lohku lassána giliin, lea guolástusaid sihkkarastimis ja ovddideames deaŧalaš mearkkašupmi ássamii distrivttain. Sámi guolástusaid nannen váikkuha positiivvalaččat ealáhussii  <em type="italic">rekrutteremii </em> . Konkrehta rekrutterendoaimmaid láhčima bokte guolástuspolitihkas bisošedje nuorat distrivttain. Dán oktavuođas lea diehtojuohkimis ja doaibmabijuin oahpahus- ja oahppovuogádagain báikkálaš dásis deaŧalaš mearkkašupmi.  </p>
<p>Nugo Sámi guolástuslávdegoddi čujuha, de leat guolásteaddjiid  <em type="italic">oadjo- ja sosiálaortnegat </em> sámi guovlluin heaju. Danin leage áibbas deaŧalaš geahčadit ortnegiid dainna ulbmilin, ahte sihkkarastit guolástusealáhussiige dárbbašlaš sosiálalaš sihkkarvuođa, nugo eará ealáhusainge lea. Dán oktavuođas galgá vuoruhit bargguhisvuođaoaju guolástusbargiide ja guolásteaddjiide  <em type="italic">. </em> </p>
<p><em type="bold">Stáhtalaš regulerenpolitihkka sámi guovllus </em></p>
<p>Sáhttá čájehit čielga eahpedohkálašvuođa stáhtalaš mihttomeriid sámepolitihkas ja duođalaš ovdáneami gaskka, mii lea jođus mearrasámi guovlluin. Lávdegotti bargu ja otnáš dutkan duođaštit, ahte guolásteaddjiid logu njiedjama ja mearrasámi bivdovuoigatvuođaid massima 1990-logus sáhttá oalle guhkás čatnat jagi 1990 regulerenortnegii. Ovdáneapmi čájeha maiddái árbevirolaš bivdovuoigatvuođaid massima mearrasámi guovlluin 1980-logu loahpa rájes.</p>
<p>Smávva fanasbivdiid logu geahppáneapmi gártá dillái, man oktavuođas guolleresurssat lassánit johtilit ja bivdoearit lassánit dorskebivddus eará fanasjoavkkuide, erenoamážit mearrafatnasiidda troláriidda/autolinefatnasiidda ja goalmmát riikka bivdiide. Sámediggi oaidná, ahte dás lea smávvafanasbivdiid lohku issorasat geahppánan, masa muhtun muddui lea váikkuhan jagi 1990 fanasbivdo-ortnet. Váikkuhusat leat leamaš erenoamáš eahpeoiddolaččat sámi vuotnabivdiide sámi guolástusaid struktuvrra geažil. Dán oktavuođas lea Sámi ovddidanfoandda doarjjaprofiila ealáhusas leamaš veahkkin dillái. Stáhtalaš ruhtadanortnegat eai oro leamen heivehuvvon sámi guolástusaide seamma láhkái.</p>
<p>Nugo Sámi guolástuslávdegoddi dadjá, de lea jagi 1990 reguleremat goaridan guolástusa muhtun árbevirolaš ja deaŧálaš mearrasámi vuotnaguovlluin. Sámedikki mielas lea dát jierpmi vuostá go Norgga stáhta dien áiggis lea guorrasan geatnegasvuođaide eamiálbmot vuoigatvuođaid ektui našuvnnalaččat ja gaskariikkalaččat. Dat seamma stáhta váldá atnui vuogádaga, mas dál lea duođaštuvvon, ahte eamiálbmot vuoigatvuođat geavahusas rievttálaččat vuostá bargojuvvojit. Dán oktavuođas galgá vuoruhit bargguhisvuođaoaju guolástusbargiide ja guolásteaddjiide.</p>
<p><em type="bold">Guolástuspolitihkalaš biire sámi guovlluide - mihttomearit ja doaibmabijut </em></p>
<p>Sámediggi oaidná, ahte Sámi guolástuslávdegotti čilgehus váttisvuođaid birra sámi guolástusain mat leat leamaš ovdal ja leat otne, guhkkin eret leat dan linjás maid diggi juo guhkkit áigge lea ovddidan. Lávdegoddi čujuha ovdáneapmái mas vuhttojit bivdovuođu ráddjejumit, rekrutterema beahttin, lotnolasealáhusaid hehttehusat ja infrastruktuvrra váilun. Struktuvrra doaimmat smávva bivdoeriiguin 90-logus leat čuohcan erenoamáš garrasit sámi riddo- ja vuotnaguovlluide, mii fas lea dagahan bargosajiid massima, bargguhisvuođa ja eret fárremiid. Ovdáneapmi sámi váikkuhanfámu haga hálddašanmearrádusaide duođašta, ahte stáhta rievttálaš geatnegasvuođat eai leat ollásit čuovvoluvvon guolástusaid oktavuođas.</p>
<p>Sámediggi lea prisihpas ovttasoaivilis mihttomeriin, ahte sámi guolástusvuoigatvuođaid galgá gozihit ja viidáseabbot doalvut  <em type="italic">doaibmabiddjoguovllu </em> rámma siskkobealde. Dát dan váldomihttomeari vuođul, ahte suodjalit materiálalaš vuođu sámi kultuvrii álbmotrievtti ja Vuođđolága ektui, vuođđun sámi kulturbargui. Guovllu siste galgá ovddidit hálddahuslaš, sosiálalaš ja ekonomálaš ortnegiid, ja reguleremiid mat sihkkarastet riddo- ja vuotnabivddu ealáhussan.  </p>
<p>Sámediggi oaidná dattetge nugo lávdegotti uhccitlohkuge (gč. kap. 9.8.4, siidu 167), ahte eavttuhuvvon guovllu namahusa sáhtášii rievdadit. Sámedikki mielas livččii  <em type="bold">Sámi guovlluid guolástuspolitihkalaš biire </em> vuohkkaseabbo ja heivvoleabbo namahus doaibmabidjoguvlui, čielggadusa mandáhta ja duođalaš sisdoalu áigumuša ektui.  </p>
<p>Sámediggi lea vuolggasajistis positiivvalaš daid infrastruktuvrra, ortnegiid ja hálddašan-čovdosiid eavttuhusaide, maid Guolástuspolitihkalaš biire eavttuhuvvo galggašii sisttisdoallat. Jos eavttuhus čađahuvvo, de lokte dat sámi riddo- ja vuotnaguovlluid guolástusaid sihkkarastima barggu boahtteáiggis. Biire buvttášii eavttuid ja vuođu viidáseabbo prosessii, mainna ovddidit sámi ealáhusvuođu. Ortnet ii leat nu viiddis, iige leat dakkár ahte dainna uhkiduvvošii ollislaš dorskenálli dahje báikkálaš vuotnadorskenálli. Dikki ealáhuspolitihka ektui muđui, galgá Sámi guovlluid guolástuspolitihkalaš biires leat dakkár eanadieđálaš viidodat, ahte ortnegii gullet buot guoskevaš guovllut. Diggi áigu dasto lassin čujuhit čuovvovaš beliide:</p>
<list><p type="listitem">Dorskebivddu reguleremiid oktavuođas addojuvvo lohpi  <em type="bold">friija bivdui </em> fatnasiidda mat leat vuollel 10,66 mehtera guhkkimusat Sámi guovlluid guolástuspolitihkalaš biires. Fatnasat mat leat 7 - 10 mehtera galget árvvoštallojuvvot máddodaga/náli dáfus jos eahpeoiddolaš resursadili geažil ferte nu dahkat. Eavttuhuvvo friija bivdu fatnasiidda, mat leat vuollel 7 mehtera guhkkimusat, mat eai árvvoštallojuvvo náli/máddodaga dáfus.  </p>
<p type="listitem">Duođalaš sámi  <em type="bold">váikkuhanfápmu hálddašeames </em> lea boađus sámi guolástuspolitihka atnui váldimis ja Sámi guovlluid guolástuspolitihkalaš biire ásaheames.  </p>
<p type="listitem"><em type="bold">Ruđalaš rámmaeavttuid </em> riddo- ja vuotnabivdui ferte buoredit mealgadit. Dán sáhttá dahkat dan bokte ahte  <em type="bold">Sámi ovddidanfoanda </em> ruhtdaninstánsan guolástusaid oktavuođas nannejuvvo mealgadit. Molsaeaktun lea dat, ahte guolástusat sámi guovlluin jukset doarjaga dábálaš stáhtalaš doarjjaortnegiid bokte, mii mearkkaša ahte njuolggadusaid ja doarjjageavahusa ferte rievdadit áibbas.  </p>
<p type="listitem">Nugo lávdegoddi čujuha, de ferte  <em type="bold">vuostáiváldinrusttegiid </em> ruhtadeami ja muđui dárbbašlaš infrastruktuvrra nannet mealgadit.  </p>
<p type="listitem"><em type="bold">Oadjo- ja sosiálaortnegiid </em> guolástusaid oktavuođas ferte nannet mealgadit. Ortnegat galget gustot sorjakeahttá mantallii gullevašvuođas.  </p>
<p type="listitem"><em type="bold">Rektrutterendoaibmabijuid </em> ferte čađahit. Dasa gullet guolástusaid praktikánta ja oahppiortnegatge.  </p>
<p type="listitem">Meara juogadeapmi  <em type="bold">guollebiepmama </em> ja árbevirolaš vuotnabivddu gaskka, eai galgga guollebiepmanrusttegat biddjot gođđobáikkiide.  </p>
<p type="listitem">Guolástusriggodagaid  <em type="bold">lagašvuohta- ja sorjjasvuohtaprinsihppa </em> biddjo vuođđun mearrasámi riddo ja vuotnaguovlluid hálddašeapmái ja geavaheapmái boahtteáiggis.  <em type="bold">Bivdoearrereguleremiid </em> hálddašanortnega oktavuođas áigu Sámediggi čujuhit čuovvovaš beliid:  </p>
<p type="listitem">Stuorra oassi  <em type="bold">bivdoeriin </em> juogaduvvo uhccit fatnasiidda. Lasihuvvon oassi manná riddo- ja vuotnabivdiide.  </p>
<p type="listitem">Ii galgga leat lohpi geavahit  <em type="bold">vuovdin vejolaš bivdoeriid </em> dorskebivddus.  </p>
<p type="listitem">Váldojuvvojit atnui  <em type="bold">bivdoearit nuoraide </em> , dego oassin máŋgga rekrutterendoaibmabijus.  </p>
</list><p><em type="bold">Sámi guovlluid guolástuspolitihkalaš biire geahččalanortnet </em></p>
<p>Sámediggi čujuha, ahte lea stuorra dárbu álggahit dárbbašlaš doaibmabijuid ja reguleremiid mearrasámi servodagain dan heajos dili geažil mii doppe lea otne. Guolástusaid nannen váikkuhivččii ná sámi báikegottiid ja sámi kultuvrra suodjaleami ja ovddideami vuođu nannemii ollislaččat. Ráđđehus ferte fuolahit, ahte sámi guolástuslávdegotti árvalus ja dat mearkkašumit, mat leat ovddiduvvon ollašuhttojuvvojit jođáneamosit. Diggi vuordá, ahte ovddiduvvo stuorradiggedieđáhus, mas lávdegotti árvalusat ja Sámedikki guolástuspolitihkka čuovvoluvvojit. Sámi guolástuspolitihka ovdáneapmi lea dalle lunddolaš boađus Norgga sámepolitihkas ja otnáš gaskariikkalaš riektiovdáneames eamiálbmot politihka oktavuođas.</p>
<p>Sámediggi áigu nugo sámi guolástuslávdegotti uhccitlohkuge (gč. kap. 8.2, siidu 147), ja dego vuosttás dássin sámi guolástuspolitihka ásaheames, eavttuhit <em type="italic">geahččalanguovlluid </em>ásaheami riddo- ja vuotnavuogádagaid hálddašeapmái. Sámi guovlluid guolástuspolitihkalaš biire geahččalanortnega bokte, sáhtášii oažžut vásihusaid ja háhkat vuođu ortnega evalueremii, dutkamii ja heiveheapmái miehtá eavttuhuvvon guovllu. Sámedikki mielas sáhtášedje <em type="italic">Deanuvuotna </em>Finnmárkkus, <em type="italic">Ivguvuotna </em>Tromssas ja <em type="italic">Divttasvuotna </em>Norlánddas leat vuolggasadjin dán lágan geahččalanortnegii. Geahččalanáigodagas berrejit áirasat dain guovlluin maidda dát guoská, gessojuvvot aktiivvalaččat geahččalan-prosessii. </p>
<p>Sámediggi bivdá ahte álggahuvvo čielggadeami 3 iešguđetge guolástusrájáid birra.</p>
<list><p type="listitem">bivdu siskkabealde vuođđolinjá (vuotnabivdu)</p>
<p type="listitem">bivdu vuođđolinjás 50 nautalaš miila fávlái (riddobivdu)</p>
<p type="listitem">bivdu olggobealde 50 nautalaš miilla (áhpebivdu)</p>
</list><p><em type="bold">Eamiálbmotdutkan </em></p>
<p>Sámedikki doaibma mearrádusaid ja čielggadusaid bokte lea buktán albmosii dárbbu dutkat resurssaid ja resursageavaheami sámi guovlluin. Bargu sámi guolástuslávdegottis duođašta maiddái, ahte váilot vuođđotállat ja čilgehusat riddo- ja vuotnabivddu birra (gč. uhccitlogu eavttuhusa kapihttalis 5.2.4, siidu 99). Livččii ollu maid fertešii dutkat ja duođaštit sámi dološvieruid ja riektiáddejumi oktavuođas buot riddo- ja vuotnaguovlluid ektui. Dán fertešii dahkat juohke olbmo áddejumi ektui guovllus.</p>
<p>Háhkat dieđuid báikkálaš guollenáliid, máddodagaid vánddardeami ja ođasmuvvama birra, lea deaŧálaš máddodatgeavaheami ja hálddašeami árvvoštallamii boahtteáiggis. Dutkamis lea maiddái stuorra mearkkašupmi vuođđun politihkalaš árvvoštallamiidda ja mearrádusaide. Erenoamážit berrešii geavahit dutkanresurssaid sámi guolástuspolitihka ja eavttuhuvvon geahččalanprošeavtta čađaheapmái, Sámi guovlluid guolástuspolitihkalaš biire ollašuhttima ektui.</p>
<p type="title">Mearrajuogadeapmi guollebiepmama ja árbevirolaš vuotnabivddu gaskka</p>
<p>Sámediggi háliida maiddái váldit ovdan váttisvuođaid árbevirolaš guolásteami ja guollebiepmama gaskka vuotnaguovlluin. Guollebiepmanealáhusa lassáneapmi daid maŋimuš jagiid, sihke logu ja sturrodaga dáfus, lea dán čuolmma dahkan áigeguovdileabbon. Lea leamaš váttis, measta áibbas veadjetmeahttun oažžu gulu daid báikkálaš guolásteaddjiid vuostálastimiidda go guollebiepmanrusttegat plánejuvvojit ja biddjojit báikkiide.</p>
<p>Eanaš olbmot, ain juo sii geain guolástus lea ealáhussan, dihtet ahte dorski gođđá vuonain miehtá rittu. Áiggiid čađa leat olbmot ásaiduvvan báikkiide gos dorski gođđá, danin go riggodat leai sihke lahka ja valljis. Otná guollebiepmanteknologiija mielde sáhttet guollebiepmanrusttegat teknihkalaččat biddjot dađi eanet fávlelii, gitta áhpái. Vaikko lea ge ná, de dađi bahát oaidnit mii ahte biepmanrusttegat sirdojuvvojit siskeliidda vuonaide, ja dán geažil nohket eambbo ja eambbo gođđobáikkit.</p>
<p>Danin dáhttu Sámediggi ahte go juogada meara guollebiepmama ja árbevirolaš vuotnabivddu gaskka, de ii galgga guollebiepmanrusttegiid bidjat gođđobáikkiide.</p>
<p><em type="bold">Eará guollenálit </em></p>
<p>Sámediggi lea čujuhan, ahte lea dárbu guolástusresurssaid ollislaš hálddašeapmái sámi guovlluin. Danin oaidnáge diggi dárbbu, ahte eará áigeguovdilis guollenáliidge hálddašeapmi árvvoštallojuvvo dalle go dorskebivdu geahčaduvvo. Luossabivdu jogain ja mearás lea bealli sámi ealáhusheiveheames, maid berre guoskkahit čielggadusoktavuođas. Danin leage lunddolaš, ahte eamiálbmotrievttálaš ja hálddašanlaš bealit luossabivddus sámi ealáhussan čilgejuvvojit «  <em type="italic">lávdegottis mii čielggada strategiijaid ja doaibmabijuid vádjolus luossanáliid guoddinnákcalaš hálddašeami </em> », maid Birasgáhttendepartemeanta lea nammadan 18.08.97.  </p>
<p><em type="bold">Ruhtadeapmi </em></p>
<p>Stuorradikki mearra- ja guolástuskomitea lea Árv. S nr. 50 (1992-93) ovddidan mearkkašumiid sámi beroštumiid birra guolástusaid oktavuođas. Komitea deattuha, ahte stáhtas lea riektigeatnegasvuohta sihkkarastit sámi álbmogii vuoigatvuođa sin iežaset kultuvrra sihkkarastimii ja ovddideapmái, mas guolástus lea oassin materiálalaš kulturvuođus. Guolástusdepartemeanta lea juolludan 1 milj. kruvnnu sihke 1992s ja 1993s ja vel 0,5 milj. kruvnnu 1994s lotnolasealáhusaid ovddideapmái sámi distrivttain. Dát dahkkojuvvui ovttasráđiid Gieldadepartemeanttain, mii bijai 3 milj. kruvnnu vel lassin geahččalan-áigodagas. Dál ortnet lea bissovaš, ja lassin dan juolludussii maid Gieldadepartemeantta addá proposišuvnna bokte, de juolluduvvo 2 milj. kruvnnu Boazodoallošiehtadusa bokte ja 1 milj. kruvnnu Eanadoallošiehtadusa bokte (Eanadoallodepartemeanta). Sámediggi doalaha iežas ávžžuhusa, ahte Guolástusdepartemeanta fas juolluda ruđa lotnolasealáhusaid ja eará guolástusáššiid nannemii sámi guovlluin, nugo diggi lea ovddidan stáhtabušeahta proseassa bokte.</p>
<p>Ášši meannudeapmi loahpahuvvui guovvamánu 27. b. 1998 dii. 12.10.</p>
<p type="title">Ášši 14/98		Doaibmabijut prostitušuvnna vuostá</p>
<p>Ášši meannudeapmi álggahuvvui guovvamánu 27. b. 1998 dii. 12.10.</p>
<p type="title">I.	Áššebáhpirat</p>
<p>-  Ášši 6/98 Ođđa áššiid almmuheapmi, eavttuhus 2, Marie Therese N. Aslaksen, Bargiidbellodat</p>
<p>-  Deanu gieldastivrra árvalus, 27.01.98 oktan áššečilgehusain ja Bajásšaddan- ja ovddamoraškomitea árvalus</p>
<p type="title">II.	Ovddiduvvon eavttuhusat</p>
<p type="title">Sámediggejoavkkuid oktasaš eavttuhus, maid áirras Marie Therese N. Aslaksen, BB, ovddidii:</p>
<p>Sámediggi eavttuha ahte seksualalaš bálvalusaid oastin dahkkojuvvo lobiheapmin. Mii bivdit ahte Ráđđehus árvvoštallá gažaldaga mii guoská láhkaproposišuvdnii rievdadit ráŋggáštuslága mii boahtá seksualaláhkarihkkulávdegotti čielggadeami vuođul. Vaikko vel láhkagielddus ii sáhte ge boahtit sosiálalaš- ja servodathuksejeaddji barggu prostitušuvnna sadjái, de dat aŋkke álkiduhttá ja beavttalmahttá dán bargu. Sámedikki oaivila mielde livččii láhkagielddus leamaš nana signála dasa ahte prostitušuvdna ii dohkkehuvvo min servodagas.</p>
<p type="title">III.	Jienasteapmi</p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Sámediggejoavkkuid oktasaš eavttuhus mearriduvvui ovttajienalaččat.</p>
</list><p type="title">IV.	Beavdegirjelasáhus</p>
<p>Dán áššis ii gáibiduvvon lasáhus beavdegirjái.</p>
<p type="title">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Marie Therese N. Aslaksen</p>
<p>2.</p>
<p>Amund Eriksen</p>
<p>Magnhild Mathisen</p>
<p>3.</p>
<p>Magne A. S. Huuva</p>
<p>4.</p>
<p>Isak Mathis O. Hætta</p>
<p>5.</p>
<p>Willy Olsen</p>
<p>6.</p>
<p>Nils Henrik Måsø</p>
<p>7.</p>
<p>Ann-Mari Thomassen</p>
<p>Ragnhild Nystad</p>
<p type="title">VI.	Sámedikki mearrádus maŋŋá jienasteami lea ná:</p>
<p>Sámediggi eavttuha ahte seksualalaš bálvalusaid oastin dahkkojuvvo lobiheapmin. Mii bivdit ahte Ráđđehus árvvoštallá gažaldaga mii guoská láhkaproposišuvdnii rievdadit ráŋggáštuslága mii boahtá seksualaláhkarihkkulávdegotti čielggadeami vuođul. Vaikko vel láhkagielddus ii sáhte ge boahtit sosiálalaš- ja servodathuksejeaddji barggu prostitušuvnna sadjái, de dat aŋkke álkkiduhttá ja beavttalmahttá dán bargu. Sámedikki oaivila mielde livččii láhkagielddus leamaš nana signála dasa ahte prostitušuvdna ii dohkkehuvvo min servodagas.</p>
<p>Ášši meannudeapmi loahpahuvvui guovvamánu 27. b. 1998 dii. 12.25.</p>
<p>Vuolláičállit leat lohkan čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu mo Sámediggi mearridii.</p>
<p>Kárášjohka 27.02.1998</p>
<p>Čoahkkinjođihangoddi</p>
<p>Johan Mikkel Sara Arvid Skjellhaug Ove Johnsen</p>
<p>P.b. 144, N-9730 Kárášjohka</p>
<p>Storgata 39, N-9730 Kárášjohka</p>
<p>Tel.: +47 78 46 71 00</p>
<p>Faks.: +47 78 46 69 49</p>
<p>e-mail: adm@samediggi.no</p>
<p>98 / 13 - 1</p>
</body></document>
