<document xml:lang="sme" id="no_id"><header><title/><genre code="admin"/><author><unknown/></author><year>2014</year><wordcount>38752</wordcount><conversion_status type="standard"/><availability><free/></availability><multilingual/><origFileName>http://innsyn.e-kommune.no/innsyn_sametinget_samisk/wfdocument.ashx?journalpostid=2014031019&amp;dokid=546050&amp;versjon=1&amp;variant=A&amp;ct=RA-PDF</origFileName><parallel_text xml:lang="nob" location="sp2014-3.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Ávjuvárgeaidnu 50, N-9730 Kárášjohka</p>
<p xml:lang="nno">Telefon +47 78 47 40 00</p>
<p>Telefaks +47 78 47 40 90 samediggi@samediggi.no www.samediggi.no</p>
<p>Sámedikki dievasčoahkkin</p>
<p>Čoahkkingirji 03/14</p>
<p>Čoahkkingirjji čállit: Ellen Aina Eira/Ellen Mienna 2 siidu 117 siiddus</p>
<p>Áigi: 8. - 10.10.14 Báiki: Kárášjogas</p>
<p xml:lang="est">Áššelistu Saksnr.</p>
<p xml:lang="fkv">Sakstittel 024/14</p>
<p>Vuođđudeapmi 025/14</p>
<p>Ođđa áššiid dieđiheapmi 026/14</p>
<p>Sámediggeráđđi doaibmađiedahus 027/14</p>
<p>Gažaldagat Sámediggeráđđái 028/14</p>
<p>Sámediggeráđi čilgehus boahtteáiggi duodjeáŋgiruššama birra 029/14</p>
<p>Sámediggeráđi čilgehus sámi kulturásahusaid birra 030/14</p>
<p>Sámedikki oahpponeavvoráhkadeami doaibmaplána 2015-2018 031/14</p>
<p>Sámedikki bivdo- ja hálddašanprinsihpat guolástusas – Gonagasreabbá 032/14</p>
<p>Gulaskuddan – Evttohus sturrodatráddjehussan daidda fatnasiidda mat besset bivdit vuotnalinnjáid siskkobealde</p>
<p>Čoahkkináiggit Áigi</p>
<p xml:lang="krl">Ášši</p>
<p>Siidu 08.10.14 dii.09.00 - 09.50 024/14 3 dii.09.50 - 09.55 025/14 ovddideapmi 6 dii.09.55 - 10.05 028/14 ovddideapmi 55 dii.10.30 - 12.50 026/14 15 dii.15.00 - 16.05 027/14 53 dii.16.05 - 16.30 029/14 ovddideapmi 64 dii.17.00 - 18.30 028/14 55 10.10.14 dii.08.00 - 09.00 032/14 112 dii.09.00 - 10.15 031/14 104 dii.10.50 - 11.45 025/14 6 dii.12.50 - 14.30 030/14 74</p>
<p>Maŋiduvvo boahtte dievasčoahkkimii 029/14 64</p>
<p>Čoahkkingirjji čállit: Ellen Aina Eira/Ellen Mienna 3 siidu 117 siiddus</p>
<p>Vuođđogiella: Dárogiella</p>
<p>Ášši/Sak DC 024/14 Čoahkkima vuođđudeapmi</p>
<p>Ášši meannudeapmi álggahuvvui 08.10.14 dii.09.00.</p>
<p>Áirasat</p>
<p>Čuovvovaš áirasat ledje vuođđudeamis: 1.</p>
<p>Mariann Wollmann Magga 21.</p>
<p>Stein Are Olsen <em type="italic">(Várrelahtu </em></p>
<p><em type="italic">Lisa-Katrine Mo ovddas) </em>2. </p>
<p>Beaska Niillas 22.</p>
<p>Sandra Márjá West 3.</p>
<p xml:lang="nob">Hartvik Hansen 23.</p>
<p xml:lang="nno">Aud Marthinsen 4.</p>
<p xml:lang="nno">Knut Inge Store 24.</p>
<p xml:lang="vep">Per Mathis Oskal 5.</p>
<p xml:lang="nob">Christina Henriksen 25. </p>
<p xml:lang="nno">Lars Oddmund Sandvik 6.</p>
<p xml:lang="vep">Ellen Kristina Saba 26.</p>
<p xml:lang="kal">Nanna Thomassen 7.</p>
<p>Laila Nystad 27.</p>
<p xml:lang="nob">Viktor Inge Paulsen 8.</p>
<p>Jan Åge Biti <em type="italic">(várrelahtu Laila </em></p>
<p><em type="italic">Susanne Vars ovddas) </em>28. </p>
<p xml:lang="sma">Vibeke Larsen 9.</p>
<p xml:lang="nno">Marit Kirsten A. Gaup 29.</p>
<p xml:lang="nob">Lars Filip Paulsen 10.</p>
<p xml:lang="nob">Per A. Bæhr 30.</p>
<p xml:lang="sma">Ellinor Marita Jåma 11.</p>
<p xml:lang="nob">Mathis Nilsen Eira 31.</p>
<p xml:lang="sma">Nora Marie Bransfjell 12.</p>
<p xml:lang="smj">Isak Mathis O. Hætta 32.</p>
<p>John Kappfjell 13.</p>
<p xml:lang="nno">Inger Eline Eriksen 33.</p>
<p xml:lang="sma">Jovna Zakarias Dunfjell 14.</p>
<p>Johan Vasara 34. </p>
<p>Kirsti Guvsám 15.</p>
<p xml:lang="nob">Toril Bakken Kåven 35.</p>
<p>Jørn Are Gaski 16.</p>
<p xml:lang="nob">Ronny Wilhelmsen 36.</p>
<p xml:lang="nno">Anita Persdatter Ravna 17. </p>
<p xml:lang="nob">Arthur Johan Tørfoss 37.</p>
<p>Regine Emilie Mathisen <em type="italic">(várrelahtu Marie Therese N. </em></p>
<p><em type="italic">Aslaksen ovddas) </em>18. </p>
<p xml:lang="nno">Inger Elin Kristina Utsi 38.</p>
<p xml:lang="nob">Kjellrun Wilhelmsen 19.</p>
<p xml:lang="nno">Kjetil Romsdal 39.</p>
<p xml:lang="nob">Tor Gunnar Nystad 20.</p>
<p>Piera Heaika Muotka</p>
<p>Juolluduvvon permišuvnnat</p>
<p>Permišuvnnat olles dievasčoahkkimis</p>
<p>Áirras nr. 8 Laila Susanne Vars Áirras nr. 21 Lisa-Katrine Mo</p>
<p xml:lang="nob">Áirras nr. 37 Marie Therese N. Aslaksen</p>
<p>Čoahkkingirjji čállit: Ellen Aina Eira/Ellen Mienna 4 siidu 117 siiddus</p>
<p>Permišuvnnat osiid dievasčoahkkimis</p>
<p>Áirras nr. 4 Knut Inge Store 10.10.14 Áirras nr. 30 Ellinor Marita Jåma 10.10.14 Áirras nr. 22 Sandra Márjá West, 10.10.14 dii 10.30 rájes</p>
<p>Várrelahttu Regine Emilie Mathisen 10.10.14</p>
<p>Várrelahtut</p>
<p>Várrelahttu Stein Are Olsen lei čoahkkimis áirras nr. 21 Lisa-Katrine Mo ovddas. Várrelahttu Regine Emilie Mathisen lei čoahkkimis áirras nr. 37 Marie Therese N. Aslaksen ovddas.</p>
<p>Várrelahttu Jan Åge Biti lei čoahkkimis áirras nr. 8 Laila Susanne Vars ovddas 8.10.14 Várrelahttu Petter Tretnes Hansen lei čoahkkimis áirras nr. 8 Laila Susanne Vars ovddas 9. - 10.10.14</p>
<p>Várrálahttu Eva Maria Fjellheim lei čoahkkimis áirras nr. 22 Ellinor Marita Jåma ovddas 10.10.14</p>
<p>Várrelahttu Regnhild Melleby Aslaksen lei čoahkkimis áirras nr. 4 Knut Inge Store ovddas 10.10.14</p>
<p>I Áššebáhpirat 12.09.14 beaiváduvvon gohččun ja áššelistu</p>
<p>II Evttohusat ja mearkkašumit</p>
<p>Dievasčoahkkinjođihangotti árvalus 12.09.14 beaiváduvvon gohččun evttohuvvon áššelisttuin, prográmmain ja sárdnunáiggiin dohkkehuvvo Ođđa ášši 32/14 biddjojuvvo áššelistui ja meannuduvvon vuosttáš áššiin bearjadaga 10.10.14</p>
<p>III Jienasteapmi 39 áirasis ledje 39 čoahkis. Jienasteapmi dahkkojuvvui čuovvovaš vuogi mielde:  Dievasčoahkkinjođihangotti árvalus mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Jørn Are Gaski, áššejođiheaddji 2 Mariann Wollmann Magga 3 Vibeke Larsen 4 Hartvik Hansen 5 Lars Filip Paulsen 6 Vibeke Larsen 7 Kirsti Guvsám</p>
<p>Toril Bakken Kåven, čoahkkinortnegii</p>
<p>Aili Keskitalo, čoahkkinortnegii</p>
<p>Kirsti Guvsám, čoahkkinortnegii</p>
<p>Vibeke Larsen, čoahkkinortnegii</p>
<p>Čoahkkingirjji čállit: Ellen Aina Eira/Ellen Mienna 5 siidu 117 siiddus</p>
<p>VI Sámedikki mearrádus 12.09.14 beaiváduvvon gohččun evttohuvvon áššelisttuin, prográmmain ja sárdnunáiggiin dohkkehuvvo Ođđa ášši 32/14 biddjojuvvo áššelistui ja meannuduvvon vuosttáš áššiin bearjadaga 10.10.14</p>
<p>Ášši meannudeapmi loahpahuvvui 08.10.14 dii.09.45.</p>
<p>Čoahkkingirjji čállit: Ellen Aina Eira/Ellen Mienna 6 siidu 117 siiddus</p>
<p>Vuođđogiella: Dárogiella</p>
<p xml:lang="nob">Ášši/Sak DC 025/14</p>
<p>Ođđa áššiid dieđiheapmi</p>
<p>Arkiiva SF-</p>
<p>Arkiiváššenr. 14/5140</p>
<p>Ášši meannudeapmi álggahuvvui 08.10.14 dii.09.50</p>
<p>I Mildosat Nr</p>
<p>Beaivi</p>
<p>Geas/Geasa</p>
<p>Namahus 1 03.10.2014</p>
<p xml:lang="nno">Áirras Per Mathis Oskal,</p>
<p>Bargiidbellodat</p>
<p>Statskoga goarideapmi guovlluid 2 03.10.2014</p>
<p>Áirras Mariann Wollmann Magga,</p>
<p>Bargiidbellodat</p>
<p>Sámi kulturoaivebáikkit 3 03.10.2014</p>
<p>Áirras John Kappfjell, Bargiidbellodat Sámi giella ja kulturgelbbolašvuohta mánáidsuodjalusas lullisámi guovllus 4 03.10.2014</p>
<p>Áirras Vibeke Larsen, Bargiidbellodat Psykalaš dearvvašvuođafálaldat nuorraide 5 03.10.2014</p>
<p>Áirrasat Christina Henriksen ja Beaska Niillas, NSR-NSR/SáB</p>
<p>Sámi báikenammaarkiiva ásaheapmi 6 03.10.2014</p>
<p>Áirras Tor Gunnar Nystad, NSR-</p>
<p>NSR/SáB</p>
<p>Sámi dearvvašvuođadivššášbálvalus Mátta-Norggas 7 03.10.2014</p>
<p xml:lang="smj">Áirrasat Viktor Inge Paulsen ja Nanna</p>
<p>Thomassen, NSR-NSR/SáB</p>
<p>Sámi dulkonbálvalus Bådåddjo, Narviikka ja Harstad buohcceviesuin</p>
<p>II Evttohusat ja mearkkašumit</p>
<p>Evttohus 1, áirras Per Mathis Oskal, Bargiidbellodat</p>
<p>Statskoga guovlluid goarideapmi</p>
<p>Bargu Sámi vuoigatvuođalávdegoddi 2:in lea bissehuvvon. Mii registreret ahte dán gaskkas lea Statskog SF áŋgirit proseassastis njuolga dehe eahpenjuolga heaitán hukset ja vuovdit duohtatkeahtes guovlluid. Dát ovdal vuoigatvuođadilálašvuohta sámi guovlluin Romssas rájes lullás ii leat čielggaduvvon. Bargiidbellodaga sámediggejoavku bivdá Sámedikki váikkuhit ahte Statskoga bisseha buot goarideami ja vuovdima guovlluid dassážii vuoigatvuođat leat čielggaduvvon.</p>
<p>Sámediggeráđi čuovvoleapmi 1. evttohussii</p>
<p>Statskog SF galgá konsulteret Sámedikkiin go sii árvvoštallet čađahit dahje láhčit dakkár stuorát eanahálddašandoaibmabijuid iežaset eatnamiin, mat sáhttet váikkuhit sámi beroštusaide ja vuoigatvuođaide. Dát čuovvu dan Sámedikki ja Statskog ovttasbargošiehtadusas maid sámediggepresideanta Egil Olli ja Statskog stivrajođiheaddji Marit Arnstad dagaiga ođđajagimánu 20. b. 2012. Sámediggi meannudii ja dohkkehii ovttasbargošiehtadusa Áššis 006/12. Nu mo dieđihuvvon ráđi dieđáhusas, de lea ráđđi gearggus ođasmahttit ovttasbargošiehtadusa 2015 rájes ja das dadjat čielgasit ahte galgá láhččojuvvot dasa ahte sámi vuoigatvuođaeaiggádat iehčanas vuođul sáhttet árvvoštallat galget go searvat plána-/ovddidanbargui rievdaduvvon areálageavaheami birra. Eanan- ja biebmodepartemeanta lea Stuorradikki eanetlohkomearkkašumi vuođul geatnegahttán</p>
<p>Statskog SF čađahit nu gohčoduvvon arronderenvuovdima (bieđggus vuovdemihtádusat) meahcceopmodagain sámi guovlluin. Dan vuostálasttii sámediggeráđđi Olli 27.10.11 beaiváduvvon</p>
<p>Čoahkkingirjji čállit: Ellen Aina Eira/Ellen Mienna 7 siidu 117 siiddus reivves Eanan- ja biebmodepartementii danne go gohčus vuos dahkkojuvvui almmá konsultašuvnnaid haga ja dasto dat dahkkojuvvo ovdal Sámi vuoigatvuođalávdegotti čielggadeami čuovvoleami ja goalmmádassii dat sáhttá buvttihit vuoigatvuođagiččuid duohta vuoigatvuođaeaiggádiiguin. Sámedikki dievasčoahkkin lea dieđihuvvon dan birra ráđi dieđáhusas Áššis 040/11. Viidáseappot lea dievasčoahkkin dieđihuvvon vástádusa birra gažaldahkii Áššis 18/13 (sámediggeráđđi Olli), ja ožžon vástádusa Áššis 12/14 Ođđa áššiid dieđiheapmi (sámediggeráđđi Keskitalo)</p>
<p>Evttohus 2, áirras, Mariann Wollmann Magga, Bargiidbellodat</p>
<p>Sámi kulturoaivebáikkit</p>
<p>Sámi kultuvra oidno máŋgga láhkai almmolaččat. Sámi kultuvrras lea máŋggalágan ja iešguđege lágan sisdoallu ja čájehanvuohki. Sámi teáhteris, juoigis, girječállis, govvadáiddáris, duojáris, dánsus, valáštallis ja designeras lea ollu maid čájehit.</p>
<p>Bargiidbellodat oaivvilda ahte ferte álgit eanet áŋgiruššat sámi kultuvrra loktemiin lunddolaš oassin kultureallimis gávpogiin, giliin ja čoahkkebáikkiin. Sáhttá dadjat ahte dat dál lea soaittahagas ja hájelassii. Dán áŋgiruššama sáhtášii álkidit váldit mielde ovttasbargošiehtadusaide gielddaiguin, muhto dat eaktuda ahte dahkkojuvvojit šiehtadusat eanet viidát go mat odne dahkkojit. Deaŧalaš lea geatnegahttit ovttasbargogielddaid konkrehta evttohit movt sámi kultuvra galgá ovddiduvvot.</p>
<p>Go guoská eurohpalaš kulturoaivebáikkiid válljemii, de fertejit guoskevaš báikkit ieža ohcat kulturoaivebáikin. Seamma láhkai sáhtášii dahkat gielddain, man oktavuođas guoskevaš gielddat fertejit hábmet movt sii plánejit čađahit dan, jos válljejuvvojit sámi kulturoaivebáikin. Gielddain olggobealde sámegiela hálddašanguovllu, gos ollu ásset sámit, livčče dán lágan áŋgiruššamis vejolašvuođat rahpat uvssaid sámevuhtii. Sámi kultuvra sáhttá leat mielde čatnamin oktavuođaid sohkabuolvvaid, álbmotjoavkkuid ja riikaosiid gaskka, dan seammás go sámi kultuvra lea riggodahkan stuorra servodahkii. Min mielas gielddat ieža organiserejit movt dat galgá čađahuvvot, áinnas Sámedikki vehkiin. Ferte maiddái leat vejolaš čujuhit ovtta dahje guokte sámi kulturoaivebáikki, vaikko eai livččege konkrehta ovttasbargošiehtadusat gielddaiguin. Mihttomearrin lea riggudahttit kulturfálaldaga nu ahte dat eanet geasuha, nanne ássanmiela ja viidáset ovddida báikkiid ealáhuslaččat. Das sáhtášii leat stuorra mearkkašupmi earret eará mátkeealáhusaide, báikkálaš borramušbuvttadeddjiide ja vásihusaid fálliide.</p>
<p>Sámediggeráđi čuovvoleapmi 2. evttohussii</p>
<p>Sámedikki dievasčoahkkin lea 2013:s mearridan Sámediggedieđáhusa sámi dáidaga ja kultuvrra birra, man ulbmilin lea čilget prinsihpalaš beliid go guoská sámi dáidaga ja kultuvrra ovddideapmái servodaga suorgin. Dieđáhus oaivada Sámedikki kulturpolitihka ovddas guvlui. Sámedikki kulturpolitihka váldomihttomearrin lea <span type="quote">“Ealli ja juohkelágan sámi dáidda- ja kultureallin mas lea buorre kvalitehta ja lea buohkaid olámuttus”</span>. Sámedikki váldobargun kulturpolitihkas lea láhčit sámi dáidda- ja kulturdoaimma ja ovddidit dan.</p>
<p>Sámi servodat lea ain servodathuksema dásis, ja vuođđosuorggit kultuvrra ja giela siskkobealde leat vuoruhuvvon ja ain vuoruhuvvojit. Dát gáibida nana áŋgiruššamiid sámi servodaga iežas, sámi ásahusaid, Sámedikki ja stáhta eiseválddiid beales. Sámediggi oaidná leat iežas ovddasvástádussan gozihit ja ovddidit álgaga ja doaimma sámi álbmoga beales, ja mii leat deaŧaleamos eavttuid biddjit dán proseassas.</p>
<p>Sámediggi oaivvilda ahte maiddái fylkkagielddain ja gielddain lea ovddasvástádus sámi dáidaga ja kultuvrras ovddideamis. Dat mearkkaša dan ahte dat barggusteaset fertejit váldit ovddasvástádusa das ahte sámi kultuvrras lea lunddolaš ja deaŧalaš sadji sin politihkkaovddideamis, ja mis leat máŋga buori ovdamearkka das ahte regionála eiseválddit váldet dan ovddasvástádusa.</p>
<p>Čoahkkingirjji čállit: Ellen Aina Eira/Ellen Mienna 8 siidu 117 siiddus</p>
<p>Mii bargat dál ovttasbarggu formaliseremiin daid gávpotgielddaiguin gos ásset ollu sápmelaččat ovttasbargošiehtadusaid bokte. Mihttomearrin lea oainnusmahttit sámi álbmoga dáin gávpotgielddain, ja sihkkarastit sin vuoigatvuođaid geavahit sámi giela, bargat kultuvrrain ja oažžut oahpahusa.</p>
<p>Sámediggi lea dahkan ovttasbargošiehtadusa máŋggain gielddain sierra surggiid siskkobealde. Earret eará lea Sámediggi dahkan šiehtadusa Romssa suohkaniin, ja lea gulahallamin dan ektui sihke Álttá,</p>
<p>Oslo ja Troanddima suohkaniiguin. Šiehtadusaid ulbmilin lea láhčit bissovaš ja fásta ovttasbarggu beliid gaskka áššiin mat gusket sámiide, ja bealit áigot láhčit diliid nu ahte sámit galget sáhttit suodjalit ja ovddidit sin giela, kultuvrra ja servodateallima. Ovttasbarggus gielddaiguin leat stuorra vejolašvuođat. Dat sáhttá nannet ja leat mielde váikkuheamen politihka ovddideami sámi dain servodatsurggiin mat eai leat ovdal leamaš lunddolaččat gielddaide. Kultureallimii mearkkaša dat dan ahte dat olahit eanet ja ođđa joavkkuide, ja dieinna lágiin eanet fuomášuhttet sámi kultuvrra.</p>
<p>Maiddái Kultuvrralaš skuvlalávka rahpá girjás kulturvásihusaid mánáide ja nuoraide, ja earáide. Kultuvrralaš soabbi váikkuha girjás kulturvásihusaid boarrásiidda. Sámi kultuvra ferte šaddat lunddolaš ja heivehuvvon oassin dáin ortnegiin. Sámediggeráđđi oaidná ahte gielddat leat deaŧalaččat doaibmabijuid álggaheamis sámi álbmoga várás.</p>
<p>Sámediggi lea dahkan ovttasbargošiehtadusaid sámi guovlluid fylkkagielddaiguin. Šiehtadusaid bajimuš ulbmilin lea nannet ja oainnusmahttit sámi kultuvrra, giela ja servodateallima. Ovttasbargošiehtadusat geatnegahttet ovttasbarggu goabbat guvlui go guoská earret eará kultuvrii, valáštallamii, ásahusaide ja museaide. Ovttasbargošiehtadusaid leat dál ođasmahttimin ja dat galggašedje doaibmat buorebut, ja šiehtadus Finnmárkku fylkkagielddain lea gieskat ođasmahttojuvvon. Šiehtadusas lea bajimuš oassi, strategalaš oassi ja jahkásaš doaibmaplána. Šiehtadusa bajimuš ulbmilin lea oažžut buori ovdáneami Finnmárkkus, nu ahte deattuhit erenoamážit sámi giela, kultuvrra ja ealáhuseallima nannema ja oainnusmahttima, ja muđui servodateallima Finnmárkkus. Finnmárkku-, Romssa- ja Norlándda fylkkagielddaid gaska lea Davvi norgga kulturšiehtadus. Dan šiehtadusa ulbmilin lea joatkit ja viidásetovddidit kulturovttasbarggu riikaoasis Davvi Norggas. Dáláš kulturšiehtadus gusto áigodagas 2010-2013, das leat višuvnnat, mihttomearit ja strategiijat Davvi norgga kulturovttasbarggu várás. Šiehtadus ođasmahttojuvvo automáhtalaččat juohke njealját jagi dan oktavuođas go fylkkaplánat ođasmahttojuvvojit. Davvi norgga kulturovttasbarggu oktavuođas galgá šiehtadusáigodagas 2010 – 2013 erenoamážit áŋgiruššojuvvot; profešunealla musihkain, filmmaiguin, visuála dáidagiin, ja riikkaidgaskasaš ovttasbargguin erenoamážit Davviguovllu ja Barentsguovllu deattuhemiin. Sámediggi doarju ollu sámi festiválaid gielddain ja miehtá riikka, ja dieinna lágiin váikkuha sámevuođa oainnusmahttima ja fállá sámi kulturfálaldaga gielddaide. Oktasaš dáid festiválaide lea ahte dat leat báikkálaš álgagat, maid báikkálaš návccat leat vuolggahan ja lágidan, ja maidda Sámediggi juolluda ekonomalaš doarjaga. Dieinna lágiin oainnusmahttojuvvo sámi aspeakta kulturfálaldagas gielddain. Sámi dáidda- ja kultureallimis lea maiddái rájáid rastá bealli, danne go sámit ásset njealji riikkas. Sámedikkis lea institušuvnnalaš ovttasbargu Suoma, Ruoŧa ja Norgga sámedikkiid gaskka Sámi parlamentáralaš ráđi (SPR) bokte. Ráđđi meannuda áššiiguin mat gusket sámiide máŋgga riikkas dahje sámiide go lea okta álbmot. Sámiin Ruošša bealde lea áicistáhtus ráđis. SPR:s lea ovttasbargu earret eará davviriikkaid ráđi girjjálašvuođa bálkkašumi evttohasaid ektui.</p>
<p>Evttohus 3, áirras John Kappfjell, Bargiidbellodat</p>
<p>Sámi giella ja kulturgelbbolašvuohta mánáidsuodjalusas lullisámi guovllus</p>
<p>Suohkaniin lea ovddasvástádus dasa ahte maiddái sámi mánáid riektesihkarvuohta vuhtiiváldojuvvo ja ahte sin ipmirdit gielalaččat ja ahte sin kultuvrralaš duogážii biddjo árvu. Sámediggi berre gáibidit duođaštusa ahte dákkár gelbbolašvuohta gávdno suohkaniin. Sámi mánát geat dárbbašit veahki dahje deaivvadit dikšoorgánaiguin, šaddet jođánit sii geat vuoittáhallet go sámi giella- ja kulturgelbbolašvuohta váilu.</p>
<p>Čoahkkingirjji čállit: Ellen Aina Eira/Ellen Mienna 9 siidu 117 siiddus</p>
<p>Riikadásis leat ásahuvvon 9-10 nu gohčoduvvon mánáidviesu, mánáidviesus Romssas lea erenoamáš ovddasvástádus mánáin geat bohtet davvisámi guovllus. Seamma ládje berre Mánáidviesus Troandimis leat ovddasvástádus lullisámi mánáide. Dát eaktuda ahte institušuvnnas lea sámi giella- ja kulturgelbbolašvuohta. Dát gelbbolašvuohta orru váilume mánáidsuodjalusinstitušuvnnain lullisámi guovllus. Stáhta dearvvašvuođabearráigeahčus lea bajit fágalaš bearráigeahčču mánáidsuodjalusas, bearráigeahčču ferte dárkkistit ahte mánáidviesuin lea sámi giella- ja kulturgelbbolašvuohta. Oallut váiddaáššit mat jagiid miehtá sáddejuvvojit mánáidsuodjalusinstitušuvnnaide, muitala ahte ain lea ollu bargu ovdal go mánáid riektesihkarvuohta lea sihkkaraston. Sámediggi ferte ovttasbarggus dearvvašvuođabearráigeahčuin bidjat fokusa dasa ahte maiddái mánát mánáidviesuin eará giellaguovlluin ožžot doarvái gielalaš ja kultuvrralaš čuovvoleami. Jus nákce vára váldit mánáid riektesihkarvuođas, gielalaš ja kultuvrralaš vuhtiiváldima ektui, de nagoda buorebut lihkostuvvat divššuin institušuvnnain.</p>
<p>Sámediggi ferte ovttasbarggus dearvvašvuođabearráigeahčuin bidjat fokusa dasa ahte sámi mánát buot riikka mánáidviesuin ja mánáidsuodjalusain, ožžot doarvái gielalaš ja kultuvrralaš veahki ja čuovvoleami. Mánáid riektesihkarvuohta lea dan duohken ahte sii ipmirdit ja ipmirduvvojit gielalaš ja kultuvrralaš árvvuid vuhtiiváldima ektui. Danin ferte ásahuvvot stáhtalaš giella- ja kulturdulkonbálvalus, mii veahkeha dáid institušuvnnaid.</p>
<p>Sámediggeráđi čuovvoleapmi 3. evttohussii</p>
<p>Sámediggeráđđi váldá duođas sámi mánáid vuoigatvuođaid, ja goziha dáid mánáidsuodjalusbálvalusas ja dearvvašvuođabálvalusas. Sámediggeráđđi lea ovddidan oainnustis mánáidsuodjaluslága rievdadeami gulaskuddamiin ja ráđđádallamiin. Mii leat cuigen departementii ahte sámi mánáid vuoigatvuođat leat váldon vuhtii norgga lágain ja riikkaidgaskasaš konvenšuvnnain,ja dát nannejit sin rievtti geavahit kultuvrraset, gielaset ja oskkuset. Dát lea máná iešheanalaš vuoigatvuohta, mii maid čuovvu sámi mánáid mat leat mánáidsuodjalusa divššus, Mánáidkonvenšuvnna artihkkaliid 30, 20 ja 2 mielde. Vai dát ásahusat attášedje daid bálvalusaid maid vuoigatvuođat geatnegahttet, de lea eaktun ahte bálvalusaid vuođđun lea sámi giela, kultuvrra ja servodatdili máhttu.</p>
<p>Statens Barnehus Tromsø lea Davvi dearvvašvuođa etáhtaidrasttideaddji dustehus mánáide, nuoraide, ja psyhkalaš ovddádusvádjit ollesolbmuide mat leat gillán veahkaválddi, illásteami dahje leat vásihan veahkaválddi bearrašis. Ulbmil lea sin fuolahit ja nannet sin riektesihkkarvuođa duopmárgažademiin.</p>
<p>Sámediggi lea 2006 rájes bargan loktet sámegiela ja kulturgelbbolašvuođa Statens Barnehusas. Dan dihte oaččui Statens Barnehus 2012:is našunálaovddasvástádusa čuovvolit sámi mánáid mat leat gillán veahkaválddi dahje illásteami, dahje vásihan dan ruovttustis. Mearriduvvui nannet ásahusa ođđa virggiin, ja 2013 cuoŋománu virgáduvvui psykologa. Okta mihttomeriin lea ahte sámi psykologa bálvala buot sámi mánáid, vaikko gos de boađášedje Norggas, maid duopmárat galget gažadit. Statens Barnehus Tromsø fállá veahki eará Statens Barnehusaide jus sin lusa bohtet sámi mánát duopmárgažademiide dahje medisiinnalaš iskkademiidda. Dál ražastit čalmmustit earáide ahte sis lea dát fálaldat, nu ahte fuobmájit buot sámi mánáid, orros dal mánná Ålesunddas vai Guovdageainnus. Ja fállat dáidda psykologa veahki ja čuovvoleami ovdal duopmárgažademiid. Sámediggeráđđi háliida ain nannet mánáid vuoigatvuođaid oažžut buori ja ovttadássásaš fálaldagaid.</p>
<p>Mánáid-, dásseárvo- ja searvadahttindepartemeanta ilbmadii čakčamánu 16. beaivvi ahte galgá nammaduvvot láhkalávdegoddi mii galgá geahččat mo 1992 mánáidsuodjalusláhka sáhttá álkiduvvot. Earet eará galget geahčadit mo lágadeapmi nannešii bálvalusaid ja doaimmaid maid mánáidsuodjalusláhka guoskkaha. Sámediggeráđi mielas livččii lunddolaš ahte departemeanta ráđđádallá Sámedikkiin nu ahte sámi mánáid vuoigatvuođaid váldet vuhtii buori láhkai.</p>
<p>Čoahkkingirjji čállit: Ellen Aina Eira/Ellen Mienna 10 siidu 117 siiddus</p>
<p>Evttohus 4, áirras Vibeke Larsen, Bargiidbellodat</p>
<p>Psykalaš dearvvašvuođafálaldat nuoraide</p>
<p>Nuorra sámit leat unnit joavku stuorraservodagas, ja sii maid rahčet daid seamma váttisvuođaiguin maiguin muđui eará nuoratge. Šiega nieida-syndroma, borranváttisvuođat, deprešuvnnat, gárrenávnnasváttisvuođat jna. Dasto deaividit sámi nuorat hástalusaiguin mas ollugat dovdet ahte gahččet guovtti stuolu gaskii identitehtaáššiin. Dalle lea čielggas ahte sis lea dárbu háleštit muhtumiin gii dovdá sámi servodaga, ja dan birra ahte movt dovdo go ii áibbas gávnna sajis servodagas. Sámi nuorat eai galgga dárbbašit oahpahit iežaset psykologii/ dearvvašvuođadivššárii/fástadoaktárii historjjá birra movt sámi servodat doaibmá dahje eai galgga dárbbašit bealuštit iežaset sámi identitehta. Dál lea nu ahte ollu sámi nuorat deaivvadit dakkár dearvvašvuođabargiiguin vuosttašlinjábálvalusain, geat eai dovdda sámi kultuvrra eaige máhte gielaid. Sámi nuorain galggašii leat dakkár báiki gos besset ohcat veahki gos dihtet ahte ožžot áddejumi ja gos lea gelbbolašvuohta.</p>
<p>Mis lea dál SANAG – sámi nationála psykalaš váttuid gealboguovddáš. Gealboguovddáš lea hárjánan addit psykalaš dearvvašvuođabálvalusaid, das lea dat deaŧalaš doaibma ahte gozihit sámi pasieanttaid psykalaš dearvvašvuođa. Dán fálaldaga ferte viiddidit guoskat olles sámi álbmogii ja erenoamážit nuoraide.</p>
<p>Bargiidbellodat bivdá Sámediggeráđi váikkuhit dan ahte fálaldat maid SANAG addá, oahpásmahttojuvvo daid dearvvašvuođabargiide geat doibmet guovlluin gos sámit ásset, ja geain lea oktavuohta sámi nuoraiguin.</p>
<p>Sámediggeráđi čuovvoleapmi 4. evttohussii</p>
<p>Dásseárvosaš dearvvašvuođabálvalus sámi buhcciide eaktuda máhtu sáme gielas ja kultuvrras, ja dearvvašvuođa ja dearvvašvuođahástalusaid birra sámi servodagas. Dađibahábut lea dakkár máhttu váilevaš buot osiin ja dásiin sihke dearvvavšvuođa- ja sosiálabálvalusas ja eará čálgovuogádagain. Dat dagaha ahte sámi buhcciid ja geavaheddjiid dárbbut eai áddejuvvo ja fuolahuvvo doarvái bures. Sámediggeráđđi lea dán váldán ovdan dearvvašvuođafágalaš eiseválddiiguin máŋgga oktavuođas.</p>
<p>Sámediggeráđi mielas dárbbašuvvojit muhtun erenoamáš fálaldagat main lea erenoamáš gelbbolašvuohta das ahte addit dákkár dearvvašvuođabálvalusaid, mat váldet vuođu sámi gielas ja kulturáddejumis. Dát guoská earret eará fálaldahkii psyhkalaš dearvvašvuođas. SÁNAG:s lea dákkár erenoamáš fálaldat, ja sis lea maid viiddiduvvon veahkkefálaldat sámi mánáide ja nuoraide.</p>
<p>Sámediggeráđđái lea deaŧalaš ahte SÁNAG fálaldat galgá leat olámuttus sámi buhcciide beroškeahttá das gos orrot. Danne leat mii ovttas Davvi dearvvašvuođain bargan dainna ulbmiliin ahte SÁNAG galgá oažžut formálalaš stáhtus 2014:a láhkaásahusa bokte nationála gealboguovddážiid birra. 2014 bargamušdokumeanttas regionála dearvvašvuođalágádusaide mieđihuvvui maiddái Sámediggái ahte eará regionála dearvvašvuođalágádusat ( Helse Midt RHF, Helse Sør-Øst RHF ja Helse Vest RHF) galget dahkat dakkár šiehtadusa Davvi dearvvašvuođain, mii sihkkarastá ahte buot sámi buhcciin lea seamma vejolašvuohta oažžut SÁNAG fálaldaga. SÁNAG:s leat dál báikkálaš kantuvrrat Divttasvuona suohkanis mat addet fálaldaga julevsámi guovllus ja Snoasa suohkanis mii galgá gokčat lullisámi guovllu. Sámediggeráđđái lea deaŧalaš ahte</p>
<p>SÁNAG oažžu ekonomalaš vejolašvuođaid ovddidit fálaldaga viidáseappot vai eará sámi guovllut sáhttet buorebut ávkkástallat dáinna fálaldagain. Seammás lea deaŧalaš loktet máhtu SÁNAG fálaldaga birra ja juohkit dieđuid dan birra sihke fástadoaktáriidda ja dearvvašvuođalágádusaide. Dáid čuolbmačilgehusaid lea Sámediggeráđđi váldán ovdan Davvi dearvvašvuođa stivrrain, ja daid áigu sámediggeráđđi čuovvolit viidáseappot.</p>
<p>Sámediggeráđđái lea deaŧalaš eastadit "psyhkalaš eahpedearvvašvuođa ", erenoamážit mánáid ja nuoraid gaskkas. Danne lea Sámediggeráđđi addán doarjaga prošektii sámi mánáid identitehta,</p>
<p>Čoahkkingirjji čállit: Ellen Aina Eira/Ellen Mienna 11 siidu 117 siiddus sohkabealálašvuođa ja dearvvašvuođa birra. Prošeavtta čađaha Várdobáiki sámi guovddáš, ja lágida fáddáeahkedii main identitehta, dearvvašvuohta, sohkabealálašvuohta ja iešdovdu deattuhuvvo.</p>
<p>Evttohus 5, áirrasat Christina Henriksen ja Beaska Niillas, NSR -NSR/SáB</p>
<p>Sámi báikenammaarkiiva ásaheapmi</p>
<p>NSR-NSR/SáBs sámediggejoavku evttoha ásahit oktasaš arkiivva/dáhtabása sámi báikenamaid várás. Doaibma sáhtašii ovdamearkka dihtii biddjot Sámi Arkivii Diehtosiiddas Guovdageainnu suohkanis, ja čatnasit báikenammaprošeavttaide mat leat jođus báikkálaš giellaguovddážiiguin (Isak Sabaguovddážis lea jođus dakkár prošeakta) ja/dahje báikkálaš servviin geat eaktodáhtolaččat čogget sámi báikenamaid.</p>
<p>Sámi báikenamaid čalmmustahttin galbbain lea ášši mii ain loktana gielddain ja sámi álbmogis máŋggaid gielddain Sámis. Leat šaddan stuorra debáhtat gielddain go lea sáhka sámegillii galbet, ja čuoččuhusat vuostá sámegilli galbet bohtet go eai máhte báikenamaid historjjá ja maiddái eahpesihkkarvuohta geas lea ekonomalaš ovddasvástádus dáid doaimmaide. Báikenammaláhka bidjá eavttuid mo odne meannuduvvojit báikenamat, gos almmolaš eiseválddit dahket mearrádusaid maid bidjet Stáhta Kártadoaimmahaga guovddáš báikenammaregistarii. Dát proseassa ádjána guhká, ja dát áššemeannudeapmi ii leat mielde dalán čalmmustahttit sámi báikenamaid. Dáhtabása boahtá álkidit proseassa go lea sáhka oažžut sámegielat galbbaid das gos sámi álbmot orru ja doaibmá. Orru leat maid dárbbašlaš kártet buot sámi namaid iešguđet gielddain, maiddái rájáid rástá, nu ahte namaid beassá álkibut váldit geavahussii (nannoseappo) sihke njálmmálaččat ja čálalaččat. Dálá resurssat (báikenammakonsuleanttat) ja eará aktevrrat berrejit dieđusge váldot mielde kártenprosessii ja dáhtabása/arkiivva ásaheapmái. NSR-NSR/SáBs sámediggejoavku dáhttu Sámediggeráđi jođánepmosit iskat vejolašvuođaid dákkár arkiivva ásaheapmái.</p>
<p>Sámediggeráđi čuovvoleapmi 5. evttohussii</p>
<p>Sámi báikenamaid almmolaš geavaheapmi regulerejuvvo báikenammalága bokte. Báikenammalága ulbmil lea suddjet báikenamaid kulturmuitun ja addit dáidda čálalaš hámi, ja dahkat dáid dovddusin ja váldit aktiivvalaččat daid geavahussii. Dát láhka leamaš fámus badjel 20 jagi, muhto liikká ii leat dárbbašlaččat váldon vuhtii praktihkalaš bealli. Dát lea cuiggoduvvon guovddáš eiseválddiide, sihke Sámedikki gielladieđáhusa bokte (2012) ja raporttas Sámi logut muitalit 6 (2013).</p>
<p>Báikenamaid áššemeannudeami ektui de lea nu ahte muhtun álggaha nammaášši, mii ferte mannat dohkkehan proseassa čađa, sihke nammakonsuleanttaid bokte ja gulaskuddamis. Sierra sámi báikenamma dáhtabása oažžut sámi namaid mearriduvvon hápmái, ii boađe unnidit áššemeannudanáiggi. Lea evttohuvvon giellaprošeavttaid doarjjanjuolggadusain 2015 ahte báikenammaprošeavttain galget báikenamat biddjot Stáhta Kártadoaimmahaga guovddáš báikenammaregistarii. Dát lea mielde geahppudeamen barggu oažžut báikenamaid jođánit kárttaide ja maiddái de galbbaide, go dalle sáhtašii dađistaga go bohtet báikenamat evttohussan dán registarii álggahuvvot nammaáššin. Guovddáš báikenammaregistar addá odne juo vejolašvuođa oaidnit makkár guovlluin gávdnojit sámi báikenamat, go ohcamis sáhttá rádjet dušše čájehit sámegielat namaid. Stáhta Kártadoaimmahat addá oahpu Guovddáš báikenammaregistara geavaheamis, sidjiide geat barget báikenammaprošeavttain.</p>
<p>Oktasaš sámi báikenammadáhtabása lea plána vuolde. Dát lea áibbas álggus vuos. Sámediggi lea oktavuođas Suoma Eanamihtidanlágádusain dán ášši birra.</p>
<p>Čoahkkingirjji čállit: Ellen Aina Eira/Ellen Mienna 12 siidu 117 siiddus</p>
<p>Evttohus 6, áirras Tor Gunnar Nystad, NSR-NSR/SáB</p>
<p xml:lang="vep">SÁMI DEARVVAŠVUOĐADIVŠŠÁRBÁLVALUS MÁTTA-NORGGAS</p>
<p>NSR - NSR/SÁB sámediggejoavku oaivvilda ahte ferte ásahuvvot sámi dearvvašvuođadivššárbálvalus gielddain Mátta-Norggas main lea sámi álbmot. Sámi mánáid ja nuoraid gielalaš ja kultuvrralaš dárbbut eai fuolahuvvo doarvái bures dálá dearvvašvuođabálvalusain ollu gielddain Mátta-Norggas.</p>
<p>Dearvvašvuođadivššárat leat hui deaŧalaččat mánáid ja nuoraid dearvvašvuođa fuolaheamis. Sii barget vuosttaš linnjás, mánáid ja nuoraid ektui, ja sin váhnemiid ektui. Sii doaimmahit eastadan- ja bagadanbargguid mánáid ja nuoraid eallimis vuođđoskuvllas ja joatkkaskuvllas. Ollu mánáide ja nuoraide lea dearvvašvuođadivššár áidna oktavuohta dearvvašvuođalágádusain.</p>
<p>NSR - NSR/SÁB mielas lea deaŧalaš dakkár dearvvašvuođadivššárbálvalus mas lea sámi giella- ja kulturgelbbolašvuohta, aiddo fal go deaivvadit sámi mánáiguin ja nuoraiguin. Lea deaŧalaš ahte gielddaid dearvvašvuođabálvalusat maid addet buori dearvvašvuođafálaldaga sámi mánáide ja nuoraide ja sin bearrašiidda.</p>
<p>NSR - NSR/SÁB háliida ahte dat gielddat Mátta-Norggas main lea sámi álbmot, ásahit sierra sámi dearvvašvuođadivššárbálvalusa mas lea sámi giella- ja kulturgelbbolašvuohta. Min mielas dát dearvvašvuođafálaldat lea deaŧalaš sámi mánáide, nuoraide ja bearrašiidda. Álggos sáhtášii leat dearvvašvuođadivššárbálvalus Oslo gielddas, sápmelaččaid várás Oslos ja dan birrasis. Dakkár fálaldaga sáhtášii čatnat earret eará Oslo sámemánáidgárdái dahje ahte das livččii lagas ovttasbargu Oslo sámemánáidgárddiin, ja Kampen skuvllain mas lea ovddasvástádus sámegieloahpahusas.</p>
<p>NSR- NSR/SÁB bivdá Sámedikki váikkuhit dasa ahte dakkár fálaldat ásahuvvo.</p>
<p>Sámediggeráđi čuovvoleapmi 6. evttohussii</p>
<p>Sámi pasieanttaide ja geavaheddjiide, maiddái sámi mánáide ja nuoraide, lea pasieantasihkarvuođa ja kvalitehta eaktun dat ahte dearvvašvuođadivššárbálvalusas lea giella- ja kulturgelbbolašvuohta.</p>
<p>Kvalitehta bálvalusas mearkkaša dan ahte sámi geavaheaddjit gielddain ožžot dakkár bálvalusa man vuođđun lea máhttu ja gelbbolašvuohta máŋggakultuvrralaš áddejumis, ja sámi gielas ja kultuvrras. Gielddaid dearvvašvuođa- ja fuolahuslága § 3-10 daddjojuvvo earret eará gielddaid ovddasvástádusa birra sámi pasieanttaid dárbbuid goziheami ektui. Oslo gielda ii gula sámegiela hálddašanguvlui, muhto doppe ásset ollu sápmelaččat. Danne áigu Sámediggi čujuhit Dearvvašvuođa- ja fuolahusdepartemeantta mearkkašupmái dearvvašvuođa- ja fuolahusbálvaluslága paragráfii § 3-10: ”For kommuner som ikke hører under det samiske forvaltningsområdet, men som har samisk befolkning, har kommunen likevel plikt etter første og andre ledd til å sørge for at representanter for samiske brukere og pasienter blir hørt ved utformingen av kommunens helse- og omsorgstjeneste.” (Gielddain mat eai gula sámegielaid hálddašanguvlui, muhto gos ásset sápmelaččat, lea liikká geatnegasvuohta vuosttáš ja nuppi lađđasa mielde fuolahit ahte sámi geavaheddjiid ja pasieanttaid ovddasteaddjit guldaluvvojit gieldda dearvvašvuođa- ja fuolahusbálvalusa hábmema oktavuođas) (Prop. 91 L (2010–2011) Stuorradikki proposišuvdna (evttohus láhkamearrádussan) Láhka gieldalaš dearvvašvuođa- ja fuolahusbálvalusaid jna. birra. (dearvvašvuođa- ja fuolahusbálvalusláhka) s. 493)</p>
<p>Sámediggi ja Oslo gielda leat máŋga jagi ságastan dan birra movt sáhtášii nannet ja ovddidit mánáidgárddi, skuvla, dearvvašvuođa- ja kulturfálaldaga sámi álbmoga várás oaivegávpogis, ja njukčamánus dán jagi leat Sámediggeráđđi ja gielda soahpan ahte dahkkojuvvo ovttasbargošiehtadus. Oslo gieldda dearvvašvuođadivššárbálvalus mii lea oassi gieldda dearvvašvuođa- ja fuolahusbálvalusas, lea okta fáddá maid váldit mielde ovttasbargošiehtadussii.</p>
<p>Čoahkkingirjji čállit: Ellen Aina Eira/Ellen Mienna 13 siidu 117 siiddus</p>
<p>Evttohus 7, áirrasat Viktor Inge Paulsen ja Nanna Thomassen, NSR-NSR/SáB</p>
<p>Sámi dulkonbálvalus Bådåddjo, Narviikka ja Harstad buohc ceviesuin</p>
<p>NSR sámediggejoavkku bivdá sámedikki váldit ovdan Davvi Dearvvašvuođain ja</p>
<p>Dearvvašvuođadepartemeanttain dárbbu ásahit sámi dulkonbálvalusa Bådåddjo, Narviikka ja Harstad buohcceviesuide.</p>
<p>Bådåddjo buohcceviessu lea julevsámi álbmoga báikkálaš buohcceviessu ja Divttasvuotna lea oassi hálddašanguovllus. Bådåddjo buohcceviesus lea danne erenoamáš geatnegasvuohta Sámelága vuođul láhčit dasa ahte sámi buohccit besset geavahit iežaset julevsámegiela eatnigiela go deaivvadit dearvvašvuođafágabargiid buohcceviesus. Lea stuorra váili sámegielat dearvvašvuođafágabargiide.</p>
<p>Dakkár dulkonbálvalusa ásaheapmi, mii lea olahahtti birra jándora, sáhttá dagahit ahte julevsámi buohccit besset geavahit eatnigielaset ja áddejuvvot go deaivvadit dearvvašvuođabargiiguin ja fágaolbmuiguin. Narviikka ja Harstad buohcceviesut leat Lulli-Romssa ja Davit Nordlándda sámi álbmoga báikkálaš buohcceviesut ja nu dat leat maiddái guovllu sámi buhcciid báikkálaš buohcceviesut. Danne leat buohcceviesut geatnegahttojuvvon fuolahit ahte sámi buohccit áddejuvvojit iežaset kultuvrralaš ja gielalaš duogáža vuođul. Sámi buhcciin leat vuoigatvuođat buhcciidvuoigatvuođalága vuođul ja buohcceviesut berrejit geahččalit ásahit dakkár sámi dulkonbálvalusa mii lea olahahtti birra jándora, sihkkarastin dihtii ahte sámi buohccit ožžot fuolahusa ja áddejumi iežaset sámi duogáža vuođul. Ovttasdoaibmanođastusa vuođul galget buohcceviesut ásahit ovttasbargošiehtadusaid gielddaiguin.</p>
<p>Sámi dulkonbálvalus mii lea ásahuvvon buohcceviesuide, sáhttá leat buorre veahkki dasa ahte sámi buohccit gielddain maiddái ožžot birra jándora dulkonbálvalusa go dárbu čuožžila gaskal sápmelaččaid ja gielddalaš dearvvašvuođalágádusa. NSR bivdá sámediggeráđi čuovvolit dán ášši Davvi Dearvvašvuođa ja Dearvvašvuođadepartemeantta ektui ja Bådåddjo, Narviikka ja Harstad buohcceviesuid ektui.</p>
<p>Sámediggeráđi čuovvoleapmi 7. evttohussii</p>
<p>Sámedikki konsultašuvnnaid vuođul Dearvvašvuođa- ja fuolahusdepartemeanttain bargodokumeanttaid birra regionála ásahusaide, lea Finnmárkku buohcciviessu HF čađahan dulkonprošeavtta man ulbmil lei hábmet doaibmabiju mii sáhttá buoridit dulkonbálvalusa sámi divššohasaide. Prošeakta čađahuvvui 2012:s ovttasbarggus Nasjonalt senter for samhandling og telemedisin. Prošeavtta oktavuođas čađahuvvui maid ovddasmanniprošeakta mii lei neahta bokte dulkon. Prošeakta geahččalii muhtin gelddolaš doaibmabijuid ja jurdagiid mat gusket dulkomii, maid ovddas Sámedikki mielas berrelii viidáset bargat. Prošeakta loahpahuvvui 2013:s. 2014 bargodokumeanttaid barggus lei sihke Davvi Dearvvašvuođa ja Sámediggeráđi mielas dehálaš ahte ferte heivehuvvot nu ahte Finnmárkku dearvvašvuođa dulkonprošeakta jotkojuvvo. Sámedikki ulbmil lea ahte dulkonprošeavtta bohtosat galget viidásetfievrriduvvot sihke buot dearvvašvuođaásahusaide Davvi Dearvvašvuođas ja maiddái eará regionála dearvvašvuođaásahusain. Finnmárkku buohcciviessu HF lea ožžon barggu bargat viidáseappot prošeavttain. Sámediggi lea čoahkkimis Davvi Dearvvašvuođa RHF stivrrain (02.10.2014) jearran stáhtusa ja doaibmama prošeavttas, ja seammás deattuhan dárbbu dulkii mii lea olahanmuttus maiddái eará vuolit dearvvašvuođaásahusain nu go Nordlándda buohcciviesus ja Universitehta buohcciviesus ja daid báikkálaš buohcciviesuin. Sámediggeráđđi áigu maid boahtteáiggis čuovvolit dulkonprošeavtta doaibmamis go min mielas galgá dulkondoaibma mii lea hábmejuvvon prošeavttas, sáhttit adnot vaikko guđe buohcciviesus divššohas lea.</p>
<p>Čoahkkingirjji čállit: Ellen Aina Eira/Ellen Mienna 14 siidu 117 siiddus</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Jørn Are Gaski, čoahkkinjođiheaddji 1 Per Mathis Oskal</p>
<p xml:lang="est">Thomas Åhrén</p>
<p xml:lang="est">Per Mathis Oskal</p>
<p xml:lang="sma">Nora Marie Bransfjell</p>
<p>John Kappfjell</p>
<p>Mariann Wollmann Magga</p>
<p>Thomas Åhrén 2 Mariann Wollmann Magga</p>
<p xml:lang="nob">Henrik Olsen</p>
<p>Mariann Wollmann Magga</p>
<p xml:lang="sma">Henrik Olsen 3 John Kappfjell</p>
<p xml:lang="nob">Henrik Olsen</p>
<p>John Kappfjell</p>
<p xml:lang="sma">Nora Marie Bransfjell</p>
<p xml:lang="nob">Henrik Olsen 4 Vibeke Larsen</p>
<p xml:lang="nob">Henrik Olsen</p>
<p xml:lang="nob">Vibeke Larsen</p>
<p xml:lang="nob">Lars Filip Paulsen</p>
<p>Beaska Niilas</p>
<p xml:lang="nob">Henrik Olsen 5 Christina Henriksen</p>
<p xml:lang="nob">Silje Karine Muotka</p>
<p xml:lang="nob">Christina Henriksen 6 Tor Gunnar Nystad</p>
<p xml:lang="nob">Henrik Olsen</p>
<p xml:lang="nob">Tor Gunnar Nystad</p>
<p>John Kappfjell</p>
<p xml:lang="nob">Henrik Olsen 7 Viktor Inge Paulsen</p>
<p xml:lang="nob">Henrik Olsen</p>
<p xml:lang="nob">Viktor Inge Paulsen</p>
<p xml:lang="nob">Vibeke Larsen</p>
<p xml:lang="nob">Henrik Olsen</p>
<p>VI Sámedikki mearrádus Ođđa áššit 1 - 7 sáddejuvvojit Sámediggeráđđái čuovvoleapmái.</p>
<p>Ášši meannudeapmi loahpahuvvui 10.10.14 dii.11.45.</p>
<p>Čoahkkingirjji čállit: Ellen Aina Eira/Ellen Mienna 15 siidu 117 siiddus</p>
<p>Vuođđogiella: Dárogiella</p>
<p xml:lang="nob">Ášši/Sak DC 026/14</p>
<p>Sámediggeráđi doaibmadieđáhus</p>
<p>Arkiiva SF-</p>
<p>Arkiiváššenr. 14/5138</p>
<p>Ášši meannudeapmi álggahuvvui 08.10.14 dii.10.30</p>
<p>I Mildosat Nr</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit</p>
<p>Sámediggeráđi árvalus Sámediggái:</p>
<p>Sámediggi váldá Sámediggeráđi dieđáhusa dán doaibmaáigodagas diehtun. 1</p>
<p>Álggahus</p>
<p>Dát dieđáhus lea áigodagas 13.05.14 rájes 19.09.14 rádjai ja čatnasa Sámedikki 2014 bušehttii. Dieđáhusas rapporterejuvvo bušeahtta mihttomeriid ja strategiijaid vuođul, ja vel eará bargamušaid vuođul. Sámediggeráđđi lea dán áigodagas doallan guokte fysalaš čoahkkima, máŋga telefončoahkkima ja lea meannudan 289 ášši.</p>
<p>Nugo oidno geahčastagas www.sametinget.no/kaleandaris, de lea ráđđi dasa lassin searvan ollu čoahkkimiidda ja ovddastemiide. 2</p>
<p xml:lang="smj">Giella</p>
<p>Váldomihttomearri</p>
<p>Eanet giellageavaheaddjit ja eambbo giellageavaheapmi. 2. 1 Ovddasvástádus ja rámmaeavttut sámegillii</p>
<p>Almmolaš čielggadeapmi sámegiela birra</p>
<p>Gieldda- ja ođasmahttinministtar Jan Tore Sanner nammadii čakčamánu 19. b. 2014 almmolaš lávdegotti mii galgá čielggadit gustovaš ortnegiid, doaibmabijuid ja njuolggadusaid mat gusket sámi gielaide Norggas. Sámediggi vuolggahii proseassa departementii nammadit lávdegotti juo</p>
<p>Čoahkkingirjji čállit: Ellen Aina Eira/Ellen Mienna 16 siidu 117 siiddus skábmamánu 2013. Miessemánu 2014 rájes leat Sámediggi ja gieldda- ja ođasmahttindepartemeanta konsulteren lávdegotti mandáhta ja čoahkkádusa birra.</p>
<p>Boahtte suohkanođastus buktá stuora eahpesihkarvuođa suohkaniidda sámegiela hálddašanguovlluin. Danin galgá dát lávdegoddi maiddái veardádallat áigeguovdilis čovdosiid mat vuhtiiváldet sámi geavaheddjiid jus ovttastahttet suohkaniid, vai fálaldat ii šatta heajut go dál lea. Sámediggeráđđi lea maid guhkit áiggi oaidnán dárbbu ahte nammaduvvo áittardandoaibma sámegielaid várás. Mandáhtii gullá maid dán guorahallan. Leat stuora vuordámušat dasa ahte raporta mii galgá leat válmmas guovvamánu 2016, evttoha rievdademiid ja ortnegiid mat earret eará sihkkarastet ovttaskas olbmo rievtti sáhttit geavahit sámegiela árgabeaivvis. Lávdegotti mandáhta ja čoahkkádusa gávnnat Sámedikki neahttasiiddus.</p>
<p xml:lang="smj">Giellalihttu</p>
<p>Geassemánu 2014 sáddii Norga 6. raportta Eurohpáráđđái sámegielaid stáhtusa birra, Eurohpá lihttu regiovdna- dahje unnitlogugielaid ektui (giellalihttu).</p>
<p>Sámediggeráđđi válljii vuosttaš gearddi sáddet suoivvanraportta Eurohpáráđđái, go leat Sámediggeráđi mielas muhtin áššit mat eai leat čielgasat julev- ja lullisámegiela stáhtusa birra giellalihtus. Nu go mii lohkat giellalihtu ja Norgga raporterema, de ii leat julev- ja lullisámegielain seamma stáhtus go davvisámegielas. Nuortalašgiella ii leat namuhuvvon obanassiige, ja dán lea maid Sámediggeráđđi váldán ovdan suoivvanraporttas. Sámediggeráđđi buvttii maid ávžžuhusa ahte kvena giella galggašii namuhuvvot giellalihtus.</p>
<p>Sámediggeráđi mielas lea maid heivvolaš čalmmustahttit Sámedikki oainnu Eurohpáráđi ovddeš ávžžuhusaide Norgii ja daid čuovvoleapmái. Suoivvanraporta sáddejuvvui Eurohpáráđđái suoidnemánu 1.b. 2014 ja lea gávdnamis Sámedikki poastajournálain. 2. 2 Giellageavaheaddjit</p>
<p>Davviriikkalaš sámi giellaovttasbargu 2013s ásahuvvui Sámi giellagáldu oktasaš davviriikkalaš prošeaktan Sámi Parlamentáralaš ráđi namas. Váldodoaimmat prošeaktaáigodagas leat leamaš earret eará oktasaš giellaovddideapmi, tearbmabarggut ja sámegiela normerenbarggut. Davviriikkalaš ovttasbargoprošeakta loahpahuvvui geassemánu 2014. Sámediggeráđđái lea davviriikkalaš ovttasbargu dehálaš vai sáhttá sihkkarastit oktasaš vuođu sámi gielaide, ja vai dan bokte sáhttet tearpmat adnot riikkarájáid rastá. Mihttun lea ahte tearbmaovddideapmi, kvalitehtasihkkarastin ja normeren dáhpáhuvvá davviriikkalaš ovttasbarggu bokte, gos lea sihke fágalaš ja gielalaš gelbbolašvuohta. Sámi Parlamentáralaš Ráđi (SPR) stivra mearridii Gironis borgemánu 21. b. 2014 guhkidit mandáhtaáigodaga giellajuhkosiidda Sámi giellagáldus olggos 2014, nu ahte davviriikkalaš giellaovttasbargu ii bisán. Mihttun lea guhkidit davviriikkalaš sámi giellaovttasbargoprošeavtta ja oažžut fásta doaimma Sámi giellagáldus. Hástalusat davviriikkalaš sámi giellaovttasbarggu birra ovddiduvvojit sierra áššin čoahkkimis gaskal sámeministariid ja sámediggepresideanttaid Helssegis skábmamánu 21. b. 2014.</p>
<p>Sámi báikenamat</p>
<p>Sámediggi lea buktán rávvagiid čállinvuohkái almmolaš geaidno- ja guovllučujuhusaide Kárášjoga ja</p>
<p>Málatvuomi suohkaniin. Dasa lassin lea Sámediggi buktán rávvagiid sihke luonddunamaide ja gilinamaide Gáivuona suohkanis. Sámediggi lea bidjan johtui ođđa nammaáššiid Álttá suohkanis mas leat namat mat leat čohkkejuvvon báikenammaprošeavttaid bokte Álttá suohkanis. Sámediggi lea addán rávvagiid čállinvuohkái ja makkár mearkkašupmi sámi báikenamain lea, earret eará sidjiide geat</p>
<p>Čoahkkingirjji čállit: Ellen Aina Eira/Ellen Mienna 17 siidu 117 siiddus barget áššiiguin mat gusket sámi báikenamaide. Beroštupmi oažžut eanet sámi báikenamaid kárttaide ja šilttaide čájeha ahte lea buorre ovdáneapmi dán suorggis. 2. 3. Sámegiela geavaheapmi</p>
<p>Giellakampánnja <span type="quote">“Sámás muinna”</span> kampánja oktavuođas almmuhii Sámediggi borgemánus lubmagirjjáža. Ulbmil girjjážiin lea ahte dat galgá leat somás vuohki oahpásnuvvat sámi gielain árgabeaivvis. Girjjáš lea čállojuvvon davvisámegillii, julevsámegillii, lullisámegillii ja dárogillii. Dát lea erenoamážit oaivvilduvvon nuoraide, ja das leat dajaldagat ja sánit maid sáhttá geavahit ruovttus ja ovttas olbmáiguin. Olahusjoavku leat sii geat juo hupmet ovtta dahje eanet sámegielaid ja sii geat háliidit oahppat sámegiela. Beroštupmi lea leamaš hui buorre, ja Sámediggái leat boahtán ollu diŋgojumit.</p>
<p>Oassin das ahte oažžut stuorit beroštumi kampánja birra, de leat giellaambassadevrrat leamaš hui doaimmalaččat kampánja facebook-siiddus, ja bures boahtán johtui kampánja bloggain. Leat maid biddjon johtui gilvvohallamat facebook-siiddus, ja nuorat leat bovdejuvvon sáddet sisa čállosiid kampánja bloggii. Statistihkka čájeha ahte facebook-siiddu geavaheapmi lea arvat eanet dalle go ambassadevrrat aktiivvalaččat juhket dieđuid ja bidjet johtui gilvvohallamiid siiddus.</p>
<p>Giellaambassadevrraide leat čađahuvvon bargobájit čakčamánu 4.-5. b. 2014 maid ulbmil lei ráhkadit filbmabihtáid gos ambassadevrrat hástalit searvat kampánnjii. Filbmabihtát ihtet kampánja facebooksiidui čavčča mielde. Sámediggi oaidná ahte lea ain stuora beroštupmi kampánnjii, ja leat duhtavaččat go nu olusat dorjot kampánja ja hástala geavahit sámegiela.</p>
<p>Sámegiela hálddašanguovlu ja sámi giellaguovddážat</p>
<p>Dán áigodagas lea presideanttas leamaš jahkásaš čuovvolančoahkkin Davvi-Trøndelága fylkkasuohkaniin. Presideanttas lea maid leamaš čoahkkin Aarborte suohkaniin gos leat digaštallan fáttáid giellahálddašanguovllut, lullisámi gealbogirjerájus ja sámeskuvla. Aarborte suohkanstivra áigu 2014 čavčča mearridit áigot go ohcat beassat sámegiela hálddašanguvlui. Presideanttas lea maid leamaš čoahkkin Návuona suohkaniin ja Návuona sámi servviin digaštallat sámi giellaguovddáža suohkanii. Seammás muitalii presideanta maid dat mielddisbuktá searvat sámegiela hálddašanguvlui. Lei Návuona sámi searvi mii lei bivdán dán čoahkkima.</p>
<p>Porsáŋggu gielda lea bivdán čoahkkima presideanttain vai beassá čilget gieldda ekonomalaš dili maŋŋil go Sámediggi fertii geassit ruovttoluotta oasi ovdánahttindoarjagis jagi 2013 ovddas. Presideanta lea čoahkkima dieđuid váldán vuostá. Presideanta searvvai Duhkoratta! 10-jagi ávvudeapmái, mii lea Isak Saba guovddáža fálaldat mánáide ja nuoraide. Dát doaibma lea lihkostuvvan bures, masa sihke mánát ja rávisolbmot servet. Áidna gáibádus lea ahte buohkat galget sámástit. Presideanta geigii skeaŋkka áidna oassálastái gii lea searvan doaimmaide álggu rájes. Álttá sámi giellaguovddáš lea Sámedikkis ožžon sihke doaibmadoarjaga ja doarjagiid ollu giellaprošeavttaide. Presideanttas lea leamaš čoahkkin giellaguovddážiin hupman dihte muhtin prošeavttaid birra ja lea čoahkkimis ožžon dieđuid movt giellaguovddáš doaibmá.</p>
<p>Giellaprošeavttat</p>
<p>Ohcanáigemearri giellaprošeaktaohcamiidda lei njukčamánu 1. beaivve ja ledje boahtán 80 ohcama, 18,7 miljovnna ovddas. 48 prošektii juolluduvvui doarjja, oktiibuot 7 953 500 ruvnno.</p>
<p>Čoahkkingirjji čállit: Ellen Aina Eira/Ellen Mienna 18 siidu 117 siiddus</p>
<p>Ovdáneapmi 2014:s lea ahte oallugat ohcet doarjaga ráhkadit applikašuvnnaid mobiltelefovnnaide ja neahttabreahtaide. Applikašuvnnaid ráhkadeapmi mobiltelefovnnaide lea lassánan hui ollu maŋimus jagiid, ja danin lea dehálaš ahte maiddái biddjo fokus sámegielat applikašuvnnaide. Sámegielat reaidduin lea ollu dadjamuš sámegieloahpahallamii, erenoamážit go galgá nuoraid olahit.</p>
<p>Applikašuvnnat leat olahanmuttus sihke mánáide, nuoraide ja rávisolbmuide ja sáhtte leat buorit doarjjan sidjiide geat leat oahpahallame sámegiela, ja addá sámegielat molssaeavttu sidjiide geain lea sámegiella ruovttugiellan. Dán jagi ohcamat čájehit maid ahte lea ollu fokus doaibmabijuide mat galget nannet sámegiela sihke giliin ja stuorit gávpogiin. Lea erenoamáš somá oaidnit ahte gávpogat nugo Oslo, Romsa ja Áltá bidjet nu ollu návccaid sámi gillii. Lea buorre go nu oallugat ožžot vejolašvuođa oahppat sámegiela rávisolbmooahpu bokte ja kurssaid bokte mat addet oahppočuoggáid. Lassin applikašuvdnaráhkademiide ja giellagurssaide, de leat maid ohcamat doarjagii giellaleairraide ja giellaarenaide boahtán. Giellaarenat leat dehálaččat giellaoahpahusas ja addet vejolašvuođa ovttaskas olbmui geavahit sámegiela olggobealde oahpahusa. Giellaleaira mánáide ja nuoraide lea guhkit áigge čájehuvvon ahte lea sihke ávkkálaš ja geasuheaddji. Dán bokte besset mánát ja nuorat čoahkkanit ja sosiála doaimmaid ja stoahkama bokte sihke oahppat ja geavahit sámegiela. 32 ohcama biehttaluvvo. 2014 Giellaprošeaktaruđat leat ná juhkkojuvvon:</p>
<p xml:lang="smj">Giellaarena: 2 313 000</p>
<p>Giellaleaira: 1 174 000</p>
<p>Giellaoahppandoaimmat: 150 000</p>
<p>Terminologiija: 1 045 000</p>
<p>Báikenamat: 1 021 500</p>
<p xml:lang="kal">Applikašuvnnat: 1 370 000</p>
<p>Giellakurssat rávisolbmuide 880 000 7 953 500 3</p>
<p>Kultuvra</p>
<p>Váldomihttomearri</p>
<p>Ealli ja juohkelágan sámi dáidda- ja kultureallin mas lea kvalitehta ja lea buohkaid olámuttus.</p>
<p>Čoahkkingirjji čállit: Ellen Aina Eira/Ellen Mienna 19 siidu 117 siiddus</p>
<p>Sámi girjjálašvuođaprošeakta</p>
<p>Sámediggi lea ieš álggahan girjjálašvuođaprošeavtta. Prošeavtta mihttomearrin lea rekrutteret nuoraid, vejolaš girječálliid čállit sámegillii. Prošeavtta olis galget nuorat girječállit oažžut duohta vejolašvuođa čállit mánusa bagadusa, gelbbolašvuođa ovddideami ja fierpmádatčoagganemiid bokte.</p>
<p>Prošeaktaáigodat bistá guokte jagi, man oktavuođas hárjánan fágaolbmot bagadit, dollojuvvojit fierpmádatčoahkkimat ja čállin-workshops. Prošeavttas lei kick-off dán jagi Riddu-Riđđu festiválas, gos Sámediggi muitalii prošeavtta birra berošteddjiide. Sámediggi lea soahpan ovttasbarggu Sámi dáiddárráđiin prošeavtta čađaheami ja administrerema birra. Prošektii galgá biddjojuvvot prošeaktajođiheaddji gii galgá stivret prošeavtta gárvvisin. Prošeakta álggahuvvo vuosttaš jahkebealis 2015. 3. 1 Sámi dáiddáriidda buorit rámmaeavttut</p>
<p>Sámediggi lágidii nuppi gearddi dáiddárkonferánssa 16.-17.09.14 Guovdageainnus. Dán jagi konferánssa fáddán ledje luohti, visuála dáidda ja filmmat. Sámediggeráđđi rabai dán konferánssa, ja sáhkavuoru guovddážis ledje sámi dáidda- ja luohtevuoigatvuođat. Sámedikki dáiddakonferánsii serve ollugat viidát, ja dat addá buriid rávvagiid Sámedikki dáiddapolitihkkii viidáseappot. 3. 2 Sámi kulturásahusat sámi kultuvrra gaskkustan- ja vásihanarenan</p>
<p>Sámediggi searvvai Beaivváš Sámi Našunálateáhtera váldočoahkkimii, man áššelisttas ledje dábálaš jahkečoahkkináššit.</p>
<p>Sámediggeráđis lei čoahkkin 22.08.14 Oslos Kulturdepartemeantta stáhtačálliin Bjørgulv Vinje Borgundvaag. Čoahkkima váldofáddán ledje Saemien Sijte ja Beaivváš Sámi Našunálateáhtera ođđa visti. Sámediggeráđđi háliidii ságastallat dáid ásahusaid ovddidanstrategiijaid birra, ja dovddahii čielgasit ahte vuordá juolludusaid dáid huksenprošeavttaide jagi 2015 stáhtabušeahta bokte. Stáhtačálli dovddahii ahte háliidit geahčadit vejolašvuođaid unnidit plánaid Saemien Sijte ektui, ja muđui ii sáhttán lohpidit maidege jagi 2015 stáhtabušeahtas. Sámediggeráđis leat leamaš čoahkkimat ovttas Saemien Sijte jođiheddjiiguin, Stuorradikki sierra bellodatjoavkkuiguin, huksema birra. Sámediggeráđis lea dán dieđáhusáigodagas leamaš čoahkkin Sáččá Sámi viesuin, ja Romssa suohkaniin sámi deaivvadanbáikki ásaheami birra Romsii. Ráđis lea maiddái leamaš čoahkkin Juigiid servviin ja Sámi komponistaservviin sámi luohte- ja musihkkaeallima ovddideami birra boahttevuođas.</p>
<p>Beaivváš Sámi Našunálateáhter – neavttároahppu sámegillii</p>
<p>Sámediggeráđđi lea oktasaš álgaga mielde Davvi-Trøndelága allaskuvllain ja Sámi Našunála teáhter Beaivvážiin mearridan áššis SR 83/14 ahte lea dárbu ásahit neavttároahpu sámegillii. Prošeakta galgá bistit golbma jagi ja dustet dan go measta eai oppa leat ge neavttárat geat máhttet sámegiela bargogiellan.</p>
<p>Sámediggeráđđi guorrasii álgagii, ja plánaide ahte ásahit sámegielat lávdamállet neavttároahpu mii lea ásahuvvon Norgga teáhtera ja Davvi-Trøndelága allaskuvlla gaskka. Sámediggeráđi oaivila mielde nannešii dat Beaivváža ja eará teáhteriid, ja dat go šattašedje eanet sámegielat neavttárat livččii deaŧalaš sámi filbmabuvttademiide.</p>
<p>Sámedikkis eai leat dárbbašlaš ekonomalaš rámmat maiguin máksit sámegielat neavttároahpu goluid.</p>
<p>Dat eaktuda ahte ásahuvvo nationála ruhtadanortnet.</p>
<p>Musea</p>
<p>Sámediggi searvvai Nationála museačoahkkimii 10.-12.09.14 Bergenis maid Norgga museasearvi lágidii gos doalai sáhkavuoru etihkalaš áššečuolmmaid birra Båastede oktavuođas – sámi kulturárbbi</p>
<p>Čoahkkingirjji čállit: Ellen Aina Eira/Ellen Mienna 20 siidu 117 siiddus ruovttoluotta fievrrideapmi. Norgga museasearvvi jahkečoahkkin buvttii earret eará čuovvovaš cealkámuša ahte: ”Museene i Norge er blitt faglig og administrativt styrket gjennom museumsreformen. De er blitt sterkere sammen, men omorganiseringen og profesjonaliseringen har medført nye utfordringer som museene trenger midler for å løse. Disse knytter seg blant annet til forsvarlig forvaltning av de kulturhistoriske bygningene, behov for gode magasinlokaler for å sikre god forvaltning av samlingene, og egnede utstillingslokaler. Særlig har de samiske museene store utfordringer knyttet til økonomiske rammevilkår og infrastruktur.” (Museat Norggas leat fágalaččat nannejuvvon museaođastusa bokte. Dat leat nanosman ovttas, muhto ođđasis organiseren ja profešonaliseren lea buktán ođđa hástalusaid maid čoavdimii museat dárbbašit ruđaid. Hástalusat čatnasit earret eará kulturhistorjjálaš visttiid dohkálaš hálddašeapmái, dat dárbbašit buriid magasiidnalanjaid čoahkkádusaid hálddašeami sihkkarastimii, ja heivvolaš čájáhuslanjaid. Sámi museain leat erenoamáš stuorra hástalusat ekonomalaš rámmaeavttuid ja infrastruktuvrra ektui.)</p>
<p>RiddoDuottarMuseat</p>
<p>Sámediggi lea ráhkadahttán raportta <span type="quote" xml:lang="nob">”RiddoDuottarMuseat. Organisasjon for utvikling”</span> maid láigohuvvon konsuleanta lea dahkan. Čađahuvvui jearahallanvuorru mas bohte ovdan čuovvovaš árvalusat eaiggádiid RiddoDuottarMuseat ja Sámiid Vuorká-Dávviriid/SVD museasearvvi beales, ja dat besse buktit mearkkašumiid ja evttohit rievdadusaid raportii. Raporttas konkluderejuvvo muhtun rávvagiiguin: 1. RiddoDuottarMuseat rievdada organisašuvnna nu ahte: a. Ásahuvvo Ráđđi vuođđudusas mas leat mielde museaeaiggádat ja Sámediggi b. Álggahuvvo čielggadus oasussearvái dahje oktasaš fidnui sirdimis museaeaiggádiiguin ja Sámedikkiin osolažžan dahje oasuseaiggádin. c. Stivra viiddiduvvo nu ahte dat dávista ossodatlohkui 2. Museaid báikkálaš oktavuohta nannejuvvo nu ahte: a. Báikkálaš musea namma bisuhuvvo b. Museat láhččojuvvojit báikkálaš kulturarenan c. Báikkálaš eaiggátvuođa dovdu iežas museai ja kulturárbái buoriduvvo d. Museabarggus rabasvuohta stivrras ja servodagas 3. Fuolahit buresdoaibmi stivrenorgána válgga bokte mii galgá leat nu ahte: a. Huksejuvvo dakkár stivrenorgána museaid báikkálaš eaiggáthálddašeapmái mii doaibmá RDM viiddiduvvon doaimma ektui. b. Huksejuvvo dakkár stivrenorgána oanehis ja guhkit áiggi ektui RDM várás mii goziha dárbbašlaš nuppástuhttima, eaiggátoktavuođa ja ođđa luohttámuša sihke ovddasvástideaddji bargoaddin ja olggos guvlui musean. c. Geatnegahttit stivrraid geahččalit oažžut oktavuođa ja bargoráfi riiddu sadjái, ja geavahit válggaid doaibmamuni dan sihkkarastimii dárbbu mielde. Dán čuovvoleapmái sohppojuvvui eaiggátčoahkkimis geassemánus go lei sávvojuvvon viiddidit stivralogu nu ahte šaddet čiežas, vai buot eaiggádiin lea ovddastus. Dat ođđa stivra ferte bargagoahtit evttohuvvon rávvagiiguin. Čuovvovaš olbmot leat nammaduvvon stivralahttun RiddoDuottarMuseat doaibmavuođđudussii: - Martin Rimpi, stivrajođiheaddji ja várrelahttun Britt Kramvig, maid Sámediggi lea nammadan - Ragnhild Vassvik lahttun, várrelahttun Ingar Eira, maid Sámediggi lea nammadan - Johan Eliassen lahttun, várrelahttun Jan Edvard Nilsen, maid Jáhkovuona mearrasámi museavuođđudus lea nammadan</p>
<p>Čoahkkingirjji čállit: Ellen Aina Eira/Ellen Mienna 21 siidu 117 siiddus - Ellen J.S. Eira lahttun, ja várrelahttun Mikkel Ailo Gaup, maid Guovdageainnu suohkan lea nammadan - Arvid Petterson lahttun, várrelahttun Irene Persen, maid Porsáŋggu gielda lea nammadan - Gry Fors lahttun, várrelahttun Inger Ann Simonsen, RiddoDuottarMuseat bargit nammadan</p>
<p>Sámi ođđaáiggi dáidaga guovddáš</p>
<p>Sámediggeráđđi lea dieđáhusáigodagas leamaš mielde rahpamin Sámi ođđaáiggi dáidaga guovddáža ođđa lanjaid, lei Sámi dáiddárráđi jahkečoahkkimis ja Čáppatvuohta ja duohtavuohta - Beauty and Truth čájáhusas.</p>
<p xml:lang="fin">Girkoeallin</p>
<p>Dan oktavuođas go bisma Per Oskar Kjølaas heittii bisman Davvi-Hålogalándda bismagottis, searvvai</p>
<p>Sámediggeráđđi earroipmilbálvalussii ja buvttii dearvvuođaid čuovvu doaluin. Dán oktavuođas rámidii</p>
<p>Sámediggeráđđi Kjølaas barggu sámiid sajádaga nannema ektui Norgga girkus, ja su barggu biibbala ja eará oskkolaš teavsttaid jorgalahttimiiguin.</p>
<p>Sámediggeráđđi searvvai 03.08.14 Bierna Leine Bientie earroipmilbálvalussii, gii lei vuosttaš páhppa máttasámeguovllus, ja buvttii dearvvuođaid čuovvu girkogáfestallama oktavuođas.</p>
<p>Sámediggeráđis lea leamaš áigodagas čoahkkin Sámi girkoráđi jođiheddjiiguin. Gos earret eará ságastuvvui máttasámi biibbaljorgaleami birra. 3. 3 Sámi valáštallan</p>
<p>Norsk Tipping AS badjebáhcaga juogadeami oktavuođas speallanjagis 2013, valáštallanulbmiliidda 2014:s, lea Kulturdepartemeanta várren 750 000 ru sámi valáštallamii. Doarjja lea addojuvvon</p>
<p>Sámediggái, ja Sámediggeráđđi lea geassemánus 2014 juohkán doarjaga viidáseappot. Daid ruđaid lea Sámediggeráđđi ollásit juolludan Sámiid valáštallanlihttui - Norga/Samenes idrettsforbund - Norge (SVL-N). Sámediggeráđđái lea deaŧalaš ahte sámi spábbačiekčandoaibma ja dan organiseren galgá doaibmat.</p>
<p>Maŋŋá go doaibma Sámi spábbačiekčanlihtus/Samisk fotballforbund (SSL) bisánii, eai leat guhkes áigái organiserejuvvon doaimmat sámi spábbačiekčamis. Dan oktavuođas go Sámediggeráđis lea leamaš ságastallan FA Sámi ásaheami vuolggaheddjiiguin, ja 20.05.14 dollojuvvui čoahkkin FA Sápmi stivralahtuiguin. Dán čoahkkimis ovddidii FA Sápmi iežas višuvnnaid ja dárbbuidis oanehis ja guhkkit áiggis. Sámediggeráđđi lea dorjon ođđa searvvi ásaheami, ja dorjon maiddái FA Sápmi searvama</p>
<p>Conifa World Cup nammasaš doaluide mat ledje Staares geassemánus 2014. Sámediggeráđis lea dán áigodagas leamaš čoahkkin SVL-N:in ja Duottar Hearggit nammasaš servviin. 3. 4 Sámi mediat</p>
<p>Sámediggi lea addán gulaskuddanvástádusa Kulturdepartementii NRK-plakáhta hárrái. Gulaskuddama duogážin lea boahtte stuorradiggedieđáhus NRK birra mii earret eará galgá válddahit NRK ruhtadeami, mandáhta, ja dan gokko mannet rájit gávppálaš aktevrraid ektui. NRK plakáhtas leat bajimuš gáibádusat ja vuordámušat mat stáhtas leat NRK:ii oppalašsáddehahkan ja NRK servodatdoaimma ektui. Kulturdepartemeanta bivddii árvalusaid sihke plakáhta hámi ja sisdoalu ektui. Sámediggi deattuhii erenoamážit plakáhta sisdoalu gulaskuddanárvalusastis. NRK oppalašsáddehatdoaibman ja servodatdoaibman guoská sámi álbmogii, sámi servodahkii ja sámi beroštumiide seamma dásis dáža álbmogii. Sámediggi deattuhii prinsihpalaš vuoigatvuođaid ja gáibádusaid mat sámi álbmogis leat ollesárvosaš mediafálaldaga ektui.</p>
<p>Čoahkkingirjji čállit: Ellen Aina Eira/Ellen Mienna 22 siidu 117 siiddus 4</p>
<p xml:lang="smj">Máhttu</p>
<p>Váldomihttomearri</p>
<p>Sámi álbmogis lea dat máhttu, gelbbolašvuohta ja gálggat mat dárbbašuvvojit vai sáhttá suodjalit ja ovddidit sámi servodagaid, ja árjjalaš oassálastimii sámi, nationála ja riikkaidgaskasaš servodahkii. 4. 1 Mánáidgárdi</p>
<p>Árvvoštallat Sámedikki ohcanvuđot doarjagiid mánáidgárddiide</p>
<p>Sámediggi áigu 2014:s árvvoštallat ohcanvuđot doarjjaortnega mánáidgárddiid várás.</p>
<p>Nordlandsforskning lea ovttas Norut Áltá ožžon bargun čađahit árvvoštallama. Prošeakta čađahuvvo áigodagas borgemánnu - juovlamánnu 2014.</p>
<p>Árvvoštallan galgá earret eará guorahallat: - mo doarjjaoažžut geavahit doarjaga Sámedikkis - mo doarjjaoažžuid mielas berre doarjja hábmejuvvot boahtteáiggis vai ortnet lea buorebut heivehuvvon mánáidgárddi dárbbuide - mo Sámediggi hálddaša ortnega</p>
<p>Árvvoštallamii gullet doarjjalohpádusat áigodagas 2011-2013. Árvvoštallamis váldojuvvo ovdan Sámedikki doarjjaortnega hálddašeapmi ja čájeha mo doarjagat geavahuvvojit mánáidgárddiin.</p>
<p>Raporta addá Sámediggái máhttovuođu ortnega birra, ja šaddá vuođđun rievdadusevttohussii juksan dihtii buoret ja eanet ulbmillaš ávkkástallama doarjagiin. Áigumuššan lea juksat buoret kvalitehta dáfus buori sámi mánáidgárdefálaldaga buot mánáide.</p>
<p>Ávdnasat mánáidgárddiid várás</p>
<p>Sámediggi lea guhkit áiggi oaidnán dárbbu oažžut visogova pedagogalaš ávdnasiin, duhkorasain ja oahppanresurssain mánáidgárddiid várás. Buot oahpponeavvut ja ávdnasat mat leat Sámedikki oahpponeavvoguovddážis, leat registrerejuvvon oahpponeavvoportálii Ovttas|Aktan|Aktesne. Ávdnasat mánáidgárddiid várás leat kategoriserejuvvon dán portálas ja merkejuvvon ahte dat heivejit mánáidgárddiide, dan ektui go oahpponeavvut skuvllaid várás lunddolaččat leat kategoriserejuvvon fágaid vuođul. Nu oidnet mánáidgárdebargit portála visogovas daid ávdnasiid mat leat mánáidgárddiid várás. Sámediggi lea dál kategoriseremin ávdnasiid mat heivejit mánáidgárddiide Mánáidgárddi sisdoalu ja bargamušaid rámmaplána fágasurggiid vuođul. Sámediggi galgá ovttas Ovttas|Aktan|Aktesne doaimmahagain bardit dán kategoriserema oahpponeavvoportálii. Dát mánáidgárdeávdnasiid systematiseren ja kategoriseren čájeha daid oahppanávdnasiid mat leat mánáidgárddiid várás ja šaddá vuođđun daidda vuoruhemiide maid ferte dahkat boahtteáiggis.</p>
<p>Doarjja mánáidgárddiide</p>
<p>Dán áigodagas lea addojuvvon doarjja 15 sámi mánáidgárdái/mánáidgárdái main lea sámi ossodat. Earret eará lea addojuvvon doarjja Beahcedievá mánáidgárdái Guovdageainnu suohkanis, Ájanas mánáidgárdái i Porsáŋggu gielddas ja Márkománák sámi mánáidgárdái Evenášši suohkanis.</p>
<p>Čoahkkingirjji čállit: Ellen Aina Eira/Ellen Mienna 23 siidu 117 siiddus 13 mánáidgárddi leat ožžon doarjaga ortnega Doarjja mánáidgárddiide main lea sámegielfálaldat bokte. Earret eará lea addojuvvon doarjja davvisámi giellaoahpahussii Bukkespranget mánáidgárdái</p>
<p>Romssa suohkanis ja doarjja julevsámi giellaoahpahussii Holtet mánáidgárdái Harstad suohkanis.</p>
<p>Leat juolluduvvon prošeaktaruđat 9 prošektii oktiibuot 843 000 ru. Dain leat earret eará golbma mánáidgárddi Gáivuona suohkanis mat juohkehaš leat ožžon doarjaga prošektii <span type="quote">“Luonddu bálggis- Natursti”</span>. Árran mánájgárdde oaččui doarjaga prošektii maritiimma birrasa birra. 7 prošeaktaohcama leat biehttaluvvon. Sivvan biehttalemiide lea go dát ledje prošeavttat mat eai gullan ortnega vuoruhemiide.</p>
<p>Viidáseappot lea addojuvvon doarjja ortnega bokte pedagogalaš ávdnasiidda, duhkorasaide ja oahppanresurssaide 3 prošektii, oktiibuot 1 289 000 ru. Earret eará lea Davvi Girji ožžon doarjaga prošektii <span type="quote">“Sámi fáttáid ávnnaspáhkka”</span>. 5 prošeaktaohcama biehttaluvvojedje dan geažil go ohcamat earret eará eai gullan ortnega vuoruhemiide.</p>
<p>Čoahkkingirjji čállit: Ellen Aina Eira/Ellen Mienna 24 siidu 117 siiddus</p>
<p>Mánáidgárdeseminára</p>
<p>Miessemánus lágidii Sámediggi lullisámi mánáidgárdeseminára ovttasbarggus Nordlándda, Davvi-Trøndelága ja Lulli-Trøndelága fylkkamánniiguin. Seminára lágiduvvui Levangeris, Davvi-Trøndelága allaskuvllas. Fáddán dáid beivviid lei kultursensivitehta ja giellagáhtten mánáidgárddis. Lullisámi guovllu giellaambassadevrrat muitaledje Sámedikki giellakampánja <span type="quote">“Sámás muinna”</span> birra. Seminára ulbmiljoavkun ledje lullisámi guovllu mánáidgárdebargit. Seminárii bohte sullii 30 oassálasti.</p>
<p>Sámediggi lea plánemin boahtte mánáidgárdeseminára, mii lágiduvvo 12.-13.11.14 Álttás. Dán seminára fáddán galgá leat sámegiella ja digitála oahppanresurssat.</p>
<p>Ovttasbargu fylkkamánniiguin – Davvi Regiovdna</p>
<p>Sámedikkis lea dán áigodagas leamaš ovttasbargočoahkkimat Nordlándda, Romssa ja Finnmárkku fylkkamánniiguin. Dát leat bistevaš čoahkkimat mat dollojuvvojit guovtte golmma geardde jahkái.</p>
<p>Fáddá mii váldojuvvo ovdan buot čoahkkimiin lea áigeguovdilis áššit mánáidgárdesuorggis ja sámi perspektiiva dán barggus. Namuhuvvon čoahkkima fáddán lei giellamovttiidahttinseminárat maiguin Sámediggi ja fylkkamánnit barget ovttas.</p>
<p>Nationála ustitvuođabeaivi</p>
<p>Sámediggeráđđi galledii Badjemánáid beaiveruovttu Kárášjogas nationála ustitvuođabeaivvi oktavuođas. Ustitvuohta lea leamaš fáddán mánáidgárddis. 4. 2 Vuođđooahpahus</p>
<p>Oahppanresurssat/oahpponeavvoráhkadeapmi</p>
<p>Sámediggi lea 2014 várren 17 625 000 ru doarjjan ráhkadit prentejuvvon ja digitála oahppanresurssaid vuođđooahpahussii ja erenoamážit heivehuvvon oahpahussii davvi-, julev- ja lullisámegielas.</p>
<p>Sámediggeráđđi oaččui 40 oahpponeavvoohcama, mas ohccojuvvui doarjja oktiibuot 67 094 446 ru ovddas. Dán jagi ohcamiid gaskkas juolluduvvui doarjja 7 prošektii. Sámediggeráđđi lea ferten vuoruhit čavga Sámedikki iežas vuoruhemiid gaskkas, ja válljii vuoruhit sámegiela nubbigiellan. Sivvan dasa lea go sámegiella nubbigiellan lea dat fága man oahppoplána lea eanemusat rievdaduvvon oahppoplána rievdadusain 2012:s ja 2013:s, ja lea ge nu dat fága mas lea eanemus dárbu ođđa oahpponeavvuide. Proseantalogu dáfus lea maid daid ohppiid lohku njiedjan hui ollu geain lea sámegiella nubbigiellan maŋŋágo Oahppolokten váldojuvvui atnui. Golmmas dain juolluduvvon prošeavttain leat erenoamášpedagogalaš oahpponeavvut, earát leat dábálaš oahpponeavvut vuođđooahpahusa várás. Dábálaš juolluduvvon prošeavttat leat visotgokči oahppogirjedahkosiid 4.-6. dásiide lullisámegielas. Dasa lassin juolluduvvui doarjja davvisámegiela sámegiela 3 nuoraidceahkkái, ollistan dihtii oahppogirjedahkosiid sámegielas 3 nuoraidceahkkái/sámegiella 4 jk3.</p>
<p>Lullisámi oahpponeavvo- ja tearbmaráhkadeapmi</p>
<p>Vai dat lullisámi gealbobiras, mii ásahuvvui ja ovddiduvvui Elgå-prošeavtta bokte, áimmahuššojuvvo ja sihkkarastojuvvo rámmaeavttuid boahtteáiggi doaibmamii ja ovdáneapmái, dagai Sámediggeráđđi šiehtadusa 2013:s Engerdal suohkaniin ja Sámi allaskuvllain áigodahkii 05.01.13 - 31.12.15. Šiehtadus geatnegahttá beliid váikkuhit dasa ahte gealbobiras joatká guoskevaš lullisámi oahpponeavvuid ráhkademiin ja beassá doaimmahit lullisámi tearbmaráhkadan- ja eará prošeavttaid, vai lullisámi oahppit ožžot nannejuvvon sámi skuvlafálaldaga.</p>
<p>Jahkásaččat várrejuvvojit ruđat stáhtabušeahtas lullisámi oahpponeavvo- ja tearbmaráhkadeapmái, dát ruđat fievrriduvvojit Sámediggái. Ruđat fievrriduvvojit dasto ollásit Elgå-prošektii, mii dál lea Sámi allaskuvlla vuollásaš Saemien lohkemejarnge bokte.</p>
<p>Čoahkkingirjji čállit: Ellen Aina Eira/Ellen Mienna 25 siidu 117 siiddus</p>
<p>Saemien lohkemejarnge lea gárvvistan oahpponeavvuid lullisámegillii dán jagi, dat leat neahttabáikkis www.ovttas.no. Ain l eat muhtun oahpponeavvo- ja tearbmaprošeavttat, mat leat ovddiduvvomin, mat maid almmuhuvvojit neahttabáikkis www.ovttas.no – dađistaga go dat gárvvistuvvojit. Elgå-prošeakta galgá árvvoštallojuvvot maŋŋá šiehtadusáigodaga.</p>
<p>Árbediehtu ja sámi meahccegeavaheapmi vuođđoskuvllas</p>
<p>Sámediggi lea 2014:s várren 1 000 000 ru Sámeálbmotfoandda reanttuin oahpahusprošektii vuođđoskuvllas. Prošeavttat leat leamaš čadnojuvvon fáddái ávkkástallan árbevirolaš sámi luondduresurssaiguin ja árbedieđu gaskkusteapmi. Áigumuššan lea leamaš nannet vuođđoskuvlla ohppiid sámi giela ja identitehta. Sámediggeráđđi lea ožžon 5 ohcama viđa iešguđet skuvllas, mas ohccojuvvo oktiibuot 1 121 900 ru doarjja. Ohcamat leat meannuduvvomin.</p>
<p>Sámi joatkkaskuvllaid stivra – ja stivranjuolggadusat</p>
<p>Sámediggeráđđi lea mannan giđa (13.05.14) bivdán oahppodepartemeantta nammadišgoahtit ođđa stivrra Stáhta sámi joatkkaskuvllaide, Kárášjogas ja Guovdageainnus. Sámediggeráđis ii leat eahpeluohttámuš dálá stivrii, muhto dálá stivra lea doaibman mealgat guhkit go dan mii lea dábálaš. Skuvlainstruvssa vuođul galgá stivra válljejuvvot juohke njealját jagi, dálá stivra válljejuvvui vuosttaš geardde 1999:s.</p>
<p>Sámediggi čuovvolii dán ášši čoahkkimis Máhttodepartemeanttain mannan borgemánu. Dan oktavuođas maid bivddii Sámediggi beassat nammadit ii ge evttohit lahtuid joatkkaskuvlla stivrii, nu go dálá instruksa gohčču. Máhttodepartemeantta ii lean mielas rievdadit instruvssa nu go Sámediggi árvalii.</p>
<p>Dán vuođul lea sámediggeráđđi bivdán Máhttodepartemeanttain konsultašuvnnaid dán áššis. Lea prinsihpalaččat dehálaš ahte Sámedikkis lea nammadanváldi ii ge dušše evttohanriekti stivrraide mat hálddašit dehálaš sámiguoskevaš áššiid.</p>
<p>Romssa fylkka joatkkaskuvllaid struktuvra</p>
<p>Sámediggi lea miessemánu 2. b 2014:s addán gulaskuddancealkámuša Romssa Fylkkasuohkana joatkkaskuvlla struktuvrarievdeapmái. Sámediggeráđđi Silje Katrine Muotka lea leamáš čoahkkimis Tromssa fylkkasuohkaniin, fylkkaráđiin Kåre Sollied:in. Čoahkkimis bođii ovdan ahte Romssa Fylkkasuohkan čuovvola bargojoavkku strukturrievdadanárvalusa. Sámediggeráđi mielas ii suodjal dát árvalus doarvái bures sámiguoskevaš skuvlafálaldaga ja dat cuiggoduvvui gulaskuddamis. Earret eará ii leat ráđđi duhtavaš dainna go Kunst og Design heaittihuvvo Davvi Romssa joatkkaskuvllas, dan sivas go Davvi Romssa joatkkaskuvla šattai ovddit struktuvrrarievdadeamis sámi resursaskuvlan Romssa fylkkas. Sámediggeráđđi čuovvola dán ášši.</p>
<p>Sámedikki gilvvohallan ráhkadit buoremus plakáhta givssidanbarggu birra:</p>
<p>Dál lea nubbi jahki go Sámediggi oassálastá nationála kampánnjii <span type="quote">“Julggašteapmi givssideami vuostá”</span> man mihttomearrin lea buorre bajásšaddan- ja oahppanbiras buot mánáide ja nuoraide, ja mii galgá váikkuhit dasa ahte givssideapmi váldo ovdan riikkaviidosaččat. Deaŧaleamos bargu givssideami vuostá lea dat mii dahkkojuvvo báikkálaččat juohke beaivvi iešguđet gielddas. Dan jagi julggaštuskampánnja fáttáin Rávesolbmot duddjot ustitvuođa – neahtas čalmmustahttojuvvui nationála rahpanbeivviin Oslos čakčamánu 1. b.</p>
<p>Dan vuođul lea sámediggeráđđi ja Sámedikki nuoraidpolitihkalaš lávdegoddi álggahan gilvvohallama skuvllaid ja skuvlaluohkáid várás mas sii ávžžuhuvvojit ráhkadit plakáhta givssideami vuostálastinbarggu birra. Sámediggeráđđái lea deaŧalaš lágidit sierra doaimmaid dain skuvllain main leat sámi oahppit. 10 000 ruvdnosaš vuoitu manná dan skuvlii mii ovdal 24.10.14 ráhkada eanemus movttiidahtti plakáhta fáttá birra, ja mas lea sihke teaksta ja movttiidahtti govva/dáidda.</p>
<p>Čoahkkingirjji čállit: Ellen Aina Eira/Ellen Mienna 26 siidu 117 siiddus</p>
<p>Vuoitoplakáhta geavahuvvo Sámedikki barggus givssideami vuostá riikaviidosaččat ja báikkálaččat.</p>
<p>Čoahkkin Djupedal-lávdegottiin</p>
<p>Sámediggepresideanttas lea leamaš čoahkkin Djupedal-lávdegottiin 14.05.14 Diehtosiiddas</p>
<p>Guovdageainnus. Čoahkkima fáddán lei ohppiid psykososiála biras ja digitála givssideapmi. Sámediggeráđđi lea ráhkadeamen cealkámuša mas leat hástalusat givssideami oktavuođas sámi skuvlaárgabeaivvis, ja evttohus mo eastadit ja hehttet givssideami. Djupedal-lávdegoddi bovdii maiddái rabas digaštallamii Litteraturhuset:ii Oslos duorastaga 18.09.14, masa Sámediggi searvvai. Djupedal-lávdegoddi geige evttohusas 2015 giđa. Sámeskuvlla ávvudeapmi Romssas ja Romssa boazosápmelaččaid fylkkasearvvi ávvudeapmi</p>
<p>Sámediggeráđis lei sáhkavuorru sámeskuvlla ávvudeamis ja Romssa boazosápmelaččaid fylkkasearvvi ávvudeamis 22.08.14. 4. 3 Alit oahppu ja dutkan</p>
<p>Sámediggedieđáhus alit oahpu ja dutkama birra</p>
<p>Sámediggeráđđi lea sámediggedieđáhusa oktavuođas alit oahpu ja dutkama birra lágidan álggahankonferánssa Guovdageainnus 09.-10.09.14. Konferánssa ulbmil lei oažžut árvalusaid ja cealkámušaid dieđáhusbargui, erenoamážit dain oahppo- ja dutkanásahusain main dál lea fálaldat sámi alit oahpus ja mat čađahit sámi dutkama. Sámediggeráđđi áiggošii bidjat ovdan dievasčoahkkimii čielggadusa alit oahpu ja dutkama birra juovlamánus.</p>
<p>Sámi allaskuvlla ohcan doavttergrádaprográmmii sámi gielas ja girjjálašvuođas</p>
<p>Sámi allaskuvla lea ohcan akkrediterema PhD-prográmmii sámi gielas ja girjjálašvuođas. Áššedovdi lávdegoddi nationála orgánas kvalitehta várás oahpahusas, NOKUT, lea geargan árvvoštallamis ohcama, ja cealká ná: ”PhD-prográmma lea fágalaččat erenoamáš buorre, muhto Sámi allaskuvla ii sáhte ollašuhttit dan gáibádusa ahte galget leat uhcimusat 15 PhD studeantta 5 jagis. Danne eat sáhte rávvet akkrediterema. Seammás rávve lávdegoddi ahte dahkkojuvvo spiehkastat kvantitatiivva gáibádusain Sámi allaskuvlla várás.”</p>
<p>Sámediggepresideanta Aili Keskitalo lea 09.07.14 beaiváduvvon reivves Sámi allaskuvlii dovddahan doarjaga ohcamii ja ávžžuha Máhttodepartemeantta čuovvolit ášši johtočállosa F-08-10 vuođul Láhkaásahus kvalitehtasihkkarastima ja kvalitehtaovddideami birra alit oahpus ja fágaskuvlaoahpus, mas čuožžu ahte dál lea čađahuvvomin stuorát čielggadeapmi sámi dutkama ja alit oahpu birra, mii earret eará galgá čielggadit mo sámi allaskuvla galgá viidáseappot ovddiduvvot. Dán čielggadeami oktavuođas áigu Máhttodepartemeanta ovttasráđiid Sámedikkiin ja Sámi allaskuvllain árvvoštallat lea go dárbu čađahit erenoamáš heivehemiid njuolggadusain vai sihkkarasttášii allaskuvlii buori viidáset ovddideami.</p>
<p>Ođđa mánáidgárdeoahpadeaddjioahpu čuovvunjoavku</p>
<p>Sámedikkis lea áirras ođđa mánáidgárdeoahpadeaddjioahpu čuovvunjoavkkus (FG-BLU). Bargu galgá dahkkojuvvot áigodagas 2013-2017. Čuovvunjoavku lea dán giđa ja čavčča bargan jahkeraporttain mii galgá Máhttodepartementii. Okta čoahkkin lea dollojuvvon oahppomátkkiin Schâffergården:ii Københavnnas 25.-27.05.14 ja okta čoahkkin 25.-26.08.14 Oslos. 18.-19.09.14 lágidii čuovvunjoavku konferánssa buot oahppoásahusaid várás Norggas mas jahkeraporta biddjojuvvui ovdan. Sámedikkis lei sáhkavuorru sámi perspektiivva birra mánáidgárdeoahpaheaddjioahpus. Mo sámi sisdoallu oahpahusas galgá čalmmustahttojuvvot, lea okta dain fáttáin maid čuovvunjoavku galgá gieđahallat boahtte jagi mielde.</p>
<p>Čoahkkingirjji čállit: Ellen Aina Eira/Ellen Mienna 27 siidu 117 siiddus</p>
<p>Sámi oahpaheaddjioahpporegiovnna ovttasbargoorgána, SAK 7 - rekrutteren</p>
<p>Sámediggi lea oassálastán dárkojeaddjin 3 čoahkkimii SAK 7 stivrenjoavkkus. Doppe lea bargan árvvoštallanraporttain maŋŋá árvvoštallankonferánssa nationála rekrutterenstrategiija birra sámi alit oahpu váras 2011 - 2014”, mii lágiduvvui cuoŋománus. Lassin dasa bargojuvvo ovttasbargi ásahusaid doaibmabidjoplánain 2015 várás. Doaibmabijut galget ruhtaduvvot daid ruđaiguin mat sirdojuvvojit jagis 2014 jahkái 2015.</p>
<p>Ovttasbargu áigeguovdilis aktevrraiguin dutkamis</p>
<p>Sámediggi lea oassálastán regionála dutkanfoanddaid jahkekonferánsii 04.-05.06.14. Dan oktavuođas dollojuvvui čoahkkin Siseatnama, Gaska-Norgga ja Davvi-Norgga foandaregiovnnaid čállingottejođiheddjiiguin. Áigumuššan lea gulahallagoahtit daid dutkanfoanddaiguin main lea bargun fuolahit sámi dutkanberoštusaid ja -dárbbuid.</p>
<p>Dán áigodagas lea Sámediggi doallan guokte gulahallančoahkkima Dutkanráđi Finnmárkku báikkálaš ovddasteaddji, VRI Finnmárkku (regionála FoU ja innovašuvnna váikkuhangaskaoamit) ja Finnmárkku Davvi-Norgga RFF ovddasteddjiiguin.</p>
<p>Alit oahpu ja dutkama fágastrategalaš orgána</p>
<p>Butenschøn-lávdegotti 2012 mannosaš čielggadusas <span type="quote" xml:lang="nob">”Langs lange spor – om samisk forskning og høyere utdanning”</span> evttohuvvui earret eará ásahit oktiiordnenráđi sámi alit oahpu várás ja álgoálbmotfierpmádaga sámi dutkama várás. Dán čuovvoleapmin lea Máhttodepartemeanta 2014 reviderejuvvon bušeahtas juolludan 250 000 ru ásahit fágastrategalaš orgána sámi alit oahpu ja dutkama várás Universitehta- ja allaskuvlaráđi (UHR) vuollásažžan.</p>
<p>Sámediggi lea doallan čoahkkima Sámi allaskuvllain 11.09.14, mas fágastrategalaš ráđi ásaheapmi digaštallojuvvui. Ásaheami oktavuođas galgá Sámediggi maiddái deaivvadit Máhttodepartemeanttain ja UHR:in 07.10.14.</p>
<p>Stuorradiggedieđáhus alit oahpu struktuvrra birra</p>
<p>Sámedikki ja Máhttodepartemeantta gaskasaš ovttasbargočoahkkimis 21.08.14 jearahii Sámediggi dieđuid dan proseassa birra mii lea jođus strukturdieđáhusa oktavuođas. Dasa lassin bivddiimet oažžut dieđuid dan birra mo departemeanta lea jurddašan searvvahit Sámedikki. Maŋŋá čoahkkima, 26.08.14, bovdii Máhttodepartemeanta čoahkkimii gaskal departemeantta politihkalaš jođihangotti ja guoskevaš organisašuvnnaid. Sámediggi lea bovdejuvvon ovttas Norgga dutkanráđiin, universitehta- ja allaskuvlaráđiin, nationála orgánain kvalitehta várás oahpahusas, oahpahusa internationaliserema guovddážiin, dutkanásahusaid oktasašarenain, Norgga studeantaorganisašuvnnain, Norgga stipendiáhtaorganisašuvnnaiguin ja ovttastusráđiin. Čoahkkin galgá dollojuvvot 13.10.14 ja ulbmilin lea ahte departemeanta juohká dieđuid proseassaid birra ja ahte organisašuvnnat besset ovddidit árvalusaid ja cealkámušaid. Sámediggeráđđi lea meannudan bovdehusa ja mearridan ahte Sámediggi galgá leat mielde. Sámediggeráđđi árvvoštallá ášši viidáset čuovvoleami maŋŋá čoahkkima.</p>
<p xml:lang="eng">OECD – <span type="quote" xml:lang="eng">”Skills strategy – Building an effective skills strategy for Norway”</span></p>
<p>Sámediggi lea oassálastán prošektii Skills Strategy, mii lea máŋgga departemeantta gaskasaš ovttasbargoprošeakta. Čakčamánu 4. b. almmuhii OECD prošeavtta loahpparaportta <span type="quote" xml:lang="eng">”OECD Skills Strategy Action Report”</span>, rávvagiiguin dasa mo Norga beaktileappot ja eanet ulbmillaččat sáhttá ovddidit ja geavahit álbmoga gelbbolašvuođa.</p>
<p xml:lang="smj">Leaŋka raportii: http://www.regjeringen.no/upload/KD/Vedlegg/Internasjonalt/UNESCO/NorwayDiagnosticRep ortCorrectedVersion.pdf</p>
<p>Čoahkkingirjji čállit: Ellen Aina Eira/Ellen Mienna 28 siidu 117 siiddus</p>
<p>Stipeanda alit oahpu várás</p>
<p>Ohcamat 2014 čavčča – ohcamat eai leat meannuduvvon gárvvisin.</p>
<p>Ohcanlohku</p>
<p>Árvvoštallon submi</p>
<p>BA buhcciiddikšu 11 125 000</p>
<p>Oahpaheaddjioahppu 31 435 000</p>
<p>Mánáidgárdeoahpaheaddjioahppu 10 150 000</p>
<p>BA boazodoallu 16 215 000</p>
<p>Girkolaš oahppu 1 15 000</p>
<p xml:lang="vep">Politiija 1 15 000</p>
<p xml:lang="smj">Davvisámegiella 52 562 500</p>
<p xml:lang="smj">Julevsámegiella 3 45 000</p>
<p xml:lang="smj">Lullisámegiella 2 15 000</p>
<p>Olggobealde vuoruhemiid 3 0 130 1 577 500</p>
<p>Bušahtta 2014 2 850 000</p>
<p>Máksojuvvon stipeanda 2014 čavčča 1 162 500</p>
<p>Árvvoštallon stipeanda 2014 čavčča 1 577 500</p>
<p>Árvvoštallon geavatkeahtes ruđat 110 000</p>
<p>Ovddastusat</p>
<p>Sámi allaskuvlla 25-jagi ávvudeapmi Sámediggeráđđi doalai dearvvahansártni Sámi allaskuvlla 25-jagi ávvudeamis 20.08.14.</p>
<p>UiT Norgga árktalaš universitehta oahppojagi rahpan, campus Áltá</p>
<p>Sámediggepresideanta Aili Keskitalo doalai dearvvahansártni UiT Norgga árktalaš universitehta campusas Áltá 21.08.14.</p>
<p>Kvalifiseren- ja rekrutterenprográmma sámegielas alit oahpus - loahpahankonferánsa</p>
<p>Sámediggeráđis lei sáhkavuorru Alit oahpu sámegiela kvalifiseren- ja rekrutterenprográmma loahpahankonferánssas Álttás 10.-11.06.14. Prográmma álggahuvvui Sámedikki álgaga vuođul go</p>
<p>Sámediggi válddii atnui Sámeálbmotfoandda Sámedikki 2008 bušeahtas. Sámi allaskuvla, mii lea čađahan prográmma, bidjá ovdan loahpparaportta ovdal jagi loahpa.</p>
<p>Seminára Sámedikkiid dili birra Ruoŧas ja Norggas Ubmi universitehtas</p>
<p>Sámediggeráđis lei sáhkavuorru namahusain <span type="quote">“Sámediggi Norggas 25 jagi – status quo dahje ovdáneapmi?”</span>.</p>
<p>Čoahkkin máhttoministariin Torbjørn Røe Isaksen</p>
<p>Sámediggeráđđi deaivvadii máhttoministariin Oslos 13.06.14. Čoahkkima fáddán ledje dárbbut oahpponeavvosuorggis, sámegiella nubbigiellan ja refušuvdnaortnet, sámi gáiddusoahpahus ja Sámedikki dievasčoahkkinmearrádus mas čujuhuvvo dasa ahte lea dárbu ođasmahttit oahpahuslága.</p>
<p>Čoahkkingirjji čállit: Ellen Aina Eira/Ellen Mienna 29 siidu 117 siiddus 5</p>
<p>Dearvvašvuohta ja sosiála</p>
<p>Váldomihttomearri</p>
<p>Dásseárvosaš dearvvašvuođa-, sosiála- ja fuolahusbálvalusat sámi álbmogii mat váldet vuolggasaji sámi gielas ja kultuvrra. Bálvalusat galget leat heivehuvvon sámi álbmoga vuoigatvuođaide ja dárbbuide. 5. 1 Dásseárvosaš dearvvašvuođa- ja sosiálabálvalusat</p>
<p>Diehtojuohkin álbmotdearvvašvuođadieđáhusa, Nationála dearvvašvuođa ja buohcciviessoplána ja gieldadearvvašvuođadieđáhusa birra</p>
<p>Ráđđehus lea 2014:s bargagoahtán ođđa álbmotdearvvašvuođadieđáhusain, nationála dearvvašvuođa ja buohcciviessoplánain ja dieđáhusain boahtteáiggi vuođđodearvvašvuođabálvalusaid birra. Sámediggi lea ovdalis dovddahan ahte mii háliidit searvat dán bargui, ja Dearvvašvuođa- ja fuolahusdepartemeanta bovdii dan oktavuođas Sámedikki diehtojuohkinčoahkkimii sierra bargguid birra geassemánus 2014.</p>
<p>Álbmotdearvvašvuođadieđáhus: Álbmotdearvvašvuođadieđáhusas <span type="quote" xml:lang="nno">"God helse - felles ansvar"</span> mii ilmmai 2013:s, boahtá ovdan ahte ráđđehus áigu ovddidit ođđa álbmotdearvvašvuođadieđáhusa juohke njealját jagi, vuosttaš gearddi 2015:s. Mihttomearrin lea nannet politihkalaš ja demokráhtalaš fakki álbmotdearvvašvuođapolitihkas, seammás go dat galgá váikkuhit ahte nationála álbmotdearvvašvuođa politihkka gehččojuvvo fárrolaga regionála ja báikkálaš álbmotdearvvašvuođabargguin. Ráđđehus háliida dán háve erenoamážit loktet golbma áŋgiruššansuorggi: psykalaš dearvvašvuohta álbmotdearvvašvuođa barggus, árjjalaš boarrásat ja dearvvašvuođaoiddolaš válljen. Dasa lassin vuoruhuvvo eastadeaddji bargu mánáid ja nuoraid várás. Bargu vuođđuduvvá earret eará guovtti raportii: Samfunnsutvikling for god folkehelse (Servodatovddideapmi buori álbmotdearvvašvuođa várás) - Rapport om status og råd for videreutvikling av folkehelsearbeidet i Norge (Raporta stáhtusa ja ráđi ektui álbmotdearvvašvuođabarggu viidásetovddideamis Norggas), ja Folkehelserapporten 2014 (Álbmotdearvvašvuođaraporta 2014).</p>
<p>Álbmotdearvvašvuođadieđáhus ovddiduvvo Stuorradiggái giđđat 2015.</p>
<p>Nationála dearvvašvuođa- ja buohcceviessoplána</p>
<p>Stuorradiggedieđáhusas hábmejuvvojit prinsihpat ja eavttut sierralágan buohcceviesuid ja boahtteáiggi buohcceviessostruktuvrra várás, dainna áigumušain ahte mearridit nationála prinsihpaid buohcceviessostruktuvrra várás ja man lágan buohcceviesut ja eará doaimmat galget leat spesialistadearvvašvuođabálvalusain. Plánas galget leat doaibmabidjoevttohusat maiguin sihkkarastit doarvái bargiid, rivttes gelbbolašvuođa ja bargojuogu boahtteáiggi spesialistadearvvašvuođabálvalusain. Nationála dearvvašvuođa- ja buohcceviessoplánas leat čuovvovaš mihttomearit doaisttážii: - Addit konkrehta sisdoalu doahpagii <span type="quote">"pasieantta dearvvašvuođabálvalus"</span> - Norgga spesialistadearvvašvuođabálvalus galgá stivrejuvvot eanet kvalitehtain, ja pasieantavásihan kvalitehta galgá árvvoštallojuvvot seamma dásis medisiinnalaš kvalitehtain. - Rivttes gelbbolašvuohta rivttes mearis – rivttes báikkis ja riekta doaimmaiguin. - Stuorradiggi galgá mearridit bajimuš politihkaš mearrádusaid spesialistadearvvašvuođabálvalusaid várás. - Sihkkarastit doarvái kapasitehta jierpmálaš struktuvrrain. - Sihkkarastit oktilaš vuogádaga fáhkka bálvalusaid várás buohcceviesus ja dan olggobealde, mii addá doarvái oadjebasvuođa ja kvalitehta miehtá riikka.</p>
<p>Čoahkkingirjji čállit: Ellen Aina Eira/Ellen Mienna 30 siidu 117 siiddus</p>
<p>Dearvvašvuođa- ja fuolahusdepartemeanta lea dán oktavuođas galledan regionála dearvvašvuođa doaimmaid, dearvvašvuođaguovlluid ja válljejuvvon buohcceviesuid ja eará doaimmaid spesialistadearvvašvuođabálvalusas. Earret eará lea galledan Sámi nationála gealboguovddáža psykalaš dearvvašvuođa ja gárrenávdnasiid geavaheami ektui (SANAG). Departemeanta lea maŋŋá galledeami ráhkadan čilgehusa sierra regionála ja báikkálaš dearvvašvuođadoaimmain. Dieđáhus ovddiduvvo</p>
<p>Stuorradiggái čakčat 2015.</p>
<p>Dieđáhus boahtteáiggi vuođđodearvvašvuođabálvalusaid birr a</p>
<p>Dieđáhusas háliida ráđđehus oaidnit gielddalaš dearvvašvuođabálvalusa stuorát oktavuođas, gokko lea pasieanttain stuorát váikkuhanfápmu sihke iežas dikšumii, ja mainna lágiin bálvalus ovddiduvvo. Sávaldahkan lea čohkket eanet fágabirrasiid ovtta sadjái ja vuogádatlaččat bargat dan ala ahte addit ollislaš bálvalusaid olbmuide. Dárbu lea eanet fágaidgaskasaš dearvvašvuođa bálvalusaide gielddain, ja láhččojuvvojit ođđa rollat ja ovttasbargovuogit, nugo ovdamearkka dihte team-vuđot bálvalusat vai gieldda dearvvašvuođabálvalus nannejuvvo, oktiiordnejuvvo ja lea ollislaš. Deaŧaleamos fáttát ođđa stuorradiggedieđáhusas vuođđodearvvašvuođabálvalusaid birra leat dárbbašlaš gelbbolašvuohta, buoret ovttasdoaibman ja resurssaid geavaheapmi, ja birgema ja eastadeami goziheapmi.</p>
<p>Dearvvašvuođafálaldat mánáide ja nuoraide lea guovddáš fáddán. Dieđáhusa oktavuođas áigu ráđđehus ráhkadit sierra nuoraidstrategiija mas guorahallat buot hástalusaid mat čatnasit nuoraid dearvvašvuhtii, maiddái seksuála dearvvašvuođa. Vuođđodearvvašvuođabálvalusaid guorahallan gehččojuvvo maiddái fárrolaga dainna go gielddain leat dađistaga eanet hejodit buohcci pasieanttat, dárbu lea eastadit ja veajuiduhttit, ja ođđa gieldaođastusa ektui. Dieđáhus lea plánejuvvon ovddiduvvot giđđat – 2015.</p>
<p>Seminára psykalaš dearvvašvuođa ja iešsoardimiid eastadeami birra Circumpolar guovlluin</p>
<p>Sámediggeráđđi lea searvan sáhkavuoruin seminárii – <span type="quote" xml:lang="nob">“Kunnskap og erfaring om fremming av folkehelse og forebygging av selvmord i circumpolare samfunn”</span>, maid Dearvvašvuođa- ja fuolahusdepartemeanta/Olgoriikadepartemeanta lágidedje ovttas Norgga álbmotdearvvašvuođa instituhtain. Seminára lágiduvvui <span type="quote" xml:lang="eng">“Sustainable Development Working Group”</span> (Nana ceavzilis ovdáneami bargojoavku) (SDWG) mii lea Árktalaš ráđi vuollásaš, dutkanruđaid juolludeami oktavuođas. Sámediggeráđi sáhkavuoru guovddážis ledje sámi nuoraid hástalusat maid deaividit iežaset identitehta, rasismma ja vejolašvuođa oktavuođas eallit árbevirolaš ealáhusaiguin, ja mainna lágiin dat váikkuha psyhkalaš dearvvašvuhtii ja lasiha iešsoardinvára.</p>
<p>Davviriikkalaš álbmotdearvvašvuođakonferánsa</p>
<p>Sámediggi lea searvan Davviriikkalaš álbmotdearvvašvuođakonferánsii. Konferánsa lágiduvvo juohke goalmmát jagi, ja guovddážis láve leat álbmotdearvvašvuođa stáhtus davviriikkain. Sámediggi lea ovttas Sámi dearvvašvuođadutkama guovddážiin ja SANAG:in čađahan bargoseminára man fáddán lea leamaš dutkan dearvvašvuođa ja eallineavttuid birra sámi servodagas.</p>
<p>Čoahkkin Harstad allaskuvllain</p>
<p>Sámediggeráđis lea leamaš čoahkkin Harstad allaskuvlla suodjalandivššároahpuin. Allaskuvla háliidii muitalit sin dutkanprošeavtta birra <span type="quote" xml:lang="nob">”Mangfold og toleranse”</span>, man áigumuššan lea háhkat máhtu doaibmavádjet olbmuid eallineavttuid birra geain lea sámi duogáš. Sámediggeráđđi atná duođalažžan dan go váilu máhttu dán suorggis, ja oaidná positiivvalažžan dan go Allaskuvla dán prošeavttas háliida fokuseret sámi servodaga. Mii doaivut ahte áššečuolmmat maiguin bargojuvvo, sáhttet buoridit áddejumi das movt sámit, geain lea doaibmavádjitvuohta, ieža vásihit árgabeaivvi. Prošeakta lea vuođđun stuorát davviriikkalaš prošektii maid Mánáid-, nuoraid- ja bearašdirektoráhta lea vuolggahan, ja plánejuvvo jagi 2014 čavčča rájes. Sámediggeráđđi doaivu ahte bargu lea mielde</p>
<p>Čoahkkingirjji čállit: Ellen Aina Eira/Ellen Mienna 31 siidu 117 siiddus čuvgemin mainna lágiin doaibmavádjit olbmot sámi servodagas ieža vásihit árgabeaivvi ja sin searvama servodagas.</p>
<p>Álbmotčoahkkin Gáivuona suohkanis</p>
<p>Sámediggeráđđi bovdii álbmotčoahkkimii mii dollojuvvui Davvi álbmoga guovddážis Gáivuona suohkanis. Álbmotčoahkkima fáddán lei dearvvašvuođa- ja fuolahusfálaldat sámi pasieanttaide. Sámediggeráđđái lea deaŧalaš gulahallat singuin geat geavahit dearvvašvuođafálaldagaid, ja háliidii oažžut árvalusaid ja ságastallama das maid fertešii dahkat buori fálaldaga sihkkarastima ektui suohkana sámi álbmogii. Álbmotčoahkkimii searvvai maiddái Sámi nationála gealboguovddáš psykalaš dearvvašvuođa ja gárrenávdnasiid geavaheami ektui (SÁNAG) mii muitalii maid bálvalusaid sii sáhttet fállat gielddaid pasieanttaide.</p>
<p>ESD rahpan (Evenášši, Skánit ja Dielddanuorri) – medisiinnalaš guovddáš</p>
<p>Sámediggeráđđi searvvai ESD medisiinnalaš guovddáža rahpamii gos doalai sáhkavuoru. Sáhkavuorus daddjojuvvui ahte buot golmma gielddas mat servet dán ovttasbargui, ásset sámit gielddasteaset. Mii vuordit ahte dat oainnusmahttojuvvo, sihke visuálalaččat ja galbema bokte, ja sullasačča bokte, muhto maiddái sisdoalu bokte. Dasto háliida Sámediggeráđđi ahte dat sámi pasieanttat geat geavahit guovddáža, galget oažžut dakkár bálvalusfálaldaga mii váldá vuolggasaji maiddái sin kultuvrralaš ja gielalaš duogážis, ja ahte mii oažžut dakkár guovddáža mas máŋggakultuvrralaš gelbbolašvuohta maiddái lea lunddolaš oassi guovddážis.</p>
<p>Konferánsa Boahtteáiggi dearvvašvuođabálvalusat guovllu Norggas</p>
<p>Sámediggeráđđi doalai sáhkavuoru ja lei mielde paneladigaštallamis konferánssas Boahtteáiggi dearvvašvuođabálvalusat guovllu Norggas, mii lágiduvvui Divttasvuonas Norlándda universitehtain. Dábálaš fáddán konferánssas lei nannejuvvon vuođđodearvvašvuođabálvalusaid ovddideapmi russenčuoggás gaskal spesialistadearvvašvuođabálvalusa ja gielddaid dearvvašvuođa- ja fuolahusbálvalusa, ja mainna lágiin sihkkarastit ahte bálvalusfálaldat šaddá dásseárvosaš norgalaš ja sámi álbmogii. Sámediggeráđđi válddii ovdan sáhkavuorustis álgaga Doareskultuvrralaš guovlomedisiinnalaš guovddáža ásaheamis, ja oaivvildii ahte dat lea buorre álgga dustet boahtteáiggi hástalusaid ja gozihit sámi pasieanttaid.</p>
<p>Čoahkkin Sámediggeráđi ja Sámedikki vuorrasiidráđi gaskka</p>
<p>Sámedikki vuorrasiidráđi čoahkkin dollojuvvui Kárášjogas miessemánus. Dan oktavuođas dollojuvvui čoahkkin Sámediggeráđi ja Sámedikki vuorrasiidráđi gaskka. Dán čoahkkima fáddán ledje vuorrasiidráđi mandáhta ja bargovuohki. Čoahkkimis guorahallojuvvojedje maiddái goappat guoimmi vuordámušaid birra, ja makkár rolla ja sadji vuorrasiidráđis galgá leat Sámedikkis. Sohppojuvvui ahte Sámediggeráđi ja Sámedikki vuorrasiidráđi gaskka dollojuvvo fásta čoahkkin unnimusat oktii jagis goappat guoibmái dieđuid juohkima dihte ja guorahallan dihte iešguđege áššiid mat gusket sámi vuorasolbmuide ja sámi servodahkii oppalaččat. Seamma oktavuođas dollojuvvui čoahkkin maiddái Kárášjoga gielddain ja Kárášjoga gielddalaš vuorasolbmuid ráđiin. Sámedikki vuorrasiidráđđi galledii maiddái fuolahusásodagaid ja dearvvašvuođaguovddáža gos ožžo dieđuid sámi boarrásiid fálaldaga ja dili birra Kárášjoga gielddas.</p>
<p>Čoahkkin Davvi-Trøndelága fylkaboarrásiidráđiin</p>
<p>Sámediggi lei láhčán dili nu ahte Sámedikki vuorrasiidráđđi sáhtii doallat čoahkkima Davvi-Trøndelága fylkkaboarrásiidráđiin Kárášjogas geassemánus. Sámedikki vuorrasiidráđđi háliida ovttasbarggu viđa davimuš fylkkaboarrásiidráđiiguin. Goabbat guoibmái diehtojuohkima lassin, lei fáddán movt dat guokte boarrásiidráđi sáhttet bargat ovttas, ja mainna lágiin fylkkaboarrásiidráđđi deattuha sámi boarrásiid iežas fylkkas. Sámedikki vuorrasiidráđđi válddii ovdan sámi ovddastusa fylkkaboarrásiidráđiin, ja evttohii ahte boahtte áigodaga rájes nammaduvvo sámi ovddastus fylkkaboarrásiidráđđái.</p>
<p>Čoahkkingirjji čállit: Ellen Aina Eira/Ellen Mienna 32 siidu 117 siiddus</p>
<p>Sámedikki vuorrasiidráđis lei čoahkkin Evenáššis</p>
<p>Vuorrasiidráđi čoahkkima oktavuođas Evenáššis gallededje sii Skániid buohcceruovttu, ja válde ovdan sámi boaresolbmuid dili. Fáttáid gaskkas maid birra ságastuvvui ledje ássiid vejolašvuohta oažžut sámi biebmu, ja sámi ipmilbálvalus ja rohkos. Maiddái bargiid sámi giella- ja kulturgelbbolašvuođa birra ságastuvvui. Sámedikki vuorrasiidráđđi deattuhii man deaŧalaš lea ahte bargiin lea kulturgelbbolašvuohta, ja ahte doppe leat bargit geat sáhttet gulahallat sámi ássiiguin, erenoamážit singuin geain lea demeansa. Sámedikki vuorrasiidráđis lei čoahkkin maiddái Skániid suohkaniin, Skániid vuorasolbmuidráđiin ja Evenášši suohkaniin, gos fáddán ledje sámi vuorasolbmot gielddain, ja gielddaid fálaldat sámi vuorasolbmuide.</p>
<p>Sámedikki váikkuhangaskaoamit dearvvašvuođa ja sosiála várás</p>
<p>Sámediggeráđđái leat dán rádjai boahtán 21 doarjjaohcama dearvvašvuođa- ja sosiálaprošeavttaide.</p>
<p>Ollislaččat lea doarjjaohcamiid submi 5 964 800 ru. Bušeahtas leat ohcanvuđot váikkuhangaskaoamit 2 834 000 ru. Dán jagi lea dán rádjai juolluduvvon 2 140 500 ru, mat juohkásit 13 ášši gaskka. Dán jagi lea ođas dat go lea rabas ohcanáigemearri. Dát mearkkaša dan ahte ohcanhivvodat juohkása jagi mielde, ja dan man ollu loahpa loahpas lea juolluduvvon ohcamiidda diehtit easkka jagi loahpas. 6</p>
<p>Areálat ja biras</p>
<p>Váldomihttomearri</p>
<p>Guoddilis luonddu ja resursavuođu hálddašeami vuođul sihkkarastit ja ovddidit sámi kultuvrra, ealáhusbarggu ja servodateallima. 6.1 Areálaid hálddašeapmi</p>
<p>Ráđđehusa prošeakta meahccehálddahusa álkidahttima birra</p>
<p>Gielda- ja ođasmahttindepartemeanta dieđihii iežas neahttasiidduin 07.07.14 telefovdnaoktavuođa váldimiin hálddahussii 08.07.14 ahte Gielda- ja ođasmahttindepartemeanta, ovttas Eanandoallo- ja biebmodepartemeanttain ja Dálkkádat- ja birasdepartemeanttain, lea nammadan fágajoavkku mii galgá identifiseret hástalusaid ja evttohit konkrehta doaibmabijuid dainna áigumušain ahte álkidahttit meahccehálddahusa. Fágajoavkku mandáhta lea hui rabas, ja lea váttis fáhtet maid departemeanta konkrehta lea jurddašan. Go fágajoavkku mandáhta vissásit sáhttá guoskat sámi kultuvrii ja ealáhusaide, de sáddii presideanta 05.09.14 reivve gielda- ja ođasmahttindepartementii mas dovddahuvvo ballu das go dakkár prošeakta álggahuvvo almmá ovddalgihtii konsultašuvnnaid haga Sámedikkiin. Presideanta bivdá viidáseappot ahte mandáhta ja viidáset proseassa konsultašuvnnaid bokte čielggaduvvo sámi eanan- ja resursavuoigatvuođaid ektui. Dán rádjai ii leat presideanta ožžon vástádusa su reivii.</p>
<p>Čohkkin Finnmárkkuopmodagain</p>
<p>Sámediggeráđđi oassálasttii 20.06.14 jahkebeallásaš čoahkkimii Finnmárkkuopmodaga stivrrain ja fylkkaráđiin Lisbeth Isaksen. Sámedikki bealis oassálasttii maiddái opposišuvdnajođiheaddji Vibeke Larsen. Čoahkkimis guorahallojuvvui Sámedikki mearrádus áššis SP 19/14 Finnmárkkulága čuovvoleapmi. Finnmárkkuopmodat áigu lagamus áiggi ráhkadišgoahtit ođđa strategiijaplána ja máŋga beali maid Sámediggi lea mearridan áššis SP 19/14, galget váldojuvvot ovdan dan oktavuođas.</p>
<p>Politihkalaš dási ja stivrra gaskasaš čoahkkin čuovvoluvvui hálddahusčoahkkimiin 20.08.14 mas digaštallan lei eanaš dan birra mo Finnmárkkuopmodat lea meannudan áššiid mat gusket rievdaduvvon meahccegeavaheapmái ja ođasmuvvi resurssaid hálddašeapmái.</p>
<p xml:lang="nob">Statskog</p>
<p>Sámedikkis lei čoahkkin Statskog:in 21.05.14 oassin dan Sámedikki ja Statskog gaskasaš ovttasbargošiehtadusa čuovvoleamis maid Sámediggi dohkkehii Áššis SP 06/12. Sámediggi ja Statskog</p>
<p>Čoahkkingirjji čállit: Ellen Aina Eira/Ellen Mienna 33 siidu 117 siiddus leat ovttaoaivilis das ahte ovttasbargošiehtadus gokčá dárbbu vaikke vel eai leat ge galle konkrehta ášši maid čuovvolit.</p>
<p>Sihke Sámediggi ja Statskog leat mielas ođasmahttit ovttasbargošiehtadus ođđajagi 2015 rájes, ovttasbargošiehtadusa 7. čuoggá vuođul. Sámediggi dovddahii ahte ođasmahttojuvvon šiehtadusas áigut geahččalit čielggasmahttit ahte bealit galget láhčit dasa ahte sámi vuoigatvuođaeaiggádat iehčanas vuođul sáhttet árvvoštallat searvat plána-/ovddidanbargui rievdaduvvon areálageavaheami birra. Sámediggi lea mielas máhccat Statskogii evttohusain ávkeárvoortnegiidda/-modeallaide ságaškuššama ja čuovvoleami várás ovttasbargošiehtadusa 5. čuoggá vuođul.</p>
<p>Sámedikki jearaheami vuođul čilgii Statskog geavahanortnegiid birra guolásteami várás Ráissa jogas.</p>
<p>Sámedikki bealis dovddahuvvui dat prinsihpalaš oaidnu ahte Statskog oassi vuoigatvuođas johkii gullá báikegoddái/gili olbmuide ja ahte dát oassi oaggunkoartavuovdimis berrešii láhččojuvvot nu ahte eanaš boahtá sidjiide buorrin. Statskog válddi Sámedikki prinsihpalaš oainnu diehtun. Statskog muitalii ahte oaggunkoarttat dál galget leat olámuttus buohkaide go dat biddjojuvvojit vuovdimassii interneahttabáikkis inatur.no.</p>
<p>Suohkaniid gaskasaš riddoavádatplána Ráissa ja Skiervvá várás</p>
<p>Sámediggi ovddidii vuostecealkámuša Ráissa ja Skiervvá suohkaniid riddoavádatplánii guolásteami ektui sámi vuotna- ja riddoguovlluin. Sámediggi oaivvildii ahte plánaevttohus ii sihkkarastte árbevirolaš bivdosajiid ja gođđosajiid areálaid. Dasa lassin oaivvildii Sámediggi ahte plánaevttohus ii sihkkarastte ahte rievdaduvvon areálageavaheapmi ii dagat dakkár vahága báikkálaš guolásteapmái maid ii leat vejolaš njulget ja mii lea nu deaŧalaš guovllu álbmogii.</p>
<p>Maŋŋá gulaskuddanáigodaga lea suohkan rievdadan plána veaháš ja earret eará gáržžidan areálaid ja váldán eret areálaid mat leat várrejuvvon akvakultuvrii. Maŋŋá čoahkkimiid suohkaniin ja báikkálaš guolásteaddjiservviiguin lea Sámediggi geassán ruovttoluotta muhtun vuostecealkámušaid, muhto doalaha ain vuostecealkámuša areálaulbmila A, akvakultuvrra, ektui.</p>
<p>Sámedikki mielas lea deaŧalaš fuolahit riddolagaš guolástemiid vuđđosa maiddái boahttevaš geavaheami várás. Hehttehusat gárgidan- ja luossadihkkenjoammunvára geažil guovtti akvakultuvrarusttegis, ja váilevaš máhttu akvakultuvrarusttegiid váikkuheami birra rehkii guhkit áiggi vuollái, leat stuorát go vurdojuvvon vuoittut guovllu akvakultuvrras.</p>
<p>Konsultašuvnnat Øyfjellet ja Muossere bieggafápmoru sttega birra</p>
<p>Sámedikkis leat leamaš konsultašuvnnat NČE:in Muossere ja Øyfjellet bieggafápmorusttega birra Vaapste suohkanis. Vaikke vel proseassat NČE ektui leat buorránan ovdalis diliid ektui, de eai leat vel ge duohta konsultašuvnnat eiseválddiid ja Sámedikki gaskkas.</p>
<p>Konsultašuvnnat om Krutåga huksema birra</p>
<p>Sámedikkis leat leamaš konsultašuvnnat NČE:in čáhcefápmorusttegiid Krutåga, Bjørkåselva ja</p>
<p>Mølnhusbekken birra okta daidda gulli neahttačatnasemiin. Stáhta konsultašuvdnageatnegasvuođat eai leat ollašuhttojuvvon dán rádjai ja Sámediggi áigu árvvoštallat viidáset konsultašuvnnaid OED:in go NČE lea ovddidan evttohusa.</p>
<p>Čoavddus vuostecealkámuša ektui Bådåddjo suohkana suohkanplána areálaoassái 2014 -2026</p>
<p>Sámediggi ovddidii 18.03.14 vuostecealkámuša Bådåddjo suohkana suohkanplána areálaoassái 2014-2026 dan ektui ahte sihkkarastit sámi kultuvrra, ealáhusdoaimmaheami ja oppalaš servodateallima luondduvuđđosa, ja sámi kulturmuittuid ja boazodoalu erenoamážit. Gulahallama vuođul gaskal Sámedikki ja Bådåddjo suohkana, mas maiddái guoskevaš orohagat leat leamaš mielde, ja soabadallančoahkkima vuođul Fylkkamánni luhtte 01.07.14, lea vuostecealkámuš dan muddui vuhtiiváldojuvvon ahte dasa ii leat šat vuođđu. Ášši adnojuvvo čovdojuvvon.</p>
<p>Čoahkkingirjji čállit: Ellen Aina Eira/Ellen Mienna 34 siidu 117 siiddus</p>
<p>Vásáhusat dán plánaproseassas muitalit ahte dakkár areálaplánaáššiin mat Sámedikki mielas buvttihit mearkkašahtti váikkuhusaid sámi kultuvrii dahje ealáhusdoaimmaheapmái, lea deaŧalaš ahte plánaeiseválddit ožžot čielga dieđu dan birra nu árrat go vejolaš plánaproseassas. Bådåddjo suohkan lea dovddahan ahte sii áigo álggahit jeavddalaš gulahallančoahkkimiid orohagaiguin. Dat buoridivččii suohkana máhtu boazodoalu birra, ja nu šaddá álkit váldit vuhtii boazodoalu boahttevaš areálaplánain.</p>
<p>Vuostecealkámuš Suortta gávpotplána suohkanoasseplánii, Blåbyen 2014 - 2026</p>
<p>Sámediggi ovddidii 02.06.14 vuostecealkámuša Suortta gávpotplána suohkanoasseplánii, Blåbyen 2014 – 2026. Vuostecealkámuš váldá vuhtii boazodoalu, ja lea ráddjejuvvon dan plánaoassái mii guoská Iidnii. Sámediggi, Suortta suohkan ja guoskevaš orohagat leat álggahan gulahallama dainna áigumušain ahte čoavdit ášši. Jus čoavddus lea guoddevaš boazodollui, de lea Sámediggi dovddahan ahte dat áigu árvvoštallat vel go lea vuođđu vuostecealkámuššii.</p>
<p>Stáhta geaidnodoaimmahat lea álggahan proseassa oažžut ráhkaduvvot boazofágalaš váikkuhusčielggadusa (R-KU) daid orohagaid várás maidda Hålogalandsveien huksen guoská (E10/Rv85 gaskal Rándda ja Suortta). Vurdojuvvo ahte R-KU gárvána jahkemolsumis 2014/15. Suortta suohkanis lea várra deaŧalaš rolla dán barggus.</p>
<p>Molssaeaktun lea vuordit R-KU ovdalgo árvvoštallojuvvojit molssaektosaš čovdosat dan guvlui Suortta gávpotplánas masa Sámediggi lea ovddidan vuostecealkámuša. Dakkár vuohki sáhttá maid uhcidit boazodolliid váivvi ovttaskas olmmožin.</p>
<p>Čoahkkaneapmi Kalvvatnan bieggafápmorusttega huksema vuostá Sámediggeráđđi rabai vahkkoloahppačoahkkaneami Kalvvatnan:is Kalvvatnan bieggafápmorusttega huksema vuostá 26.07.14. Vahkkoloahppačoahkkaneami lágidedje Voengel Njaarke ja Åarjel Njaarke orohagat ovttas Luonddugáhttenlihtuin. 6.2 Luonddušláddjivuohta</p>
<p>Giđđalodden Guovdageainnus</p>
<p>Sámediggeráđis lea, ovttas Guovdageainnu suohkana sátnejođiheddjiin ja Sámi bivdo- ja meahcástansearvvi (SBMS) jođiheddjiin, leamaš čoahkkin stáhtačálliin Lars Andreas Lunde giđđaloddema birra Guovdageainnu suohkanis. Čoahkkimis digaštallojuvvui giđđaloddema láhkaásahus mii mearriduvvui 2013. Sihke suohkan ja SBMS dovddahedje duhtameahttunvuođa ođđa ortnega hárrái mii guoská šlájaide, bivdoáigái, bivdoguovlluide ja earresturrodahkii. Stáhtačálli dovddahii ahte departemeanta áigu árvvoštallat mearriduvvon láhkaásahusa, muhto ahte eaktun ain galgá leat ahte bivdu galgá leat ekologalaččat guoddevaš. Dán eavttu alde lei ovttamielalašvuohta čoahkkimis.</p>
<p>Departemeanta lea maŋŋá čoahkkima addán Birasdirektoráhtii bargun evttohit mo čađahit máddodatlohkama ja fágalaš vuođul árvvoštallat lea go biologalaččat ja elliidčálggu vuođul dohkálaš viiddidit bivdoguovllu, ja árvvoštallat bivdoáiggi dálkkádatlaš hástalusaid ja báikkálaš molsašuddamiid vuođul. Bargu dahkkojuvvo ovttas Guovdageainnu suohkaniin ja SBMS:in. Sámediggi áigu čuovvolit proseassa. 7</p>
<p>Kulturmuitosuodjalus</p>
<p>Váldomihttomearri</p>
<p>Duođaštit, gaskkustit ja hálddašit daid dieđuid vássánáiggis boahtteáiggi várás, maid sámi kulturmuittut ja kulturbirrasat ovddastit.</p>
<p>Čoahkkingirjji čállit: Ellen Aina Eira/Ellen Mienna 35 siidu 117 siiddus 7.1 Hálddaešapmi</p>
<p>Nuortalaš siida Njávdámis</p>
<p>Nuortalaš musea lágidii dikšunčoahkkima Nuortalašsiidda várás 28.05.14. Sohppojuvvui láddjet mašiinnain ja geavahit jalgenmašiinna jevdet bovnnaid. Lea maid sohppojuvvon bálkáhit eanadatspesialistta válljet rivttes ja láddan gilvagiid hávddiide, vai šaddá dakkár suoidni mii heive dán eatnamii. Dikšu lea maŋŋá čađaheami árvvoštallojuvvon ja gávnnahuvvon lea ahte boađus lea buorre.</p>
<p>Oppalaš beassama plánen Njávdáma oaggunsadjái lea dál fargga gárvvis. Bargu álggahuvvui báikediđoštallamiin ovttas bálkáhuvvon konsuleanttain Verte:in 20.05.14 ja lea jotkojuvvon ovttas Stáhta geaidnodoaimmahagain 20.08.14 ja telefovdnačoahkkimiin konsuleanttain ja geaidnodoaimmahagain 09.09.14. Mii leat maid ožžon Njávdáma oaggunsearvvi gulaskuddancealkámuša plánema oktavuođas. Sii dovddahit ahte sii eai háliit ovddasvástádusa ođđa hivssegis, ja ahte doaimma ferte čielggadit ovdalgo hivsset huksejuvvo. Danne ferte Sámediggi dan árvvoštallat plána gárvvisteami oktavuođas.</p>
<p>Nuortalašsiida lea mielde Riikkaantikvára jagi 2015 seailluhanprográmmas válljejuvvon arkeologalaš kulturmuittuid ja kulturbirrasiid várás (BARK). Plánen ja bušeteren lea álggahuvvon ovttas Nuortalaš museain dan barggu várás maid mii berret oažžut čađahuvvot BARK-prográmmas.</p>
<p>Doarjja sámi kulturmuitosuodjalusdoaimmaide</p>
<p>Jagis 2014 juolluduvvui 2 546 000 ru kulturmuitosuodjalussii. 1 715 000 ru manai arkeologalaš áigumušaide, ja 831 000 ru Sámedikki ruđain manai vistesuodjalussii. Ledje eanaš museat ja eará sámi organisašuvnnat mat ožžo doarjaga. Stuorámus prošeavttat mat ožžo stuorámus doarjagiid ledje: - Spittá giliservi oaččui doarjaga máksit eanadatarkiteavtta barggu ráhkadit dárkilis plánaid mo sihkkarastit guovžžahávddiid kulturbálgá guoras. - Aajege oaččui ruđaid registreret sámi visttiid Mearohke suohkanis, duođaštit álbmotmuitalusaid ja máidnasiid Plassjes, ja láhčit kulturmuittuid Forollhogna guovllus. - Saemien Sijte oaččui ruđaid registreret kulturmuittuid skálvviin. Dálkkádaga rievdama geažit suddá eanet muohta ja jiekŋa, ja danne sáhttet ihtit boarráset biergasat dakkár sajiin. - Árran julevsámi guovdásj oaččui ruđaid joatkit máŋggajahkásaš soahtemuitoregistrerema, ja duođaštit bálvvosbáikki Orjjelij Foaldas. - Gasko-Romssa musea oaččui ruđaid ovddeštit sámi vistti Gahpervákkis.</p>
<p>Viidáseappot juolludii Riikkaantikvára 2 167 500 ru liigeruhtan vistesuodjaleapmái. Ruđat gullet Riikkaantikvára seailluhanprográmmii ráfáiduhttojuvvon visttiide mat leat priváhta oamastusas. Dan ortnegis lea várrejuvvon 2 000 000 ru sámi kulturmuittuid seailluheapmái. Riikkaantikvára juolludusaid duogáš leat Sámedikki máŋggajahkásaš vistesuodjalanprošeavtta ođđaregistreremat. Eanaš oassi ruđaid juolluduvvui dainna ulbmiliin ahte ođastit priváhta visttiid. Daid stuorra ođastanprošeavttaid gaskkas Romssas lea earret eará juolluduvvon ruđat Middagmoenii Ráisavuonas ja Fjelldalenii Rivttágis. Nordlánddas lea juolluduvvon ruhta Kjelvik nammasaš láigodálolaš dállui Orjjelij Foaldas ja Tuvai Hábmeris. Finnmárkkus lea earret eará addojuvvon doarjja ovddeštit Tolkhuset Unjárggas ja skielttarskajá Deanus.</p>
<p>Ollu bargu lea maid biddjojuvvon dasa ahte oažžut raporttaid doaibmabiddjiin geat leat ožžon doarjaga muhto geat eai leat sádden raporttaid áigemearis. Viidáseappot lea bargojuvvon dainna ahte geassit ruovttoluotta doarjjalohpádusaid dakkár boarráset prošeavttain, mat eai leat vel álggahuvvon.</p>
<p>Oktavuohta ođđasis hávdádeamis Báhčaveajis, Mátta -Várjjaga gielddas</p>
<p>Oslo universitehta lea váldán oktavuođa Sámedikkiin dan gáibádusa birra Sámedikkis ahte oažžut dan 21 olbmobázahusa Báhčaveajis, mat leat vurkejuvvon Schreiner čoakkáldagaide Oslo universitehtii.</p>
<p>Čoahkkingirjji čállit: Ellen Aina Eira/Ellen Mienna 36 siidu 117 siiddus</p>
<p>Gáibádus boahtá Norgga ruošša-ortodoksa searvegottis, mii dáhttu ahte bázahusat galget hávdáduvvot ođđasis 96-dievvái Báhčaveadjái.</p>
<p>Sámedikkis lea hálddašanovddasvástádus dain sámi bázahusain mat leat vurkejuvvon Schreiner čoakkáldagaide. Sámediggi lea 1987 mannosaš Kulturmuitolága vuođul ožžon hálddašanovddasvástádusa sámi kulturmuittuin, dás maiddái sámi olbmobázahusain mat leat boarráset go 100 jagi. Sámedikki ja Oslo universitehta gaskasaš njuolggadusaid vuođul, mat mearriduvvojedje jagis 1999, hálddaša Sámediggi iežas ovddasvástádusa dain sámi bázahusain mat leat vurkejuvvon Schreiner čoakkáldagaide. Dat nationála lávdegoddi mii galgá árvvoštallat dutkama olbmobázahusain, lea 2007 rájes addán fágalaš rávvagiid dán áššis. Sámediggi dat mearrida loahpalaččat galget go dákterikkit hávdáduvvot ođđasis.</p>
<p>Dakkár mearrádus ferte vuođđuduvvot vuđolaš ja čáhkkilis prosessii. Sámediggeráđis lea oktavuohta Oslo universitehtain dán áššis, ja Sámediggeráđđái lea deaŧalaš oažžut dakkár proseassa mas guoskevaš bealit guldaluvvojit ja mas fágalaš ja historjjálaš árvvoštallamat váldojuvvojit vuhtii.</p>
<p>Sámedikki oassálastin máilmmiárbeguvlui Røros bergstad og Circumferensen oktavuođas – ođđa lahtu ja várrelahtu nammadeapmi</p>
<p>Sivas go Ida Marie Bransfjell lea cealkán eret iežas saji Sámedikki áirrasin máilmmiárberáđis ja Idar Bransfjell lea cealkán eret iežas sámi várrelahttun, de lea Sámediggeráđđi nammadan Sverre Fjellheim</p>
<p>Sámedikki ođđa áirrasin máilmmiárberáđđái. Fjellheim dovdá sámi kulturhistorjjá bures ja sus lea nana fágalaš máhttu sápmelaččaid ja sámi ássama birra, sihke lullisámi guovllus oppalaččat ja Plassje guovllus erenoamážit. Sverre Fjellheim várrelahttu ii leat vel nammaduvvon. Sámediggeráđđi máhccá dasa maŋŋeleappos dieđáhusas. 7.2 Čalmmustahttin</p>
<p>Sámi kulturmuittuid dikšun ja láhčin</p>
<p>Sámediggi lea 2014:s bargan máŋga láhčin- ja dikšundoaibmabijuin. Riikkaantikvára áimmahuššanprográmma bokte válljejuvvon arkeologalaš kulturmuittuid ja kulturbirrasiid várás (BARK) lea Sámediggi ožžon ruđaid Riikkaantikváras njealji iešguđet prošektii 2014:s.</p>
<p>Spittá Návuonas, Romssa fylkkas</p>
<p>Sámediggi lea ovttas Spittá giliservviin, Romssa fylkkasuohkaniin ja Romssa museain álggahan prošeavtta sihkkarastin ja láhčin dihtii válljejuvvon kulturmuittuid Spittás. Dikšunbargu lea čađahuvvon máŋga jagi, ja jotkojuvvo maiddái 2014:s. Mihttomearri dikšunbarggus lea guovtteoasat: vuos ođasmahttit kulturbálgá galbbaiguin ja fysihkalaš láhčimiin, ja dasto čađahit dárbbašlaš sihkkarastindoaibmabijuid áitojuvvon kulturmuittuid ektui. Kulturbálgái gullet máŋga guovžžahávddi. Guovžžahávddit mat gullet erenoamáš árvvolaš kulturbirrasii, leat gollan ja billašuvvan. Danne sihkkarastá Sámediggi dáid hávddiid dainna lágiin ahte bidjá fierpmi ovddabeallái kulturmuittuid. Dan oktavuođas lea maid ráhkaduvvon osteologalaš raporta mii válddaha dáktečoakkáldagaid.</p>
<p>Klubbu Čáhcesullo gielddas, Finnmárkku fylka</p>
<p>Geađgeboras Kluppus leat heallogeađggit. Guovlu lea gollan dan sivas go báikkálaš olbmot leat doppe viežžan heallogeđggiid gilvvagárddiide, grillaide, eará geađgebidjamiidda jna. Ovttas Várjjat sámi museain galgá báiki sihkkarastojuvvot dainna lágiin ahte ráhkadit goivvohaga. Dat hehtte biillaid vuodjimis ieš geađgeborrii. Dasa lassin galgá biddjojuvvot galba mas leat kulturhistorjjálaš dieđut, ja maiddái čađahuvvot ofelastin báikki lokten dihtii báikkálaš olbmuid diehtomielalašvuođa.</p>
<p>Nuortarávnnji girkogárddi dikšun ja sihkkarastin Návuona suohkanis, Romssa fylka</p>
<p>Kulturbirrasat lea sámi girkogárdi Návuona suohkanis, gos ain leat muhtun hávdemuittu muoras. Ollu dain leat heajos dilis ja muhtumat leat gahččan. Buot muorraruossain váilu mála. Dát leat hui hearkkes kulturmuittut mat livčče duššan jus ođastanprošeakta ii livččii álggahuvvon. Kulturmuittut leat maid</p>
<p>Čoahkkingirjji čállit: Ellen Aina Eira/Ellen Mienna 37 siidu 117 siiddus bures oidnosis ja lea álki daid lusa beassat, ja dain lea stuorra árvu báikkálaš olbmuide. Bargu galgá čađahuvvot ovttasbargoprošeaktan gaskal Sámedikki ja Davvi-Romssa museain.</p>
<p>Sirjennjuana, Raavrevijhke tjielte, Davvi-Trøndelága fylkkas</p>
<p>Sirjennjuana lea lahka mátkeláhtu mii manná Raavrevijhke guovddážis gálašanbáikái Lyjmede jávregáttis. Mátkeláhtu guora leat máŋga diehtojuohkingalbba geologiija, flora ja fauna birra. Doppe lea maiddái galba mii muitala sámeleaskka Zarina Zarinieidda birra oktan goahtetevnnegiin, maid Det norske skogsselskap lea ceggen. Sámediggi lea čađaheamen dikšuma mii mearkkaša galbbaid ođasmahttin ja sirdin ja bálgá merken. Galgá maid ráhkaduvvot pedagogalaš prográmma skuvllaid ja mánáidgárddiid várás. Dasa lassin lea Sámediggi leamaš mielde láhčimin ja juohkimin dieđuid Ráissa álbmotmeahci sámi kulturbirrasa birra. Dakko gokko boahtá álbmotmeahccái galgá álbmotmeahccehálddašeapmi cegget galbba luondduárvvuid ja kulturmuittuid birra. Sámediggi lea ovtta Davvi-Romssa museain ja Romssa fylkkasuohkanii ráhkadan galbateavsttaid boazodoalu, kulturmuittuid, meahccegeavaheami ja báktegovvosiid birra. Álbmotmeahccehálddahus háliida maiddái ahte galget ráhkaduvvot álbmotdieđalaš ávdnasat barttaide ja internehttii. Danne áigu Sámediggi joatkit dan barggu ahte dahkat guovllu kulturhistorjjá olahahttin álbmogii.</p>
<p>Nuortarávnnji girkogárdi Návuona suohkanis</p>
<p>Sámi visttiid identifiseren ja registreren</p>
<p>Sámedikki sámi visteidentifisereman ja -registrerema prošeavtta báikediđoštallanáigodat 2014 lea dál loahpahuvvon. 270 visteeaiggáda ledje ožžon reivve ovdal báikediđoštallamiid. Báikediđoštallamat ledje plánejuvvon Ivvárstádiid, Siellaga, Loabága, Málatvuomi, Ráisavuona, Divrráid, Ránáidsullo, Leaŋgáviikka ja Guovdageainnu suohkaniin. Dáid báikediđoštallamiid čađahedje 4 gieddebargi geat oktiibuot leat diđoštallan 120-140 sámi vistti.</p>
<p>Diehtojuohkinčoahkkimiidda, erenoamážit eaiggádiid várás dáid iešguđet suohkaniin, bohte hui uhccán olbmot. Muhto gulahallan eanaš eaiggádiiguin báikediđoštallamiin lea leamaš buorre. Dattetge</p>
<p>Čoahkkingirjji čállit: Ellen Aina Eira/Ellen Mienna 38 siidu 117 siiddus čájehuvvui ahte máŋga vistti eai lean sámi vistti, ovdal diđoštallamiid juo. Ovddalgihtii bargui lei galgat lean vuđolet, muhto dasa leat váilon návccat. Mii fertet buorebut ráhkkanit ovdal boahttejagi báikediđoštallanáigodaga.</p>
<p>Lea menddo árrat bidjat ovdan dárkilet loguid dáid visttiid dilis, dm. ee. galle vistti leat automáhtalaččat ráfáiduhttojuvvon ja galle vistti leat jávkan. Dát logut biddjojuvvojit ovdan Riikkaantikvárii ja Birasdepartementii golggotmánu 29. b. čoahkkimis. Seammás biddjojuvvojit 2012/2013 báikediđoštallandieđut dál Askeladdenii, Riikkaantikvára nationála diehtovuođđu kulturmuittuid várás. Automáhtalaččat ráfáiduhttojuvvon visttiid eaiggádat ožžot reivve maŋŋá diđoštallama ja gihppaga mas čilgejuvvo maid dat mearkkaša eaiggádit automáhtalaččat ráfáiduhttojuvvon sámi vistti.</p>
<p>Registrerenprošeakta Lenesjávri Beardu suohkanis</p>
<p>Sámediggi lea Riikkaantikvára ruđaiguin čađahan registreremiid Lenešjávrri birra Siskkit Romssas 2014 geasi. Prošeakta lea ovttasbargu Romssa fylkkasuohkaniin. Ruđat leat nu gohčoduvvon kvalitehtaloktenruđat, maid áigumuš lea kvalitehtasihkkarastit registreremiid mat biddjojuvvojit Aske laddenii (http://askeladden.ra.no). Ovdal d án geasi gieddebarggu ii lean oktage hálddašaninstánsa čađahan diđoštallamiid guovllus. Mii bijaimet eanaš vuođđun boarráset registreremiid maid Romssa musea lei čađahan 1970-logus.</p>
<p>Lenešjávreguovllus leat stuorra luondduárvvut ja dat lea geasuheaddji olggustallanguovlun erenoamážit Beardu olbmuide, muhto maiddái Romssa olbmuide muđui ge. Das lea rádjá Dieváidvuovddi álbmotmeahccái ja uhccán lea huksejuvvon dohko. Geassit johtalit čázi mielde.</p>
<p>Statskogas lea láigobarta, muđui lea organiserejuvvon ja priváhta telten. Doppe doaimmahuvvo maiddái luondduvuđot turisma meahccegohtten hámis. Beroštupmi lea stuorrumin, ja suohkan háliida láhčit ealáhusdoaimmaide. Das sáhttet leat váikkuhusat kulturmuittuide. Danne lea deaŧalaš kvalitehtasihkkarastit registreremiid dál.</p>
<p>Guovllu lea sápmelaččat árbevirolaččat geavahan giđđa- ja čakčaguohtuneanan ja dálveguohtuma fas Čohkkirasa guovllus ja geasseguohtuma fas Romssa rittus. Doppe lea eahpedábálaš ollu sámi kulturmuittut. Doppe leat máŋggalágan kulturmuittut; goahtesajit, bivdorusttegat, hávdesullot ja bálvvossajit. Kulturmuittut lea erenoamážit gaskal Álddesjávrri ja Lenešjávrri (Ostu) gitta rávnnji rádjai gaskal dán guovtti baseaŋŋa Lenešjávrris. Doppe vudjet bohccot rastá ja dat lea boazodoalu johtolagat. Árra metállaáiggi bivdorokkit ja orohagat vuojahagain duođaštit ahte dát geavahus manná duháhiid jagiid maŋás guvlui áiggis. Barggu boađusin lei ahte ovddeš kulturmuitoregistreremat merkejuvvojedje kártii ja muhtun diliin dat definerejuvvojedje ođđasis. Duopmasuolu jávrri siskkimus geažis lei omd. registrerejuvvon hávdesuolun. Čájehuvvui ahte suolu lei dasa lassin doaibman goddebivdobáikin. Gávnnaimet logináre muvrejuvvon čilaid. Doppe ledje maid borrit ja árranat orohaga maŋis.</p>
<p>Gávnnaimet maid kulturmuittuid mat eai lean ovdal registrerejuvvon. Das ledje máŋga árrana, goahte-/vistesaji ja erenoamážit báiki mas ledje golbma nu gohčoduvvo árrana mat ledje lágiduvvon ráidun. Dát kulturmuitošládja ii lean ovddastuvvon ovdal dan guovllus ja sáhttá leat geavahuvvon 1 000-1 500 jagi. 8</p>
<p>Ealáhusat</p>
<p>Váldomihttomearri</p>
<p>Nana ja máŋggabealat ealáhuseallin mii fuolaha sámi kultuvrra, luonddu ja birrasa, ja lea vuođđun eallinfámolaš báikegottiide gos olbmot háliidit ássat.</p>
<p>Čoahkkingirjji čállit: Ellen Aina Eira/Ellen Mienna 39 siidu 117 siiddus 8.1 Vuođđoealáhusa rámmaeavttut</p>
<p>Biebmobearráigeahču ođđasis organiseren</p>
<p>Ráđđehus lea mearridan heaittihit Biebmobearráigeahču regiovdnakantuvrra Romssas ja</p>
<p>Finnmárkkus. Kantuvra lea dál Guovdageainnus ja doppe leat 14 virggi. Doaimmat galget sirdojuvvot Suortái, gosa šaddá regiovdnakantuvra olles Davvi-Norgii.</p>
<p>Sámediggi lea ávžžuhan oažžut konsultašuvnnaid Eanadoallo- ja biebmodepartemeanttain regiovdnakantuvrra heaittiheami birra. Sámediggi lea lohkan ahte lea dárbu eanet bearráigehččui suohkanis. Suohkan lea maid Norgga stuorimus boazodoallosuohkan, ja dáppe lea maid boazonjuovahat. Seamma ávžžuhusas logai Sámediggi ahte Sámediggi ii sáhte dohkkehit sirdimiid stáhtalaš bargosajiin sámi guovlluin eret. Regiovdnakantuvrra heaittiheapmi mielddisbuktá stuora vahága Guovdageainnu suohkanii.</p>
<p>Eanadoallu</p>
<p>Sámediggi searvá juolludanjovkui <span type="quote">“Árktalaš eanadoallu”</span> prošeavttas. 2014:s lea joavku juolludan 6,25 miljovnna ruvnno iešguđet lágan prošeavttaide Davvi-Norggas. 16 prošeavtta ožžo doarjaga, golmmas dáin leat njuolga čadnojuvvon sámi prošeavttaide. Sámediggi lea 2014:s várren 1,0 miljovnna dán prošektii.</p>
<p>Mariidna ealáhusat</p>
<p>Struktuvra</p>
<p>Sámediggi meannudii geassemánus 2014 Ealáhus- ja guolástusdepartemeantta evttohusa strukturearreortnega ásaheami birra daid riddofatnasiid várás maid lohpeguhkkodat lea vuollel 11 mehtera. Sámedikki mearrádus lea sáddejuvvon departementii. Medias dieđihuvvo ahte guolástusministtar Elisabeth Aspaker lea maŋidan uhcimus fatnasiid strukturerema, muhto departemeantta neahttasiiddus lea ášši ain daid áššiid gaskkas maid sii leat meannudeamen.</p>
<p xml:lang="smj">Makrealla</p>
<p>Ealáhus- ja guolástusdepartemeanta čuovvolii Sámedikki evttohusa ahte várret sierra makreallaeari mii galgá bivdojuvvot Davvi-Norggas. Departemeanta mearridii eari 5 000 tonnasažžan mii galgá bivdojuvvot Davvi-Norggas. Geassemánus evttohii Sámediggi earret eará ahte dán makreallaeari galget dat fatnasat bivdit maid eaiggádat ásset ja leat registrerejuvvon Davvi-Norggas, mas 2 500 tonna (50 %) galggai áhpeguolástusjoavku (snoaranuohttofatnasat, SUK-fatnasat ja feastonuohttefatnasat) bivdit ja 2 500 tonna (50 %) galggai riddoguolástusjoavku bivdit 2 300 tonnain gitta-/rabasjovkui ja 200 tonnain gáddenuohttebivdui dispensašuvnna vuođul.</p>
<p>Sámediggi bijai maid gáibádussan makreallabivdui Davvi-Norggas ahte Stuorradikki mearrádus gieldit badjel 15 mehtera guhkkosaš fatnasiid bivdimis dálá vuotnalinnjáid siskkobealde, galgá doahttaluvvot. Suoidnemánus mearridii departemeanta njuolggadusaid main sii mearridedje čuovvovaš juogadeami: snoaranuohttofatnasat ožžot 3553 tonna, sáikonuohttofatnasat konsešuvnna haga (SUK) ožžot 322 tonna, makreallafeastonuohttefatnasat ožžot 200 tonna ja sierra riddofatnasat rabas joavkkus ožžot 925 tonna. Buot mearkaregistrerejuvvon fatnasat maid suvdinnákca lea uhcit go 500m3 ja mat leat heivvolaččat, main lea bargoveahka ja main leat bivdosat nu ahte sáhttet bivdit nuhtiin, firpmiin dahje duorgguin, ja maid eaiggát dahje heavsmánni lea registrerejuvvon guolásteddjiidlohku, ožžot bivdit 20 tonnasaš eanemusearis makrealla davábealde 65°N sierra rabas joavkkus. Bivdu bissehuvvo go joavkovuovdin meroštallojuvvo bivdojuvvon visot.</p>
<p>Gonagasreabbá</p>
<p>Ealáhusa- ja guolástusdirektoráhta (NGD) rámmaid vuođul čálii Guolástusdirektoráhta notáhta mii biddjojuvvui vuođđun gulaskuddamii gonagasreabbábivddu birra 2014/2015. Sámediggi beasai</p>
<p>Čoahkkingirjji čállit: Ellen Aina Eira/Ellen Mienna 40 siidu 117 siiddus geahčadit dán notáhta konsultašuvdnašiehtadusa vuođul. Suoidnemánus čađahedje Sámediggi ja NGD konsultašuvnnaid hálddahuslaš dásis. Konsultašuvnnain dovddahii Sámediggi ahte eat doarjjo gulaskuddanevttohusaid dáid birra: - Ásahit vuolimus guhkkodatráji dasa guđe fatnasat galget beassat bivdit rabas joavkkus earremuddejuvvon guovllus - Ásahit doaibmagáibádusa gonagasreabbábivdui - Addit lobi fatnasiidda Muosáin bivdit earremuddejuvvon sállaša Sámediggi čuovvolii ášši dainna lágiin ahte jearahit konsultašuvnnaid politihkalaš dásis.</p>
<p>Departemeantta vástádus lei ahte stáhtaráđi mielas ii leat dárbu čađahit makkárge konsultašuvnnaid dannego do sis ledje buot dieđut áššis. Maŋŋágo 2014/2015 gonagasreabbábivddu njuolggadusat albmanedje, sáddii Sámediggi konsultašuvdnagáibádusa. Guolástusministtar biehttalii čađaheamis konsultašuvnnaid áššis, muhto mieđihii Sámediggái čoahkkima ášši birra gonagasreabbákonferánssa oktavuođas Girkonjárggas.</p>
<p>Loahppajurdda maŋŋá čoahkkima lei: - Guolástusministtar Elisabeth Aspaker doalahii iežas mearrádusa váldit vuollel 6 mehtera guhkkosaš fatnasiin earet vuoigatvuođaid gonagasreabbábivdui. - Sámediggi gávnnahii ahte ii juksojuvvon ovttamielalašvuohta gaskal Sámedikki ja Ealáhus- ja guolástusdepartemeantta, nu ahte vuollel 6 mehtera guhkkosaš fatnasat rabas joavkkus besse bivdit gonagasreappá áigodagas 2014/2015. - Sámediggeráđđi gávnnahii maiddái stáhtaráđi ektui ahte departemeanta lea rihkkon sohppojuvvon ja gustojeaddji šiehtadusaid konsultašuvnnaid ektui gaskal Sámedikki ja stáhta eiseválddiid.</p>
<p xml:lang="smj">Vuotnaguolástuslávdegoddi</p>
<p>Sámedikkis lei bovdejumi vuođul čoahkkin Vuotnaguolástuslávdegottiin ja Ealáhus- ja guolástusdepartemeanttain Romssas 12.09.14. Sámedikki ja Ealáhus- ja guolástusdepartemeantta ovddastedje hálddahusat. Čoahkkima duogážin lei dat sávaldat ahte oažžut govddit oktasaš áddejumi lávdegotti rollas ja ovttasdoaibmamis departemeanttain. Čoahkkimis čielggai ahte Vuotnaguolástuslávdegottis iežas mandáhta vuođul leat muhtun konkrehta bargamušat (uhcit fatnasiid vuotnalinnját, lasseearit ja bivdovuoigatvuođa doaibmaguovlu), lassin vuoigatvuohta evttohit rámmaeavttuid jna. Vuotnaguolástuslávdegoddi ii leat dábálaš gulaskuddaninstánsa ja ferte geavahit iežas evttohanvuoigatvuođa dasa ahte ovddidit árvvoštallamiid dakkár guolástusfágalaš ja guolástuspolitihkalaš áššiin, main lea mearkkašupmi báikkálaš riddo- ja vuotnaguolásteapmái. Ii ge vuotnaguolástuslávdegoddi leat dakkár orgána mii ieš sádde iežas árvvoštallamiid ja evttohusaid formálalaš gulaskuddamii. Dan ferte guolástushálddahus čuovvolit jus leš dárbu.</p>
<p>Vuotnaguolástuslávdegottis lea dattetge deaŧalaš rolla das ahte gulahallama bokte háhkat báikkálaš máhtu ja oainnuid mat biddjojuvvojit vuođđun lávdegotti árvvoštallamiidda. Gulahallan departemeanttain berre nannejuvvot, maiddái nu ahte departemeanta sáhttá bivdit lávdegottis árvvoštallamiid dakkár áššiin maid departemeanta lea meannudeamen. Sámedikki bealis dovddahuvvui maiddái dat sávaldat ahte galggašii buorre gulahallan gaskal lávdegotti ja Sámedikki, vai maiddái lávdegotti árvvoštallamat sáhttet leat vuođđun Sámedikki bargui.</p>
<p xml:lang="eng">Nor-Fishing</p>
<p>Sámediggeráđđi oassálasttii Nor-Fishing messái borgemánu 19.-21.b. vai beassá leat mielde guolástuspolitihkalaš digaštallamiin Finnmarksstanden:is ja Speakers Corner:is. Digaštallamii oassálaste iešguđet politihkkárat, FHL, Fiskarlaget ja fylkkagielda.</p>
<p>Čoahkkingirjji čállit: Ellen Aina Eira/Ellen Mienna 41 siidu 117 siiddus</p>
<p>Boazodoallu</p>
<p>Togii vuojáhallan lullisámi guovllus</p>
<p>Sámediggeráđis lea leamaš čoahkkin miessemánu 13. b. 2014, politihkalaš jođiheddjiiguin</p>
<p>Johtalusdepartemeanttas dán váttisvuođa birra, gos bivddiimet jođánit bidjat johtui doaimmaid mat hehttejit/ unnidit togii vuojáhallamiid.</p>
<p>Sámedikkis lea leamaš čoahkkin togavuojáhallamiid birra geassemánu 3. b. 2014 Hellas, Jerbaneverket:in, Finnmárkku fylkkamánniin, Biebmobearráigeahčuin ja boazodoalu ovddasteddjiiguin gos dát hástalusat digaštallojuvvo. Jernbaneverket ovdanbuvttii doaibmaplána elliidvuojáhallama vuostá ja vuoruhemiid.</p>
<p>NBR jahkečoahkkin</p>
<p>Sámediggeráđđi lea oassálastán NBR jahkečoahkkimis geassemánu 12.-14. b. 2014. Sámediggeráđis lei dearvvahansárdni jahkečoahkkimii. Sámediggeráđđi deattuhii boraspire- ja areálapolitihka, ekonomalaš ovdáneami, ja gulahallama boazoealáhusain iežas sártnis. Dasa lassin lei Sámediggeráđis sáhkavuorru</p>
<p>NBR fágabeaivvis, Sámedikki rolla birra mineráladoaimmaid ektui.</p>
<p>Rámmat sámi ja boazodoallofágalaš váikkuheapmi boazodoalu regionála hálddašeamis Sámediggi lea ovttas NBR:in, EBD:in, Fylkkamánniiguin ja Boazodoallohálddahusain oassálastán proseassas ovddidit rámmaid sámi ja boazodoallofágalaš mielváikkuheami birra boazodoalu regionála hálddašeamis. Bargojoavku geigii raportta Eanandoallo- ja Biebmodepartementii geassemánu 1.b.2014.</p>
<p>Bargojoavku evttohii ahte ásahuvvojit fylkkaid mielde gulahallan-/ ovttasbargoforumat mas leat ovddasteaddjit Sámedikkis, Norgga Boazosápmelaččaid Riikkasearvvis (NBR) ja fylkkamánni mielde. Raportta čuovvoleamis lea EBD bivdán fylkkamánniid ásahit foraid. Ulbmil foraiguin lea háhkat dehálaš arena gos sáhttá leat oktavuohta, ja gos váldoulbmil lea digaštallat fága ja gulahallat oppalaččat dehálaš váttisvuođaid birra jna. Forat eai galgga adnot konsulteremiidda ovttaskas áššiid birra dahje eará áššemeannudeapmái. Bargojoavku lea maid evttohan fora gulahallamii siiddaiguin, orohagaiguin ja siidaovttadagaid jođiheddjiiguin. Departemeanta lea bivdán fylkkamánneámmáhiid buktit cealkámuša dán oassái bargojoavkku evttohusas, ja áigu boahtit ruovttoluotta dán evttohussii.</p>
<p>Oktavuohta ja gulahallan Eanandoallo- ja biebmodepartemeanttain</p>
<p>Čoahkkimis gaskal Sámediggepresideanta ja Eannadoallo- ja biebmoministara guovvamánus lei ovttaoaivilvuohta dasa ahte gulahallat juohke jahkebeali politihkalaš dásis, ja čoahkkimiidda hálddahusdásis. Dán áigodagas lea leamaš okta čoahkkin hálddahusdásis, mas Sámediggi earret eará oaččui dieđuid boazologuheiveheami proseassa stáhtusa birra.</p>
<p>Oktavuohta Sámedikki nammaduvvon áirasiiguin boazodoallostivrras</p>
<p>Sámediggeráđis lei geassemánu 16.b.2014 čoahkkin Sámedikki nammaduvvon áirasiiguin boazodoallostivrras. Áigumuš lea doallat jahkásaš čuovvolančoahkkima gaskal Sámedikki ja Sámedikki nammadan áirasiiguin boazodoallostivrras.</p>
<p>Čuovvoleapmi ja gulahallančoahkkimat orohagaiguin</p>
<p>Čuovvoleapmin gulahallančoahkkimiidda mat Sámedikkis leat leamaš orohagaiguin, de lea sáddejuvvon referáhtta masa leat čállon čuoggát maid galgá čuovvolit, buot orohagaide Norggas. Čuovvoleapmi čađahuvvo earret eará ođđa Sámediggedieđáhusa barggu oktavuođas boazodoalu birra.</p>
<p>Okta váldofáttáin gulahallančoahkkimiin lei boazodoalu areálaid sihkkarastin. Sámediggi áigu dán čuovvolit sihke guovddáš ja regionála boazodoalloeiseválddiid ektui. Lea stuora dárbu lasihit máhtu</p>
<p>Čoahkkingirjji čállit: Ellen Aina Eira/Ellen Mienna 42 siidu 117 siiddus boazodoalu areálageavaheami birra ja vuoigatvuođaid birra plánejeddjiide ja huksejeddjiide. Sámediggi áigu dán čuovvolit buot fylkkamánniiguin regionála fora barggu bokte.</p>
<p>Sámediggeráđđi oaidná ahte dákkár gulahallan orohagaiguin lea dehálaš boazodoalloáššiid barggus, ja mihttun lea bovdet gulahallančoahkkimiidda boazoguovlluin juohke nuppi jagi, áinnas ovttasbarggus eará aktevrraiguin.</p>
<p>Gulaskuddan ođđa njuolggadusárvalussii bohccuid njuovvama ja vuovdima birra árbevirolaš sámi diliid oktavuođas</p>
<p>Sámediggi lea buktán gulaskuddancealkámuša Biebmobearráigeahču ođđa njuolggadusárvalussii njuovvama ja vuovdima birra árbevirolaš sámi diliid oktavuođas. Sámediggi lea gulaskuddancealkámušas deattuhan ahte mii leat positiiva ortnegii mii addá vejolašvuođa njuovvat ja vuovdit bohccobierggu árbevirolaš vuogi mielde. Sámediggi lea aŋkke bivdán ahte ođđasit guorahallet logu mii lea ráddjejuvvon 10 bohccui, dainna áigumušain ahte Norggas galgá sáhttit seamma ládje dahkat go Suomas. Gulaskuddancealkámušas lea maid cuiggoduvvon go láhkaásahusárvalusas lea jurddašuvvon beare byrokráhtalaš dárkkistanvuogádat mii ferte álkibun dahkkot, erenoamážit go geahččá man ollu bohccuin lea sáhka maid dán vuogi mielde sáhtášii njuovvat. 8.2 Kulturealáhusat</p>
<p>Duodji</p>
<p>Sámediggeráđđi sáddii gulaskuddančállosa doarjjaortnegiid rievdademiid birra duodjeealáhusas. Dan oktavuođas doalai ráđđi gulaskuddančoahkkima geassemánus. Cealkámušat ja oassi gulaskuddančállosis leat mielde duodjeealáhusa boahtteáiggi čielggadeamis.</p>
<p>Sámediggi, Duojáriid ealáhussearvi ja Sámiid duodji sohpe čakčamánu 18.b.2014 ealáhusšiehtadusa duoji várás. Šiehtadusas lea rámma 8,1 miljovnna ruvnno. Lassin sisaoastindoaimmaide háliidedje goappašat bealit ain vuoruhit ovdánahttindoaimmaid. Sámediggeráđđi lea duhtavaš go organisašuvnnat leat ohcalan áŋgiruššama oažžut duoji kulturealáhussan.</p>
<p>Bealit leat soahpan ahte Sámediggi galgá guorahallagoahtit iešguđet lágan prográmmaid duoji várás, erenoamážit kulturealáhusprošeavtta oktavuođas maid Sámediggi juo lea bidjan johtui. Eará doaibmabidju mii vuoruhuvvo 2015:s lea hospiterenortnet. Dat mearkkaša ahte duodjefitnodat ja son guhte galgá hospiteret, oažžu gokčojuvvot oasi goluin mat gártet dán oktavuođas. Bealit leat maid soahpan veardádallat lea go ulbmillaš ahte duodjeorganisašuvnnat váldet badjelasaset hálddašit doaibmadoarjjaortnega 2016 rájis. Sámediggeráđđi ovdanbuktá šiehtadusa Sámedikki dievasčoahkkimii juovlamánus 2014.</p>
<p>Sámedikki kulturealáhusprošeakta</p>
<p>Sámedikki fitnodatovdánahttinprográmma, Dáhttu, lea oalát boahtán johtui. 12 sámi kulturealáhusoassálasti Finnmárkkus leat mielde prográmmas mas leat leamaš guokte čoahkkaneami dássážii dán jagi, cuoŋománu 23.-24.b. Kárášjogas ja borgemánu 26.-27.b. Guovdageainnus. Prográmma lea bures váldon vuostá. Earret eará lea deattuhuvvon ahte prográmma lea bures heivehuvvon iešguđet dásiide main fitnodagat leat, ja ahte lea buorre sadji máŋgga iešguđet suorggi kulturealáhusaide oasseváldiid gaskkas. Viidáseappot lea fierpmádat- ja ovttasbargoárvu stuoris. Prográmmas ii lean sadji buohkaide geat ledje háliidit searvat ja dan sivas lea ráhkaduvvon vuordinlistu boahtte čađaheapmái mii lea plánejuvvon Romssa fylkii.</p>
<p>Buorit bohtosat Dáhttu prográmmas ja sávaldat eanet prográmmaide lea mielddisbuktán ahte Sámediggeráđđi lea mearridan bidjat johtui Dáhttu2 Romssas juo dán čavčča. Vuosttaš deaivvadeapmi šaddá skábmamánu 4.-5.b. Davvi álbmogiid guovddážis. Rekruterenproseassa dása lea jođus mediaid bokte ja Sámedikki kanálaid bokte. Viidáset váldo oktavuohta kulturealáhusbirrasiiguin ja vejolaš</p>
<p>Čoahkkingirjji čállit: Ellen Aina Eira/Ellen Mienna 43 siidu 117 siiddus olbmuiguin Romssas ja Finnmárkkus. Dán háve vuoruhit oassálastiid Romssabealde. Sámediggi lea bivdán Kreativ Industri ásahit Dáhttu-prográmma. Kreativ Industriijas lea 3 jagi rámmašiehtadus, ja das leat mielde golbma prográmma Finnmárkkus, Romssas ja Nordlánddas/ Trøndelága fylkkain.</p>
<p>Juohke prográmma bistá jagi, ja das leat golbma deaivvadeami, ja dasa lassin ožžot buot oasseváldit 50 ráđđeaddidiimmu guhtege. Dáhttu lea ráhkaduvvon ja heivehuvvon ealáhusovddideapmái erenoamážit sámi kulturealáhusa váste. Lassin Dáhttui lea Sámedikki kulturealáhusprošeavttas bargu hábmet kulturealáhusaid oppalaččat sámi servodagas. Kulturealáhusprošeavttas lea earret eará fokus gelbbolašvuođaloktemii, fierpmádathuksemii ja gánnáhahttivuohta sámi kulturealáhusain. Dehálaš vuoruheamit dán jagi leat leamaš earret eará ásahit fierpmádaga sámi kulturealáhusaide. Dán bargui lea Sámediggi juolludan doarjaga ođđaásahuvvon searvái Kultursiida, mii lea Davvi álbmogiid guovddážis. Dát lea searvi mas galget leat mielde miellahttofitnodagat kulturealáhussuorggis Davvi-Romssas. Dál lea jođus bargu mas galget geahččat movt Kultursiida ovttasbarggus Halti Næringshage:in Ráissas sáhttet leat rámmat bistevaš fierpmádahkii Romssa sámi kulturealáhusaide.</p>
<p>Dán čavčča lea Sámedikkis leamaš čoahkkin Norgga Innovašuvnnain Romssas, ovttasbarggu birra fylkka kulturealáhusas. Norgga Innovašuvdna lei earret eará mielde duodješiehtadallamiin, gos sii muitaledje márkanguvllot jurddašeami birra ja mearkagálvohuksema birra. Innovašuvdna Norga háliida ovttasbargat Sámedikkiin čađahit Dáhttu 3 Romssas. Sámediggi lea maid bovdejuvvon searvat</p>
<p>Innovašuvdna Norgga fágaráđđái Romssa kulturealáhusaide. 9</p>
<p>Regionálaovddideapmi</p>
<p>Váldomihttomearri</p>
<p>Árjjalaš ja ulbmillaš ovttasbarggu bokte regionála ja báikkálaš eiseválddiiguin nannet ja ovddidit sámi kultuvrra, giela ja servodateallima.</p>
<p>Suohkanođastus</p>
<p>Suohkanođastus galgá láhčit dili nu ahte eanet suohkanat sáhttet ovttastahttojuvvot. Unnit ja stuorit suohkanat galget addit buoret kapasitehta fuolahit ja ovddidit láhkageatnegahtton doaimmaid, addit buoret vejolašvuođaid ceavzilis báikegottiide ja fuolahit dehálaš eaktodáhtolaš doaimmaid. Ráđđehusas lea čuovvovaš ulbmil ođastusain: - Buorit ja seammaárvosaš bálvalusat ássiide - Ollislaš ja oktiiordnejuvvon servodatovdáneapmi - Ceavzilis ja ekonomalaččat nana suohkanat - Nannejuvvon báikkálaš demokratiija Stuoradiggi lea addán fylkkamánniide bargun koordineret ja láhčit buori regionála proseassaide, mas ovttaskas suohkan ieš lea ožžon bargun čielggadit rievdadusaid dálá suohkanstruktuvrras. Ovttas KS:in čađahit fylkkamánnit álggahančoahkkimiid iešguđetge fylkkain nu ahte besset joatkit suohkanođastusa viidáset proseassaiguin. Regionála proseassat álggahuvvojedje 2014 čavčča ja loahpahuvvojit 2016 loahpas.</p>
<p>Dán oktavuođas lea sámediggeráddi oassálastán álggahančoahkkanemiide mii lea čađahuvvon Davvi-Trøndelágas, Nordlánddas ja Finnmárkkus ja main buohkain leat sámegiela hálddašanguovllu suohkanat. Sámedikkis lea leamaš oktavuohta Romssa fylkkamánniin joatkkaproseassaid hárrái ja ožžon lohpádusaid ahte Sámediggi beassá searvvat proseassaide.</p>
<p>Suohkanproposišuvnna gieđahallan Stuoradikkis 2014 giđa čájeha ahte ođđa suohkanođastusa hárrái lea stuorra ovttamielalašvuohta. Ákkastallan dasa lea ahte suohkanat maŋemus 50 jagis leat ožžon</p>
<p>Čoahkkingirjji čállit: Ellen Aina Eira/Ellen Mienna 44 siidu 117 siiddus eanet bargamušaid ja lasi ovddasvástádusa. Bargolassáneapmi, eanet vuoigaduvvon bálvalusat ja demografiijaovdáneapmi lea maŋŋel maŋimus stuora suohkanstruktuvrra rievdadusa mii lei 60-logus, čavgen eanet kapasitehta ja gelbbolašvuođa gáibádusaid. Suohkanstruktuvrra ii leat olu rievdan bargo- ja veahkadatovdáneami ektui.</p>
<p>Proseassaid oktavuođas dán rádjai lea Sámediggi garrasit deattuhan ahte suohkanođastusbargu ferte fuolahit ja viidáseappot ovddidit sámi bálvalusfálaldaga ja ahte Sámediggái sihkkarastojuvvo váikkuhanfápmu mearrádusproseassain boahtteáiggi stuorasuohkaniid ektui. Proseassa ovddas guvlui ii ábut sámi servodatdili dahkot oaidnemeahttumin. Ulbmil ferte leat ahte sihkkarastit ja fuolahit sámi giela, kultuvrra ja servodateallima ja dan sámepolitihka vuođul mii lea mearriduvvon Vuođđolága ja konvenšuvnnaid bokte.</p>
<p>Sámedikki rolla ovttasbargoguoibmin lea deaŧalaš go sámi sisdoallu galgá biddjojuvvot daid bargamušaide maid stuorasuohkanat galget doaimmahit. Lea mieđihuvvon ahte Sámediggi beassá mielde resursajovkui ovttas eará deaŧalaš ja áigeguovdilis oassálastiiguin čielggadit váikkuhusaid earret eará sámi bálvalusfálaldahkii boahttevaš suohkanstruktuvrras. Dat dáhpáhuvvá Nordlándda fylkkas ja ásahuvvo várra Finnmárkku fylkkas maiddái. Davvi-Trøndelágas dát lea váldojuvvon ovdan álggahankonferánssas, muhto dárbu lea dan digaštallat eanet. Dát galgá maid leat fáddá maid sámediggeráđđi váldá ovdan Romssa fylkkamánniin.</p>
<p>Ráđđehus áigu bidjat ovdan ollislaš evttohusa das guđe bargamušat galget sirdojuvvot stuorát ja nannoset suohkaniidda 2015 giđa. Stuorradiggi áigu meannudit evttohusa suohkaniid ođđa bargamušaid birra ovdalgo suohkanat dahket iežaset báikkálaš mearrádusaid. Áigumuššan lea dasto bidjat ovdan ollislaš láhkaproposišuvnna suohkaniid ođđa bargamušaid birra 2017 giđa, oktanaga proposišuvnnain ođđa suohkanstruktuvrra birra. Departemeanta láhčá guovtti čađahanvejolašvuhtii ođastusáigodagas. Suohkanat mat mearridit ovttastahttima 2015 čavčča; dalle sáhttá ovttastahttin mearriduvvo gonagaslaš resolušuvnnain 2016 giđa mielde ja ođđa suohkan sáhttá doaibmagoahtit 01.01.18 rájes. Nubbi vejolašvuohta, go suohkanat mearridit ovttastahttima maŋimusat 2016 geasi; dalle ovddiduvvo ollisalaš proposišuvdna Stuorradiggái ođđa suohkanstruktuvrra birra 2017 giđa ja čađahuvvo dábálaččat maŋimusat 01.01.20.</p>
<p>Sámediggi oažžu suohkanođastusa meannudeapmái Sámedikkis. Sámedikki joavkojođiheaddjit besset mielde prosessii suohkanođastusa birra.</p>
<p>Sámedikki ja Romssa suohkana gaskasaš ovttasbargošiehtadus</p>
<p>Čuovvoleapmin ovttasbargošiehtadussii gaskal Sámedikki ja Romssa suohkana, de lei Sámediggeráđđi ja Romssa suohkan bovden álbmotčoahkkimii Romssa ráđđeviesus borgemánu 19.b.2014. Čoahkkimii bohte sullii 30 olbmo geat ovddastedje iešguđet servviid, ásahusaid, dáiddáriid ja ovttaskas olbmuid.</p>
<p>Álbmotčoahkkimis ožžo Sámediggeráđđi ja Romssa suohkana sátnejođiheaddji Jens Johan Hjort, dieđuid movt álbmoga mielas lea ovttasbargošiehtadus doaibman dan rájes go vuolláičállojuvvui logi mánu áigi. Eanemusat lei olbmuid mielas buorre jus ovttasbargošiehtadus doaibmá buorre reaidun dasa ahte bidjat fokusa sámi áššiide Romssa suohkanis.</p>
<p>Maŋŋil álbmotčoahkkima dolle bealit evaluerenčoahkkima man ulbmil lei geahčadit čuoggáid ovttasbargošiehtadusas ja digaštallat cealkámušaid mat bohte álbmotčoahkkimis. Bealit leat ovttaoaivilis dasa ahte šiehtadus lea mielddisbuktán ahte sámi giella ja kultuvra leat eanet oidnosis Romssas, ja erenoamážit galben sámegillii lea lassánan. Bealit digaštalle čuovvolanstrategiijaid šiehtadusa čuoggáide.</p>
<p>Ovttasbargu Álttá suohkaniin</p>
<p>Sámediggeráđis lea leamaš čoahkkin Álttá suohkaniin geassemánus dán jagi, mas ulbmil lei ráhkadit dáhpáhusplána ovttasbargoproseassas oasálaččaid gaskka. Doppe šiehtaduvvui ahte Álttá suohkan ovttasbarggus Sámedikkiin doallá fágabeaivvi Álttás skábmamánu, ja dan maŋŋil álbmotčoahkkima.</p>
<p>Čoahkkingirjji čállit: Ellen Aina Eira/Ellen Mienna 45 siidu 117 siiddus</p>
<p>Ulbmil doaluiguin lea oažžut cealkámušaid Álttá álbmogis ovttasbargošiehtadusa sisdollui, mii galgá hábmejuvvot dán jagi mielde.</p>
<p>Jorggihanhámman turistafatnasiidda/ North Cape Turnaround Port. Sámediggi lea searvan ollu ruđain ovddidit jorggihanhámmanprošeavtta turistafatnasiidda, Hávdnii</p>
<p>Porsáŋggus. Jorggihanhámman šaddá vuosttaš ja maŋimus galledanbáiki mátkkošteddjiide Davvi-Norgga cruisas. Jorggihanhámman turistafatnasiidda lei bruggu mii ovttas girdišiljuin addá vejolašvuođa lonuhit mátkkošteddjiid turistafatnasis, gos olbmot geat bohtet gáddái dolvojuvvot girdiin ruoktot, ja ođđa mátkkošteaddjit bohtet sisa girdišilju bokte. Leat dušše golbma saji davviguovlluin gos lea vejolaš dákkár doaimmaide turistafatnasiin. Dán golmma báikkis lea Leavdnja válljejuvvon vuohkkaseamos báikin, go doppe lea Norgga njealjádin guhkimus girdilangeaidnu, dohko lea buorre boahtit fatnasiin, dat lea davvin ja doppe lea lahka Nordkapp:ii, mii lea dehálaš galledanbáiki fanasmátkkošteddjiide.</p>
<p>Turistafanasmárkana rievdan oanehit mátkkiide ja ođđa birasgáibádusat/ divron boaldámuš leat áššit mat vurdet mielddisbuktit heajut bohtosiid turistafanasealáhussii Davvi-Norggas ja mii vearrámusat sáhttá dagahit ahte Finnmárku jávká galledanbáikin áiggi mielde. Jus galgat dustet dán heaju guvlui mannama, de leat árvalan ovddidit jorggihanhámmanprošeavtta Porsáŋggu gildii. Jus eat livčče váldán vuhtii turistafanasealáhusaid rievdamiid rámmaeavttuin, de sáhttá turistafanasjohtin ealáhussan jávkat guovllus maŋŋil jagi 2020. Ealáhus mii dál ovddasta Davvi-Norgga lasseárvvu sullii beallemiljárdda ruvnnuin, ja našunála lasseárvvu sullii viđa gearddi eanet. Go dál vuordimis oažžut sadjái logistihkačovdosiid maid jorggihanhámman mielddisbuktá, de váikkuha dát minsttarmolsumii Davvi-Norgga mátkkoštanovddideamis. Márkan jearaha oanehit vahkkosaš-cruisaid, main gaskaijabeaivi, Nordkapp, Lofuohta, árktalaš ja sámi vásáhusmátkkoštallan leat vuordámuššan. Prošeakta lea ođđahuksejeaddji ja ođasmahtti, ja vuoruheamit Sámedikki bušeahtas leat ovddidanbirrasat ja organisašuvnnat mat háliidit ealáhusovdáneami sámi guovlluin. Dán prošeavttas lea vissásit vejolašvuohta ođđahuksemii, lassáneapmái ja ođasmahttimii Finnmárkku ja Sámi mátkkoštanealáhusas. Danin lea Sámedikki mielas dehálaš vuoruhit doarjaga duohtandahkamii dán ođđahuksejeaddji mátkkoštanealáhusprošeavttas. Vuosttaš geahččalanmátkkit jorggihanhámmanis vurdojuvvojit geassemánnui 2015. Fitnodagas lea de brugga ja vuođđostruktuvra válmmasin vuosttaš turistafatnasii mii boahtá.</p>
<p>Márkomeannu HERSKO</p>
<p>Biebmofestivála Márkomeannu HERSKO lágiduvvui Skániin ja Evenáššis borgemánu 21.-23.b.2014. Dát lei biebmofestivála mas lei fokus sámi bibmui ja sámi biebmoárbevieruide Davit Nordlánddas ja Lulli-Romssas. Sámediggi doarjjui lágideami 350 000 ruvnnuin.</p>
<p>Sámediggeráđđi doalai rahpansártni sihke fidnosuorgebeaivvis borgemánu 22.b.2014 ja márkanbeaivvis mii lei maŋit beaivvi. Sártnis gessojuvvui ovdan ahte Márkomeannu HERSKO lea hui dehálaš dasa ahte ovddidit mátkkoštanealáhusa ja sámi biepmu áŋgiruššamii sámi guovlluin dáppe. Thomassen deattuhii maiddái ahte sámi biebmoárbevierru boahtá ovdánit, sihke kultuvran ja mearkabuvttan. 10 Sámi ovttasbargu ja riikkaidgaskasaš bargu</p>
<p>Váldomihttomearri</p>
<p>Álgoálbmogat mearridit iežaset ahtanuššama ja sis lea vejolašvuohta gozihit iežaset beroštumiid riikkaidgaskasaččat.</p>
<p>Čoahkkingirjji čállit: Ellen Aina Eira/Ellen Mienna 46 siidu 117 siiddus</p>
<p>ON álgoálbmotáššiid bissovaš forum 2014</p>
<p>Sámediggi searvvai forumii miessemánus ja máilmmikonferánssa parallealla ráhkkanemiide maid máilmmiviidosaš oktiiordnenjoavku (GCG) lei lágidan dán jagi sešuvnnas. ON gulaskuddančoahkkin álgoálbmogiid 2014 máilmmikonferánssa birra maŋiduvvui dattetge geassemánnui. Forum áigu boahtte jagi fokuseret foruma nuppástuhttima.</p>
<p>Čoahkkin Malaysia sáttagottiin</p>
<p>Sámediggeráđđi deaivvadii Malaysia álgoálbmotsáttagottiin mas ledje golbma ovddasteaddji SAVE rivers:is ja okta Bruno Manser foundation ovddasteaddji miessemánu 22. b. Álttás. Delegašuvdna finai maiddái Sámedikkis Kárášjogas geahččamin vistti. SAVE Rivers lea malaysialaš organisašuvdna mii bargá álgoálbmogiid veahkehemiin stuorra huksemiid oktavuođas Sarawak:s Borneos. Delegašuvdna muitalii ahte máŋga norgalaš ealáhusaktevrra leat mielde huksemiin, mat juo leat dagahan dan ahte duháhiid mielde álgoálbmogat leat ferten bákkus fárret ja main ain leat sullasaš váikkuhusat boahtteáiggis.</p>
<p>Oaivámuš Raoni</p>
<p>Geassemánus deaivvadii sámediggeráđđi oaivámušain Raoni, Amazonas. Čoahkkima lágidii Arvemeahccefoanda. Midjiide muitaluvvui ahte Arvemeahcci ja dan ássit duvdašuvvet eret ođđaáigásaš sivilisašuvnna ovddas, ja masset eatnamiid daidda.</p>
<p>ON gulaskuddančoahkkin álgoálbmogiid 2014 máilmmikonferánssa birra</p>
<p>Presideanta Aili Keskitalo searvvai gulaskuddamiidda álgoálbmogiid 2014 máilmmikonferánssa birra geassemánus. Gulaskuddamiin bođii ovdan proseassa viidáseappot máilmmikonferánssa rádjai, logistihka čađahemiin ja sisdoalu hábmemiin loahppadokumentii, ja dasto movt proseassas galge álgoálbmogiid ovddasteaddjit searvvahuvvot. Álgoálbmogiidda lohpiduvvojedje buorit vejolašvuođat searvat proseassaide ja loahppadokumeantta sisdoalu hábmemii.</p>
<p>Álgoálbmotáššiid bissovaš foruma lahttu galledii Sámedikki</p>
<p>Foruma lahttu finai Sámedikki guossis borgemánus. Lonuhalaimet dieđuid áigeguovdilis áššiid birra.</p>
<p>Peru delegašuvdna finai Sámedikki guossis</p>
<p>Delegašuvdna mas ledje mielde stáhta bargit ja álgoálbmotorganisašuvnnaid ovddasteaddjit Peruas, galledii Sámedikki. Peru lea dohkkehan ILO konvenšuvnna nr 169 ja lea 2012:s mearridan konsultašuvdnalága oktan dasa gullevaš láhkaásahusaiguin. Sámediggi muitalii min konsultašuvdnavásihusaid birra ja muđui eará rollaid ja doaimmaid birra.</p>
<p>Šiehtadallamat Suomain Deanujoga guolásteami ja guliid birra</p>
<p>Maŋimuš šiehtadallančoahkkin lei 01.- 02.04.14 Girkonjárggas. Ođđa čoahkkin lei šihttojuvvon geassemánnui, muhto maŋiduvvui 06.- 7.10.14 rádjai ja dat dollojuvvo Ohcejogas. Sámediggeráđđái dieđihuvvui ahte plánejuvvo diehtojuohkin báikkálaš olbmuide šiehtadallanproseassa birra, Deanu Guolástushálddašeami rabas čoahkkimiin Deanus ja Kárášjogas 04.- 05.11.14. Addojuvvui vejolašvuohta buktit árvalusaid njuolga delegašuvdnii, maiddái Norgga luonddudutkaninstituhta, NINA, diehtojuohkingihppaga diehtovuođu vuođul, mii lea sáddejuvvon buot dáluide Deanus ja Kárášjogas.</p>
<p>Čoahkkin Sámedikkiin Suoma bealde</p>
<p>Presideanta Aili Keskitalos lei čoahkkin Suoma Sámedikki ovddasteddjiiguin Asko Länsman:in ja Ilmari Tapiolain 26.06.14. Fáddán ledje Deanujohka ja minerálaáššit. Erenoamážit ledje guokte ášši áššelisttas; šiehtadallan Suomain ođđa guolástusnjuolggadusaid birra jogas, ja vejolaš diamánta ohcanlohpi Suoma bealde čázádaga. Goappašagat bealit oinniiga ahte lea dárbu bargat ovttas boahtteáiggis. Suoma ovddasteaddjit dovddahedje balu sámi vuoigatvuođaoamasteddjiid beales</p>
<p>Suoma bealde. Sohppojuvvui ahte Sámedikkit geahččalit lonuhallat dieđuid dáid áššiid ovdáneami</p>
<p>Čoahkkingirjji čállit: Ellen Aina Eira/Ellen Mienna 47 siidu 117 siiddus birra Norgga ja Suoma bealde. Čoahkkimis lei maiddái viiddis ovttamielalašvuohta das ahte lea dárbu ahte Sámedikkit fas johtilit čoahkkanit ráhkadit oktasaš oainnuid.</p>
<p xml:lang="eng">NASCO - North Atlantic Salmon Conservation Organization 2014</p>
<p>Davvi Atlántta Luossasuodjalanorganisašuvnna dán jagi sešuvdna dollojuvvui Saint-Malos,</p>
<p>Frankriikkas 03.-06.06.14. Dán jagi sešuvnnas čielggai ahte Norga váldá NASCO presideantagotti boahtte njealji jahkái ja presideantan šaddá Steinar Hermansen Dálkkádat- ja birasdepartemeanttas.</p>
<p>Danmárku (Færsullot ja Ruonáeana) váldá badjelasas sadjásaš presideanta ámmáha Johannes Hansen bokte. Sámediggi Suoma bealde searvvai maiddái dán jagi sešuvdnii. Sámediggi geigii sierra rahpansáhkavuoru. Dollojuvvui erenoamášsešuvdna go guoská riikkaid hálddašeapmái, man oktavuođas lei vejolaš ságastallat álgoálbmogiid beroštumiid birra. Sihke Norga, Suopma ja Ruošša dolle sáhkavuoru. Sešuvnnas bođii ovdan ahte Norga áigu heaittihit mohkkefirpmiid Finnmárkkus ovdal jagi 2018, dahkat váldorevišuvnna njuolggadusaid ektui 2016:s ja árvvoštallá vel eanet reguleremiid Várjjagis juo jagi 2015 rájes.</p>
<p>Sámediggi jearai Norggas movt dat áigu meannudit diliin ruovttus, go ii Sámediggi eaige vuoigatvuođaoamasteaddjit leat miehtan gustovaš muddemiidda mearas, eaige leat miehtan guollebiebmandoaimma lasiheapmái sámi guovlluin. Vuosttaš gažaldahkii vástidii Norga ahte mearraluossabivdu galgá leat boahtteáiggis. Maŋibui ii vástiduvvon dievasčoahkkimis, muhto Sámediggi ávžžuhuvvui sáddet gažaldaga čálalaččat sáttagottejođiheaddjái, vai dan sáhtii sáddet viidáseappot Guolástusdepartementii. Sámediggi vuordá vástádusa Guolástusdepartemeanttas.</p>
<p>Sámediggi jearai Ruoššas manne dat gáibidii juo konsultašuvnnas Norggain 2012:s ahte álgoálbmotbivdu Finnmárkkus bissehuvvo, ja manne Ruošša bisuha gáibádusa mearraluossabivddu unnideamis go dat seammás raporterejit buori dili ja sállašiid iežaset jogain. Sámediggi oaččui almmolaš cealkámuša North East kommišuvnna bivdomuddemiid meannudeamis. Vuosttaš gearddi lea Ruošša cealkán ahte álgoálbmotberoštumiid ferte vuhtii váldit muddemiid oktavuođas. Suoma sáhkavurrui bukte Sámedikkit oktasaš cealkámuša Deanučázádaga bivddu birra, ja Norgga ja Suoma gaskasaš šiehtadallanprosessii. Ja dutkama ja bearráigeahččama birra, maiddái báikkálaš árbedieđuid birra. Suopma vástidii ahte dan sii fertejit váldit mielde viidáseappot ja Norga fas vástidii ahte dat lea oassi ođđa šiehtadusas. Dasa lassin ovddidii Sámediggi sešuvnnas ahte Suopma ii leat mudden turistabivddu beroškeahttá das ahte báikkálaš guolástushálddašeapmi geahpedii báikkálaš bivddu 2012:s. Dasa ii vástidan Suopma maidege.</p>
<p>Mearraluossabivdu Várjjagis</p>
<p>Ruošša lea gáibidan gáržžidit norgga mearraluossabivddu Várjjatvuonas bilaterála ságastallamiin Norggain, raportta (Kolarctic) vuođul mii čájeha ahte bivdojuvvojit dat luosat mat galggašedje johtit viidáseappot Ruošša jogaide. Vaikko Ruošša riikkaidgaskasaš dásis, NASCO:s raportere buriid diliid birra sin jogain. Ruošša raportta vuođul, ja go mearraluossabivdit juo leat garra deattu vuolde issoras čavga muddemiid geažil, imaštallá sámediggeráđđi go Dálkkádat- ja birasdepartemeanta liikká lea bivdán</p>
<p>Birasdirektoráhta čielggadit mainna lágiin luossahivvodaga mat vulget Ruošša jogain sáhtášii muddet jagi 2015 rájes. Birasdirektoráhta lea dieđihan mearraluossabivdiide proseassa birra reivviin mii lea beaiváduvvon 02.07.2014. Sámediggeráđđi válddii ovdan ášši Olgoriikadepartemeanttain čoahkkimis mii dollojuvvo oktii juohke jahkebealis ja lea bivdán sierra čoahkkima Olgoriikadepartemeanttain ja Dálkkádat- ja birasdepartemeanttain dán ášši birra borgemánu 20. b. beaiváduvvon reivve bokte.</p>
<p>Čoahkkingirjji čállit: Ellen Aina Eira/Ellen Mienna 48 siidu 117 siiddus</p>
<p>Sámediggi lea miehtan searvat čoahkkimii mii dollojuvvo Birasdirektoráhta ja mearraluossabivdiid organisašuvnnaiguin Girkonjárggas 02.10.14, ja direktoráhta lea vástidan ahte sii háliidit juohkit dieđuid proseassa birra. 11 Eará áššit</p>
<p>Sámedikki nuoraidpolitihkalaš lávdegoddi</p>
<p>Sámedikki nuoraidpolitihkalaš lávdegottis leat áigodagas leamaš guokte čoahkkima, okta telefončoahkkin ja okta fysihkalaš čoahkkin Oslos. Oslo čoahkkima oktavuođas lágidii Sámedikki nuoraidpolitihkalaš lávdegoddi deaivvadeami sámi nuoraide Oslos.</p>
<p>Sámedikki nuoraidpolitihkalaš lávdegottis lei jahkásaš čoahkkin 12.08.14 Mánáidáittardeddjiin.</p>
<p>Čoahkkima fáddán lei sámi nuoraid psykalaš dearvvašvuohta. Filmmaid ja prográmmaid teksten ja dubben sámegillii lei maiddái deaŧalaš fáddán</p>
<p>Sámedikki nuoraidpolitihkalaš lávdegoddi lea buktán árvalusaid sámi nuoraid dili birra Norggas Arctic Focal Point i UN Indigenous Youth Caucus:ii, dan oktavuođas go Arctic Focal Point searvá ON álgoálbmogiid máilmmikonferánsii New Yorkas čakčamánus.</p>
<p>Sámedikki nuoraidpolitihkalaš lávdegoddi lea buktán árvalusaid Sámedikki 2015 bušehttii.</p>
<p>Sámedikki nuoraidpolitihkalaš lávdegoddi lea ovttas nuoraidorganisašuvnnain Noereh! almmuhan kronihka sámegiela, girjjálašvuođa jorgaleami ja filmmaid dubbema birra sámegillii. Dat leat sádden reivve maiddái máŋgga norgalaš ja ruoŧŧilaš filbmabuvttadeaddjái, ja lea ávžžuhan daid dubbet filmmaid sámegillii.</p>
<p>Ođđa dásseárvopolitihkka</p>
<p>Sámediggeráđđi lea hábmemin ođđa sámi dásseárvopolitihka. Dásseárvopolitihkalaš čilgehus ovddiduvvo dievasčoahkkimii juovlamánus. Dán barggu oktavuođas lea sámediggeráđis leamaš čoahkkin Sámi NissonForumiin. Čoahkkima ulbmilin lei oažžut rávvagiid bargui ođđa dásseárvopolitihkain ja ságastallat Sámedikki njuolggadoarjaga birra organisašuvnnaide. Sámi Nisson Forum dovddahii čoahkkimis ahte sii háliidit čielgaseappo álgoálbmotperspektiivva Sámedikki dásseárvopolitihkas. Sii dadje maiddái ahte sis lea váttis ekonomalaš dilli. Dát boahtá das go Sámedikki doaibmadoarjja lea menddo unnán, ja ahte lea váttis oažžut doarjaga eará doarjjaaddiin, sihke nationála dásis ja sámi guovlluin. Sámediggi áigu doallat čoahkkima maiddái Norgga Sáráhkáin čavčča mielde. Dasa lassin lea Sámediggi lágidan miniseminára fáttáiguin lesbbat, homofiillat, bifiillat ja transolbmot sámi servodagas. Sámediggeráđđi lei Finnmárkku Pride doaluin Hámmárfeasttas. Doaluid seminára oasi sáhkavuorus válddiimet mii ovdan man deaŧalaš lea cuvket jaskatvuođa lesbbaid, homofiillaid, bifiillaid ja transolbmuid (LHBT) ektui sámi servodagas, ja ahte sii dáistalit vuoigatvuođaideaset ovddas mii lea deaŧalaš. Sámediggi levgii maiddái arvedávgeleavggain borgemánu 15. b., Finnmárkku Pride oktavuođas.</p>
<p>Euro Pride oktavuođas mii lágiduvvui Oslos borgemánus 2014, almmuhii Sámediggeráđđi preassadieđáhusa mas doarjjui sámi LHBT, mii searvvai doaluide.</p>
<p>Gelbbolašvuođa gáibádusat eanajuohkinduopmáriidda</p>
<p>Oahppomonopola heaittiheami oktavuođas eanajuohkinduopmároahpus lea</p>
<p>Duopmostuollohálddahus ráhkadan eanajuohkinduopmáriid gelbbolašvuođa gáibádusaide njuolggadusaid. Sámediggi lea konsulteren Duopmostuollohálddahusain dan birra ja čoahkkin lei</p>
<p>Čoahkkingirjji čállit: Ellen Aina Eira/Ellen Mienna 49 siidu 117 siiddus 27.05.14. Gelbbolašvuođa gáibádusat sámi kultuvrras, boares vieruin ja riekteáddejumis leat veaháš nannejuvvon, muhto Sámediggi lei doivon ahte das livččii leamaš eanet čalmmus sadji. Duopmostuollohálddahusa hástalussan lea earret eará dat go dál fállá dušše Norgga biras- ja biodieđa universitehta (NMBU) eaiggátmasteroahpu, Bergenis leat ovddideamen dán lágan oahppofálaldaga. Dát ásahusat eai leat nu mielas nannet sámi dimenšuvnna oahppoprográmmas. Duopmostuolu hálddahus ja Sámediggi leat ovttaoaivilis das ahte lea deaŧalaš go UiT Norgga árktalaš universitehta lea mielas ovddidit dán lágan masteroahpu. Danne dollojuvvui čoahkkin Romssa universitehtain, Duopmostuollohálddahusain, Romssa eanajuohkinrivttiin, Stáhta geaidnolágádusain ja Sámedikkiin 24.06.14. Dát lei dan čoahkkima čuovvoleapmi mii sámediggeráđis lei UiT rektoriin 02.01.14. UiT dovddahii dáhtu čielggadit molssaektosaš málliid ođđa oahpu várás. Dát eaktuda earret eará dan ahte universitehta jođiheaddjit addet positiivva signálaid dán oahppofálaldaga ásaheapmái.</p>
<p>Sis-Finnmárkku diggegotti ávvuseminára</p>
<p>Presideanta Aili Keskitalo doalai sáhkavuoru ja ovddastii min Sis-Finnmárkku diggegotti 10-jagi ávvudeamis 23.06.14. Sáhkavuorustis deattuhii son man mávssolaš lea geavahit sámegiela dikkis šiehtadallangiellan, luohttámuššii riektevuogádahkii, olmmošvuoigatvuođaid sajádahkii norgga rievttis, ja deattuhii ahte Sámediggi lea njunnošis sámi riekteovdáneami oktavuođas.</p>
<p>Duopmostuollohálddahus dieđihii semináras ahte ruđat leat várrejuvvon sámi foruma ásaheapmái riektedikšuma sámi dimenšuvnna ektui.</p>
<p>Deanuláhka</p>
<p>Ođđa Deanuláhka bođii fápmui 01.07.14. Hálddahuslaš konsultašuvdna lea dollojuvvon njukčamánu 4. b. 2014. Bealit sohpe ja 04.03.14 beaiváduvvon konsultašuvdnaprotokolla gusto. Sámediggeráđđi mieđai áššis SR 33/14 evttohussii ođđa Deanulágas. Sámediggeráđđi lea duhtavaš go lága ulbmilin lea <span type="quote" xml:lang="nob">“er å sikre de særskilte rettigheter lokalbefolkningen har til fiske i Tanavassdraget på grunnlag av lov, alders tids bruk og lokal sedvane”</span> (sihkkarastit daid sierra vuoigatvuođaid mat báikegottiid olbmuin leat guolástit Deanujogas lága vuođul: boares áiggi rájes geavaheapmi ja báikkálaš boares vierut), ja go ILO-169 lea ožžon ovdasaji lágas.</p>
<p>Deanuláhkaásahus</p>
<p>Sámediggeráđis lei čoahkkin Deanu Guolástushálddašemiin Sámedikkis 03.03.14 ja Deanu luossareiveeaiggátservviin 15.05.14. Hálddahuslaš konsultašuvdna dollojuvvui Dálkkádat- ja birasdepartemeanttain 10.06.14. Ovttamielalašvuohta lei eanaš osiide láhkaásahusas, earret eará evttohii Sámediggi ahte galggai sáhttit gohččut oktasaščoahkkimii lassin dábálaš oktasaščoahkkimiidda dárbbu mielde. Dát biddjojuvvui láhkaásahussii. Ovttamielalašvuohta ii leat guđát paragráfa goalmmát lađđasa ektui. Mas válddahuvvo vejolašvuohta molsut lahtuid doaibmaáiggis. Sámediggi háliidivččii ahte nammadaninstánssat, gielddat ja oktasaščoahkkin sáhtášedje molsut lahtuid doaibmaáiggis ođđa válggaiguin jos leat erenoamáš sivat dasa. Sá mediggi meroštallá luohttámuša nammaduvvon lahtuide erenoamáš ággan.</p>
<p>Láhkaásahusa rievdadusat bohte fápmui suoidnemánu vuosttaš beaivvi, almmá ahte sámediggeráđđi oaččui vejolašvuođa loktet ášši politihkalaš konsultašuvdnii. Sámediggeráđđi meannudii ášši ráđđečoahkkimis áššis SR 100/14. Sámediggeráđđi deattuha ahte Deanu Guolástushálddašeapmi adnojuvvo priváhta rievttálaš orgánan mii hálddaša priváhta rievttálaš beliid ollu vuoigatvuođaoamasteddjiid ovddas</p>
<p>Čoahkkin minerálaohcanservviin Eurasian Minerals</p>
<p>Sámedikkis lea leamaš hálddahuslaš čoahkkin borgemánus amerihkálaš prospekterenservviin, Eurasian Minerals ja Geode Consult AS mat leat bálkáhuvvon konsuleantan. Eurasian Minerals lea ožžon iskanlobi guvlui mii lea lahka Buvrovuona. Searvvi geologat háliidit fitnat fealttas geahčadeamen lagabuidda dán guovllu čavčča mielde. Eurasian Minerals háliida doallat álgočoahkkima Sámedikkiin čalmmustan dihte searvvi, ja oažžun dihte rávvagiid ja árvalusaid ohcandoaimma álggaheami</p>
<p>Čoahkkingirjji čállit: Ellen Aina Eira/Ellen Mienna 50 siidu 117 siiddus oktavuođas. Sámediggi muitalii Sámedikki dievasčoahkkima mearrádusa sisdoalu birra áššis 7/14: Mineráladoaibma sámi guovlluin. Ja dasto minerálalága, plána- ja huksenlága ja eará relevánta láhkačohkiid birra Norggas.</p>
<p>Ođastuvvon bargiidnjuolggadusat</p>
<p>Bargiidnjuolggadusat leat šiehtadallojuvvon Sámedikki ja Sámedikki hálddahusa bargiidorganisašuvnnaid gaskka. Njuolggadusain muddejuvvojit bealit bargoaddi ja bargi gaskka, ja das leat mearrádusat das geas lea váldi juolludit permišuvnnaid, guđe orgánas lea virgáibidjanváldi Sámedikkis. Njuolggadusain muddejuvvo maiddái dat movt áššemeannudeapmi galgá čađahuvvot bargiidáššiin. Dasa lassin mudde dat maiddái dan movt láhttenráŋggáštus, eretcealkimat, suspenšuvnnat, eretbidjamat ja váidagat galget meannuduvvot.</p>
<p>Sámediggi mearridii ođđa bargiidnjuolggadusaid ráđđečoahkkimis 26.06.14. Njuolggadusat gustojit 01.07.14 rájes. Ođastuvvon veršuvdna lea veaháš muddejuvvon guovddáš mearrádusaid ektui. Sámediggi lea maiddái árat dán jagi rievdadan čoahkkinortnega, nu ahte váldi virgái bidjat direktevrra lea sirdojuvvon Sámedikki dievasčoahkkimis viđa olbmo lávdegoddái mas leat dievasčoahkkima áirasat. Seammás fápmuduvvui nannenváldi dievasčoahkkimis sámediggeráđđái. Dát rievdadusat leat dál biddjojuvvon bargiidnjuolggadusaide.</p>
<p xml:lang="pol">BeDemocracy</p>
<p>Be Democracy čájáhusa oktavuođas lágidii Nobel Ráfiguovddáš geassit Twitteris kampánjja; @BEDEMOCRACY. Prošeavtta ulbmilin geavahusas lei čájehit movt sosiála mediat leat váikkuhan válddi hástaleami iešguđege báikkiin máilmmis, ja dasto rievdadan hállanfriijavuođa, olmmošvuoigatvuođaid ja demokratiija vejolašvuođaid. Nobel Ráfiguovddáš bovdii muhtun olbmuid miehtá máilmmi searvat dán doibmii. Presideanta Aili Keskitalo lei guossedoaimmaheaddjin áigodagas 30.06.-06.07.14.</p>
<p xml:lang="isl">Finnmárkkukonferánsa</p>
<p>Sámediggeráđđi lei Finnmárkkukonferánssas, gos Sámedikki presideanta lei váldoságasteddjiid searvvis. Sáhkavuorustis hálai presideanta earret eará sierralágan áddejumiid ja vejolašvuođaid birra ahtanuššama ektui Finnmárkkus ja Sámis. Konferánssa prográmmas ledje maiddái buorit ovdamearkkat sámi ahtanuššamis, buriid kulturealáhusaktevrraid olis, Graveniid Duodji ja Nordlysmat dolle sáhkavuoruid.</p>
<p>III Jienasteapmi 39 áirasis ledje 39 čoahkis. Dán áššis ii jienastuvvon.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>Čoahkkingirjji čállit: Ellen Aina Eira/Ellen Mienna 51 siidu 117 siiddus</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Aili Keskitalo, áššejođiheaddji</p>
<p>Mariann Wollmann Magga</p>
<p xml:lang="nob">Vibeke Larsen</p>
<p xml:lang="nob">Aili Keskitalo 2 Vibeke Larsen</p>
<p xml:lang="nob">Silje Karine Muotka</p>
<p xml:lang="smn">Aili Keskitalo</p>
<p>Kirsti Guvsám</p>
<p>Vibeke Larsen 3 Kirsti Guvsám</p>
<p xml:lang="nob">Vibeke Larsen</p>
<p>Kirsti Guvsám 4 Ellinor Marita Jåma</p>
<p xml:lang="nob">Henrik Olsen</p>
<p>Piera Heaika Muotka</p>
<p xml:lang="est">Thomas Åhrén</p>
<p xml:lang="sma">Ellinor Marita Jåma 5 Nora Marie Bransfjell</p>
<p xml:lang="nob">Henrik Olsen 6 Marit Kirsten Anti Gaup</p>
<p xml:lang="nob">Henrik Olsen</p>
<p>Mariann Wollmann Magga, čoahkkinortnegii 7 Mariann Wollmann Magga 8 Hartvik Hansen</p>
<p xml:lang="nno">Inger Elin Utsi</p>
<p>Mariann Wollmann Magga</p>
<p>Kirsti Guvsám</p>
<p xml:lang="nob">Hartvik Hansen 9 Isak Mathis O. Hætta</p>
<p xml:lang="nob">Toril Bakken Kåven</p>
<p xml:lang="nob">Hartvik Hansen</p>
<p xml:lang="est">Thomas Åhrén</p>
<p>Isak Mathis O. Hætta 10 Johan Vasara</p>
<p xml:lang="nob">Hartvik Hansen</p>
<p>Kirsti Guvsám</p>
<p xml:lang="nno">Johan Vasara 11 Kjetil Romsdal</p>
<p xml:lang="nno">Inger Elin Utsi</p>
<p xml:lang="nno">Inger Eline Eriksen</p>
<p xml:lang="smj">Isak Mathis O. Hætta</p>
<p xml:lang="nob">Kjetil Romsdal 12 Christina Henriksen 13 Laila Nystad 14 Kjellrun Wilhelmsen</p>
<p>Mariann Wollmann Magga</p>
<p>Inger Elin Utsi 15 Ronny Wilhelmsen 16 Ellinor Marita Jåma</p>
<p xml:lang="nno">Inger Elin Utsi</p>
<p>Mariann Wollmann Magga</p>
<p>John Kappfjell 17 Per Mathis Oskal 18 Silje Karine Muotka 19 Piera Heaika Muotka</p>
<p>Per Andersen Bæhr, čoahkkinortnegii 20 Per Andersen Bæhr 21 Mariann Wollmann Magga</p>
<p>Čoahkkingirjji čállit: Ellen Aina Eira/Ellen Mienna 52 siidu 117 siiddus 22 Tor Gunnar Nystad 23 Inger Eline Eriksen 24 Inger Elin Utsi 25 Per Andersen Bæhr 26 Thomas Åhrén 27 Ann-Mari Thomassen</p>
<p>VI Sámedikki mearrádus Sámediggi váldá Sámediggeráđi dieđáhusa dán doaibmaáigodagas diehtun.</p>
<p>Ášši meannudeapmi loahpahuvvui 08.10.14 dii.12.50.</p>
<p>Čoahkkingirjji čállit: Ellen Aina Eira/Ellen Mienna 53 siidu 117 siiddus</p>
<p>Vuođđogiella: Dárogiella</p>
<p xml:lang="nob">Ášši/Sak DC 027/14</p>
<p>Gažaldagat Sámedikkeráđđái Sámedikki čoahkkinortnega § 11 vuođul</p>
<p>Arkiiva SF-</p>
<p>Arkiiváššenr. 14/5139</p>
<p>Ášši meannudeapmi álggahuvvui 08.10.14 dii.15.00</p>
<p>I Mildosat Nr</p>
<p>Beaivi</p>
<p>Geas/Geasa</p>
<p>Namahus</p>
<p>II Gažaldagat</p>
<p>Gažaldat 1: Áirras Per A. Bæhr, Johttisámilistu</p>
<p xml:lang="fkv">Boazologuheivehanproseassa</p>
<p>Gažaldat 2: Áirras Aud Marthinsen, FrP</p>
<p>Eaiggátvuođadieđáhus Sámediggái</p>
<p>Gažaldat 3: Áirra Inger Eline Eriksen, Árja</p>
<p>Áidna sámi riekteveahkkekantuvra heaittihuvvo</p>
<p>Gažaldat 4: Áirras Representant Mariann Wollmann Magga, AP</p>
<p>Inovasjon Norge ođđasis organiseren</p>
<p>Gažaldat 5: Áirras Nora Marie Bransfjell, NSR</p>
<p>Bohccuid vuojáhallamat togii lullisámi guovllus</p>
<p>Gažaldat 6: Áirras Representant John Kappfjell, AP</p>
<p>Kalvvatna bieggafápmorusttega huksen</p>
<p>Gažaldat 7: Áirrass Johan Vasara, AP</p>
<p>Biebmobearráigeahččii</p>
<p>Čoahkkingirjji čállit: Ellen Aina Eira/Ellen Mienna 54 siidu 117 siiddus</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka</p>
<p>Hartvik Hansen, čoahkkinortnegii 1 Per Andersen Bæhr</p>
<p xml:lang="est">Thomas Åhrén</p>
<p xml:lang="nob">Marit Kirsten Anti Gaup</p>
<p xml:lang="vep">Ellen Kristina Saba</p>
<p>Mariann Wollmann Magga</p>
<p xml:lang="nob">Per Andersen Bæhr</p>
<p xml:lang="nno">Thomas Åhrén 2 Aud Marthinsen</p>
<p xml:lang="nno">Henrik Olsen 3 Inger Eline Eriksen</p>
<p xml:lang="smn">Aili Keskitalo</p>
<p xml:lang="nob">Marit Kirsten Anti Gaup</p>
<p xml:lang="nno">Inger Eline Eriksen</p>
<p>Aili Keskitalo 4 Mariann Wollmann Magga</p>
<p xml:lang="nob">Silje Karine Muotka</p>
<p>Mariann Wollmann Magga</p>
<p xml:lang="sma">Silje Karine Muotka 5 Nora Marie Bransfjell</p>
<p xml:lang="est">Thomas Åhrén</p>
<p xml:lang="sma">Nora Marie Bransfjell</p>
<p xml:lang="sma">Thomas Åhrén 6 John Kappfjell</p>
<p xml:lang="est">Thomas Åhrén</p>
<p xml:lang="nob">Hartvik Hansen</p>
<p>Mariann Wollmann Magga</p>
<p>John Kappfjell</p>
<p>Thomas Åhrén 7 Johan Vasara</p>
<p xml:lang="est">Thomas Åhrén</p>
<p xml:lang="nob">Per Andersen Bæhr</p>
<p>Johan Vasara</p>
<p xml:lang="est">Thomas Åhrén</p>
<p>Ášši meannudeapmi loahpahuvvui 08.10.14 dii. 16.05.</p>
<p>Čoahkkingirjji čállit: Ellen Aina Eira/Ellen Mienna 55 siidu 117 siiddus</p>
<p xml:lang="smj">Vuđđogiella: Dárogiella</p>
<p xml:lang="nob">Ášši/Sak DC 028/14</p>
<p>Sámediggeráđi čilgehus boahtteáiggi duodjeáŋgiruššama birra</p>
<p>Arkiivaáššenr. 14/4135</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđi 08.09.14</p>
<p>SR 104/14</p>
<p>Sámedikki dievasčoahkkin 8. – 10.10.14</p>
<p xml:lang="nob">DC 028/14</p>
<p>Ášši meannudeapmi álggahuvvui 08.10.14 dii. 09.55</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1 22.04.14</p>
<p xml:lang="nob">Sametinget</p>
<p xml:lang="nob">Høring om endring av støtteordninger i duodji 2 27.03.14</p>
<p xml:lang="nob">Sametinget</p>
<p xml:lang="nob">Endring av driftstilskuddsordningen i duodji - høringsnotat av 27.03.14 3 08.04.14</p>
<p>Bargiid bellodaga sámediggejoavku - Arbeiderpartiets sametingsgruppe</p>
<p xml:lang="dan">Høringsuttalelse - Duodji næringsavtale - forhandlinger for 2014 4 30.06.14</p>
<p>Duojáriid ealáhussearvi ja Sámiid duodji</p>
<p>Cealkámuš duoji doaibmadoarjjaortnet 5 04.08.14</p>
<p>Sámiid duodji</p>
<p xml:lang="nob">Innspill til definisjon av duodji i næringsavtalen 6 07.08.14</p>
<p>Marit G. Bongo</p>
<p xml:lang="nob">Endring av duodji driftstilskuddsordningen - høring 7 08.08.14</p>
<p>Duodjeinstituhtta</p>
<p xml:lang="nob">Uttalelse vedr. høringsnotatet for endring av driftstilskuddsordningen i duodji 8 25.07.14</p>
<p>Berit Mienna</p>
<p xml:lang="nob">Innspill til høring om endring av støtteordninger i duodji 9 28.07.14</p>
<p>Ellen Bongo Eira</p>
<p xml:lang="nob">Høring driftstilskudd ordning i duodji 10 28.07.14</p>
<p xml:lang="nob">Inger Lise Mienna</p>
<p xml:lang="nob">Rettet utgave - Innspill til høring om endring av støtteordninger i duodji. - RETTET BREV. 11 04.07.14</p>
<p>Duojáriid ealáhussearvi</p>
<p xml:lang="nob">Definisjon av duodji innenfor næringsavtalen 12 05.06.14</p>
<p xml:lang="nno">Jorunn Løkvold</p>
<p xml:lang="nob">Om næringsavtale for duodi 13</p>
<p>Nuorta Finnmárkku Sámiid duodji</p>
<p xml:lang="nob">LANDSMØTESAK 1, Høringnotat duodjeavtalen 14 19.09.13</p>
<p xml:lang="nob">Sametinget</p>
<p xml:lang="est">Šiehtadusteaksta/ Avtaletekst næringsavtalen 15</p>
<p xml:lang="isl">Mars 2014</p>
<p>Sámi ealáhus- ja guorahallanguovddáš Duodjinæringens økonomiske situasjon 16 04.02.14</p>
<p xml:lang="eng">Consis</p>
<p xml:lang="nob">Sammendrag og sluttrapport - kontroll</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi lea ságaskuššan Sámediggeráđi čilgehusa boahtteáiggi duodjeáŋgiruššama birra. Čilgehus čuovvu mielddusin protokollii.</p>
<p>Čoahkkingirjji čállit: Ellen Aina Eira/Ellen Mienna 56 siidu 117 siiddus</p>
<p>Sámediggeráđi čilgehus boahtteáiggi duodjeáŋgiruššama birra</p>
<p>Duogáš</p>
<p>Sivvan go ráđđi bidjá ovdan čilgehusa lea álggahit digaštallama duodjeealáhusa boahtteáiggi politihka birra. Sámediggi sáddii gulaskuddannotáhta, mas lei áigemearri 08.08.14, duoji doarjjaortnegiid hálddašeami rievdadusaid birra. Notáhtas lea bidjon viiddis proseassa sihke diliid birra mat gusket duodjeealáhussii ja siskkáldasat Sámedikkis. Gulaskuddancealkámušat leat mielddusin vai gulaskuddanásahusaid oainnut bohtet ovdan.</p>
<p>Sámedikkis lea leamaš ealáhusšiehtadus 2005 rájes. Juohke jagi lea šiehtaduvvon ealáhusšiehtadus mas šiehtadusbealit leat soahpan iešguđet doaibmabijuid oččodan dihtii buoret gánnáheami duodjeealáhussii. Dasa lassin lea jahkásaččat čállojuvvon ekonomalaš raporta mii galgá čájehit ovdáneami duodjeealáhusas. Jagiin 2012 ja 2014 dárkkistii Sámediggi duoji doaibmadoarjjaortnega.</p>
<p>Dárkkistanraporttaid bohtosat eai lean positiivalaččat, juoga mii maiddái dagaha dárbbašlažžan iskat duodjeealáhusa ruhtahálddašeami.</p>
<p>Seammás oaidná Sámediggeráđđi ahte máŋga duojára ealáhusas barget profešuvdnalaččat, ja sis leat vejolašvuođat ovdánit ja stuorrut. Buorit duodjefitnodagat gilvet máhttu sámi kultuvrra ja ealáhusaid birra, ja láhčet diliid nu ahte nannejit ja gilvet sámi kulturvieruid olggobeali sámi rájáid.</p>
<p>Dilli</p>
<p>Sihke Sámedikki bušeahtta ja duodjeealáhusa ekonomalaš raporta čájehit muhtin muddui duodjeealáhusa dili. Muhto dat eai dattetge čájet ollislaš dili go ekonomalaš raporttas ii leat doarvái buorre vuođđu, ja go álo lea nu ahte go muhtumat heitet ja earát fas álget, de dat sáhttá dagahit stuorra erohusaid raportii. Váikkuhangaskaoamit maid Sámedikki dievasčoahkkin juolluda duodjeealáhussii leat leamaš gaskal 14 ja 15 miljon ruvnnu. 9,4 miljovnna várrejuvvui jagi 2014 ealáhusšiehtadussii, ja badjelaš 1,5 miljon ruvnnu fas boazodoalu ja duoji oahpahuskantuvrii. Duodjeinstituhtta oažžu 3,9 miljovnna doibmii ja bagadeapmái. Buohkanassii lea Sámediggi várren 37 miljovnna ealáhusáigumušaide oktan dujiin.</p>
<p>Čoahkkingirjji čállit: Ellen Aina Eira/Ellen Mienna 57 siidu 117 siiddus</p>
<p><em type="bold">Tabealla 1 Ealáhusšiehtadusa jagiid 2013 ja 2014 bušeahtta ja jagi 2013 geavaheapmi </em></p>
<p><em type="bold">Bušeahtta </em><em type="bold">2013 </em></p>
<p><em type="bold">Geavaheapmi 2013 </em></p>
<p><em type="bold">Bušeahtta 2014 </em></p>
<p><em type="bold">Doaibmadoarjja </em>3 100 000 1 586 000 2 700 000 </p>
<p><em type="bold">Investeren- ja ovddidandoarjja </em>3 990 000 1 254 000 4 100 000 </p>
<p><em type="bold">Stipeanda – joatkkaskuvla ja allaskuvla </em>200 000 110 000 200 000 </p>
<p><em type="bold">Čálgoortnegat </em>100 000 56 000 100 000 </p>
<p><em type="bold">Fága- ja ekonomalaš lávdegoddi </em>100 000 27 000 100 000 </p>
<p><em type="bold">Duojáriid ealáhussearvi </em>468 000 468 000 600 000 </p>
<p><em type="bold">Sámiid duodji </em>1 092 000 1 092 000 1 250 000 </p>
<p><em type="bold">Doaibmabijut mat buoridit vuovdima </em>350 000 346 000 350 000 </p>
<p><em type="bold">Gelbbolašvuohta, kurssat </em>138 000 </p>
<p><em type="bold">Submi ealáhusšiehtadus </em>9 400 000 5 079 000 9 400 000 </p>
<p>Tabealla 1 čájeha ahte badjelaš bealli ealáhusšiehtadusas geavahuvvui jagis 2013. Bušeahta ektui lei geavahuvvon uhcimusat investeremiidda ja ovddidandoarjagiidda, muhto ovddit jagi lei dán poasttas geavahuvvon eanet go dan mii lei bušeterejuvvon. Bealli bušeterejuvvon doaibmadoarjagiin geavahuvvui jagis 2013. Sivvan dán vuollegis geavaheapmái lei go ortnet čađahuvvui čavgadeabbot jagi 2012 dárkkisteami geažil. <em type="bold">Tabealla 2 Iežas buvttaduvvon duoji vuovdinsisaboahtu. Buohkanassii ja gaskamearálaččat áigodagas 2007 - 2012, Ekonomalaš raporta 2014 </em><em type="bold">Iežas buvttaduvvon </em><em type="bold">duodji </em><em type="bold">2007 </em><em type="bold">2008 </em><em type="bold">2010 </em><em type="bold">2011 </em><em type="bold">2012 </em></p>
<p><em type="bold">Buohkanassii ru. </em>4 795 246 6 068 786 8 796 102 7 587 240 8 964 470 </p>
<p><em type="bold">Gaskamearálaččat ru. </em>165 353 183 903 183 252 210 757 224 139 </p>
<p>Tabealla 2 čájeha ahte duodjeealáhusa jagi 2012 árvoháhkan lei sullii 9,0 miljon ruvnnu sis geat vástidedje. Duojáriid gálvojohtu lea gaskamearálaččat lassánan dássidit. Jagi 2012 gaskamearálaš gálvojohtu lei 224 139 ru.</p>
<p>Čoahkkingirjji čállit: Ellen Aina Eira/Ellen Mienna 58 siidu 117 siiddus</p>
<p><em type="bold">Tabealla 3 Duoji ekonomalaš ovdáneami čoavddalogut áigodagas 2006-2012, Ekonomalaš raporta 2014 </em></p>
<p><em type="bold">Iežas buvttaduvvon </em><em type="bold">duoji vuovdinsisaboahtu </em></p>
<p><em type="bold">Vuovdinsisaboađut buohkanassii </em><em type="bold">oktan doarjagiiguin </em></p>
<p><em type="bold">Doaibmadoarjagat duodji </em></p>
<p><em type="bold">Doaibmaboađus </em></p>
<p><em type="bold">Gaskamearálaččat 2012 </em>224 132 341 752 268 551 107 644 </p>
<p><em type="bold">Gaskamearálaččat 2011 </em>210 757 321 664 252 443 98 672 </p>
<p><em type="bold">Gaskamearálaččat 2010 </em>183 252 275 681 187 823 98 553 </p>
<p><em type="bold">Gaskamearálaččat 2009 (N=47) </em>184 669 250 480 185 438 83 684 </p>
<p><em type="bold">Gaskamearálaččat 2008 </em><em type="bold">(N=29) </em>183 903 250 429 141 848 108 581 </p>
<p><em type="bold">Gaskamearálaččat 2007 (N=29) </em>165 353 245 984 153 828 94 216 </p>
<p><em type="bold">Gaskamearálaččat 2006 (N=30) </em>138 142 138 545 93 636 94 670 </p>
<p>Tabealla 3 čájeha ahte vaikke vel sisaboađut vuovdimis leat lassánan 2006 rájes, de leat doaibmagolut eanet go duppalastojuvvon 2006 rájes 2012 rádjai. Doaibmaboađus lea leamaš sullii 100 000 ru olles áigodaga. Dattetge molsašuddet sisaboađut vuovdimis sakka – dat leat molsašuddan 59 210 ru rájes 1 172 740 rádjai jagis 2012. Šiehtadallanbealit Sámiid duodji, Duojáriid ealáhussearvi ja Sámediggi leat dárkkistišgoahtán doaibmadoarjjaortnega. Vuosttaš dárkkistus čađahuvvui 2012 ja nubbi fas 2014. Dárkkistemiin leat váivves bohtosat ja muhtumiid rehketdoallu lei hui moaittehahtti. Jagis 2014 dohkkehuvvui okta logis geat dárkkistuvvojedje – dat ii leat dohkálaš.</p>
<p type="listitem">Sámediggi sáddii gulaskuddannotáhta vuođđun digaštallamii ahte rievdadit duoji  váikkuhangaskaoapmegeavaheami. Hástalusat maid Sámediggi oaidná doaibmadoarjjaortnega  oktavuođas leat:</p>
<p type="listitem">Ii oktage sáhte duođaštit ahte iežas buvttaduvvon duodji dat vuvdojuvvo – eanadoalus lea ovdamearkka dihtii meieriijat ja njuovahagat mat sáddejit vuovdindieđuid</p>
<p type="listitem">Eahpečielga definišuvdna duojis. Máŋggalágan oainnut das mii duodji lea – árbevirolaš duodji, ođđamállet duodji, smávvaindustriija buktagat, buktagat mat leat ráhkaduvvon mašiinnaiguin, mátkemuittut jna.</p>
<p type="listitem">Lagaš fulkkiid gaskasaš gávppašeapmi</p>
<p type="listitem">Ekonomalaš ovdáneapmi ii čájet ahte gánnáheapmi ealáhusas ovdána mu mo lea sávvojuvvon.</p>
<p type="listitem">Gulaskuddannotáhtas mas lea áigemearri 08.08.14, leat doaibmadoarjjaortnegii bardojuvvon vihtta  iešguđet molssaeavttu:</p>
<p type="listitem">Molssaeaktu 1  - Joatkit ortnega.</p>
<p type="listitem">Molssaeaktu 2 – Ráddjet ortnega gustot dušše árbevirolaš duodjái</p>
<p type="listitem">Molssaeaktu 3 – Joatkit ortnega čavgasat gáibádusaiguin</p>
<p type="listitem">Molssaeaktu 4 – Sirdit ovddasvástádusa duodjeorganisašuvnnaide</p>
<p type="listitem">Molssaeaktu 5 – Ođđa ja buoret ortnegat</p>
<p>Čoahkkingirjji čállit: Ellen Aina Eira/Ellen Mienna 59 siidu 117 siiddus</p>
<p>Sámediggeráđđi doalai gulaskuddančoahkkima 13.06.14 dan notáhta birra mii lea čállojuvvon Sámedikki ekonomalaš ortnegiid birra duoji várás. Sihke ovttaskas olbmot ja organisašuvnnat ledje buktán árvalusaid ja cealkámušaid gulaskuddamii. Buohkat háliidit bisuhit doaibmadoarjjaortnega.</p>
<p type="listitem">Máŋggas ledje evttohan ahte Sámediggi galgá oččodit momsaluvvema duodjeealáhussii ja  vejolašvuođaid oažžut geahpádusa vearrobidjama oktavuođas. Muhtumat leat čujuhan man deaŧalaš dat lea deattuhit sihke ealáhusa ja sámi kultuvrra duoji ovddideami oktavuođas. Sihke Sámiid duodji ja  Duojáriid ealáhussearvi háliidit váldit badjelasaset duodjeruđaid hálddašeami nu mo boahtá ovdan  gulaskuddannotáhta 4. molssaeavttus.    Duodjeorganisašuvnnat Sámiid duodji ja Duojáriid ealáhussearvi leat evttohan bajit dási definišuvnna duodjái jagis 2014:</p>
<p type="listitem">Duodji lea oktasaš doaba mii fátmmasta buot daid hutkkálaš doaimmaid maid duojár dahká.</p>
<p type="listitem">Dasa gullet giehtaduodji, geavahusdáidda ja ráhkaduvvon ávdnasat sámi kultuvrra ja  árbevieruid vuođul.</p>
<p type="listitem">Duddjomii gullá ráhkadit iežas buvttaduvvon kvalitehtagálvvuid, geavahusbiergasiid, biergasiid ja biktasiid mat čájehit sámi eallinvuogi ja kulturárbevieruid sihke  ráhkadanávdnasiid gieđahallan ja válljen, ja estehtalaš bargu hábmema ja buvttadanvuogi oktavuođas.</p>
<p>Organisašuvnnat eai leat dattetge soahpan dárkilis definišuvnna. Sámiid duodji háliida ráddjet doaibmadoarjjaortnega árbevirolaš duodjái, ja Duojáriid ealáhussearvi fas háliida dakkár definišuvnna mii fátmmasta sihke árbevirolaš duoji ja ođđaáiggi duoji.</p>
<p>Mii guoská organiseremii de lea Sámiid duojis 170 miellahttu pr. 20.08.14. Duojáriid ealáhussearvi lea mealgat unnit organisašuvdna.</p>
<p>Boahtteáigásaš duodjeealáhus - Boahtteáigge hástalusat 1. Gelbbolašvuohta</p>
<p>Duodjeealáhus ii leat stuoris, ja ealáhusdoaimmaheaddjit ellet biđgolagaid stuorra guovlluin. Dat sáhttá hehttet vásáhusaid ja gelbbolašvuođa lonuhallama. Das lea sáhka ollimis ođđa márkaniidda, ovddideamis ođđa buktagiid, ovddideamis fitnodaga, lasiheamis gánnáhahttivuođa, lasiheamis áddejumi rehketdoalus ja sullasaččain. Buot ealáhusat dárbbašit eanet gelbbolašvuođa iešguđet fágasurggiin – dat guoská maiddái duodjái. Muhtun muddui dat lea oppalaš gealbudeapmi, muhto maiddái erenoamážit duojis. Hástalussan lea álggahit dakkár gealbudandoaibmabijuid mat gokčet duoji dárbbuid olles Sámis.</p>
<p>Sihke ovttaskas olbmot, organisašuvnnat ja ásahusat ohcet doarjaga lágidit kurssaid duojis. Eatnašat leat kurssat rávesolbmuidvárás, dat mearkkaša vuođđooahppu duojis. Iešalddis dát lea ovddasvástádus mii gullá joatkkaskuvllaide ja dakkár doaimmaide mat čađahit rávesolbmuidoahpahusa, muhto ii leat buohkain vejolašvuohta mátkkoštit dákkár oahpahussii. Hástalussan lea fállat dakkár lávdaoahpu mas lea alla dássi.</p>
<p>Muhtumat lea deattuhan ahte bagadanbálvalus duodjeealáhusas lea deaŧalaš danne vai loktana beroštupmi ovddidit duodjeealáhusa. Sámediggi lea dorjon Duodjeinstituhtta nu ahte lea njealje bagadalli geat barget bealli barggus fásta virggiin. Guovttis dáin leat Snoasas ja gokčet máttasámi guovllu, okta lea Evenáššis (Nordlánda) ja okta lea Fossbakkenis (Romsa). Dasa lassin leat guokte bagadalli bealli virggiin geat leat jahkái virgáduvvon. Nubbi lea Kárášjogas (Gaska-Finnmárku) ja nubbi Vuonnabađas (Nuorta-Finnmárku). Earret dáid de lea prošeakta julevsámi guovllus masa lea bidjon ruhta prošeaktavirgái mii dasa lassin go galgá bagadallat maiddái galgá movttiidahttit eanebui dujiin álgit. Dán bálvalusa fertešii guorahallat vai sáhttá árvvoštallat mo dát bálvalus váikkuha</p>
<p>Čoahkkingirjji čállit: Ellen Aina Eira/Ellen Mienna 60 siidu 117 siiddus duodjeealáhusa ovdáneapmái. Ovdamearkka dihtii lea 2014:s unnon ohcama ealáhusa investeremiidda. 2. Gánnáhahttivuohta</p>
<p>Duodjeealáhusa gánnáhahttivuođa sáhttá buoridit go buorida rámmaeavttuid. Sihke lasseárvodivada luvven ja eará geahpádusvejolašvuođat duodjeealáhussii sáhttet leat ávkkálaččat. Departemeanttat dat sáhttet rievdadit dáid rámmaeavttuid, muhto Sámediggi sáhttá leat mielde doarjumin vejolaš álgagiid duodjeorganisašuvnnaid bealis. Duoji doaibmaboađus lea bisánan sullii 100 000 ruvdnui. Dat vuorjjilda ahte golut lassánit eanet go sisaboađut. Jus goluid lassáneapmi joatká seamma láhkai, de dat dagaha ahte ollugat eai oaččo positiiva doaibmabohtosa boahtteáiggis. Go sisboađut eai lassán seamma láhkái go golut vuolgá earret eará dujiid haddemearrideamis - duojár galgá oažžut mávssu dan barggu ovddas maid dat máksá buvttadit duoji.</p>
<p>Hástalussan lea dahkat duojáriid eanet dihtomielalažžan das makkár das makkár strategiijaid duodjefitnodagat galget válljet buoredan dihtii gánnáheami. 3. Duodji olggobeali sis-Finnmárkku</p>
<p>Riddoguovlluin ja julev- ja lullisámi guovlluin leat uhccán duojárat. Vejolašvuohta lea oažžut eanebuid áŋgiruššat dujiin dáin guovlluin. Hástalussan lea oččodit birrasii mat movttiidahttet eanebuid áŋgiruššat dujiin dáin guovlluin. 4. Vuovdin ja vuovdaleapmi</p>
<p>Vuovdin ja vuovdaleapmi leat deaŧalaš go galgá jođihit duodjebuktagiid. Máŋga duojára leat váldán atnui interneahta vuovdimii árbevirolaš duodjegávppiid sadjái. Ii leat buot duojáriin interneahtta dahje máhttu dan geavahit. Áin lea dárbu vuovdit duodjemárkaniin ja njuolgga ostiide. Hástalussan lea ráhkadit dakkár mearkagálvvuid ja gaskkustanvuogádaga mat addát buot duojáriidda vejolašvuođa vuovdit iežaset dujiid. 5. Sámedikki doarjagat</p>
<p>Eará hástalus lea ahte duojis ii leat dárkilis definišuvdna. Dat buktá hástalusaid sihke Sámediggái ja duoji fágalávdegoddái mat galget mearridit geat dat galget beassat duodjeregistarii. Gulaskuddanproseassas lea boahtán evttohus addit doaibmadoarjaga bargogáibideaddji buvttademiide mas dušše sámi árbevirolaš duodjebuktagat leat mielde. Dat lihcu buktagiid mat buori muddui leat buvttaduvvon mašiinnaiguin, ráidobuvttaduvvon buktagiid ja hivvodatbuvttaduvvon buktagiid. Seamma gulaskuddanvástádusas lea evttohuvvon ahte ođđadesigna ja eará buktagat ain galget oažžut doarjaga dakkár ovddidandoaibmabijuide go investeremiidda, fitnodatovddideapmái, gealbudeapmái jna. Dáinna evttohusain ii leat gal iežas buvttaduvvon dujiid duođašteapmi čovdojuvvon. Doaibmadoarjjaortnegis leat muhtun heajos beali maid ii leat leamaš vejolaš njulget dan rájes go ortnet ásahuvvui jagis 2005. Dát guoská erenoamážit dasa ahte duođaštit iežas buvttaduvvon duoji vuovdima ja dasa ahte earuhit duoji eará buktagiin. Njulgestaga ii gávdno dakkár gálvojohtolađas dahje ásahus mii sáhttá duođaštit dakkár vuovdima. Rehketdoaluid dárkkisteapmi sáhttá dušše albmadit rehketteknihkalaš beliid ii ge dan ahte lea go dat iežas buvttaduvvon duodji vai ii. Sámedikkis eai sáhte leat ortnegat maid ii sáhte dárkkistit.</p>
<p>Duodjeealáhussii sáhttá Sámedikki áŋgiruššan kulturealáhusaiguin boahtit ávkin. Duojis leat sullii seamma hástalusat go kulturealáhusain sihke vuovdima, márkana, haddebidjama ja doaimmaheddjiid fierpmádaga ektui. Mekaniserenvejolašvuohta lea uhcci goappašiid ealáhusain go goappašagat dárbbašit giehtabarggu. Eanet buvttadeapmi duojis eaktuda maiddái hutkáivuođa nu mo kulturealáhusain ge.</p>
<p>Eanandoallo- ja biebmodepartemeantta 6 miljon ruvdnosaš geahpádusas eanadollui ja boazodollui leat váikkuhusat ealáhusovddidanrámmaide jagi 2015 rájes. Stuorra oassi lotnolasealáhusain main duodji ja</p>
<p>Čoahkkingirjji čállit: Ellen Aina Eira/Ellen Mienna 61 siidu 117 siiddus boazodoallu leat mielde, ruhtaduvvojit boazodoallošiehtadusa šiehtadusruđaiguin – sullii 2 miljon ruvnnu. Hástalussan lea heivehit váikkuhangaskaoapmegeavaheami geahpeduvvon bušeahttarámmaide almmá ahte dat čuohcá duoji ovdáneapmái.</p>
<p>Jus duodjeealáhusas galgá leat boahtteáigi, de ferte ealáhusbealli biddjojuvvot vuođđun.</p>
<p>Duodjeealáhusas fertejit leat doaimmat mat leat ekonomalaččat gánnáhahttit, ja seammás ferte kultuvrralaš bealli leat mielde buot duodjeáŋgiruššamiin. Investeren- ja ovddidandoaibmabijut dárbbašuvvojit vai mii fidnet dakkár doaimmaid. Máŋga doaimma leat deattuhan buvttaovddideami ja ođđadesigna mas sámi kultuvra lea vuođđun. Hástalussan lea ovddidit dihtomárkanbuktagiid maid sáhttá vuovdit juogo sámi guovlluin, riikka siste dahje riikkaidgaskasaččat. Dattetge ii leat buohkain vejolašvuohta vuovdit riikka dásis dahje riikkaidgaskasaččat, muhto Sámedikki áŋgiruššan dujiin ferte leat rabas maiddái dakkár doaibmabijuid ektui.</p>
<p>Mihttomearri</p>
<p><em type="bold">Ovddidit ealáhuslaš duoji mii lea eanet gánnáhahtti ja mas vuvdojuvvojit eanet iežas buvttaduvvon gálvvut. </em></p>
<p>Sámediggeráđđi bidjá vuođđun ahte duodjeealáhus galgá lea gánnáhahtti. Galgá leat vejolašvuohta ovddidit árbevirolaš duodjedoaimma ja hutkat ođđa buktagiid main vuođđu lea sámi kultuvra.</p>
<p>Duodjeealáhusas lea gilvu doaimmain main ii leat sámi kultuvra duogáš. Sámediggeráđđi háliida vuoruhit iežas buvttaduvvon gálvvuid buvttadeami. Dáinna lágiin sihkkarastit ahte sámi duodjeárbevierut fievrriduvvojit viidásabbot.</p>
<p>Muhtin duojárin lea giehtaduodji guovddážis ja ii ge gánnáháhttivuohta ieš alddis. Dán oktavuođas lea dehálaš ahte duodji lea kulturguoddi ealáhus mas lea stuorra mearkkašupmi sámi kultuvrii ja sámegillii. Sámediggeráđđái lea duodji deaŧalaš sihke ealáhussan ja kultuvran ja iešdovdoduddjojeaddji doaibman. Sámediggeráđi mielas lea duodji máŋggabealat, ja sámediggeráđđi háliida leat mielde váikkuheamen dasa ahte duodji ceavzá kultuvran ja ealáhussan. Dan oktavuođas áigu sámediggeráđđi ovddidit ealáhuslaš duoji mii maiddái adnojuvvo deaŧalaš kulturguoddin.</p>
<p>Strategiijat</p>
<p>Bajábealde árvvoštallamiid vuođul lea vejolaš evttohit boahttevaš strategiija politihkkaovddideapmái duoji várás:  Joatkit ovttasbarggu duodjeorganisašuvnnaiguin</p>
<p>Duodjeorganisašuvnnain lea stuorra mearkkašupmi dasa ahte duodji ovdána rivttes guvlui. Sii doibmet duodjeealáhusa gaskalađasin ja ovddasteaddjin. Sii leat deaŧalaččat go duodješiehtadus šiehtadallojuvvo. Organisašuvnnain lea maid ovddasvástádus duodjeealáhusa ealáhusovddideamis.</p>
<p>Dán barggus sáhttá Sámedikki geavahit reaidun. Duodjeorganisašuvnnat leat čájehan ahte sii leat gergosat váldit badjelasaset stuorát ovddasvástádusa duoji ovddideamis.  Doaimmahit buori rámmaeavttuid duodjeealáhusas</p>
<p>Máŋga mearrádusa mat eai gula Sámedikki ovddasvástádussii, bidjet deaŧalaš rámmaid duodjeealáhussii. Das lea sáhka earret eará vearrogeahpádusain, momsaluvvemis ja eará divatdiliin. Dakkár mearrádusaid bidjá earret eará Ruhtadandepartemeanta. Dakkár beliid rievdadeapmi lea gáibideaddji, hástaleaddji ja sáhttá váldit guhkes áiggi. Dán barggu vuoruheapmi attášii buoret ekonomalaš eavttuid olles duodjeealáhussii.  Vuoruhit ovddidandoaibmabijuid sihkkarastin dihtii ceavzilis duodjeealáhusa</p>
<p>Oažžun dihtii ceavzilis duodjeealáhusa fertet deattuhit buvttaovddidemiid, designa ja vuovdima ja vuovdalemiid. Muhtimat fertejit ođasmahttit doaibmarusttegiid ja iskat ođđa buvttadanvugiid. Sámediggi ferte vuoruhit doarjagiid investeremiidda, álggahanstipeanddaide ja fitnodatovddidemiide.</p>
<p>Viidáseappot lea lunddolaš vuoruhit ovttasbargo- ja ovddidanprošeavttaid, márkansuokkardeami ja</p>
<p>Čoahkkingirjji čállit: Ellen Aina Eira/Ellen Mienna 62 siidu 117 siiddus vuovdin- ja vuovdalandoaimmaid. Rekrutteren duodjái lea ain deaŧalaš ja dan oktavuođas leat sihke stipeanddat ohppiide ja studeanttaide ja fidnooahppiortnet deaŧalaš váikkuhangaskaoamit  Ovttasbargat gealbobirrasiiguin sihkkarastin dihtii gealbudandoaibmabijuid kvalitehta</p>
<p>Gealbudeapmi lea doaibmabidju maid eatnašat duojis dárbbašit ovtta dahje nuppi oktavuođas Gealbudandoaimmat galget leat ealáhusa dárbbuid mielde, ja ahte dain lea doarvái buorre kvalitehta mii boahtá ealáhussii buorrin.Eanaš gealbobirrasiin leat vásáhusat ja bargovuogit mo čađahit dakkár doaibmabijuid.  Sierra áŋgiruššamat dujiin riddo-, julev- ja lullisámi birrasiin</p>
<p>Doarjjajuolludeamit čájehit ahte ohcamiid juogadus ii leat buorre ja riddo-, julev- ja lullisámi guovlluin bohtet hui uhccán ohcamat. Sáhtášii áŋgiruššat sierra ovddidanprošeavttaiguin ráddjejuvvon guovllus maid mihttomearrin ferte leat movttiidahttit ásahit bargosajiid.</p>
<p>Mearkkašupmi, Ovddádusbellodat, áirras Arthur Tørfoss</p>
<p>Sámediggeráđi čielgehus boahtteáiggi duodjeáŋgiruššama birra</p>
<p>Nu mo dál boahtá ovdan, de ii váikkut duodješiehtadus ealáhusovddideapmái sámi guovlluin. Nu mo váikkuhangaskaoapmeortnegat doibmet, de dat bisuhit áiggegollovuđot ja uhccán boahtteáiggediđolaš buvttadeami. Bajimus vuovdinmearri jus galggaš oažžut doarjaga, loktejuvvo 5 miljon ruvdnui. Dát dagahivččii sihke dan ahte áiggegollobuvttadeaddjit sáhttet joatkit doaimmaset, ja ahte duođalaš fitnodagat mat doaimmahit hivvobuvttadusa, sáhttet duođas doaibmagoahtit ja háhkat doallobiergasiid eai ge dárbbaš ballat ahte masset doarjaga go rasttidit dálá 3 miljon ruvdnosaš rájá. Danne rávve Ovddádusbellodaga sámediggejoavku ráđi bargat viidáseappot gulaskuddannotáhta 5. molssaeavttuin Ođđa, buoriduvvon ortnegat.</p>
<p>Mearkkašupmi, Bargiidbellodat, áirras Vibeke Larsen, Ovddádusbellodat ja Olgeš</p>
<p>Sámedikki čilgehus duoji ovdáneami birra čujuha máŋga buori ulbmila ja strategiija, muhto das váilu ollislaš guorahallan duojis ealáhussan, kultuvran ja fágan. Danne oaivvildit ahte sámediggeráđđi berre árvvoštallat galgá go ráhkaduvvot dakkár doaibmaplána duodjái mii váldá vuhtii ahte duodji lea ealáhus, kultuvra ja fága. Duoji ealáhusšiehtadus lea deaŧalaš ealáhusáŋgiruššamii ja lea maid lunddolaš oassi das. Muhto mis berre maid leat stuorát fokus kultuvrralaš árvui, seammás go mis lea mihttomearrin nannet fágalaččat sihke duodjefága ja gealbobirrasa. Oktasaš duodjebáikkit, bagadeaddjivirggit, duodjeoahppu, fidnooahppiortnegat, kurssat, Duodjeinstituhtta ja eará, leat deaŧalaččat ollislaš áŋgiruššamis dujiin.</p>
<p>Sávašeimmet áinnas bures boahtima dakkár ollislaš strategalaš doaibmaplánii duoji várás.</p>
<p>III Jienasteapmi 39 áirasis ledje 39 čoahkis. Dán áššis ii jienastuvvon.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Silje Karine Muotka, áššejođiheaddji 2 Vibeke Larsen 3 Sandra Márjá West</p>
<p>Čoahkkingirjji čállit: Ellen Aina Eira/Ellen Mienna 63 siidu 117 siiddus 4 Marit Kirsten Anti Gaup 5 Kirsti Guvsám 6 John Kappfjell</p>
<p xml:lang="nob">Lars Filip Paulsen</p>
<p xml:lang="vep">Ellen Kristina Saba</p>
<p>John Kappfjell 7 Beaska Niilas 8 Nora Marie Bransfjell 9 Mariann Wollmann Magga</p>
<p xml:lang="nno">Inger Elin Utsi</p>
<p>Sandra Márjá West</p>
<p>Mariann Wollmann Magga 10 Arthur Johan Tørfoss</p>
<p xml:lang="nno">Inger Elin Utsi</p>
<p xml:lang="nob">Arthur Johan Tørfoss 11 Lars Filip Paulsen</p>
<p>Beaska Niilas</p>
<p xml:lang="sma">Nora Marie Bransfjell</p>
<p>Piera Heaika Muotka</p>
<p xml:lang="nob">Lars Filip Paulsen 12 Isak Mathis O. Hætta</p>
<p>Beaska Niilas</p>
<p>John Kappfjell</p>
<p xml:lang="nno">Inger Elin Utsi</p>
<p>Isak Mathis O. Hætta 13 Kjetil Romsdal 14 Piera Heaika Muotka 15 Inger Elin Utsi</p>
<p xml:lang="smj">Isak Mathis O. Hætta</p>
<p xml:lang="nob">Inger Elin Utsi 16 Silje Karine Muotka</p>
<p xml:lang="smj">Isak Mathis O. Hætta</p>
<p xml:lang="nob">Vibeke Larsen</p>
<p xml:lang="nob">Silje Karine Muotka 17 Vibeke Larsen</p>
<p xml:lang="kal">Nanna Thomassen</p>
<p xml:lang="nno">Inger Elin Utsi</p>
<p xml:lang="nob">Vibeke Larsen 18 Hartvik Hansen</p>
<p xml:lang="nno">Inger Elin Utsi</p>
<p xml:lang="nob">Hartvik Hansen 19 Aud Marthinsen 20 Per Andersen Bæhr</p>
<p xml:lang="nob">Hartvik Hansen</p>
<p xml:lang="nno">Inger Elin Utsi</p>
<p>Per Andersen Bæhr 21 Sandra Márjá West 22 Jovna Zakarias Dunfjell</p>
<p>VI Sámedikki mearrádus Sámediggi lea ságaskuššan Sámediggeráđi čilgehusa boahtteáiggi duodjeáŋgiruššama birra. Čilgehus čuovvu mielddusin protokollii.</p>
<p>Ášši meannudeapmi loahpahuvvui 08.10.14 dii.18.30.</p>
<p>Čoahkkingirjji čállit: Ellen Aina Eira/Ellen Mienna 64 siidu 117 siiddus</p>
<p xml:lang="smj">Vuđđogiella: Dárogiella</p>
<p xml:lang="nob">Ášši/Sak DC 029/14</p>
<p>Sámediggeráđi čilgehus sámi kulturásahusaid birra</p>
<p>Arkiivaáššenr. 14/177</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 08.09.14</p>
<p>SR 106/14</p>
<p>Sámedikki dievasčoahkkin 8. – 10.10. 14</p>
<p xml:lang="nob">DC 029/14</p>
<p>Ášši meannudeapmi álggahuvvui maŋŋebárga golggotmánu 8. b. 2014 dii. 00.00</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus</p>
<p>Sámediggeráđi mearrádusárvalus:</p>
<p>Sámediggi lea ságaškuššan Sámediggeráđi čielggadusa sámi kulturásahusaid birra. Čielggadus čuovvu mielddusin protokollii.</p>
<p>Sámediggeráđi čilgehus sámi kulturásahusaid birra 1</p>
<p>Duogáš</p>
<p>Sámedikki váldobargun lea hábmet váikkuhangaskaomiid ja láhčit diliid nu ahte politihkalaš mihttomeriid ja rievdan kulturpolitihkalaš rámmaeavttuid sáhttá čađahit buoremus vejolaš vuogi mielde. Dás lea guhtta jagi dassái go Sámediggeráđi dieđáhus sámi kulturásahusaid birra (2008) ovddiduvvui. Dieđáhusas válddahuvvojedje máŋgga lágan ásahusat, muhto váldoáššis kulturásahusat.</p>
<p>Sámediggi lea geavahan ollu resurssaid sámi kulturásahusaid huksemii, ollu ođđasis organiserenproseassat leat čađahuvvon, sierra huksenproseassat leat álggahuvvon ja ollu lea vuordimin. Sámediggi lea oaidnán dieđáhusa čuovvoleami oktavuođas ahte lea ulbmillaš veaháš rievdadit. Sámediggeráđđi áigu bargagoahtit sámediggedieđáhusain sámi kulturásahusaid birra. Dán dieđáhusa bokte bovdet mii dievasčoahkkima guorahallat deaŧalaš áššečuolmmaid dieđáhusbarggus viidáseappot. Dieđáhusa váldomihttomearrin lea bidjat fokusa sámi kulturásahusaide deaŧalaš servodataktevran sámi kultuvrra suodjaleamis ja ovddideamis. Dieđáhusas válddahuvvo otnáš dilli, válddahuvvojit fáttát nugo sámi kulturásahusaid ovdáneapmi, nannen ja ealáskuhttin, makkár rolla ja doaimmat berrešedje leat ásahusain, maid fertešii dahkat dán olaheapmái, ja makkár rolla ja ovddasvástádus Sámedikkis galgá leat dan oktavuođas. Das guorahallojuvvojit prinsihpalaš bealit, čielggaduvvojit áššečuolmmat, ja guorahallojuvvojit mihttomearit, áŋgiruššansuorggit ja strategiijat boahtteáiggi politihka várás dán áššesuorggis.</p>
<p>Čoahkkingirjji čállit: Ellen Aina Eira/Ellen Mienna 65 siidu 117 siiddus 2</p>
<p>Stáhtus 2.1 Bajimuš mihttomearit sámi kulturásahusaid várás</p>
<p>Dáidda- ja kulturdieđáhusas (2013), Sámediggeráđi čilgehusas sámi museaid birra (2013) ja</p>
<p>Sámediggeráđi čilgehusas kulturmuitosuodjaleami birra (2013) lea dovddahuvvon ahte bidjat fuomášumi baicce sámi kulturásahusaid fágagelbbolašvuhtii iešguđege surggiid siskkobealde, ja kulturásahusaid <em type="italic">doibmii ja sisdollui </em>. Deattuhuvvo maiddái kulturásahusaid rolla sámi dáidaga ja kultuvrra deaŧalaš ovddidan- ja gaskkustanaktevran, ja sámi dáidda- ja kulturbarggu infrastruktuvran. </p>
<p>Sámediggi lea árjjalaš aktevra ásahushuksema siskkobealde. Dál leat ollu festiválat, museat, kulturviesut, teáhterat ja eará dáidda- ja kulturásahusat mat ožžot njuolgga doaibmadoarjaga</p>
<p>Sámedikki bušeahta bokte. Sámedikki ruhtadeami duogábealde leat sihke giella- ja kulturpolitihkalaš mihttomearit. Ain leat dárbbut ja sávaldagat mat eai leat ollašuvvan, sihke kulturásahusaid geográfalaš juogu ektui ja dan ektui man lágan ásahusat sámi servodagas váilot vai sáhttá duhtadit ja čoavdit sierra dárbbuid, servodatrollaid ja -doaimmaid sierra fágasurggiid siskkobealde. Boahtteáiggi perspektiivvas sáhttá maiddái leat ulbmillaš bajimuš dásis ja prinsihpalaččat guorahallat makkár rollat ja doaimmat dán suorggi siskkobealde leat maid sámi servodat ferte ollašuhttit ja čoavdit. Mii lea ovdamearkka dihte oppasámi dimenšuvdna ja mas lea eanet regionála ja báikkálaš dásis ovddasvástádus. Mii sáhttá ja berrešii leat Sámedikki ovddasvástádus ja rolla earret eará politihka ovddideami ektui suorggi siskkobealde, hálddašeamis, ruhtadeamis, kapasitehta ja gelbbolašvuođa nannemis ja eaiggátvuođa ektui. Dán čilgehusas ii leat vejolaš eanet detálja dásis guorahallat ásahusaid. Ásahusgeahčastat ovddiduvvo boahttevaš dieđáhusas.</p>
<p>Sierra sámi kulturásahusain lea deaŧalaš árvu, rolla ja doaibma servodagas sámi servodathuksema ja demokratiija ektui. Sámediggeráđi mielas lea vejolaš ovddidit dán ja viiddidit eanet, maid ferte dahkat lávga gulahallamiin ieš ásahusaiguin. Dás lea sáhka earret eará sámi ásahusaid dálá ja boahtteáiggi servodatdoaimma ja -rolla birra.</p>
<p>Sámediggi lea maŋimuš jagiid geavahan ollu resurssaid earret eará ásahushuksemii ja organiseremii. Ollu oktavuođain lea leamaš dárbu hukset ja nannet sámi ásahusaid organisatuvrralaččat. Dáinna bargguin áigu Sámediggi maiddái joatkit, vai mii olahit min mihttomeriid nana sámi ásahusaid ektui. Politihka viidáseappot ovddideamis kulturásahusaid ektui ferte seammás leat čielgaseappo fokus kulturásahusaid doibmii ja fágalaš sisdollui, ja makkár rolla ásahusain kultursuorggi aktevran galgá leat.</p>
<p>Sámediggedieđáhusas sámi dáidaga ja kultuvrra birra (2013) lea váldomihttomearrin sámi kulturásahusaid ektui čuovvovaš: S <em type="italic">ámi kulturásahusat leat deaŧalaš aktevrrat sámi dáidaga ja kultuvrra ovddideamis. </em>Oassemihttomearit leat: - Ovddidit fágalaččat nana sámi kulturásahusaid - Ovddidit sámi ásahusaid resursan sámi dáiddáriid ja kulturbargiid várás - Ovddidit buori ovttasbarggu sámi kulturásahusaid gaskka - Nannet sámi ásahusaid kulturbargosadjin sámi servodagas - Ovddidit sámi ásahusaid sámi dáidaga ja kultuvrra deaŧalaš gaskkusteaddjin 2.2 Rámmat 2.2.1 Sámedikki rolla ja ovddasvástádus </p>
<p>Sámi servodagas leat stuorra vuordámušat Sámediggái kulturásahusaid ovddideami ektui. Sámediggi háliida váikkuhanfámu kulturpolitihka ovddideapmái. Mii váldit ovddasvástádusa ovddideamis ja boahtteáiggis ieža, ja vuordit ahte stáhta eiseválddit láhčet diliid nu ahte dat lea vejolaš. Sámediggi háliida oažžut duohta vejolašvuođaid váikkuhit sámi servodaga rámmaeavttuide. Dat mearkkaša earret eará dan ahte beassat árjjalaččat searvat sámi ásahusaid ovddideapmái.</p>
<p>Čoahkkingirjji čállit: Ellen Aina Eira/Ellen Mienna 66 siidu 117 siiddus</p>
<p>Sámediggi áigu gozihit ja ovddidit sámi kultuvrra ja kulturásahusaid. Dan mii bargat earret eará árjjalaš váikkuhangaskaomiid geavaheami bokte, ovttasbarggu bokte aktevrraiguin mat ovddidit sámi kultuvrra, ja politihkalaš ja hálddahuslaš gulahallama bokte guovddáš, regionála ja báikkálaš eiseválddiid gaskka dan ektui ahte nannet rámmaeavttuid sámi kultuvrra ovddideapmái.</p>
<p>Sámedikkis leat máŋggalágan rollat servodagas, ja kulturásahusaid ektui. Deaŧalaš lea ahte mii leat dihtomielalaččat dan ektui makkár sierra rollat Sámedikkis leat politihka hábmemis ja jođiheamis, ruhtadeaddjin, hálddašeaddjin, váiddaorgánan ekonomalaš áššiin, mielvuođđudeaddjin, eaiggádin, stivranammadeaddjin, aktevran huksenproseassain, jna. Go galggaš sihkkarastit legitimitehta dáid rollaide, ja oažžut luohttámuša, de ferte Sámedikkis leat čielga oaivil iešguđege rollaid ektui ja movt dat hálddašuvvojit, makkár vejolašvuođaid ja gáržžidusaid dat buktet. 2.2.2. Ekonomiija</p>
<p>Sámedikki vejolašvuođat váldit ovddasvástádusa sámi kulturásahusaid doaimma ruhtadeamis ja lanjaid/visttiid ruhtadeamis gáržžiduvvojit earret eará váilevaš bušeahttaprosedyraid geažil Sámedikki ja ráđđehusa gaskka. Sámediggi galgá fievrridit ollislaš politihka, ja váldit ollislaš bušeahttaovddasvástádusa olles sámi servodaga ovddas. Rámmat biddjojuvvojit stáhtabušeahtas, ja juolludusaiguin maid Sámediggi oažžu ii sáhte ovddidit kultursuorggi nugo háliidivččii.</p>
<p>Sámediggeráđđi geahččala oktilaččat buoridit dán doaibmamuni. Ovdamearkka dihtii lea Sámedikkis hálddašanovddasvástádus sámi museain. Dattetge ii leat Sámedikkis vejolašvuohta mearridit ekonomalaš rámmaid museaid várás iežas hálddašeamis.</p>
<p>Sámediggi ii leat dán rádjai vel beassan dan posišuvdnii ahte beasašii searvat duohta bušeahttašiehtadallamiidda/prosedyraide ja bidjat ovdan duohta dárbbu mii sámi museain ja sámi kulturásahusain oppalaččat lea. Dasto lea Sámedikkis ovddasvástádus buorideamis ja vuoruheamis daid addojuvvon ekonomalaš rámmaid siskkobealde. Sámedikkis lea unnán ruhta geavahusas iežas bušeahtas kultursuorggis, muhto lea válljen geavahit eanet ruđa kulturulbmiliidda Sámedikki bušeahta bokte dan ektui maid oažžu Kulturdepartemeanttas. Sámediggi juohká jahkásaččat doaibmadoarjaga sierra kulturviesuide ja kulturásahusaide Sámedikki bušeahta bokte. Dat sáhttet leat sámi teáhterat, museat, festiválat ja kulturviesut. Boahttevaš dieđáhus ráddjejuvvo guoskat dáidda. Ovdamearkka dihte giellaguovddážat, girjebusset, media, lágádusat ja valáštallan eai válddahuvvo dieđáhusas. (i 1000 kr)</p>
<p xml:lang="deu"><em type="bold">Akt. </em></p>
<p xml:lang="nob"><em type="bold">Benevnelse </em></p>
<p xml:lang="krl"><em type="bold">RR </em></p>
<p xml:lang="vep"><em type="bold">Bud </em></p>
<p xml:lang="nob"><em type="bold">Rev </em></p>
<p xml:lang="nob"><em type="bold">Bud Avvik </em></p>
<p xml:lang="nob"><em type="bold">Avvik </em><em type="bold">2012 </em><em type="bold">2013 </em><em type="bold">2013 </em><em type="bold">2014 14-Rev 13 </em><em type="bold">i % </em></p>
<p xml:lang="nob">Samiske festivaler3 1253 8723 8724 58571318,4 %</p>
<p xml:lang="nob">Samiske teater19 273 20 070 20 070 21 4281 3586,8 %</p>
<p xml:lang="nob">Samiske museer24 429 26 234 26 234 27 7521 5185,8 %</p>
<p xml:lang="nob">Samiske kulturhus og kulturformidlingsinstitusjoner11 384 11 834 13 634 14 9141 2809,4 %</p>
<p xml:lang="nob">Arenaer for kunst- og kulturformidling1 3792 2002 2003 13993942,7 %</p>
<p xml:lang="nob">Samiske forlag2 7502 7502 7502 75000,0 %</p>
<p xml:lang="nob">Program for institusjonsutvikling53930030040010033,3 %</p>
<p xml:lang="fao"><em type="bold">Sum </em><em type="bold">62 879 67 260 69 060 74 968 </em><em type="bold">5 908 </em><em type="bold">8,6 % </em></p>
<p xml:lang="nob">Tabell 5.4 Samletabell - samiske kulturinstitusjoner som arena for formidling og opplevelse av samisk kultur</p>
<p>Čoahkkingirjji čállit: Ellen Aina Eira/Ellen Mienna 67 siidu 117 siiddus</p>
<p>Sámediggi lea 2014:s juolludan veaháš badjelaš 70 miljon ru doaibmaruhtan sámi kulturásahusaide ja -organisašuvnnaide. Ain lea stuorra dárbu lasihit ruđa sámi kultursuorgái. Lassi doaibmadárbu lea 27 miljon ru 2015:s (gč. dievasčoahkkinášši Sámedikki 2015 bušeahttadárbbuid birra. 2.2.3 Earát main lea ovddasvástádus</p>
<p>Stáhta eiseválddit Stáhtas lea bajimuš ovddasvástádus sihkkarastit ahte sámi kultuvrras ja gielas leat buorit rámmaeavttut, ekonomiija ja muđuige. Sámediggi oažžu stáhtalaš rámmadoarjaga, mii earret eará galgá mannat sámi kulturásahusaide doaibmadoarjjan. Sámediggi lea bušeahttabarggu oktavuođas čujuhan ahte dát rámma lea menddo unni. Ain leat stuorra govččakeahtes dárbbut sámegiela, servodat-, ealáhus- ja kultureallima oktavuođas.</p>
<p>Sámi kultuvrras lea seamma árvu go dáža kultuvrras, ja dat lea okta oassi norgalaš kulturpolitihkas.</p>
<p>Stáhta eiseválddiin lea ovddasvástádus sámi vuoigatvuođaid ja beroštumiid goziheamis dalle go sierra stáhtalaš ođastusat, áŋgiruššamat, čielggadusat, prošeavttat, ráđit ja lávdegottit álggahuvvojit kultursuorggis.</p>
<p>Regionála eiseválddit – das mielde ovttasbargošiehtadusat fylkkagielddaiguin Fylkkagielddain lea regionála ovddasvástádus buriid rámmaeavttuid láhčimis ja sihkkarastimis sámi ásahusaid várás. Sámedikki mielas leat báikkálaš, regionála ja nationála sámi ásahusat deaŧalaš arenat sámi servodagas huksemis. Áigumuššan lea ovttasbargošiehtadusaid bokte Sámedikki ja fylkkagielddaid gaskka sihkkarastit kulturásahusaid eavttuid. Geavahusas leat oaidnán ahte sámi kulturásahusat ožžot mealgat unnit doaibmadoarjaga eará sullasaš dáža ásahusaid ektui. Fylkkagielddain lea dáhpi juolludit sámi kulturásahusaide ruđaid aivve ovttaskas prošeavttaide.</p>
<p>Sámedikki mihttomearrin lea eanet geatnegahttit oktasaččat ovddidit sámi dáidaga ja kultureallima ovttasbargošiehtadusaid bokte mat leat dahkkojuvvon fylkkagielddaiguin. Dasto leat ovttasbargošiehtadusat deaŧalaččat dan oainnusmahttimii ahte Sámedikkis okto ii leat ovddasvástádus deaŧalaš surggiid ovddideamis sámi servodagas.</p>
<p>Ovttasbargošiehtadusaid kulturoasis leat máŋga čuoggá ja daid dárkilastin molsašuddá šiehtadusaid gaskka. Sámedikki mielas lea šiehtadusaid bokte vejolašvuohta ovttas áŋgiruššat kultursuorggis regiovnnain, ja dat leat deaŧalaš gaskaoamit maiguin doppe dán suorggi ektui fuomášuhttit dihtomielalašvuhtii ja váldit ovddasvástádusa.</p>
<p>Báikkálaš eiseválddit Eanaš sámepolitihkka čađahuvvo gielddain. Báikkálaš eiseválddiid dásis lea maiddái ovddasvástádus buriid rámmaeavttuid láhčimis ja sihkkarastimis sámi ásahusaid várás. Dávjá leat baicce gieldda doarjagat sámi kulturásahusaide viehka unnit. Muhtun gielddat eai oppa attege doaibmadoarjaga. Ovttasbarggus ovttasbargošiehtadusaid bokte gávpotgielddaiguin, nugo Romssa suohkaniin, leat vejolašvuođat. Daid bokte sáhttá nannet ja váikkuhit politihka ovddideami sámi servodatsurggiin mii dán rádjai ii leat leamaš lunddolaš suohkaniin. Kultureallima oktavuođas sáhttá dát mearkkašit dan ahte olahit eanet ja ođđa joavkkuid, ja dat addet eanet fuomášumi sámi kultuvrii. Maŋimuš jagiid leat oaidnán ahte dađistaga eanet sámit fárrejit gávpogiidda/čoahkkebáikkiide.</p>
<p>Sámediggi oaidná ahte eambbogat ohcalit sámi deaivvadanbáikkiid main leat dán joavkku kultuvrralaš doaimmat. Hástalussan dás lea sihkkarastit doaibmaruhtadeami ja gávdnat heivvolaš lanjaid. Gávpotgielddain sáhttá baicce leat stuorát vejolašvuohta oažžut searvat eará aktevrraid gieldda lassin. 3</p>
<p>Boahtteáiggi hástalusat</p>
<p>Sámediggi áigu joatkit áŋgiruššama go guoská kulturásahusaid stabiila ja einnostan vejolaš doaimma ja ovddideami láhčimii, ja oppalaš ásahuslaš infrastruktuvrra nannemii. Sámediggeráđđi áigu</p>
<p>Čoahkkingirjji čállit: Ellen Aina Eira/Ellen Mienna 68 siidu 117 siiddus dieđáhusbarggu bokte hábmet mihttomeriid sámi kulturásahusaid várás, ja fokus biddjojuvvo ásahusaid nannemii ja ealáskahttimii ja daid servodatrollii ja doaimmaide.</p>
<p>Mihttomearrin lea ahte sámi ásahusain galgá leat dakkár fágalaš sisdoallu ja doaibmadássi maid vuođul dat vásihuvvojit deaŧalaš ja relevánta demokratiija- ja servodataktevran, deaivvadanbáikin ja geavaheaddjiarenan, sihke báikegottiid olbmuide, kulturbargiide ja mátkeealáhusaid várás. Guovddážis leat vásihusat, oahppan, searvvaheapmi ja diehtogaskkusteapmi. Doaimmat berrejit fátmmastit eanet olahusjoavkkuid ja sohkabuolvvaid. Boahtte dieđáhusas áigut lagabuidda guorahallat movt Sámediggi sáhttá váikkuhit dan.</p>
<p>Dáid mihttomeriid olahanbarggus deaividit mii máŋggaid hástalusaiguin. Dán čilgehusas ii leat vejolaš čalmmustit daid ja ságastallat daid birra. Sámediggeráđđi áigu dás geassit ovdan dušše muhtun hástalusaid: 1. Mainna lágiin sihkkarastit nana sámi kulturásahusaid, vejolaš njunušgelbbolašvuođain sierra (fága)surggiid siskkobeale 2. Mainna lágiin sihkkarastit buoremusat heivvolaš eaiggátvuođa ovttaskas kulturásahussii 3. Mainna lágiin sihkkarastit sámi kulturásahusaide buriid rámmaeavttuid, maiddái báikkálaš ja regionála eiseválddiid beales 4. Mainna lágiin sihkkarastit sámi kulturásahusaide dohkálaš lanjaid ja visttiid 1. Fagalaččat nana sámi kulturásahusat, main lea njunušgelbbolašvuohta sierra (fága)s urggiid siskkobealde</p>
<p>Sámi ásahusat leat pilárat sámi servodatorganiseremis. Ollu sámi kulturásahusain lea fágalaččat njunušgelbbolašvuohta sámi gielas, kultuvrras ja kulturárbbis man geažil dat leat áidnalunddot ásahusat. Dát gelbbolašvuohta ii lea ollásit kártejuvvon, muhto várra dain lea geavatkeahtes vejolašvuohta ja gelbbolašvuohta, ii dušše sámi servodagas muhto maiddái regiovnnas gos doibmet. Dát lea válddahuvvon maiddái Sámediggeráđi čilgehusas kulturmuitosuodjaleami birra (2013) ja</p>
<p>Sámediggeráđi museapolitihkalaš čilgehusas (2013). Sáhttá leat áigeguovdil geahčadit vejolaš fágalaš ovddasvástádusjuogu sierra ásahusaid gaskka. Sáhttá maiddái leat áigeguovdil geahčadit ovttasbargodárbbuid ja -vejolašvuođaid, ovdamearkka dihte ásahit fágalaš fáddáfierpmádagaid. Muhtun oktavuođain sáhttá leat áigeguovdil addit ásahusaide hálddašanovddasvástádusa ja doaimmaid ovttaskas fágasurggiid siskkobealde.</p>
<p>Kulturásahusain lea erenoamáš deaŧalaš doaibma sámi kultuvrra suodjaleami ja viidáseappot gaskkusteami oktavuođas. Jagi 2012 kulturindeaksa sámi guovlluin čájeha ahte dáin ásahusain leat ollu kulturbargosajit. Sámi ásahusat leat dávjá resursan ja infrastruktuvran sámi dáiddáriidda ja kulturbargiide, earret eará gaskkustit ja láhčet dat sin barggu ja ahtanuššama. Kulturásahusaid fágalaš nannen lea danne deaŧalaš, vai barggu sáhttá čađahit alla dásis. Danne lea deaŧalaš sihkkarastit ásahussii dan muttos buriid ekonomalaš eavttuid ahte dat sáhttet doalahit geasuheaddji fágabirrasa, ja dasto gilvonávccalaš bargiid- ja bálkápolitihka. Maiddái báikkálaš áŋgiruššama sihkkarastima dihte berrejit ásahusat árvvoštallat doallat geavaheaddjioiddot fokusa, man oktavuođas geahčadit maiddái makkár dárbbut ja sávaldagat báikegottiin ja regiovnnas gos dat doibmet leat.</p>
<p>Jos nannešii gelbbolašvuođa jođiheamis, ekonomiijas, kvalitehtavuogádagain ja prošeaktastivrenvugiin, jna., de nannešii dat sámi kulturásahusaid. Dasa lassin sáhttá leat ávkkálaš addit ásahusaide vejolašvuođa nannet gelbbolašvuođa dan bokte ahte besset oaidnit eará relevánta álgoálbmotásahusaid ovdáneami fierpmádathuksema ja gelbbolašvuođa lonuhallama bokte. 2. Kulturásahusaid eaiggáduššan</p>
<p>Sámediggi juolludii 2014 bušeahtas badjelaš 70 miljon ru njuolggo doarjjan sierra kulturásahusaide ja –organisašuvnnaide, ja juolludusat ledje soames logiduháhis gitta 19 miljon ru rádjai. Lea sihke lunddolaš ja gáibiduvvo ahte Sámediggi váldá árjjalaš rolla ja ovddasvástádusa daid ektui geat ožžot</p>
<p>Čoahkkingirjji čállit: Ellen Aina Eira/Ellen Mienna 69 siidu 117 siiddus njuolgga doarjaga Sámedikki bušeahta bokte. Dáid sáhttá teorehtalaččat čuovvolit ain juo viđa vuogi mielde: a) Eaiggáduššan ossosiid dahje vuođđudusosiid bokte b) Stivranammadeamit c) Juolludusreive dahje barggahandokumeanttat juolludusa oktavuođas d) Gulahallančoahkkimat e) Váikkuhit ásahusaid gelbbolašvuođa bajideami</p>
<p>Iešguđege sámi ásahusat leat sierra muttuin, dat leat sierra láhkai organiserejuvvon ja dain lea iešguđege lágan eaiggátstruktuvra, dat leat sierra dilis lanjaid ja vistti ektui. Sámediggi lea eanaš kulturásahusaid váldoruhtadeaddjin, mat ožžot doaibmadoarjaga Sámedikki bušeahta bokte.</p>
<p>Sámediggi lea mielde vuođđudeaddjin ja/dahje lea mielde eanaš kulturásahusaid eaiggádin. Sámediggi nammada stivralahtuid ja/dahje stivrajođiheaddji eanaš stivrraide. Sámediggi nammada dihto meari stivralahtuid dan ektui makkár almmolaš veahki Sámediggi addá.</p>
<p>Ođđasis organiseremat <span type="quote">“Sámediggeráđi dieđáhus sámi ásahusovddideami”</span> birra (2008) dagahedje ahte ollu ásahusat organiserejuvvojedje vuođđudussan. Earát leat organiserejuvvon oasussearvin ja lahttosearvin. Osolaččat ja vuođđudeaddjit sáhttet leat almmolaš eiseválddit – nugo Sámediggi, fylkkagielddat ja gielddat, dahje priváhta aktevrrat nugo searvvit, organisašuvnnat, jna. Organisašuvdnahámi Oaseeaiggátsearvvi, ii sáhte šat geavahit. Organiseren Gielddaid gaskasaš searvin ii geavahusas leat realisttalaš sámi kulturásahusaid ektui, danne go dávjá eai leat dušše gielddat mat eaiggáduššet. Dalle leat eanaš oasussearvvit ja vuođđudusat, ja muhtun oktavuođain lahttosearvvit, mat leat vejolaš ja relevánta organisašuvdnahámit. Maŋimuš jagiid vásihusaid vuođul oaidnit ahte ásahusat ieža, eaiggádat ja Sámediggi háliidit ovddimusat oasussearvvi. Oasussearvvi oktavuođas lea eanet dávgaseappot stivrenhápmi. Guoddi prinsihppan berre leat ahte ásahusat ieža beasašedje válljet organisašuvdnahámi mii buoremusat heive báikkálaš dárbbuide ja eavttuide. Gažaldat dan prinsihpas ahte bisuhit lagasvuođa stivrejumis, sáhttá boahtit ovdan organisašuvdnahámi válljemis, danne go eaiggádiin leat sierra lágan doaimmat ja rollat iešguđege organisašuvdnahámiin. Sámediggi ii hálit detáljadásis stivret dahje bidjat gohččosiid ásahusaid doaimmaide. Baicce háliidit gulahallama ásahusaiguin, man oktavuođas ásahusat besset guorahallat plánaideaset ja hástalusaideaset Sámedikkiin. Dalle sáhttit oažžut ovdan mearriduvvon mihttomeriid ja rámmaid mat maiddái dávistit Sámedikki politihka áigumušaide dán suorggis.</p>
<p>Muhtun kulturásahusat mat dál leat ásahanmuttus dahje ođđasis organiseremin, háliidit ieža Sámedikki eaiggátosolažžan, ja muhtun oktavuođain maiddái eanetlogu eaiggádit. Sáhttá jurddašit ovdamearkka dihte ahte háliidit dan danne go Sámediggi sáhtášii rahpat uvssaid eará almmolaš ruhtadeapmái/ doarjagii, ja danne oidnet ahte Sámedikkis almmolaš orgánan lea dihto váldi, gelbbolašvuohta jna. maid ásahus dárbbaša dien muttus. Sámedikkis leat gieskat maiddái vásihusat ahte máŋga eará almmolaš eiseválddi sierranas sivaid geažil eai hálit eaiggádin. Dat sáhttet dattetge leat mielde ruhtadeamen (fásta juolludusain dahje ohcanvuđot doarjaga bokte) ja nammadit stivralahtuid. Dát bealit gusket maiddái Sámedikki searvamii eaiggádin. Sámi ásahusat leat maiddái jearahan lávgadeappo čuovvoleami ja gulahallama Sámedikki bealis, nu ahte Sámedikki vuordámušaid birra ásahusaide gulahallojuvvo čielgaseappot, ja ásahusat sáhttet čilget dárbbuideaset ja hástalusaideaset birra. 2013:s ja 2014:s leat čađahuvvon gulahallančoahkkimat ollu sámi kulturásahusaiguin mat ožžot doarjaga Sámedikki bušeahta bokte. Vásihusat dás leat leamaš hui buorit, ja maid háliidit joatkit.</p>
<p>Ásahusain lea maiddái sierra ovddasvástádus iežas bisuheamis ja ovddideamis ásahussan, ja ásahit buriid ovttasbargooktavuođaid sierra aktevrraiguin. Sámedikki ovddasvástádussan lea earret eará láhčit</p>
<p>Čoahkkingirjji čállit: Ellen Aina Eira/Ellen Mienna 70 siidu 117 siiddus dán váikkuhangaskaomiid geavaheami, gulahallama bokte ja ovttasbargoarenaid háhkama bokte. Sámediggi áigu maiddái joatkit barggu ráđđehusa ektui nannen dihte ekonomalaš rámmaeavttuid sámi ásahusaide.</p>
<p>Lunddolaš lea ahte Sámedikki searvan, čuovvoleapmi ja eaiggátvuohta ii leat ovttalágan, ja lea dan duohken man stuoris ásahus lea, makkár servodatrolla ja -doaimmat das leat, ja man ollu Sámediggi juolluda njuolgga doarjaga. Maiddái bealit nugo dohkálaš doaibma ásahusas ja ahte ásahus sáhttá čujuhit dihto aktivitehtadássái áiggi mielde ja leat ambišuvnnat doaibmat boahtteáiggis, sáhttet leat mielde reguleremin man ollu Sámediggi searvá ja čuovvola.</p>
<p>Dát vihtta čuoggá mat govvejit mo Sámediggi čuovvola ásahusaid, leat buot váikkuhangaskaoamit ja reaiddut maid Sámediggi sáhttá geavahit kulturásahusaid ovddideapmái ja huksemii. Dieinna lágiin sáhttet dat gozihit servodatdoaimmaid maiguin ovdánahttit ja ovddidit sámi giela ja kultuvrra, fokuseret eanet sisdoalu ja doaimma, ásahit buriid ovttasbargooktavuođaid sierra aktevrraide ja doaibmat sámi guovddážin iežaset báikegottiin. Deaŧalaš lea geavahit resurssaid árjjalaččat ja ahte barggus lea alla dássi. Čuoggáid birra guorahallojuvvo lagabui sámediggedieđáhusas.</p>
<p>Sámediggái lea hástalussan bidjat mihttomeriid iežas váikkuhangaskaomiide kulturásahusaid girjáivuođa ektui, ja boahtteáiggi mihttomeriid ektui. Seammás go dan ferte bidjat dássededdui lagasvuođa prinsihpa ektui, ja eará almmolaš ja vejolaš priváhta aktevrraid geavahusa ja politihka ektui suorggis. Sámediggeráđi mihttomearrin lea ahte eaiggátvuođas galgá leat báikkálaš faggi man oktavuođas báikkálaš aktevrrat leat guovddážis. Sámedikki eaiggátvuohta berre vuolggasajis boahtit nuppi sadjái, ja leat veahkkin ásahusaid viidáseappot huksemis. Dasto lea deaŧalaš ahte báikkálaš ja regionála eiseválddit leat árjjalaččat eaiggádin. Dárbu lea lagabuidda geahčadit prinsihpaid Sámedikki eaiggátvuođa ja sámi kulturásahusaid hálddašeami ektui, ja leat dihtomielalaš daid sierra rollaid ektui mat Sámedikkis leat ja sáhttet leat sierra kulturásahusaid ektui Sámis. 3. Sámi kulturásahusaide buorit rámmaeavttut, maiddái báikkálaš ja regionála eiseválddiid beales</p>
<p>Kulturpolitihka siskkobealde leat organiseren ja bušeahttarámmat deaŧalaččat kultursuorggi ovddideami ja doaibmamuni várás. Eaktun ahte sámi kulturásahusat ja museat galget sáhttit ovdánit, šaddat gievrrabun ja gozihit doaimmaideaset, lea ahte dain leat einnostan vejolaš ja dohkálaš rámmaeavttut. Sámi ásahusat bázahallet ain ekonomalaš rámmaeavttuid ektui go buohtastahttá sullasaš norgalaš ásahusaiguin, mii addá fas stuorra hástalusaid sihke doaimma, fágalaš ovdáneami, bajásdoallama ja kapasitehta ektui. Oppalaččat ferte sámi kulturásahusain leat unnimusat seamma vejolašvuohta ja leat seamma dásis go norgalaš ásahusat maiguin sáhttá buohtastahttit. Nugo diehtit de dilli ii leat dál nu. Dasa lassin ferte sámi ásahusain ja kulturaktevrrain leat vejolašvuohta ávkkástallat sierra prográmmaiguin, ortnegiiguin ja ruhtadanvejolašvuođaiguin, maiddái kulturealáhusaid oktavuođas. Dás lea sáhka earret eará kapasitehta ja gelbbolašvuođa huksemis. Sámedikkis ferte maiddái ollu eará dásis go dál leat duohta vejolašvuohta beassat searvat bajimuš bušeahttarámmaid hábmemii. Sámediggi galgá ja ferte váldit oktasaš bušeahttaovddasvástádusa olles sámi servodaga ovddas. Go váilot bušeahttameannudanvuogit (konsultašuvnnat) dan ektui mat stáhtas leat kultursuorggis nugo namahuvvon, dagaha dan ahte Sámedikkis hui unnán lea váikkuhanfápmu sámi kulturásahusaid rámmaeavttuide ja ovddidanvejolašvuođaide. Sámedikkis ii leat olus vejolašvuohta lasihit juolludusaid sámi kulturásahusaide mat ožžot fásta doarjaga Sámedikki bušeahta bokte. Dát goahcá sámi kulturásahusaid ovdáneami ja dagaha ahte doarjjaoažžut leat duhtameahttumat.</p>
<p>Dat go Sámediggi oažžu ekonomalaš rámmaid ja doaibmamuni vai sáhttá nannet, ovddidit, ođasmahttit ja vejolaččat hukset doarvái kulturásahusaid logu ja kategoriijaid/hámiid ektui maid sámi servodat dárbbaša lagaš boahtteáiggis ja guhkkit áiggi vuollái, leat min stuorámus hástalusat.</p>
<p>Čoahkkingirjji čállit: Ellen Aina Eira/Ellen Mienna 71 siidu 117 siiddus</p>
<p>Ovttasbargošiehtadusat leat váikkuhan positiivvalaččat muhtun doaibmabijuide ja ovttasbargui. Muhto Sámedikkis leat maiddái ovddabealde muhtun hástalusat ovttasbarggu ektui fylkkagielddaiguin; okta dain lea movt oažžut eará almmolaš orgánaid hukset ja bisuhit infrastruktuvrra sámi servodagas, maiddái sámi kulturásahusain.</p>
<p>Stáhta beales biddjojuvvo gitta 70 % - 30 % juohkimii stáhta-regionála/báikkálaš doaibmadoarjja. Álo leat <em type="italic">báikkálaš </em>sámi álgagat duogábealde sámi kulturásahusaid ásaheami, eaige álgagat láve boahtit almmolaš instánssain. Ollu dáin ásahusain leat váldoáššis ruhtaduvvon stáhta doarjagiin, mat jagi 2002 rájes leat kanaliserejuvvon/juolluduvvon Sámedikki bokte. Oktanaga dainna go Sámediggi lea váldán stuorát ovddasvástádusa sámi servodathuksemis, lea fylkkagielddaid oassi doaibmaruđain dávjá garrasit unniduvvon dahje bisánan. </p>
<p>Okta ovdamearka lea dat go Sámediggi 2002:s mearridii váldit hálddašanovddasvástádusa sámi museain, de válljejedje fylkkagielddat heaittihit doaibmadoarjaga sámi museaide ollásit dahje belohahkii. Dát boahtá ovdan Sámedikki ulbmil- ja dárboanalysas sámi museaid ektui (2011). Stáhta beales lea deattuhuvvon ahte regionála ja báikkálaš eiseválddiin lea ovddasvástádus doaibmaruđaid addimis buot museaide beroškeahttá gii daid hálddaša. Ovdamearkka dihte attii Norlándda fylkkasuohkan 2014:s 6,7 miljon ru Museum nord:ii, 5,6 miljon ru Nordland-museai, 2,2 miljon ru Hamsun-guovddážii ja 8,6 miljon ru Helgeland museai. Gállogieddi musea mii lea Várdobáikki sámi guovddáža vuollásaš oaččui 60 255 ru. Dása lassin bohtet stáhta ja gieldda doaibmadoarjagat. Árran julevsámi guovddáš ii leat goassige ožžon, iige 2014:s ge ožžon doaibmadoarjaga Norlándda fylkkasuohkanis. 4. Sámi kulturásahusaid dárbu dohkálaš lanjaide ja vistái</p>
<p>Muhtun ásahuvvon sámi kulturásahusat eaiggádit visttiid mat sis leat doaimmaset várás. Ollugat dain dárbbašit divvut lanjaid vai duhtadit otnáš gáibádusaid mat leat dan doibmii mii dain lea. Hástalussan lea gávdnat ruđaid dán lágan divvumiidda. Muhtun visttit leat maiddái nu unni ja fuonit ahte lea stuorra dárbu áibbas ođđa vistti hukset. Eará kulturásahusat láigohit lanjaid doaibmaseaset.</p>
<p>Muhtumiin dáin lea doaibma sturron dađistaga nu ahte dárbbašit stuorát ja eanet dohkálaš areálaid. Okta hástalusain mii ollu kulturásahusain lea dál, lea ahte dain visttiin ii leat dohkálaš standárda otnáš gáibádusaid ektui, dahje mii gáibiduvvo jos galgá sáhttit doaibmat geasuheaddji deaivvadanbáikin, bargosadjin ja sámi kultuvrra čájáhusbáikin. Strategiijat ja ruhtadanvuođđu dáláš visttiid divvumiidda, ja mállet movt ruhtadit ođđa sámi kulturviesuid, stáhta viessoláigoruhtadanortnega bokte, lea okta dain stuorámus hástalusain mii mis lea. Sámedikkis sáhttet leat áššečuolmmat maiddái lanjaid ja visttiid láigogoluid ruhtadeami oktavuođas Sámedikki doaibmadoarjaga bokte, ja vejolaš gáibádusaid oktavuođas oažžut Sámedikki dáhkidit guhkes áiggi ja divrras láigošiehtadusaid. Kulturásahusaid eaiggádiin main lea kulturpolitihkalaš mihttomearri, lea lunddolaččat eará fokus go eaiggádiin main lea ovddasvástádus visttiid suodjaleamis ja bajásdoallamis. Sámedikki njuolggadoarjja kulturásahusaide manná ollásit ásahussii, sihke doaimmaide, doibmii ja dihto muddui vistti bajásdoallamii. Danne lea jearaldat leago visttiid/opmodaga suodjaleapmi ja bajásdoallan oassi kulturásahusa doaimmain, dahje galgá go váldofokus leat doaimmaide ja sisdollui. Sáhttá leat dárbu geassit čielgaseappot ráji dáid doaimmaid gaskii.</p>
<p>Opmodathálddašeami profešonaliseremis sáhttá boahtte vuorus leat mearkkašupmi ja ávki doaimmaide. Sámedikki ovddasvástádusa sáhttá ráddjet guovddáš doibmii mii lea doaibmaoassi, go fas earát hálddašit giddodaga. Stáhta ortnega bokte ođđa kulturviesuid viessoláigoruhtademiin, lea Sámedikkis ovddasvástádus jahkásaš doaibmadoarjagis ja dan dáhkideamis, ja kulturásahus ieš galgá máksit viessoláiggu. Stáhta huksenfitnodat vistti eaiggádin fuolaha viessohoaiddárbálvalusain ja vistti bajásdoallamis.</p>
<p>Čoahkkingirjji čállit: Ellen Aina Eira/Ellen Mienna 72 siidu 117 siiddus 4</p>
<p>Evttohus mihttomeriid ja strategiijaid ektui</p>
<p>Sámediggi juohká stuorra oasi ruđainis sámi kulturásahusaide. Dát ásahusat leat eanaš ásahuvvon báikkálaš sámi álgagiid vuođul. Daid sturrodat, doaibma ja ahki ii leat ovttalágan, muhto oktasaš buot daidda lea dat ahte dain leat stuorra hástalusat čoavdit doaimmaid ovdal go dain leat dat doaimmat maid háliidit dain galget leat, ja čađahit dan barggu maid dat ieža háliidit. Sámedikki mielas lea buorre go sámi servodagas leat áŋgiruššamat, mii maiddái lea áibbas dárbbašlaš vai sámi ásahusat galget sáhttit ovdánit. Mii leat dán čilgehusas čalmmustan daid váldohástalusaid mat sámi kulturásahusain leat. Dáid hástalusaid guorahallama ja boahttevaš dieđáhusbarggu vuođul, maiddái kulturásahusaid iežaset árvalusaid vuođul, hábmejuvvojit mihttomearit ja strategiijat. Dát hástalusat sáhttet maiddái leat evttohussan mihttomeriide mat Sámedikkis leat kulturásahusaid ektui:  Fágalaččat nana sámi kulturásahusat, maid lea njunušgelbbolašvuohta iešguđege (fága)surggiin  Kulturásahusain buorre eaiggátvuohta  Sámi ásahusat main leat buorit rámmaeavttut, maiddái báikkálaš ja regionála eiseválddiid bealis  Sámi ásahusat main leat dohkálaš lanjat ja visti</p>
<p>Dieđáhusas galget leat iešguđege lágan strategiijat maid vuođul olahit sámi kulturásahusaid ovddidanmihttomeriid. Mii sáhttit juo dál dan vuođul mii čilgehusas válddahuvvo, buktit muhtun strategiijaevttohusaid. Sáhttet boahtit maiddái eanet strategiijat:  Gelbbolašvuođa bajidanprográmma jođiheamis, ekonomiijas, kvalitehtavuogádagain ja prošeaktastivrenvugiin  Kulturásahusaid ovddideapmi geavaheaddjiarenan mas lea geavaheaddji- ja galledanfokus  Nannet ja ásahit fágalaš fierpmádagaid sámi kulturásahusaid várás  Ráhkadit strategiijaid dálá visttiid divvumii ja ođđa visttiid ásaheapmái  Dárbbu mielde geahčadit ásahusaid organisašuvdnahámiid  Bargat dan ala ahte nannet sámi kulturásahusaid bušeahttadili</p>
<p>Mearkkašupmi, Ovddadusbellodat áirras Aud Marthinsen</p>
<p>Sámeidggeráđi čilgehus sámi kulturásahusaid birra Lea deaŧalaš ja riggudeaddjin Norgii bisuhit sámi giela, kultuvrra ja árbevieruid dain guovlluin gos sápmelaččat leat árbevirolaččat ássan, ja gos sii leat doaibman. Almmolašvuođas lea ovddasvástádus váikkuhit dasa ahte sámi giella ja kultuvrra ja sámi árbevierut geavahuvvojit. Ovddádusbellodaga sámediggejoavku oaivvilda ahte dán sihkkarastin dattetge berre dahkkojuvvot dábálaš álbmotválljen orgánaid bokte dahke orgánaid bokte mat dain leat vuolgán, ja eaktodáhtolašvuođa vuođul. Dat guoská sihke valáštallamii, teáhterii, festiválaide, dáiddadoaimmaheapmái ja museaide.</p>
<p>Suohkanstruktuvraođastus lea maid mielde dagaheamen suohkaniid nu nanusin ahte daid sáhttet fuolahit dán ovddasvástádusa.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1</p>
<p>Henrik Olsen, áššejođiheaddji</p>
<p>Čoahkkingirjji čállit: Ellen Aina Eira/Ellen Mienna 73 siidu 117 siiddus</p>
<p>Toril Bakken Kåven, čoahkkinortnegii</p>
<p>VI Sámedikki mearrádus Ášši gieđahallan maŋiduvvo boahtte dievasčoahkkimii.</p>
<p>Čoahkkingirjji čállit: Ellen Aina Eira/Ellen Mienna 74 siidu 117 siiddus</p>
<p>Vuođđogiella: Dárogiella</p>
<p>Ášši/Sak BFOL 004/14 Ášši/Sak DC 030/14</p>
<p>Sámedikki oahpponeavvoráhkadeami doaibmaplána 2015-2018</p>
<p>Arkiivaáššenr. 14/1049</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 08.09.14</p>
<p>SR 105/14</p>
<p>Bajásšaddan-, fuolahus- ja oahppolávdegoddi 6. – 7.10.14</p>
<p xml:lang="deu">BFOL</p>
<p>Sámedikki dievasčoahkkin 8. – 10.10.14</p>
<p xml:lang="nob">DC 030/14</p>
<p>Ášši meannudeapmi álggahuvvui 10.10.14 dii.12.50.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p xml:lang="nob">Sametingsrådet</p>
<p xml:lang="nob">Sak SR 105/14 2</p>
<p xml:lang="nob">Sametingets matrise over samiske læremidler 2014 3</p>
<p xml:lang="nob">Brukerundersøkelse om samiske læremidler 2012 4</p>
<p xml:lang="nob">Kartlegging av samiske spesialpedagogiske tilbud og behov 5</p>
<p xml:lang="nob">Tiltak for å effektivisere utvikling og produksjon av samiske læremidler</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámedikki oahpponeavvoráhkadeami doaibmaplána 2015-2018 1. V išuvdna Sámi oahppit galget beassat geavahit buriid oahpponeavvuid mat dávistit gustovaš oahppoplánadahkosii buot fágain vuođđooahpahusas ja buot sámegielain.</p>
<p>Gáhtten dihtii sámegielaid ja sámi kultuvrra ja sihkkarastin dihtii máhtu ja gelbbolašvuođa sámi servodagain, ferte nannet ja gáhttet sámi oahpahusa, oahpu ja dutkama. Máhttolokten – Sámi galgá leat vuođđun oahpponeavvoráhkadeapmái buot fágasurggiin ja fágain, julev-, lulli- ja davvisámegielas. 2. Plána vuođđu Sámedikkis lea ovddasvástádus sámi oahpponeavvuid ráhkadeamis ja oahpponeavvoprošeavttaid ollásit ruhtadeamis. Sámediggi mearrida váikkuhangaskaomiid mihttomeriid, strategiijaid ja doaibmabijuid oahpponeavvuid ráhkadeami várás plánadahkosiid ja bušeahttaproseassaid bokte.</p>
<p>Čoahkkingirjji čállit: Ellen Aina Eira/Ellen Mienna 75 siidu 117 siiddus</p>
<p>Sámediggi juohká, čuovvola ja dárkkista oahpponeavvodoarjagiid láhka- ja njuolggadusrámmaid siskkobealde.</p>
<p>Sámedikki áigodaga læremiddelutvikling 2015-2018 oahpponeavvoráhkadeami doaibmaplánas leat višuvnnat, doaibmabijut ja vuoruheamit sámi oahpponeavvuid ráhkadeami ektui vuođđooahpahusa dálá plánadahkosiid vuođul. Plána válddaha oahpponeavvoráhkadeami mihttomeriid ja vuoruhemiid ja lea vuođđuduvvon dáidda dokumeanttaide: -Máhttolokten - Sámi -Sámedikki matriisa mii čájeha sámi oahpponeavvuid -Sámi oahpponeavvuid geavaheaddjiiskkadeapmi 2012, IKT-oahppoguovddáš ja Sámediggi -Sámi oahppoásahusaid evttohusat ja cealkámušat -NORUT raporta <span type="quote" xml:lang="nob">”Kartlegging av samiske spesialpedagogiske tilbud og behov" -Jagi 2010 raporta ”Tiltak for å effektivisere utvikling og produksjon av samiske læremidler”</span></p>
<p>Sámedikki sámi oahpponeavvomatriisa čájeha iešguđet cehkiid ja dásiid iešguđet fágaid gárvvistuvvon ja álggahuvvon oahpponeavvuid.</p>
<p>Oahpponeavvoportála Ovttas/Aktan/Aktesne almmuheami oktavuođas čađahuvvui geavaheaddjiiskkadeapmi sámi oahpponeavvuid birra.</p>
<p>Sámedikki áigodaga 2009-2012 oahpponeavvoráhkadeami strategiijaplánii gulai maiddái pedagogalaš oahppanávdnasiid ráhkadeapmi mánáidgárddiid várás, mii ii leat mielde áigodaga 2015-2018 doaibmaplánas. Mánáidgárddiid pedagogalaš oahppanávdnasat leat 2014 rájes sierra bušeahttapoastan Sámedikki bušeahtas, sierra doarjagat juolluduvvojit dáid ráhkadeapmái. 2015:s áigu Sámediggi árvvoštallagoahtit oahpponeavvoráhkadeami doarjjaortnegiid. Áigumuš árvvoštallamiin lea oažžut ollislaš ja buoret kvalitatiiva oahpponeavvoráhkadanhálddašeami. Dat mearkkaša ahte Sámediggi áigu čađahit smávit rievdadusaid dán doaibmaplánas go árvvoštallanraporta gárvána. 3. Oahpponeavvuid definišuvdna Oahpahuslága láhkaásahus, § 17- 1, definere oahpponeavvuid ná:</p>
<p xml:lang="nob"><em type="italic">Med læremiddel mener en alle trykte, ikke-trykte og digitale element som er utviklet til bruk i opplæringen. De kan være enkeltstående eller gå inn i en helhet, og dekker alene eller sammen kompetansemål i Læreplanverket for Kunnskapsløftet </em>. (Oahpponeavvut leat buot prentejuvvon, prentekeahtes ja digitála áđat mat leat ráhkaduvvon geavaheami várás oahpahusas. Dat sáhttet leat ovttaskasat dahje gullat ollislašvuhtii, ja gokčet okto dahje ovttas Máhttoloktema oahppoplánadahkosa gealboulbmiliid.) </p>
<p>IKT oahppoguovddáš, mii lea Máhttodepartemeantta vuollásaš nationála gealboguovddáš, definere digitála oahpponeavvuid ná: <em type="italic">Med digitale læremidler menes et læremiddel som inneholder ulike medietyper som tekst, bilder, video, animasjoner og </em><em type="italic">simuleringer. De ulike medietypene er valgt ut og satt sammen på en pedagogisk måte. </em>(Digitála oahpponeavvut leat oahpponeavvut main leat iešguđetlágan mediašlájat nugo teaksta, govat, video, animašuvnnat ja simuleremat. Dát iešguđetlágan mediašlájat leat válljejuvvon ja biddjojuvvon oktii pedagogalaš vuogi mielde.) 4. Oahpponeavvoráhkadeapmi 2009-2014 Áigodagas 2009-2012 lea Sámediggi addán doarjagiid oahpponeavvoráhkadeapmái daid vuoruhemiid vuođul, mat dahkkojuvvojedje Sámedikki oahpponeavvoráhkadeami strategiijaplánas áigodahkii 2009-2012. Jagiin 2013 ja 2014 dahkkojuvvojedje vuoruheamit Sámedikki oahpponeavvomatriissa vuođul. </p>
<p>Čoahkkingirjji čállit: Ellen Aina Eira/Ellen Mienna 76 siidu 117 siiddus</p>
<p>Lassin ohcanvuđot ortnegiidda lea Sámediggi almmolaš háhkamiid vuođul ruhtadan jorgalemiid ja dárogiel matematihkkagirjjiid heiveheami sámegillii olles vuođđoskuvlla várás.</p>
<p>Matriisa čájeha ahte davvisámegillii leat ráhkaduvvon ja gárvvistuvvon ja ráhkaduvvomin oahpponeavvut sámegielas vuosttašgiellan, sámegielas nubbigiellan, matematihkas, REE:s ja servodatfágas vuođđoskuvllas. Dáid fágain leat ráhkaduvvon ja ráhkaduvvomin visotgokči oahpponeavvut. Joatkkaoahpahussii leat ráhkaduvvon ja gárvvistuvvon ja ráhkaduvvomin oahpponeavvut sámegielas nubbigiellan, religiovnnas, historjjás ja servodatfágain jk1 várás ja sámi historjjás ja servodagas.</p>
<p>Julevsámegillii lea vuođđoskuvlii ráhkaduvvon ja gárvvistuvvon ja ráhkaduvvomin oahpponeavvut sámegielas vuosttašgiellan, matematihkas 1.-7. ceahkkái, REE:s 1.-4. ceahkkái, servodatfágas 5.-7. ceahkkái. Joatkkaoahpahussii eai leat ráhkaduvvon oahpponeavvut julevsámegillii.</p>
<p>Lullisámegillii lea vuođđoskuvlii ráhkaduvvon ja gárvvistuvvon ja ráhkaduvvomin oahpponeavvut sámegielas vuosttašgiellan 1.-7.ceahkkái, sámegielas nubbigiellan 1.-4. ceahkkái, matematihkas 1.-7. ceahkkái, REE:s 1.-4. ceahkkái, servodatfágas 5.-7. ceahkkái. Joatkkaoahpahussii eai leat ráhkaduvvon visotgokči lullisámegillii.</p>
<p>Vaikke vel gárvvistuvvon oahpponeavvuid logut áigodagas 2009-2013 čájehit ahte ollu prošeavttat leat gárvvistuvvon, de dáid loguid ferte geahččat iešguđet fága ektui. Ovdamearkka dihtii lea mánáidceahki matematihka oahppodahkosis sullii 30 oahpponeavvoprošeavtta (6 vuođđogirjji, 6 bargogirjji, 6 oahpaheaddjibagadusa, 6 neahttaresurssa, 6 váhnenbagadusa). Lassin dasa leat dáid loguin sihke fáddágihppagat, eará oahpponeavvut ja kártenávdnasat mat eai govčča visot. Maŋimus jagiid lea Sámediggi vuoruhan buvttadandoarjaga visotgokči oahpponeavvuide, ja uhcit fáddávuđot oahpponeavvuide. Visotgokči oahpponeavvut leat dávjá divraseappo go ovdamearkka dihtii fáddágihppagat. Dat lea dagahan ahte juolludemiid lohku lea njiedjan. Eará sivva juolludemiid njiedjamii lea go áŋgiruššan digitála oahpponeavvuiguin lea stuorát. Visotgokči ja digitála oahpponeavvoprošeavttat leat mealgat divraseappo buvttadit ja dagaha ahte uhcit prošeavttat ožžot doarjaga. Oahpponeavvuid gárvvisteapmi: 2009: 55 gárvvistuvvon oahpponeavvoprošeavtta 2010: 55 gárvvistuvvon oahpponeavvoprošeavtta 2011: 46 gárvvistuvvon oahpponeavvoprošeavtta 2012: 47 gárvvistuvvon oahpponeavvoprošeavtta 2013: 49 gárvvistuvvon oahpponeavvoprošeavtta</p>
<p>Juolludeamit oahpponeavvoprošeavttaide: 2009: 42 prošeavtta, dáin leat 11 erenoamážit heivehuvvo oahpponeavvu 2010: 30 prošeavtta, dáin leat 11 erenoamážit heivehuvvo oahpponeavvu 2011: 37 prošeavtta, dáin leat 6 erenoamážit heivehuvvo oahpponeavvu 2012: 50 prošeavtta, dáin leat 10 erenoamážit heivehuvvo oahpponeavvu. 2013: 28 prošeavtta, dáin leat 3 erenoamážit heivehuvvo oahpponeavvu. <em type="bold">4.1 Ovttas|Aktan|Aktesne </em>Ovttas|Aktan|Aktesn e www.ovttas.no – lea oahpponeavvoportála interneahtas njealji gillii (davvi-, lulli- ja julevsámegillii ja dárogillii). Áigumuššan portálain lea juohkit dieđuid sámi oahpponeavvuid birra, ja muitalit oahpaheddjiide, mánáidgárdebargiide ja earáide makkár sámi oahpponeavvut leat ráhkaduvvon. Portálas oaidná digitála oahpponeavvuid, spillaid, dieđuid prentejuvvon girjjiid ja fáddágihppagiid birra ja sámi filmmaid ja tv-prográmmaid birra. Portálas leat maid govat maid beassá geavahit nuvttá oahpahusas. 2014 muttus leat čohkkejuvvon váile 4000 iešguđet oahpponeavvu portálii, main 800 leat gova. </p>
<p>Čoahkkingirjji čállit: Ellen Aina Eira/Ellen Mienna 77 siidu 117 siiddus</p>
<p>Oahpaheaddjit, mánáidgárdebargit ja neahttabáikki eará geavaheaddjit besset luoikkahit, juogadit ja ráhkadit oahpponeavvuid neahttabáikki bokte. Juogadansajis sáhttá juogadit eaŋkalis sámi oahppanresurssaid earáiguin. Buvttadanreaidu addá vejolašvuođa ráhkat sierra digitála oahpponeavvuid. Reaidu addá guokte válljenvejolašvuođa, ráhkadit oahpponeavvuid mánáidgárddiide ja álgooahpahussii, ja ráhkadit oahpponeavvuid boarráset ohppiide. <em type="bold">4.2 Lullisámi oahpponeavvuid ráhkadeapmi </em>Sámediggi, Sámi allaskuvla ja Engerdal suhkan leat šiehtadan sihkkarastit ja ovddidit lullisámi gealbobirrasa. Šiehtadus geatnegahttá beliid gaskaneaset váikkuhit dasa ahte bisuhuvvo dat lullisámi gealbobiras mii ásahuvvui ja ovddiduvvui Elgo bajásšaddanguovddáža 5-jagi giellaprošeavtta bokte áigodagas 2001-2006. Mihttomearri šiehtadusain lea joatkit ráhkadit relevánta lullisámi oahpponeavvuid ja čađahit terbmaovddidan- ja eará giellaprošeavttaid, vai lullisámi oahppit ožžot nannejuvvon skuvlafálaldaga. Bealit leat geatnegasat váikkuhit dasa ahte buot oahpponeavvut, gelbbolašvuohta ja eará mii lea ráhkaduvvon giellamovttiidahttinprošeavtta bokte, kvalitehtasihkkarastojuvvojit, viidáseappot ovddiduvvojit ja juogaduvvojit oahpponeavvoportálas Ovttas/Aktan/Aktesne, vai bohtet ávkin lullisámi ohppiide. Bealit leat maid geatnegahttojuvvon kártet guđe oahpponeavvut leat fidnemis ja guđe oahpponeavvut dárbbašuvvojit. </p>
<p>Šiehtadus lea fámus 3 jagi, ja gusto 31.12.2015 rádjai. Šiehtadus galgá árvvoštallojuvvot maŋŋágo šiehtadusáigodat nohká. <em type="bold">4.3 Davviriikkalaš ovttasbargu </em>2014:s ásahuvvui bargojoavku mii galgá geahčadit riikkaid rasttideaddji sámi oahpahusáššiid. Bargojoavkkus galget leat 2 ovddasteaddji guđe ge davviriikkas Sámis. Norgga bealis lea Sámedikkis ja Oahpahusdirektoráhtas okta ovddasteaddji goappás ge. Bargojoavku galgá earret eará árvvoštallat vejolašvuođaid ovttastahttit oahpponeavvobarggu ja kártet riikkaid oahpponeavvodili. 5. Dieđihuvvon oahpponeavvodárbu vuođđooahpahussii Sámediggi lea ávžžuhan sámi oahppoásahusaid addit cealkámušaid ja evttohusaid dan birra guđe fágaid ja cehkiid/dásiid sin mielas berre vuoruhit go doarjagat oahpponeavvoráhkadeapmái almmuhuvvojit. Cealkin- ja evttohanávžžuhus lea sáddejuvvon sámi joatkkaskuvllaide, ja daidda joatkkaskuvllaide main lea ovddasvástádus davvi-, julev- ja lullisámi guovlluid sámi ohppiin, Sámi oahpaheaddjifierpmádahkii, Sámi lohkanguovddážii ja SEAD:ii. Lei dušše okta joatkkaskuvla lullisámi guovllus mii vástidii Sámedikki ávžžuhussii áigemearis. Maŋŋá áigemeari leat ožžon 4 vástádusa, 3 joatkkaskuvllas ja Sámi lohkanguovddážis, oktan Saemien Lohkemejarnge ossodagas Elgås. Sámedikki oahpponeavvoráhkadeami doaibmaplánabarggus leat buot vástádusat váldojuvvon vuhtii. Sámedikkis leat jeavddalaš prošeaktačoahkkimat daid oahpponeavvobuvttadeddjiiguin, geat ožžot doarjaga Sámedikkis. Dakkár oktavuođain lea Sámediggi bivdán oažžut cealkámušaid ja evttohusaid oahpponeavvoráhkadanstrategiijaide. Sámedikki bargui oahpahuspolitihkalaš áššiiguin lea hui deaŧalaš ahte sámi gealbobirrasat guldaluvvojit. <em type="bold">5.1 Joatkkaoahpahus </em></p>
<p>Joatkkaoahpahusa ektui čájehit cealkámušat ahte oahpponeavvut dárbbašuvvojit buot 3 sámegillii fágain sámegiella vuosttašgiellan ja sámegiella nubbigiellan, ja davvisámegielas sámegiella vierisgiellan. Lullisámi guovllus dárbbašuvvojit oahpponeavvut fágain servodatfága, geografiija, historjá ja luonddufága, erenoamážit oahppoplána sámi momeanttaid ektui. Davvisámi guovllus dárbbašuvvojit fáddágirjjit fágain design ja giehtaduodji, ja boazodoallu jk2.</p>
<p>Cealkámušat čájehit ahte skuvllat háliidit sihke digitála ja prentejuvvon oahpponeavvuid.</p>
<p>Čoahkkingirjji čállit: Ellen Aina Eira/Ellen Mienna 78 siidu 117 siiddus <em type="bold">5.2 Vuođđoskuvla </em>Vuođđoskuvlla várás deattuhuvvo oažžut ráhkaduvvot digitála oahpponeavvuid ja fáddágihppagiid eanaš fágaide, ja eanaš cehkiide. Deattuhuvvo oažžut ráhkaduvvot fáddágihppagiid iešguđet oahppoplánaid sámi momeanttaide, ja fáddágihppagiid sámegielas vuosttaš- ja nubbigiellan ja čiekŋudeapmái sámegielas. Dárbbašuvvojit maiddái vuođđogirjjit lullisámegielas vuosttašgiellan 5.-10. cehkiide. Cealkámušat čájehit maid ahte dárbbašuvvojit kártenreaiddut, giellaapplikašuvnnat, bagadusat bargui vuođđogálggaiguin, oahpponeavvut gáiddusoahpahussii ja neahttaresurssat buot fágaide. 6. Hástalusat ja doaibmabijut Sámediggi áigu plánaáigodagas vuoruhit visotgokči ja čađamanni, vuosttažettiin ođđa oahpponeavvuid, muhto maiddái jorgaluvvon oahpponeavvuid vuođđooahpahussii, dás maiddái erenoamášpedagogalaš oahpponeavvuid. Áŋgiruššan digitála oahpponeavvuiguin galgá nannejuvvot. Sámediggi áigu maiddái vuoruhit muhtun dahkosiid fáddágihppagiiguin, erenoamážit dakkár fágain main ollásit dahje muhtumassii váilot oahpponeavvut, ja fáddágihppagiid árbedieđus. </p>
<p>Sámedikki matriissas mii čájeha ráhkaduvvon ja álggahuvvon oahpponeavvuid, boahtá ovdan ahte ain leat hástalusat oahpponeavvoráhkadeami oktavuođas. Ain leat ollu fágat ja jahkeceahkit main váilot oahpponeavvut, erenoamážit joatkkaoahpahusas. Mii oaidnit maiddái ahte eai buot mihttomearit oahpponeavvoráhkadeami 2009-2012 strategalaš plánas leat ollašuhttojuvvon. Oahppoplánaid ođasmahttin buvttiha dárbbu ođasmahttit oahpponeavvuid. Dát lea álo hástalussan skuvlavuogádahkii. Oahppoplánaid ođasmahttin lea sámi oktavuođas erenoamáš hástaleaddjin dannego álo váilot oahpponeavvut, ja dannego ekonomalaš rámmat eai dávis boares ja ođđa dárbbuide. Jagiin 2012/2013 ođasmahttojuvvojedje oahppoplánat sámegielas, dárogielas, dárogielas daid ohppiid várás geain lea sámegiella vuosttašgiellan, servodatfágas, servodatfágas – sámi, luonddufágas, luonddufágas – sámi, matematihkas ja eŋgelasgielas. Danne lea dál stuorát dárbu ráhkadit oahpponeavvuid Máhttoloktema – sámi ja ođasmahttojuvvon oahppoplánaid vuođul. <em type="bold">6.1 Ekonomalaš rámmat </em>Sámedikki ekonomalaš rámmat oahpponeavvoráhkadeapmái leat menddo gáržžit dárbbuid ektui. </p>
<p>Maŋimus jagiid lea ohccojuvvon lagabui gávccilogi miljon ruvnnu doarjjan juohke jagi, dan ektui go jahkásaččat lea bušeterejuvvon vuollel 18 miljon ru. Gáržžes bušeahta geažil ohcanhivvodaga ektui lea Sámediggi ferten dahkat čavga vuoruhemiid, ja biehttalit ollu buriid ohcamiid. 2014:s ohccojuvvui sullii 70 miljon ruvnnu doarjjan oahpporesursaráhkadeapmái. Sámedikki oahpponeavvobušeahtta lei 17,6 miljon ru.</p>
<p>Doaibmabidju:  Sámediggi áigu lasihit sámi oahpponeavvuráhkadeami ekonomalaš rámma. <em type="bold">6.2 Sihkkarastit vuoigatvuođa sámi oahpponeavvuid oahpahus- ja priváhtaskuvlalágas </em></p>
<p>Oahpponeavvut leat deaŧalaš reaiddut oahpaheddjiide ja ohppiide sihkkarastimis ahte oahppit galget juksat daid gealbomihttomeriid ja vuođđogálggaid maid oahppi galgá háhkat oahpus Máhttoloktema vuođul. Sámi ohppiin lea seamma vuoigatvuohta go dáža ohppiin ge fidnet buot oahpponeavvuid iežaset eatnigillii. Dilli lea dál, máŋga jagi maŋŋá go skuvlaođastus Máhttolokten ja Máhttolokten – sámi čađahuvvui, nu ahte ovdáneapmi lea dáhpáhuvvan sámi oahpponeavvuid ektui, muhto ain váilot sámi oahpponeavvut mat čuvvot ođđa oahppoplánaid, muhtun fágain ja muhtun dásiin. Danne ferte okta váldomihttomeriin Sámedikki oahppo- ja oahpahuspolitihkas leat dat ahte lága bokte ásahuvvojit vuoigatvuođat sámi oahpponeavvuide, seamma láhkai go dáža ohppiide ge. Sámediggi lea</p>
<p>Čoahkkingirjji čállit: Ellen Aina Eira/Ellen Mienna 79 siidu 117 siiddus meannudettiin oahpahuslága geassemánus 2014 čujuhan dasa ahte sámi ohppiid vuoigatvuohta oahpponeavvuide iežaset oahpahusgillii ii leat sihkkarastojuvvon lágas oktan dasa gulli láhkaásahusain. Vuoigatvuohta oahpponeavvuide goappašiid dáru giellahámiin lea sihkkarastojuvvon oahpahuslágas ja vuoigatvuohta aiddostahttojuvvo ja nannejuvvo láhkaásahusas.</p>
<p>Doaibmabidju:  Sámediggi áigu bivdit ahte oahpahus- ja priváhtaskuvlaláhka ođasmahttojuvvo nannen dihtii sámi ohppiid vuoigatvuođa oahpahussii sámegielas ja sámegillii ja sámi kulturárvvuid vuođul, dás maiddái erenoamážit vuoigatvuođa sámi oahpponeavvuide buot fágain olles vuođđooahpahusas. <em type="bold">6.3 Digitála ovdáneapmi </em>Digitála oahpponeavvut ovdánit hui johtilit. Ođđaseamos digitála čovdosiiguin lea divrras ja áddjái ráhkadit oahpponeavvuid, dattetge lea digitála oahpponeavvuid hálbbit ođasmahttit. Seammás dárbbašuvvojit eanet dakkár resurssat. </p>
<p>Jagi 2012 geavaheaddjiiskkadeapmi sámi oahpponeavvuid birra, maid Oahpahusa IKT guovddáš ja Sámediggi čađaheigga, čájeha ahte sámi digitála oahpponeavvut váillahuvvojit. Geavaheaddjiiskkadeapmi čájeha ahte sámi digitála oahpponeavvut ohcaluvvojit vuođđooahpahusa buot ahkejoavkkuide (iskkadeami čuokkis 4,8).</p>
<p>Digitála oahppanreaiddut ovddastit ođđa oahppanproseassaid skuvllain. Daid geavaheapmi movttiidahttá ohppiid ja arvvosmahttá eanet oahppamii. Dasa lassin leat dát oahpponeavvut boahtteáigásaččat go geahččá ávkki teknologalaš gálggain. Digitála gálggat gullet oahppoplána mielde daidda vuođđogálggaide maid oahppit galget ovddidit ja nannet vuođđoskuvllas.</p>
<p>Sámedikki mielas lea hui deaŧalaš ahte sámi ohppiin lea vejolašvuohta fidnet máŋggalágan movttiidahtti, máŋggadáfot ja dásseearuhuvvon digitála oahpponeavvuid, mihttomearrin lea ahte láhččojuvvo interaktiiva oahppanproseassaide. Stuorra oassi dan sámegieloahpahusas maid sámi ohppiin lea vuoigatvuohta oažžut, čađahuvvo gáiddusoahpahussan. Sámediggi oaivvilda ahte dárbbašuvvojit oahpponeavvut mat leat heivehuvvon dán oahpahusvuohkái, ja ferte oažžut stuorát fuomášumi dás duohko. Sámediggi áigu váikkuhit dasa ahte sámi gáiddusoahpahussii addojuvvojit eanet resurssat dohkálaš teknologalaš čovdosiidda ja resurssat sihkkarastimii buriid fysihkalaš oahppanarenaid oassin das.</p>
<p>Doaibmabijut:  Sámediggi áigu vuoruhit digitála oahpponeavvuid ráhkadeami vuođđooahpahusa buot dásiide, dás maiddái oahpahusávdnasiid mat leat heivehuvvon gáiddusoahpahussii.  Sámediggi áigu háhkat visogova das geavahuvvojit go sámi digitála oahpponeavvut skuvllain, ja áigu čađahit geavaheaddjiiskkadeami sámi digitála oahpponeavvuid geavaheamis. <em type="bold">6.4 Ovttas|Aktan|Aktesne </em>Sámediggi áigu ovdánahttit viidáseappot sámi oahpponeavvoportála Ovttas|Aktan|Aktesne, ja áigu nannet dán barggu dainna lágiin ahte eará gielat digitála oahpponeavvut heivehuvvojit ja jorgaluvvojit sámegillii. Ovttas|Aktan|Aktesne lea juo heivehan/jorgalan digitála oahpponeavvuid golmma sámegillii, ja háliida joatkit dán barggu. </p>
<p>Deaŧalaš lea deattuhit ahte Ovttas|Aktan|Aktesne doaibmabidju lea hui guovddáš doaibmabidju man bokte juohkit máhtu sierra sámi oahpponeavvuid birra. Dán áiggis go váilot oahpponeavvut lea erenoamáš deaŧalaš muitit ahte portála áigumuššan lea álkiduhttit oahpaheddjiid almmuhit sin</p>
<p>Čoahkkingirjji čállit: Ellen Aina Eira/Ellen Mienna 80 siidu 117 siiddus oahpahusdahkosiid ávkin eará sámi oahpaheddjiide. Dasa lassin oaidná Sámediggi vejolašvuođaid ovdánahttit portála, earret eará lávejit sámi oahpaheaddjit váillahit máhtu báikkálaš oahppoplánaid ovddideamis, Máhttoloktema 06 mielde. Ollu sámi oahpaheddjiin lea okto ovddasvástádus sámi oahpahusas sin skuvllas, nu ahte sis ii leat vejolašvuohta ovttas bargat eará sámi resursaolbmuiguin. Oahpaheddjiide livččii maiddái ávkkálaš jos neahttaportálas lassin oahpponeavvuide, livčče jurdagat báikkálaš oahppoplánaid birra, áinnas gullevaš girjjálašvuođalisttaiguin ja oahpahusdahkosiin. Danne ferte Sámedikki oahpahus- ja oahppopolitihka oktavuođas leat sáhka dán neahttaresurssa boahtteáiggi ja viidáseappot ovddideami birra. Sámediggi atná vuođđun dan ahte departemeanttas lea viiddis ovddasvástádus neahttaportála ovddideamis. Máhttodepartemeanta lea vuolggahan jurdaga portála ásadeamis, mii čujuhit</p>
<p xml:lang="nob">Stuorradiggedieđáhussii nr 28 (2007-2008) Sámepolitihka birra, mas čuožžu: <em type="italic">”Departementet vil ta initiativ til, i samarbeid med Utdanningsportalen www.utdanning.no å kartlegge og lage en </em><em type="italic">oversikt over trykte og digitale samiske læremidler. Det vil bli opprettet et eget nettsted for samiske læremidler på www.utdanning.no” </em><em type="italic">(Departemeanta vuolggaha jurdaga ovttas bargguin Oahppoportá lain www.utdanning.no </em><em type="italic">kártet ja </em><em type="italic">ráhkadit geahčastaga deaddiluvvon ja digitála oahpponeavvuin. Ráhkaduvvo sierra neahttabáiki sámi oahpponeavvuid </em><em type="italic">várás www.utdanning.no) </em></p>
<p>Utdanning.no <em type="italic">lea dál oassi IKT oahpahusguovddážis. </em></p>
<p>Neahttaportála Ovttas|Aktan|Aktesne lea dál šaddan deaŧalaš reaidun sámi oahpaheddjiide. Doaibmabijut:  Sámediggi áigu searvat portála Ovttas/Aktan/Aktesne sihkkarastimii ja nannemii.  Sámediggi áigu viidáseappot ovddidit ovttasbarggu neahttabáikkiin Ovttas|Aktan|Aktesne ja váikkuhit dan ahte Ovttas|Aktan|Aktesne šattašii eanet geavaheaddjioiddot. <em type="bold">6.5 Kártenávdnasat ohppiide geain leat sierra dárbbut </em></p>
<p>Sámediggi lea ovdalis juolludan doarjaga dakkár kártenávdnasiid ráhkadeapmái mat leat heivehuvvon erenoamášpedagogihkalaš diagnostiseremii ja oahpahussii sámegillii. Dat lea vuoruhuvvon seamma dásis dábálaš ja erenoamášpedagogalaš oahpponeavvuiguin. Kárten ja diagnostiserenávdnasat leat deaŧalaččat vai sáhttá addit ohppiide geain leat erenoamáš dárbbut, heivehuvvon oahpahusa árrat. NORUT raporta “ <em type="italic">Kartlegging av samisk spesialpedagogisk tilbud og </em><em type="italic">behov </em>” čájeha ahte váillahit ollu oahppoávdnasiid ja kártenávdnasiid mat leat láhččojuvvon erenoamášpedagogalaš diagnostiseremii ja oahpahussii sámegillii. Váttis lea oažžut geahčastaga máná ollislaš giellagálggas go dán lágan iskamat eai gávdno. Ain váilot kártenávdnasat buot sámegielain, muhto erenoamážit julev- ja lullisámegillii. </p>
<p>Kártenávdnasiid ráhkadanprošeavttat leat dattetge hui divrasat, ja dat váikkuha Sámedikki ovddasvástádussii sámi oahpponeavvuid ovddideaddjin. Dán vuođul ii áiggo Sámediggi joatkit dán barggu. Doaibmabidju:  Sámediggi áigu bargat Máhttodepartemeantta ektui dainna mihttomeriin ahte ráhkadit eanet kártenávdnasiid sámi ohppiide geain leat erenoamáš dárbbut. <em type="bold">6.6 Nuvttá oahpponeavvoortnet </em></p>
<p>Sámediggi šiehtadii 2009:s oahpponeavvobuvttadeddjiiguin addit nuvttá oahpponeavvuid skuvlaeaiggádiidda. Dahkkojuvvojedje golbma sierralágan šiehtadusa; juo almmuhuvvon oahpponeavvuid oastimis, álggahuvvon oahpponeavvoprošeavttaid buhtadusas ja ođđa</p>
<p>Čoahkkingirjji čállit: Ellen Aina Eira/Ellen Mienna 81 siidu 117 siiddus oahpponeavvuid juogadanbuhtadusas. Dáid šiehtadusaid duogážin lei oažžut sámi oahpponeavvuid buorebut olámuddui skuvllain ja hehttet stuorra oahpponeavvorájuid šaddamis lágádusaide.</p>
<p>Sámedikki árvvoštallamiid mielde leat ortnegis leamaš muhtun vuorddekeahtes váikkuhusat. Earret eará ii lean Ruoŧas ja Suomas vejolašvuohta oastit daid sámi oahpponeavvuid mat leat buvttaduvvon</p>
<p>Norggas. Giellaguovddážat Norggas ja priváhta beroštumit maid eai leat beassan oastit oahpponeavvuid, danne go Sámediggi lei daid buot oastán. Dát lei divrras ortnet, ja lea dagahan dan ahte ruđat eai leat juolluduvvon nu ollu oahpponeavvoprošeavttaide sávaldaga ektui. Šiehtadusaid dahkama rájes lea 10-15 % jahkásaš oahpponeavvuid buhtadandoarjagis mannan nuvttá oahpponeavvuid juogadeapmái skuvlaeaiggádiidda.</p>
<p>Buot ohppiin Norgga vuođđoskuvllain lea riekti oažžut nuvttá oahpponeavvuid. Norgga vuođđoskuvllain lea skuvlaeaiggádis ovddasvástádus háhkat oahpponeavvuid ohppiide. Sámedikki ovddasvástádus lea sihkkarastit ođđa ja áigeguovdilastojuvvon oahpponeavvuid buvttadeami.</p>
<p>Eanaš oassi oahpponeavvorájus leat dál ostojuvvon ja juogaduvvon. Dán vuođul luovvanit</p>
<p>Sámedikkis ruđat mat leat mannan oahpponeavvuid oastimii ja juogadeapmái, ja sáhttá dál geavahit daid ruđaid buvttadit eanet oahpponeavvuid dás duohko. Dán vuođustit dainna go ain váilot oahpponeavvut ollu fágain ja ollu cehkiin vuođđoskuvllain. Dasto čájeha dat go bohtet hui ollu prošeaktaohcamat ahte lea kapasitehta nannet oahpponeavvobuvttadusa.</p>
<p>Doaibmabidju:  Sámediggi áigu hoahpuhit oahpponeavvobuvttadusa ja luvve ruđaid buvttadandoarjagis, oahpponeavvuid oastin- ja juogadanšiehtadusas dasa ahte eanet ráhkadit oahpponeavvuid daid stuorra dárbbuid ektui mat gávdnojit ollu fágain ja ollu cehkiin vuođđoskuvllain. <em type="bold">6.7 Ohcanvuđot ortnet – almmolaš háhkan </em>Dál hálddaša Sámediggi oahpponeavvobuvttadusa ohcanvuđot ortnegiid bokte, spiehkastahkan lea matematihka girji mii dál lea jorgaluvvomin dárogielas sámegillii olles vuođđoskuvlla várás. Oahpahusdirektoráhtas leat nugo Sámedikkis ge, ohcanvuđot ortnegat oahpponeavvuide muhtun fágasurggiin. </p>
<p>Dat mii lea leamaš buorre dálá ohcanvuđot ortnegis oahpponeavvuid vuoruheami oktavuođas lea, ahte oahpponeavvuid buvttadeddjiin lea stuorát fágalaš friijavuohta ieža mearridit oahpponeavvuid sisdoalu.</p>
<p>Buot ollislaš oahpponeavvut, maid Sámediggi ain áigu vuoruhit plánaáigodagas, leat stuorra prošeavttat sihke áiggi, viidodaga ja hatti dáfus. Dát prošeavttat hálddašuvvojit ceahki, dási ja giela mielde amas Sámedikki bušeahtta čadnojuvvot daidda máŋga jagi ovddasguvlui. Ulbmillaš lea gávdnat čovdosiid maid bokte vuoruhit dán lágan prošeavttaid ollislaččat.</p>
<p>Sámediggi áigu doaibmaplána doaibmaáigodagas 2015-2018 bálddalaga ohcanvuđot ortnegiiguin čađahit geahččalanprošeavtta ovdagihtii kvalifiserenortnegiid ektui lágádusaid várás dainna mihttomeriin ahte dahkkojuvvojit rámmašiehtadusat. Dát guoská muhtun oassái sámi oahpponeavvuide ollislaš bušeahttarámmas. Go lágádusjoavku lea kvalifiserejuvvon ovddalgihtii kvalifiserenortnega bokte, áigu Sámediggi bidjat konkrehta prošeavttaid ráddjejuvvon fálaldatvurrui kvalifiserejuvvon lágádusaid gaskkas. Vejolaš eavttuid bokte mat čatnasit gelbbolašvuhtii davvi-, julev- ja lullisámegielas, de váikkuha doaivumis ortnet lágádusaid kvalitehta nannema, ja dasto ožžot lágádusat eanet einnostan vejolaš rámmaid sihke doibmii ja buvttadeapmái.</p>
<p>Čoahkkingirjji čállit: Ellen Aina Eira/Ellen Mienna 82 siidu 117 siiddus</p>
<p>Doaibmabidju:  Sámediggi áigu plánaáigodagas álggahit ođđa ruhtadanmálliid sámi oahpponeavvuid várás. <em type="bold">6.8 Oahpponeavvobuvttadeaddjit </em></p>
<p>Oahpponeavvoohcamiid meannudeamis ja fágalaš árvvoštallamis doallá Sámediggi sámi oahppi guovddážis. Dat mearkkaša dan ahte gelbbolašvuođabirrasat ja buot lágádusat, maiddái norgalaš lágádusat sáhttet oažžut doarjaga Sámedikkis sámi oahpponeavvuid ovddideapmái.</p>
<p>Sámi lágádusain lea guovddáš rolla sámi oahpponeavvuid ovddideami oktavuođas. Danne ferte ain leat mihttomearrin ahte Sámediggi váikkuha ahte lágádusat gelbbolaš ja kvalifiserejuvvon aktevran, sáhttet bisuhit doaimma oahpponeavvuid ráhkadeami sihkkarastimii. Sámediggái lea deaŧalaš bisuhit dássedis, nana ja beaktilis sámi fágabirrasa lágádussuorggis. Lágádusat vuođđudit buvttadusaset bálvalusaid oastimii oahpponeavvočálliin. Lágádusat leat vásihan ahte hástalussan lea dat go leat unnán sámi oahpponeavvočállit ja jorgaleaddjit sierra oahpponeavvoprošeavttaid várás. Erenoamážit lulli- ja julevsámi oahpponeavvoprošeavttaide. Vátna olmmošlaš resurssat ájihit ollu oahpponeavvoprošeavttaid ráhkadeami ja gárvvisteami.</p>
<p>Sámediggi addá jahkásaččat doarjaga erenoamášpedagogalaš oahpponeavvuide gelbbolašvuođa- ja fágabirrasiidda nugo Sámi Allaskuvlii/Sámi lohkanguovddážii ja - Sámi earenoamášpedagogalaš doarjalussii. Seammás go dát leat oahpponeavvobuvttadeaddjit, de dat maiddái leat deaŧalaččat oahpponeavvodárbbuid fuomášeamis áiggis áigái erenoamášpedagogalaš fágasuorggis. Sámediggi áigu plánaáigodagas árvvoštallat sáhtášii go daidda ja sullasaš gelbbolašvuođa birrasiidda addit rámmadoarjaga, mat iešheanalis vuođu alde álggahit ja ovddidit oahpponeavvuid dárbbu mielde. Otnáš geavahusa rievdadeapmi buktá dárbbu eanet gulahallat ja árvvoštallat áigeguovdilis oahpponeavvobuvttadeddjiiguin, ovdal go doaibmabijut álggahuvvojit.</p>
<p>Šiehtadus Sámedikki, Sámi allaskuvlla ja Engerdal suohkana gaskka lullisámi gelbbolašvuođa birrasa sihkkarastimis ja ovddideamis loahppá 2015:s. Šiehtadusa ulbmilin lea sihkkarastit ja ovddidit lullisámi gelbbolašvuođa birrasa mii ásahuvvui ovddeš Elgå prošeavtta oktavuođas. Šiehtadus galgá ođasmahttojuvvot ja bealit áigot vuosttaš jahkebealis 2015 mearridit mo šiehtadus šaddá. Sámediggi oaidná ahte lea dárbu ođasmahttit šiehtadusa ja ahte bealit bidjet stuorát fuomášumi njuolga oahppoávdnasiid ovddideapmái lullisámegillii. Doaibmabijut:  Sámediggi atná deaŧalažžan váikkuhit ahte lágádusaid ja eará oahpponeavvobuvttadeddjiid sámi gielalaš fágabirrasat nannejuvvojit. Váldoáššis dan bokte ahte addit lágádusdoarjaga sámi lágádusaide.  Sámediggi áigu lasihit máksomeriid buvttadeapmái ja jorgaleapmái gilvalannávccalaš dássái, álkiduhttin dihte lágádusaid háhkat oahpponeavvoovddideddjiid ja jorgaleddjiid.  Álggahit gulahallama áigeguovdilis gelbbolašvuođa birrasiiguin rámmašiehtadusaid ásaheami várás erenoamášpedagogalaš oahpponeavvuid ráhkadeapmái.  Sámediggi áigu gulahallama bokte Sámi allaskuvllain ja Engerdal suohkaniin, árvvoštallat gustovaš šiehtadusa ođasmahttima, mii siskkilda lullisámi gelbbolašvuođa birrasa ja lullisámi oahpponeavvuid ráhkadeami. <em type="bold">6.9 Oahpponeavvoprošeavttaid čuovvoleapmi </em>Sámedikkis lea jeavddalaččat ovttasbargu fágabirrasiiguin oahpponeavvoráhkadeami siskkobealde, erenoamážit daid oahpponeavvobuvttadeddjiiguin mat ožžot prošeaktadoarjaga Sámedikkis. Sámediggi čuovvola oahpponeavvoprošeavttaid jeavddalaš prošeaktačoahkkimiid bokte oahpponeavvobuvttadeddjiiguin, ja čoahkkimat leat hui deaŧalaš gulahallanarenat. Bargojoavkku raporttas sámi oahpponeavvuid ovddideami ja ráhkadeami beavttálmahttima birra (2010), mas mielde </p>
<p>Sámediggi, Máhttodepartemeanta ja Oahpahusdirektoráhta, evttohuvvo lávgadeappo gulahallan oahpponeavvobuvttadeddjiiguin ja lágidit semináraid oahpponeavvobuvttadeddjiide ja -čálliide.</p>
<p>Čoahkkingirjji čállit: Ellen Aina Eira/Ellen Mienna 83 siidu 117 siiddus</p>
<p>Sámediggi lea maŋimuš jagiid vuoruhan ruđaid njuolga oahpponeavvuid ráhkadeapmái, ii ge leat vuoruhan fága- ja gulahallansemináraid oahpponeavvobuvttadeddjiiguin. Mii oaidnit ávkki dán lágan deaivvadanbáikkiin fágalaš lonuhallama ja hálddahuslaš muddemiid ektui, mat oktiibuot beavttálmahtášedje oahpponeavvuid ráhkadeami dan seammás go fágalaš kvalitehta gozihuvvošii.</p>
<p>Doaibmabidju:  Sámediggi áigu lágidit jeavddalaččat semináraid sámi oahpponeavvuid ráhkadeddjiide. <em type="bold">6.10 Joatkkaoahpahus </em>Sámediggi áigu vuoruhit bajimužžii oahpponeavvuid ráhkadeami vuođđoskuvlla vuolimus cehkiid várás, danne vai ovddiduvvojit doarvái oahpponeavvut álgooahpahusa rájes ja bajás guvlui joatkkaoahpahusa várás. </p>
<p>Stuorradiggedieđáhusas 20 (2012-13) <span type="quote" xml:lang="nob">“På rett vei, Kvalitet og mangfold i fellesskolen”</span> boahtá ovdan ahte departemeanta áigu geahčadit smávva ja gáhttenárvosaš fágaid fálaldatstruktuvrra. Sámediggi háliida jođáneamos lági mielde ođasmahttit oahppoplánaid dáid fágaid várás, mii mearkkaša dan ahte</p>
<p>Sámediggi de ferte vuoruhit oahpponeavvuid daid fágaid várás.</p>
<p>Sámediggi goziha oahpahuspolitihkalaš oainnu joatkkaskuvla dásis, earret eará Sámedikki ovttasbargošiehtadusaid bokte Finnmárkku ja Romssa fylkkagielddaiguin, ja lullisámi guovllu fylkkagielddaiguin. Doaibmabijut:  Sámediggi áigu ruhtadit oahpponeavvuid duodje- ja boazodoallofágain, maŋŋá go ođasmahttojuvvon fágaplánat leat boahtán.  Sámediggi áigu váikkuhit muhtun joatkkaskuvlla ovddideami Romssas, gč. ovttasbargošiehtadusa Romssa fylkkasuohkaniin, šaddat resursaskuvlan sámi fáttáid digitála oahpponeavvuid ektui. <em type="bold">6.11 Sámedikki oahpponeavvohálddašeapmi </em>Sierra lágan oahpponeavvuid sisdoallu, hápmi ja maiddái buvttadanproseassat rievddadit dađistaga. Oahppoplánaid gelbbolašvuođamihttu bidjá dávjá ođđa gáibádusaid ja dárkilastimiid oahpponeavvuid sisdoalu ja hámi ektui. Erenoamáš hástaleaddji sáhttá leat dovdat buvttadanproseassaid ja erenoamážit man ollu digitála oahppoávdnasat mákset. Sámediggi ii leat maŋimuš jagiin vuoruhan buoridit dahje áigeguovdilastit Sámedikki hálddahuslaš resurssaid gelbbolašvuođa. Sis geain lea ovddasvástádus áššemeannudit, dohkkehit, čuovvolit ja bearráigeahččat deaddiluvvon ja digitála oahpponeavvuid, ferte leat gelbbolašvuohta buot buvttadanproseassaid birra. Doaibmabidju:  Sámediggi áigu buoridit gelbbolašvuođa oahpponeavvobuvttadusa doarjjahálddašeamis, erenoamážit digitála oahppanresurssaid ektui. 7. Vuoruheamit plánaáigodagas Sámedikki višuvdna lea ahte sámi ohppiin vuođđoskuvllas galget leat sámi oahpponeavvut buot fágain ja cehkiin. Vuoruheamit doaibmaplánas leat dahkkojuvvon dán sávaldaga vuođul, ja rasttilda daid ekonomalaš rámmaid mat Sámedikkis leat leamaš ovddit juolludemiin. Boahtteáiggi sávaldahkan lea sáhttit ovddidit ekonomalaš rámmaid oahpponeavvuid ráhkadeapmái. <em type="bold">7.1 Vuođđooahpahusa dábálaš oahpponeavvut </em></p>
<p>Váldomihttomearri</p>
<p>Čoahkkingirjji čállit: Ellen Aina Eira/Ellen Mienna 84 siidu 117 siiddus</p>
<p>Sámedikki oahpponeavvomatriisa čájeha ahte ain váilot ollu oahpponeavvut vuođđooahpahusa várás. Eanaš fágain leat ceahkit/dásit main váilot oahpponeavvut. Sámediggi áigu vuogádatlaččat bargat dan ala ahte buot fágaide šaddet sámi oahpponeavvut buot dásiide/cehkiide. Sámi oahppoplána fágat galget vuoruhuvvot vuosttamužžii. Sámediggi vuoruha sámi ollislaš oahpponeavvuid ođđa ovddideami. Dalle go lea lunddolaš ja vástida eanemusat ulbmila vuoruhit fáddágirjjiid, applikašuvnnaid, ja eará fáddávuđot oahpponeavvuid. Ovdamearkan leat fáddávuđot oahpponeavvut sámi árbedieđuid birra. Fágain ja fáttáin gos lea vejolaš, galgá oahpponeavvuid jorgaleapmi ja heiveheapmi eará gielain maiddái árvvoštallojuvvot. Sámi digitála oahpponeavvut váilot otnáš servodagas. Dan ektui mii gávdno dáža ohppiid várás, leat sámi oahppit áibbas bázahallan. Sámediggi háliida vuoruhit digitála oahpponeavvuid eanet go dán rádjai. Erenoamážit deattuhuvvo dakkár digitála oahpponeavvuid ráhkadeapmi maid bokte oahppit ja oahpaheaddji sáhttet bargat ovttas digitála. <em type="bold">7.1.1. Oahpponeavvut lullisámegillii: </em>2015: </p>
<p>Sámegiella vuosttaš giellan 8. jahkeceahkkái.</p>
<p>Servodatfága 1.-4. jahkecehkiide, ođđa buvttadeapmi dahje jorgaleapmi. Servodatfága, Geografiija 8.-10. jahkecehkiide. Parallealla almmuheapmi julev- ja davvisámegillii.</p>
<p>Design ja duodji Jo2-Jo3. Fáddávuđot oahpponeavvut. 2016: Sámegiella vuosttaš giellan 9. jahkeceahkkái. Sámegiella nubbin giellan, Sámegiella 3. nuoraidceahkkái/Sámegiella 4 Jo dásiin 1-3. Servodatfága, Historjá 5.-7. jahkecehkiide. Ođđa buvttadus dahje jorgaleapmi. Servodatfága, Servodatmáhttu 8.-10. jahkecehkiide. Parallealla almmuhuvvo julevsámegillii. 2017: Sámegiella vuosttaš giellan 10. jahkeceahkkái. Servodatfága, Historjá 8.-10. jahkecehkiide. Historjá Jo2-Jo3. RLE 5.-7. jahkecehkiide.</p>
<p>Duodji 1.-7. jahkecehkiide. Luonddufága 1.-4. jahkecehkiide. 2018: Sámegiella vuosttaš giellan Jo1.</p>
<p>Sámegiella nubbin giellan, dássi 7-9. joatkkaoahpahusas. Luonddufága 5.-7. jahkecehkiide. Biebmu ja dearvvašvuohta 5.-7. jahkecehkiide. Almmuhuvvojit parallealla julevsámegillii. <em type="bold">7.1.2 Oahpponeavvut julevsámegillii: </em>2015: </p>
<p>Sámegiella vuosttaš giellan 10. jahkeceahkkái. Sámegiella vuosttaš giellan 2.-4. jahkecehkiide. Sámegiella vuosttaš giellan, Sámegiella 3 nuoraid ceahkis/Sámegiella 4 joatkkaskuvllas/Sámegiella dássi 3. Servodatfága 1.-4. jahkecehkiide, ođđa buvttadeapmi dahje jorgaleapmi.</p>
<p>Servodatfága, Geografiija 8.-10. jahkecehkiide. Almmuhuvvo parallealla lulli- ja davvisámegillii. Design ja duodji Jo2-Jo3. Fáddávuđot oahpponeavvut. 2016:</p>
<p>Servodatfága, historjá. 5.-7. jahkecehkiide. Ođđa buvttadeapmi dahje jorgaleapmi.</p>
<p>Servodatfága, Servodatmáhttu, 8.-10. jahkecehkiide. Almmuhuvvo parallealla lullisámegillii.</p>
<p>Čoahkkingirjji čállit: Ellen Aina Eira/Ellen Mienna 85 siidu 117 siiddus 2017: Sámegiella nubbin giellan, Sámegiella 2 dássi 4-6 Nuoraidceahkki/Sámegiella 3 dássi 4-6</p>
<p>Joatkkaoahpahus. Servodatfága, Historjá 8.-10. jahkecehkiide.</p>
<p>Historjá Jo2-Jo3. RLE 5.-7. jahkecehkiide. Duodji 1.-7. jahkecehkiide. Luonddufága 5.-7. jahkecehkiide. 2018:</p>
<p>Sámegiella nubbin giellan, Dássi 7-9. Joatkkaoahpahusas.</p>
<p>Sámegiella vuosttaš giellan Jo1. RLE 8.-10. jahkecehkiide.</p>
<p>Biebmu ja dearvvašvuohta 5.-7. jahkecehkiide. Almmuhuvvo parallealla lullisámegillii. <em type="bold">7.1.3 Oahpponeavvut davvisámegillii: </em>2015: Sámegiella vuosttaš giellan Jo1. </p>
<p>Servodatfága, Geografiija 8.-10. jahkecehkiide. Almmuhuvvo parallealla lulli- ja julevsámegillii. Geografiija Jo1-Jo2.</p>
<p>Design ja Duodji Jo2-Jo3. Fáddávuđot oahpponeavvut. Musihkka 1.-4. jahkecehkiide. Oahpaheaddjibagadus. Luonddufága 5.-7. jahkecehkiide. Fáddávuđot oahpponeavvut árbedieđuid várás. Biebmu ja dearvvašvuohta 5.-7. jahkecehkiide. 2016:</p>
<p>Sámegiella vuosttaš giellan Jo2. Sámegiella nubbin giellan. Dásiide 7-9. Joatkkaoahpahusas. Luonddufága 5.-7. jahkecehkiide. Valáštallan 1.-10. jahkecehkiide. 2017: Sámegiella vuosttaš giellan Jo3. Duodji 8.-10. jahkecehkiide. Fáddávuđot oahpponeavvut. 2018:</p>
<p>Sámegiella nubbin giellan, Sámegiella 2 Dásiide 4-6 Nuoraidceahkki/Sámegiella 3 Dásiide 4-6 Joatkkaoahpahusas. 8. Rapporteren Sámedikki doaibmaplána oahpponeavvoráhkadeami birra 2015 – 2018, čuovvoluvvo Sámedikki jahkásaš bušeahtaid bokte áigodagas. Jahkásaš bušeahtain mearriduvvojit vuoruheamit ja gáibádusat, ja dasto ulbmilolahusa eavttut váikkuhangaskaoapmeortnegii. Jahkásaš raporteren váikkuhangaskaomiid geavaheami birra oahpponeavvuid ráhkadeapmái dahkkojuvvo Sámedikki jahkedieđáhusa bokte mas lea maiddái Sámedikki jahkerehketdoallu mielde. Sierra doarjjaortnegiid beaktilvuohta sámi oahpponeavvuid buvttadeapmái galgá evaluerejuvvot ovdal plána ođasteami. Juohke jagi ráhkaduvvo resursarehketdoallu mas oainnusmahttojuvvojit golut mat juolluduvvojit oahpponeavvuide.</p>
<p>Čoahkkingirjji čállit: Ellen Aina Eira/Ellen Mienna 86 siidu 117 siiddus</p>
<p>Bajásšaddan-, fuolahus- ja oahppolávdegotti árvalus Álgu</p>
<p>Sámedikki oahpponeavvoráhkadeami doaibmaplánas lea ollu dadjamuš sámi oahpponeavvuid buvttadeapmái. Doaibmaplána addá buori vuođu vuoruhemiide mat evttohuvvojit, ja sáhttet adnot vuođđun mihtidit bohtosiid olahusaid váikkuhangaskaoapmeortnegis. Doaibmaplána vuolggasadjin leat doaimmat ja vuoruheamit sámi oahpponeavvuid ráhkadeamis mat gávdnojit vuođđooahpahusa oahppoplánadahkosis. Oahpponeavvobuvttadeapmái lasihuvvojit ekonomalaš rámmat Sámedikki bušeahtas olu, vai olahit mihtuid oažžut oahpponeavvuid sámi ohppiide dássedit ja main lea buorre kvalitehta.</p>
<p>Mearkkašumit</p>
<p><em type="italic">Mearkkašupmi lávdegottis, Norgga Sámiid Riikkasearvi (NSR) lahtut Viktor Inge Paulsen, Sandra Márjá West, Nanna Thomassen ja Inger Elin Kristina Utsi, Bargiidbellodaga (Bb) lahtut Johan Vasara, John Kappfjell, Stein Are Olsen ja Jørn Are Gaski, Åarjel-Saemiej Gielh lahttu Ellinor Marita Jåma, Nordkalottfolket lahttu Kjellrun Wilhelmsen, Árja lahtut Lars Oddmund Sandvik ja Hartvik Hansen ja Olgešbellodaga (H) lahtu Lars Filip Paulsen </em></p>
<p>Ovttasbargu riikkarájáid rastá</p>
<p>Jus galgá sáhttit sihkkarastit doarvái oahpponeavvuid sámi mánáide, de lea dehálaš ahte buorebut ovttasbargojuvvo riikkarájáid rastá. Sihke julev- ja lullisámegielat leat gielat mat adnojit olggobealde riikkarájáid, ja dalle lea lunddolaš ahte ministarat geain lea ovddasvástádus sámi gažaldagaide Norggas, Suomas ja Ruoŧas ovttasbarget nu ahte ožžot eanet ovttalágán oahppoplánaid. Sámi parlamentáralaš ráđđi bivddii 2008:s dáid ministariid namuhuvvon riikkain bargat <span type="quote">"Oktasaš davviriikkalaš sámi oahppoplánat ja oahpponeavvut"</span> hábmemiin. Dál lea áigi ahte dát bargu biddjo johtui. Ovttalágán oahppoplánaiguin lea vejolašvuohta oastit heivvolaš oahpponeavvuid, vaikko leat buvttaduvvon ránnjáriikkain. Dalle lea dehálaš suokkardit vejolašvuođaid oažžut heivehuvvot oahpponeavvuid mat leat buvttaduvvon Suomas ja Ruoŧas, Norgga oahppoplánaide, ja ahte ii leat rádji oastimiidda. Eará vejolašvuohta juogadit buvttaduvvon oahpponeavvuid, lea Ovttas/Aktan/Aktesne bokte. Oktasaš oahppoplánat buktet maid vejolašvuođa gáiddusoahpahussii riikkarájáid rastá. Dat ii leat dál vejolaš, go leat iešguđet lágan oahppoplánat. Lea máŋga jagi juo hubmon ahte gáiddusoahpahus riikkarájáid rastá sáhttá sihkkarastit ahte eanet oahppit ožžot dohkálaš oahpahusa iežaset sámegillii.</p>
<p>Doaibmaplána pedagogalaš neavvuid birra mánáidgárddiin</p>
<p>Sámediggi mearridii 2013:s hábmet Sámediggedieđáhusa sámi mánáidgárdefálaldaga birra. Dát dieđáhus čuovvoluvvo sierra doaibmaplánain gos pedagogalaš materiálat mánáidgárddiide leat oassin. Dán plánas biddjojit láidesteamit dasa movt vuoruhit pedagogalaš materiálaid mánáidgárddiide. Dát doaibmaplána berre váldot meannudeapmái Sámedikki dievasčoahkkimis ovdal 2015.</p>
<p>Ovddasvástádus kártenmateriálain mánáid várás geain leat erenoamáš dárbbut</p>
<p>Sámedikki oahpahusdieđáhusas (2011) čuožžu ahte <span type="quote">"Lea dehálaš hukset buori gelbbolašvuođa erenoamášpedagogalaš suorggis, ja lea dehálaš gávdnat doaibmabijuid nu árrat go vejolaš"</span>. Kárten ja diagnoserenmateriálat leat dehálaččat vai sáhttá addit ohppiide geain leat erenoamáš dárbbut, heivehuvvon oahpahusa nu árrat go vejolaš. Dál váilot ain kártenmateriálat erenoamážit lulli- ja julevsámegielain. Go Sámediggi vállje ahte ii viidásetfievrrit dán barggu, de fertet ain bargat dan ala ahte Máhttodepartemeanta geatnegahttá iežas fágaaktevrraid jođánepmosit ráhkadit kártenmateriála ohppiid várás geain leat erenoamáš dárbbut lulli- ja julevsámi guovlluin.</p>
<p>Čoahkkingirjji čállit: Ellen Aina Eira/Ellen Mienna 87 siidu 117 siiddus</p>
<p>Oahpponeavvut ja fáddágihppagat mat gokčet buot</p>
<p>Sámediggi lea maŋimus jagiid vuoruhan buvttadandoarjaga oahpponeavvuide mat gokčet buot, ja unnit oahpponeavvuide mat leat fáttáid nala huksejuvvon. Stuorimus hástalusat oahpponeavvuid buvttadeamis lulli- ja julevsámegiela guovlluin lea ahte váilot resursaolbmot. Lea dehálaš ahte ain juolluduvvo doarjja buvttadit fáttáid nala huksejuvvon oahpponeavvuid nu ahte ohppiide lea juoga mas sáhttet oažžut veahki.</p>
<p>Evttohusat <em type="italic">Evttohus Norgga Sámiid Riikkasearvvis (NSR), Bargiidbellodagas (Bb), Åarjel-Saemiej Gielhas, Nordkalottfolket, </em></p>
<p><em type="italic">Árjjas ja Olgešbellodagas (H): </em></p>
<p>Evttohus 1</p>
<p>Ođđa bajilčála 7. čuoggái ráđi árvalusas: 7. fokusguovllut plánaáigodagas 2. kapihtal Vuosttaš teakstaoasi vuosttaš cealkka sihkkojuvvo ja sadjái boahtá:</p>
<p>Sámediggi lea premissadahkki sámi oahpponeavvuid buvttadeamis ja ruhtadeamis sámi oahpponeavvuin.</p>
<p>Nuppi teakstaoassái, ođđa sáhcočuokkis: - Sámedikki oahpahusdieđáhus, mearriduvvon Sámedikkis 2012:s 4.kapihtal 4.1 Ovttas|Aktan| Aktesne Ođđa 3. cealkka, lasáhus ráđi árvalussii: Ovttas.no oahpponeavvoportála sirdojuvvui 2013:s Sámedikkis Lohkanguovddážii, mii lea Sámi allaskuvllas, nannendihte fágabirrasa oahpponeavvoportálas. 4.2 Lullisámi oahpponeavvuid buvttadeapmi Ođđa vuosttaš cealkka vuosttaš teakstaoasis: Sámediggi, Sámi allaskuvla ja Engerdal suohkan dahke 2013:s šiehtadusa sihkkarastit ja ovddidit lullisámi gelbbolašvuođabirrasa oahpponeavvobuvttadeami váste. 6. kapihtal Ođđa cealkka, álgoteakstaoassái, lasáhus ráđi árvalussii: Sámediggi áigu plánaáigodagas váikkuhit dahkat oahpponeavvobuvttadeami beaktileabbon. 6.7 čuokkis Ohcanvuđot ortnet – almmolaš háhkan </p>
<p>Rievdadus čuoggás maŋŋil sáni <span type="quote">"Doaibmabijut"</span> 6.7 kapihttalis. Sámediggeráđi árvalus doaibmabidjui sihkkojuvvo ja sadjái boahtá: Sámediggi áigu plánaáigodagas čađahit geahččalanprošeavtta ovdakvalifiserenortnegii lágádusaide dainna ulbmiliin ahte ráhkadit rámmašiehtadusaid ráhkadit oahpponeavvuid mat gokčet buot. 7. Vuoruheamit plánaáigodagas. Ođđa teakstaoassi maŋábeallai vuosttaš teakstaoasi 7. čuoggás:</p>
<p>Dál mii leat bázahallan lulli- ja julevsámegielat oahpponeavvuid buvttademiin. Sámediggi áigu danin áigodagas 2015-2018 vuoruhit buvttadit oahpponeavvuid lulli- ja julevsámegillii.</p>
<p>Čoahkkingirjji čállit: Ellen Aina Eira/Ellen Mienna 88 siidu 117 siiddus</p>
<p><em type="italic">Evttohus Bargiidbellodagas ja Árjjas: </em></p>
<p>Evttohus 2 6. kapihtal 6.3 čuokkis Digitála ovddideapmi Ođđa čuokkis Doaibmabijuid vuollái:  Sámediggi áigu váikkuhit dasa ahte Salaby- neahttabáiki oahpponeavvomáilmmis ruhtaduvvo</p>
<p>Oahpahusdepartemeanttas, ja jorgaluvvo ja heivehuvvo buot sámegielaide. 6.4 čuokkis Ovttas Ođđa čuokkis doaibmabijuid vuollái:  Sámediggi áigu váikkuhit dasa ahte Ovttas dahkko nu ahte sámi oahppobirrasat Suomas ja Ruoŧas sáhttet dan geavahit. 6.6 čuokkis Nuvttá oahpponeavvoortnet</p>
<p>Ođđa nubbi cealkka maŋimus teakstaoassái, mii boahtá ráđi árvalusa 2., 3. ja 4. cealkagiid sadjái:</p>
<p>Sámediggi áigu árvvoštallat nuvttá oahpponeavvuid ortnega, dainna ulbmiliin ahte buoridit ortnega ja sihkkarastit ahte oahpponeavvobuvttadeapmi šaddá beaktileabbo.</p>
<p>Doaibmabijuid vuollái: ráđi árvalus sihkkojuvvo ja sadjái bohtet guokte ođđa čuoggá:  Sámediggi viidásetfievrrida ja árvvoštallá ortnega nuvttá oahpponeavvuin, dainna ulbmiliin ahte nuvttá oahpponeavvut ain sihkkarastojuvvojit sámi ohppiide.  Sámediggi veahkeha buoridit diehtojuohkima skuvllaide, váhnemiidda ja ohppiide nuvttá oahpponeavvuid ortnega birra.</p>
<p><em type="italic">Evttohus Árjjas: </em></p>
<p>Evttohus 3 6. kapihtal 6.4 čuokkis Ovttas Ođđa čuokkis doaibmabijuid vuollái:  Sámediggi áigu joatkit ruhtadit sámi oahpponeavvoportála Ovttas- Aktan-Aktesne gitta oahpponeavvoportála oažžu dohkálaš ruhtadeami rámmajuolludeami bokte Sámi allaskuvllas, Lohkanguovddážis. 6.11 čuokkis: Ođđa čuokkis doaibmabijuid vuollái:  Sámediggi gulahallagoahtá Lohkanguovddážiin guorahallandihte galgá go Sámedikki oahpponeavvoguovddáš sirdojuvvot Lohkanguovddážii.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
<p>Muđui doarju Sámediggi Sámediggeráđi árvalusa.</p>
<p>Mearkkašupmi, NSR, Bargiidbellodat, Nordkalottfolket, Olgeš, Åarjel-Saemiej Gïelh, Árja</p>
<p>Mearkkašumi rievdadeapmi čuoggáš <span type="quote">”Ovttasbargu riikkarájáid rastá”</span>, vuosttaš cealkka rievdaduvvo dánin:</p>
<p>Čoahkkingirjji čállit: Ellen Aina Eira/Ellen Mienna 89 siidu 117 siiddus <span type="quote">“Jus galgá sáhttit sihkkarastit doarvái sámi oahpponeavvuid, de lea dehálaš ahte buorebut ovttasbargojuvvo riikkarájáid rastá”</span>.</p>
<p>Mearkkašupmi, Nordkalottfolket, Olgeš, Åarjel-Saemiej Gïelh, Johttisámelistu, Ovddádusbellodat ja NSR-NSR/SáB Sandra Márjá West bokte</p>
<p>Lea skuvlaeaiggáda ovddasvástádus oastit oahpponeavvuid</p>
<p>Norggas galget mánát ja nuorat oažžut nuvttá oahpponeavvuid maid ovddas skuvlaeaiggát lea máksán. Dát guoská sihke gielddaide ja fylkkagielddaide. Sámi mánáin lea seamma vuoigatvuohta go dáža mánáin oažžut buori oahpahusa, dás maiddái oahpponeavvuid. Lea boastut go skuvlaeaiggádat systemáhtalaččat eai oastte oahpponeavvuid sámi mánáide. 2009:s fertii Sámediggi oastit lágádusaid girjevuorkkáid ja juohkit daid skuvllaide, go gielddat ja fylkkagielddat eai váldán ovddasvástádusaset. Sámediggi oaivvilda ahte skuvlaeaiggát ferte váldit dán ovddasvástádusa masa sii leat geatnegahttojuvvon lága vuođul. Buhtadusortnet massán vuovdinsisaboađuid ovddas, nu gohčoduvvon nuvttá oahpponeavvoortnet, ii sáhte váldit ovddasvástádusa eret skuvlaeaiggádiin. Sámediggi vuordá ahte Máhttoministtar bearráigeahččá ahte gielddat ollašuhttet iežaset ovddasvástádusa sámi ohppiid ektui.</p>
<p>Evttohus 4, áirras Arthur Tørfoss, Ovddádusbellodat</p>
<p>Sámedikki oahpponeavvoráhkadeami doaibmaplána 2015 – 2018</p>
<p>Sámediggi doarju sámegielaid oahpponeavvoráhkadeami, ja oaidná dán barggu hui deaŧalažžan dasa ahte gáhttet sámi árbevieruid, kultuvrra ja historjjá. Sámediggi čujuha dattetge dasa ahte bargu gillá dan váilevašvuođa geažil go eat dieđe gallis dat duođaid hupmet sámegiela álbmogis. Dát lea stuorra struktuvrralaš váilevašvuohta dán deaŧalaš barggus. Dakkár loguid haga lea ollu dán barggu, dás maiddái doaibmaplána, mihtilmasvuohtan dat ahte mihttomearit ja váikkuhangaskaoamit leat vuođđuduvvon gáddui eanet go duohta dutkamii ja rivttes statistihkkii.</p>
<p>Sámediggi čujuha maiddái ahte lullisámegiela ja julevsámegiela studeanttaid lohku lahkona dan balahahtti rájá maid giella gierdá jus dat galggaš ceavzit álbmoga giella guhkit áiggi. Dán vuođul ovddiduvvo čuovvovaš evttohus: Sámediggi bivdá sámediggeráđi váikkuha dasa ahte juohke jagi vearrodieđáhusa oktavuođas, registrerejuvvojit gallis dat duođaid hupmet iešguđet sámegielaid álbmogis.</p>
<p>Evttohus 5, áirasat Hartvik Hansen ja Lars Oddmund Sandvik, Árja 6.kapihtal Čuokkis 6.1 Ekonomalaš rámmat</p>
<p>Árvalus ođđa čuoggái, lasáhus: -Sámediggi hábme ovttas Máhttodepartemeanttain ja oahpahusdirektoráhtain ja regionála ja báikkálaš ovttasbargoguimmiiguin eanet ulbmillaš diehtojuohkima sámi oahpponeavvuid birra, sámi oahpponeavvoportála birra ja eará sámi digitála oahppanresurssaid birra. 6.9 Oahpponeavvoprošeavttaid čuovvoleapmi</p>
<p>Ođđa čuokkis doaibmabijut čuoggái (boahtá lassin):</p>
<p>Čoahkkingirjji čállit: Ellen Aina Eira/Ellen Mienna 90 siidu 117 siiddus -Sámediggi áigu ásahit fásta jahkásaš konsulterenčoahkkimiid sámi lágádusaiguin ja eará lágádusaiguin oahpponeavvobuvttadeami rámmaid birra ja digaštallat duollet dálle dárbbuid ja vuoruhemiid lágádusaiguin ja eará oahpponeavvobuvttadeddjiiguin.</p>
<p>Ođđa čuokkis 6.12 <span type="quote">“Kvalitehtasihkkarastin ja dohkkehanortnet oahpponeavvuid várás”</span> Sámedikki mielas ii leat buorre go leat ain unnán dieđut sámi diliid birra dáža oahpponeavvuin. Oahpponeavvuide ilbmet maid boasttu faktadieđut ja eahpedárkilis dieđut sámiid ja sámi kultuvrra birra. Sámediggi háliida danin veardádallat lea go dárbu ásahit dohkkehanortnega sihke sámi oahpponeavvuid várás ja sámi sisdoalu várás dáža oahpponeavvuin.</p>
<p>Doaibmabidju: -Sámediggi áigu plánaáigodagas bidjat johtui guorahallama lea go dárbu ásahit dohkkehanortnega sámi oahpponeavvuid várás ja sámi sisdoalu várás dáža oahpponeavvuin.</p>
<p>Ođđa čuokkis 6.13</p>
<p>Sámi oahpponeavvoovttasbargu</p>
<p>Sámediggi oaidná dárbbu buoridit sámi oahpponeavvoovttasbarggu Ruoŧa ja Suoma sámedikkiiguin, dainna áigumušain ahte buoridit oahpponeavvobuvttadeami miehtá Sámi. Vuođđomateriálat oppasámi oahpponeavvoovttasbarggu buorideapmái leat juo muhtin muddui hábmejuvvon ovttasbargoorgána Sámi Parlamentáralaš Ráđi bokte, gos earret eará gávdno raportta organiserema birra ja áigumuša ovdánahttima eavttuid birra oppasámi oahpponeavvoguovddáža olis.</p>
<p>Doaibmabidju: -Sámediggi vuolggaha ášši Ruoŧa ja Suoma sámedikkiide dainna áigumušain ahte buoridit oahpponeavvoovttasbarggu riikkarájáid rastá, ja guorahallá erenoamážit vejolašvuođaid heivehit</p>
<p>III Jienasteapmi 39 áirasis ledje 35 čoahkis. Jienasteapmi dahkkojuvvui čuovvovaš vuogi mielde:  Evttohus 4 hilgojuvvui 33 jienain 2 jiena vuostá  Evttohus 2 hilgojuvvui 22 jienain 13 jiena vuostá  Evttohus 5 - čuokkis 6.1 mearriduvvui 33 jienain 2 jiena vuostá - čuokkis 6.9 hilgojuvvui 30 jienain 5 jiena vuostá - čuokkis 6.12 hilgojuvvui 22 jienain 13 jiena vuostá - čuokkis 6.13 mearriduvvui 31 jienain 4 jiena vuostá  Evttohus 3 hilgojuvvui 31 jienain 4 jiena vuostá  Evttohus 1 mearriduvvui 33 jienain 2 jiena vuostá  Bajásšaddan- fuolahus- ja oahppolávdegotti ráva mearriduvvui 33 jienain 2 jiena vuostá</p>
<p>IV Beavdegirjelasáhusat</p>
<p>Lars Filip Paulsen, Olgešbellodat, ovddidii čuovvovaš beavdegirjelasáhusa:</p>
<p>Olgešbellodat doarju evttohus 5 čuokkis 6.13.</p>
<p>Čoahkkingirjji čállit: Ellen Aina Eira/Ellen Mienna 91 siidu 117 siiddus</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 John Kappfjell, áššejođiheaddji 2 Lars Oddmund Sandvik</p>
<p xml:lang="nno">Inger Elin Utsi</p>
<p>Kirsti Guvsám</p>
<p xml:lang="nob">Vibeke Larsen</p>
<p xml:lang="nno">Lars Oddmund Sandvik 3 Inger Elin Utsi</p>
<p xml:lang="nob">Vibeke Larsen</p>
<p>Mariann Wollmann Magga</p>
<p xml:lang="nob">Marit Kirsten Anti Gaup</p>
<p xml:lang="nob">Inger Elin Utsi 4 Kjellrun Wilhelmsen 5 Viktor Inge Paulsen</p>
<p>Johan Vasara</p>
<p xml:lang="nob">Vibeke Larsen</p>
<p xml:lang="nob">Hartvik Hansen</p>
<p xml:lang="nob">Viktor Inge Paulsen 6 Lars Filip Paulsen</p>
<p xml:lang="nob">Vibeke Larsen</p>
<p>Kirsti Guvsám</p>
<p xml:lang="nno">Inger Elin Utsi</p>
<p xml:lang="nob">Lars Filip Paulsen 7 Arthur Johan Tørfoss</p>
<p xml:lang="nno">Inger Elin Utsi</p>
<p>Kirsti Guvsám</p>
<p xml:lang="nob">Viktor Inge Paulsen</p>
<p>Arthur Johan Tørfoss 8 Lars Oddmund Sandvik</p>
<p xml:lang="nob">Vibeke Larsen</p>
<p xml:lang="nno">Inger Elin Utsi</p>
<p>Kirsti Guvsám</p>
<p>Lars Oddmund Sandvik 9 Johan Vasara 10 Vibeke Larsen 11 Marit Kirsten Anti Gaup 12 Nanna Thomassen 13 Piera Heaika Muotka 14 Silje Karine Muotka 15 Eva Maria Fjellheim 16 Kirsti Guvsám 17 Inger Elin Utsi 18 Lars Filip Paulsen</p>
<p>Lars Oddmund Sandvik, čoahkkinortnegii 19 Mariann Wollmann Magga 20 Aud Marthinsen</p>
<p>John Kappfjell, áššejođiheaddji</p>
<p>Lars Filip Paulsen, čoahkkinortnegii</p>
<p>Čoahkkingirjji čállit: Ellen Aina Eira/Ellen Mienna 92 siidu 117 siiddus</p>
<p>VI Sámedikki mearrádus</p>
<p>Sámedikki oahpponeavvoráhkadeami doaibmaplána 2015-2018 1. V išuvdna Sámi oahppit galget beassat geavahit buriid oahpponeavvuid mat dávistit gustovaš oahppoplánadahkosii buot fágain vuođđooahpahusas ja buot sámegielain.</p>
<p>Gáhtten dihtii sámegielaid ja sámi kultuvrra ja sihkkarastin dihtii máhtu ja gelbbolašvuođa sámi servodagain, ferte nannet ja gáhttet sámi oahpahusa, oahpu ja dutkama. Máhttolokten – Sámi galgá leat vuođđun oahpponeavvoráhkadeapmái buot fágasurggiin ja fágain, julev-, lulli- ja davvisámegielas. 2. Plána vuođđu Sámediggi lea premissadahkki sámi oahpponeavvuid buvttadeamis ja ruhtadeamis sámi oahpponeavvuin. Sámediggi mearrida váikkuhangaskaomiid mihttomeriid, strategiijaid ja doaibmabijuid oahpponeavvuid ráhkadeami várás plánadahkosiid ja bušeahttaproseassaid bokte. Sámediggi juohká, čuovvola ja dárkkista oahpponeavvodoarjagiid láhka- ja njuolggadusrámmaid siskkobealde.</p>
<p>Sámedikki áigodaga læremiddelutvikling 2015-2018 oahpponeavvoráhkadeami doaibmaplánas leat višuvnnat, doaibmabijut ja vuoruheamit sámi oahpponeavvuid ráhkadeami ektui vuođđooahpahusa dálá plánadahkosiid vuođul.</p>
<p>Plána válddaha oahpponeavvoráhkadeami mihttomeriid ja vuoruhemiid ja lea vuođđuduvvon dáidda dokumeanttaide: -Sámediggedieđáhus oahpahusdieđáhus, mearriduvvon Sámedikkis 2012:s -Máhttolokten - Sámi -Sámedikki matriisa mii čájeha sámi oahpponeavvuid -Sámi oahpponeavvuid geavaheaddjiiskkadeapmi 2012, IKT-oahppoguovddáš ja Sámediggi -Sámi oahppoásahusaid evttohusat ja cealkámušat -NORUT raporta <span type="quote" xml:lang="nob">”Kartlegging av samiske spesialpedagogiske tilbud og behov" -Jagi 2010 raporta ”Tiltak for å effektivisere utvikling og produksjon av samiske læremidler”</span></p>
<p>Sámedikki sámi oahpponeavvomatriisa čájeha iešguđet cehkiid ja dásiid iešguđet fágaid gárvvistuvvon ja álggahuvvon oahpponeavvuid. Oahpponeavvoportála Ovttas/Aktan/Aktesne almmuheami oktavuođas čađahuvvui geavaheaddjiiskkadeapmi sámi oahpponeavvuid birra. Sámedikki áigodaga 2009-2012 oahpponeavvoráhkadeami strategiijaplánii gulai maiddái pedagogalaš oahppanávdnasiid ráhkadeapmi mánáidgárddiid várás, mii ii leat mielde áigodaga 2015-2018 doaibmaplánas. Mánáidgárddiid pedagogalaš oahppanávdnasat leat 2014 rájes sierra bušeahttapoastan Sámedikki bušeahtas, sierra doarjagat juolluduvvojit dáid ráhkadeapmái. 2015:s áigu Sámediggi árvvoštallagoahtit oahpponeavvoráhkadeami doarjjaortnegiid. Áigumuš árvvoštallamiin lea oažžut ollislaš ja buoret kvalitatiiva oahpponeavvoráhkadanhálddašeami. Dat mearkkaša ahte Sámediggi áigu čađahit smávit rievdadusaid dán doaibmaplánas go árvvoštallanraporta gárvána. 3. Oahpponeavvuid definišuvdna Oahpahuslága láhkaásahus, § 17- 1, definere oahpponeavvuid ná:</p>
<p>Čoahkkingirjji čállit: Ellen Aina Eira/Ellen Mienna 93 siidu 117 siiddus</p>
<p xml:lang="nob"><em type="italic">Med læremiddel mener en alle trykte, ikke-trykte og digitale element som er utviklet til bruk i opplæringen. De kan være enkeltstående eller gå inn i en helhet, og dekker alene eller sammen kompetansemål i Læreplanverket for Kunnskapsløftet </em>. (Oahpponeavvut leat buot prentejuvvon, prentekeahtes ja digitála áđat mat leat ráhkaduvvon geavaheami várás oahpahusas. Dat sáhttet leat ovttaskasat dahje gullat ollislašvuhtii, ja gokčet okto dahje ovttas Máhttoloktema oahppoplánadahkosa gealboulbmiliid.) </p>
<p>IKT oahppoguovddáš, mii lea Máhttodepartemeantta vuollásaš nationála gealboguovddáš, definere digitála oahpponeavvuid ná: <em type="italic">Med digitale læremidler menes et læremiddel som inneholder ulike medietyper som </em><em type="italic">tekst, bilder, video, animasjoner og simuleringer. De ulike medietypene er valgt ut og satt </em><em type="italic">sammen på en pedagogisk måte. </em>(Digitála oahpponeavvut leat oahpponeavvut main leat iešguđetlágan mediašlájat nugo teaksta, govat, video, animašuvnnat ja simuleremat. Dát iešguđetlágan mediašlájat leat válljejuvvon ja biddjojuvvon oktii pedagogalaš vuogi mielde.) 4. Oahpponeavvoráhkadeapmi 2009-2014 Áigodagas 2009-2012 lea Sámediggi addán doarjagiid oahpponeavvoráhkadeapmái daid vuoruhemiid vuođul, mat dahkkojuvvojedje Sámedikki oahpponeavvoráhkadeami strategiijaplánas áigodahkii 2009-2012. Jagiin 2013 ja 2014 dahkkojuvvojedje vuoruheamit Sámedikki oahpponeavvomatriissa vuođul. </p>
<p>Lassin ohcanvuđot ortnegiidda lea Sámediggi almmolaš háhkamiid vuođul ruhtadan jorgalemiid ja dárogiel matematihkkagirjjiid heiveheami sámegillii olles vuođđoskuvlla várás. Matriisa čájeha ahte davvisámegillii leat ráhkaduvvon ja gárvvistuvvon ja ráhkaduvvomin oahpponeavvut sámegielas vuosttašgiellan, sámegielas nubbigiellan, matematihkas, REE:s ja servodatfágas vuođđoskuvllas. Dáid fágain leat ráhkaduvvon ja ráhkaduvvomin visotgokči oahpponeavvut. Joatkkaoahpahussii leat ráhkaduvvon ja gárvvistuvvon ja ráhkaduvvomin oahpponeavvut sámegielas nubbigiellan, religiovnnas, historjjás ja servodatfágain jk1 várás ja sámi historjjás ja servodagas.</p>
<p>Julevsámegillii lea vuođđoskuvlii ráhkaduvvon ja gárvvistuvvon ja ráhkaduvvomin oahpponeavvut sámegielas vuosttašgiellan, matematihkas 1.-7. ceahkkái, REE:s 1.-4. ceahkkái, servodatfágas 5.-7. ceahkkái. Joatkkaoahpahussii eai leat ráhkaduvvon oahpponeavvut julevsámegillii.</p>
<p>Lullisámegillii lea vuođđoskuvlii ráhkaduvvon ja gárvvistuvvon ja ráhkaduvvomin oahpponeavvut sámegielas vuosttašgiellan 1.-7.ceahkkái, sámegielas nubbigiellan 1.-4. ceahkkái, matematihkas 1.-7. ceahkkái, REE:s 1.-4. ceahkkái, servodatfágas 5.-7. ceahkkái. Joatkkaoahpahussii eai leat ráhkaduvvon visotgokči lullisámegillii. Vaikke vel gárvvistuvvon oahpponeavvuid logut áigodagas 2009-2013 čájehit ahte ollu prošeavttat leat gárvvistuvvon, de dáid loguid ferte geahččat iešguđet fága ektui. Ovdamearkka dihtii lea mánáidceahki matematihka oahppodahkosis sullii 30 oahpponeavvoprošeavtta (6 vuođđogirjji, 6 bargogirjji, 6 oahpaheaddjibagadusa, 6 neahttaresurssa, 6 váhnenbagadusa). Lassin dasa leat dáid loguin sihke fáddágihppagat, eará oahpponeavvut ja kártenávdnasat mat eai govčča visot.</p>
<p>Maŋimus jagiid lea Sámediggi vuoruhan buvttadandoarjaga visotgokči oahpponeavvuide, ja uhcit fáddávuđot oahpponeavvuide. Visotgokči oahpponeavvut leat dávjá divraseappo go ovdamearkka dihtii fáddágihppagat. Dat lea dagahan ahte juolludemiid lohku lea njiedjan. Eará sivva juolludemiid njiedjamii lea go áŋgiruššan digitála oahpponeavvuiguin lea stuorát. Visotgokči ja digitála oahpponeavvoprošeavttat leat mealgat divraseappo buvttadit ja dagaha ahte uhcit prošeavttat ožžot doarjaga.</p>
<p>Oahpponeavvuid gárvvisteapmi:</p>
<p>Čoahkkingirjji čállit: Ellen Aina Eira/Ellen Mienna 94 siidu 117 siiddus 2009: 55 gárvvistuvvon oahpponeavvoprošeavtta 2010: 55 gárvvistuvvon oahpponeavvoprošeavtta 2011: 46 gárvvistuvvon oahpponeavvoprošeavtta 2012: 47 gárvvistuvvon oahpponeavvoprošeavtta 2013: 49 gárvvistuvvon oahpponeavvoprošeavtta</p>
<p>Juolludeamit oahpponeavvoprošeavttaide: 2009: 42 prošeavtta, dáin leat 11 erenoamážit heivehuvvo oahpponeavvu 2010: 30 prošeavtta, dáin leat 11 erenoamážit heivehuvvo oahpponeavvu 2011: 37 prošeavtta, dáin leat 6 erenoamážit heivehuvvo oahpponeavvu 2012: 50 prošeavtta, dáin leat 10 erenoamážit heivehuvvo oahpponeavvu. 2013: 28 prošeavtta, dáin leat 3 erenoamážit heivehuvvo oahpponeavvu. <em type="bold">4.1 Ovttas|Aktan|Aktesne </em></p>
<p>Ovttas|Aktan|Aktesn e www.ovttas.no – lea oahpponeavvoportála interneahtas njealji gillii (davvi-, lulli- ja julevsámegillii ja dárogillii). Áigumuššan portálain lea juohkit dieđuid sámi oahpponeavvuid birra, ja muitalit oahpaheddjiide, mánáidgárdebargiide ja earáide makkár sámi oahpponeavvut leat ráhkaduvvon. Ovttas.no oahpponeavvoportála sirdojuvvui 2013:s Sámedikkis Lohkanguovddážii, mii lea Sámi allaskuvllas, nannen dihte fágabirrasa oahpponeavvoportálas.</p>
<p>Portálas oaidná digitála oahpponeavvuid, spillaid, dieđuid prentejuvvon girjjiid ja fáddágihppagiid birra ja sámi filmmaid ja tv-prográmmaid birra. Portálas leat maid govat maid beassá geavahit nuvttá oahpahusas. 2014 muttus leat čohkkejuvvon váile 4000 iešguđet oahpponeavvu portálii, main 800 leat gova. Oahpaheaddjit, mánáidgárdebargit ja neahttabáikki eará geavaheaddjit besset luoikkahit, juogadit ja ráhkadit oahpponeavvuid neahttabáikki bokte. Juogadansajis sáhttá juogadit eaŋkalis sámi oahppanresurssaid earáiguin. Buvttadanreaidu addá vejolašvuođa ráhkat sierra digitála oahpponeavvuid. Reaidu addá guokte válljenvejolašvuođa, ráhkadit oahpponeavvuid mánáidgárddiide ja álgooahpahussii, ja ráhkadit oahpponeavvuid boarráset ohppiide. <em type="bold">4.2 Lullisámi oahpponeavvuid ráhkadeapmi </em></p>
<p>Sámediggi, Sámi allaskuvla ja Engerdal suohkan dahke 2013:s šiehtadusa sihkkarastit ja ovddidit lullisámi gelbbolašvuođabirrasa oahpponeavvobuvttadeami váste. Šiehtadus geatnegahttá beliid gaskaneaset váikkuhit dasa ahte bisuhuvvo dat lullisámi gealbobiras mii ásahuvvui ja ovddiduvvui Elgo bajásšaddanguovddáža 5-jagi giellaprošeavtta bokte áigodagas 2001-2006. Mihttomearri šiehtadusain lea joatkit ráhkadit relevánta lullisámi oahpponeavvuid ja čađahit terbmaovddidan- ja eará giellaprošeavttaid, vai lullisámi oahppit ožžot nannejuvvon skuvlafálaldaga. Bealit leat geatnegasat váikkuhit dasa ahte buot oahpponeavvut, gelbbolašvuohta ja eará mii lea ráhkaduvvon giellamovttiidahttinprošeavtta bokte, kvalitehtasihkkarastojuvvojit, viidáseappot ovddiduvvojit ja juogaduvvojit oahpponeavvoportálas Ovttas/Aktan/Aktesne, vai bohtet ávkin lullisámi ohppiide. Bealit leat maid geatnegahttojuvvon kártet guđe oahpponeavvut leat fidnemis ja guđe oahpponeavvut dárbbašuvvojit.</p>
<p>Šiehtadus lea fámus 3 jagi, ja gusto 31.12.2015 rádjai. Šiehtadus galgá árvvoštallojuvvot maŋŋágo šiehtadusáigodat nohká. <em type="bold">4.3 Davviriikkalaš ovttasbargu </em>2014:s ásahuvvui bargojoavku mii galgá geahčadit riikkaid rasttideaddji sámi oahpahusáššiid. Bargojoavkkus galget leat 2 ovddasteaddji guđe ge davviriikkas Sámis. Norgga bealis lea Sámedikkis ja Oahpahusdirektoráhtas okta ovddasteaddji goappás ge. Bargojoavku galgá earret eará árvvoštallat vejolašvuođaid ovttastahttit oahpponeavvobarggu ja kártet riikkaid oahpponeavvodili. </p>
<p>Čoahkkingirjji čállit: Ellen Aina Eira/Ellen Mienna 95 siidu 117 siiddus 5. Dieđihuvvon oahpponeavvodárbu vuođđooahpahussii Sámediggi lea ávžžuhan sámi oahppoásahusaid addit cealkámušaid ja evttohusaid dan birra guđe fágaid ja cehkiid/dásiid sin mielas berre vuoruhit go doarjagat oahpponeavvoráhkadeapmái almmuhuvvojit. Cealkin- ja evttohanávžžuhus lea sáddejuvvon sámi joatkkaskuvllaide, ja daidda joatkkaskuvllaide main lea ovddasvástádus davvi-, julev- ja lullisámi guovlluid sámi ohppiin, Sámi oahpaheaddjifierpmádahkii, Sámi lohkanguovddážii ja SEAD:ii. Lei dušše okta joatkkaskuvla lullisámi guovllus mii vástidii Sámedikki ávžžuhussii áigemearis. Maŋŋá áigemeari leat ožžon 4 vástádusa, 3 joatkkaskuvllas ja Sámi lohkanguovddážis, oktan Saemien Lohkemejarnge ossodagas Elgås. Sámedikki oahpponeavvoráhkadeami doaibmaplánabarggus leat buot vástádusat váldojuvvon vuhtii.</p>
<p>Sámedikkis leat jeavddalaš prošeaktačoahkkimat daid oahpponeavvobuvttadeddjiiguin, geat ožžot doarjaga Sámedikkis. Dakkár oktavuođain lea Sámediggi bivdán oažžut cealkámušaid ja evttohusaid oahpponeavvoráhkadanstrategiijaide. Sámedikki bargui oahpahuspolitihkalaš áššiiguin lea hui deaŧalaš ahte sámi gealbobirrasat guldaluvvojit. <em type="bold">5.1 Joatkkaoahpahus </em>Joatkkaoahpahusa ektui čájehit cealkámušat ahte oahpponeavvut dárbbašuvvojit buot 3 sámegillii fágain sámegiella vuosttašgiellan ja sámegiella nubbigiellan, ja davvisámegielas sámegiella vierisgiellan. Lullisámi guovllus dárbbašuvvojit oahpponeavvut fágain servodatfága, geografiija, historjá ja luonddufága, erenoamážit oahppoplána sámi momeanttaid ektui. Davvisámi guovllus dárbbašuvvojit fáddágirjjit fágain design ja giehtaduodji, ja boazodoallu jk2. </p>
<p>Cealkámušat čájehit ahte skuvllat háliidit sihke digitála ja prentejuvvon oahpponeavvuid. <em type="bold">5.2 Vuođđoskuvla </em>Vuođđoskuvlla várás deattuhuvvo oažžut ráhkaduvvot digitála oahpponeavvuid ja fáddágihppagiid eanaš fágaide, ja eanaš cehkiide. Deattuhuvvo oažžut ráhkaduvvot fáddágihppagiid iešguđet oahppoplánaid sámi momeanttaide, ja fáddágihppagiid sámegielas vuosttaš- ja nubbigiellan ja čiekŋudeapmái sámegielas. Dárbbašuvvojit maiddái vuođđogirjjit lullisámegielas vuosttašgiellan 5.-10. cehkiide. Cealkámušat čájehit maid ahte dárbbašuvvojit kártenreaiddut, giellaapplikašuvnnat, bagadusat bargui vuođđogálggaiguin, oahpponeavvut gáiddusoahpahussii ja neahttaresurssat buot fágaide. 6. Hástalusat ja doaibmabijut Sámediggi áigu plánaáigodagas váikkuhit dahkat oahpponeavvobuvttadeami beaktileabbon. Áŋgiruššan digitála oahpponeavvuiguin galgá nannejuvvot. Sámediggi áigu maiddái vuoruhit muhtun dahkosiid fáddágihppagiiguin, erenoamážit dakkár fágain main ollásit dahje muhtumassii váilot oahpponeavvut, ja fáddágihppagiid árbedieđus. </p>
<p>Sámedikki matriissas mii čájeha ráhkaduvvon ja álggahuvvon oahpponeavvuid, boahtá ovdan ahte ain leat hástalusat oahpponeavvoráhkadeami oktavuođas. Ain leat ollu fágat ja jahkeceahkit main váilot oahpponeavvut, erenoamážit joatkkaoahpahusas. Mii oaidnit maiddái ahte eai buot mihttomearit oahpponeavvoráhkadeami 2009-2012 strategalaš plánas leat ollašuhttojuvvon.</p>
<p>Oahppoplánaid ođasmahttin buvttiha dárbbu ođasmahttit oahpponeavvuid. Dát lea álo hástalussan skuvlavuogádahkii. Oahppoplánaid ođasmahttin lea sámi oktavuođas erenoamáš hástaleaddjin dannego álo váilot oahpponeavvut, ja dannego ekonomalaš rámmat eai dávis boares ja ođđa dárbbuide.</p>
<p>Jagiin 2012/2013 ođasmahttojuvvojedje oahppoplánat sámegielas, dárogielas, dárogielas daid ohppiid várás geain lea sámegiella vuosttašgiellan, servodatfágas, servodatfágas – sámi, luonddufágas,</p>
<p>Čoahkkingirjji čállit: Ellen Aina Eira/Ellen Mienna 96 siidu 117 siiddus luonddufágas – sámi, matematihkas ja eŋgelasgielas. Danne lea dál stuorát dárbu ráhkadit oahpponeavvuid Máhttoloktema – sámi ja ođasmahttojuvvon oahppoplánaid vuođul. <em type="bold">6.1 Ekonomalaš rámmat </em>Sámedikki ekonomalaš rámmat oahpponeavvoráhkadeapmái leat menddo gáržžit dárbbuid ektui. </p>
<p>Maŋimus jagiid lea ohccojuvvon lagabui gávccilogi miljon ruvnnu doarjjan juohke jagi, dan ektui go jahkásaččat lea bušeterejuvvon vuollel 18 miljon ru. Gáržžes bušeahta geažil ohcanhivvodaga ektui lea Sámediggi ferten dahkat čavga vuoruhemiid, ja biehttalit ollu buriid ohcamiid. 2014:s ohccojuvvui sullii 70 miljon ruvnnu doarjjan oahpporesursaráhkadeapmái. Sámedikki oahpponeavvobušeahtta lei 17,6 miljon ru.</p>
<p>Doaibmabidju:  Sámediggi áigu lasihit sámi oahpponeavvuráhkadeami ekonomalaš rámma.  Sámediggi hábme ovttas Máhttodepartemeanttain ja oahpahusdirektoráhtain ja regionála ja báikkálaš ovttasbargoguimmiiguin eanet ulbmillaš diehtojuohkima sámi oahpponeavvuid birra, sámi oahpponeavvoportála birra ja eará sámi digitála oahppanresurssaid birra <em type="bold">6.2 Sihkkarastit vuoigatvuođa sámi oahpponeavvuid oahpahus- ja priváhtaskuvlalágas </em></p>
<p>Oahpponeavvut leat deaŧalaš reaiddut oahpaheddjiide ja ohppiide sihkkarastimis ahte oahppit galget juksat daid gealbomihttomeriid ja vuođđogálggaid maid oahppi galgá háhkat oahpus Máhttoloktema vuođul. Sámi ohppiin lea seamma vuoigatvuohta go dáža ohppiin ge fidnet buot oahpponeavvuid iežaset eatnigillii. Dilli lea dál, máŋga jagi maŋŋá go skuvlaođastus Máhttolokten ja Máhttolokten – sámi čađahuvvui, nu ahte ovdáneapmi lea dáhpáhuvvan sámi oahpponeavvuid ektui, muhto ain váilot sámi oahpponeavvut mat čuvvot ođđa oahppoplánaid, muhtun fágain ja muhtun dásiin. Danne ferte okta váldomihttomeriin Sámedikki oahppo- ja oahpahuspolitihkas leat dat ahte lága bokte ásahuvvojit vuoigatvuođat sámi oahpponeavvuide, seamma láhkai go dáža ohppiide ge. Sámediggi lea meannudettiin oahpahuslága geassemánus 2014 čujuhan dasa ahte sámi ohppiid vuoigatvuohta oahpponeavvuide iežaset oahpahusgillii ii leat sihkkarastojuvvon lágas oktan dasa gulli láhkaásahusain. Vuoigatvuohta oahpponeavvuide goappašiid dáru giellahámiin lea sihkkarastojuvvon oahpahuslágas ja vuoigatvuohta aiddostahttojuvvo ja nannejuvvo láhkaásahusas. Doaibmabidju:  Sámediggi áigu bivdit ahte oahpahus- ja priváhtaskuvlaláhka ođasmahttojuvvo nannen dihtii sámi ohppiid vuoigatvuođa oahpahussii sámegielas ja sámegillii ja sámi kulturárvvuid vuođul, dás maiddái erenoamážit vuoigatvuođa sámi oahpponeavvuide buot fágain olles vuođđooahpahusas. <em type="bold">6.3 Digitála ovdáneapmi </em>Digitála oahpponeavvut ovdánit hui johtilit. Ođđaseamos digitála čovdosiiguin lea divrras ja áddjái ráhkadit oahpponeavvuid, dattetge lea digitála oahpponeavvuid hálbbit ođasmahttit. Seammás dárbbašuvvojit eanet dakkár resurssat. </p>
<p>Jagi 2012 geavaheaddjiiskkadeapmi sámi oahpponeavvuid birra, maid Oahpahusa IKT guovddáš ja Sámediggi čađaheigga, čájeha ahte sámi digitála oahpponeavvut váillahuvvojit. Geavaheaddjiiskkadeapmi čájeha ahte sámi digitála oahpponeavvut ohcaluvvojit vuođđooahpahusa buot ahkejoavkkuide (iskkadeami čuokkis 4,8).</p>
<p>Digitála oahppanreaiddut ovddastit ođđa oahppanproseassaid skuvllain. Daid geavaheapmi movttiidahttá ohppiid ja arvvosmahttá eanet oahppamii. Dasa lassin leat dát oahpponeavvut boahtteáigásaččat go geahččá ávkki teknologalaš gálggain. Digitála gálggat gullet oahppoplána mielde daidda vuođđogálggaide maid oahppit galget ovddidit ja nannet vuođđoskuvllas.</p>
<p>Čoahkkingirjji čállit: Ellen Aina Eira/Ellen Mienna 97 siidu 117 siiddus</p>
<p>Sámedikki mielas lea hui deaŧalaš ahte sámi ohppiin lea vejolašvuohta fidnet máŋggalágan movttiidahtti, máŋggadáfot ja dásseearuhuvvon digitála oahpponeavvuid, mihttomearrin lea ahte láhččojuvvo interaktiiva oahppanproseassaide.</p>
<p>Stuorra oassi dan sámegieloahpahusas maid sámi ohppiin lea vuoigatvuohta oažžut, čađahuvvo gáiddusoahpahussan. Sámediggi oaivvilda ahte dárbbašuvvojit oahpponeavvut mat leat heivehuvvon dán oahpahusvuohkái, ja ferte oažžut stuorát fuomášumi dás duohko. Sámediggi áigu váikkuhit dasa ahte sámi gáiddusoahpahussii addojuvvojit eanet resurssat dohkálaš teknologalaš čovdosiidda ja resurssat sihkkarastimii buriid fysihkalaš oahppanarenaid oassin das.</p>
<p>Doaibmabijut:  Sámediggi áigu vuoruhit digitála oahpponeavvuid ráhkadeami vuođđooahpahusa buot dásiide, dás maiddái oahpahusávdnasiid mat leat heivehuvvon gáiddusoahpahussii.  Sámediggi áigu háhkat visogova das geavahuvvojit go sámi digitála oahpponeavvut skuvllain, ja áigu čađahit geavaheaddjiiskkadeami sámi digitála oahpponeavvuid geavaheamis. <em type="bold">6.4 Ovttas|Aktan|Aktesne </em></p>
<p>Sámediggi áigu ovdánahttit viidáseappot sámi oahpponeavvoportála Ovttas|Aktan|Aktesne, ja áigu nannet dán barggu dainna lágiin ahte eará gielat digitála oahpponeavvut heivehuvvojit ja jorgaluvvojit sámegillii. Ovttas|Aktan|Aktesne lea juo heivehan/jorgalan digitála oahpponeavvuid golmma sámegillii, ja háliida joatkit dán barggu.</p>
<p>Deaŧalaš lea deattuhit ahte Ovttas|Aktan|Aktesne doaibmabidju lea hui guovddáš doaibmabidju man bokte juohkit máhtu sierra sámi oahpponeavvuid birra. Dán áiggis go váilot oahpponeavvut lea erenoamáš deaŧalaš muitit ahte portála áigumuššan lea álkiduhttit oahpaheddjiid almmuhit sin oahpahusdahkosiid ávkin eará sámi oahpaheddjiide. Dasa lassin oaidná Sámediggi vejolašvuođaid ovdánahttit portála, earret eará lávejit sámi oahpaheaddjit váillahit máhtu báikkálaš oahppoplánaid ovddideamis, Máhttoloktema 06 mielde. Ollu sámi oahpaheddjiin lea okto ovddasvástádus sámi oahpahusas sin skuvllas, nu ahte sis ii leat vejolašvuohta ovttas bargat eará sámi resursaolbmuiguin. Oahpaheddjiide livččii maiddái ávkkálaš jos neahttaportálas lassin oahpponeavvuide, livčče jurdagat báikkálaš oahppoplánaid birra, áinnas gullevaš girjjálašvuođalisttaiguin ja oahpahusdahkosiin. Danne ferte Sámedikki oahpahus- ja oahppopolitihka oktavuođas leat sáhka dán neahttaresurssa boahtteáiggi ja viidáseappot ovddideami birra. Sámediggi atná vuođđun dan ahte departemeanttas lea viiddis ovddasvástádus neahttaportála ovddideamis. Máhttodepartemeanta lea vuolggahan jurdaga portála ásadeamis, mii čujuhit Stuorradiggedieđáhussii nr 28 (2007-2008) Sámepolitihka birra, mas čuožžu: <em type="italic"><span type="quote" xml:lang="nob">”Departementet vil ta initiativ til, i samarbeid med Utdanningsportalen www.utdanning.no å kartlegge og lage en oversikt over trykte og digitale samiske læremidler. Det vil bli opprettet et eget nettsted for samiske læremidler på www.utdanning.no”</span> </em><em type="italic">(Departemeanta vuolggaha jurdaga ovttas bargguin Oahppoportá lain www.utdanning.no </em><em type="italic">kártet ja ráhkadit geahčastaga deaddiluvvon ja digitála oahpponeavvuin. Ráhkaduvvo sierra neahttabáiki sámi oahpponeavvuid </em><em type="italic">várás www.utdanning.no) </em>Utdanning.no <em type="italic">lea dál oassi IKT oahpahusguovddážis. </em></p>
<p>Neahttaportála Ovttas|Aktan|Aktesne lea dál šaddan deaŧalaš reaidun sámi oahpaheddjiide. </p>
<p>Doaibmabijut:  Sámediggi áigu searvat portála Ovttas/Aktan/Aktesne sihkkarastimii ja nannemii.</p>
<p>Čoahkkingirjji čállit: Ellen Aina Eira/Ellen Mienna 98 siidu 117 siiddus  Sámediggi áigu viidáseappot ovddidit ovttasbarggu neahttabáikkiin Ovttas|Aktan|Aktesne ja váikkuhit dan ahte Ovttas|Aktan|Aktesne šattašii eanet geavaheaddjioiddot. <em type="bold">6.5 Kártenávdnasat ohppiide geain leat sierra dárbbut </em></p>
<p>Sámediggi lea ovdalis juolludan doarjaga dakkár kártenávdnasiid ráhkadeapmái mat leat heivehuvvon erenoamášpedagogihkalaš diagnostiseremii ja oahpahussii sámegillii. Dat lea vuoruhuvvon seamma dásis dábálaš ja erenoamášpedagogalaš oahpponeavvuiguin.</p>
<p>Kárten ja diagnostiserenávdnasat leat deaŧalaččat vai sáhttá addit ohppiide geain leat erenoamáš dárbbut, heivehuvvon oahpahusa árrat. NORUT raporta “ <em type="italic">Kartlegging av samisk spesialpedagogisk tilbud og behov </em>” čájeha ahte váillahit ollu oahppoávdnasiid ja kártenávdnasiid mat leat láhččojuvvon erenoamášpedagogalaš diagnostiseremii ja oahpahussii sámegillii. Váttis lea oažžut geahčastaga máná ollislaš giellagálggas go dán lágan iskamat eai gávdno. Ain váilot kártenávdnasat buot sámegielain, muhto erenoamážit julev- ja lullisámegillii. </p>
<p>Kártenávdnasiid ráhkadanprošeavttat leat dattetge hui divrasat, ja dat váikkuha Sámedikki ovddasvástádussii sámi oahpponeavvuid ovddideaddjin. Dán vuođul ii áiggo Sámediggi joatkit dán barggu.</p>
<p>Doaibmabidju:  Sámediggi áigu bargat Máhttodepartemeantta ektui dainna mihttomeriin ahte ráhkadit eanet kártenávdnasiid sámi ohppiide geain leat erenoamáš dárbbut. <em type="bold">6.6 Nuvttá oahpponeavvoortnet </em></p>
<p>Sámediggi šiehtadii 2009:s oahpponeavvobuvttadeddjiiguin addit nuvttá oahpponeavvuid skuvlaeaiggádiidda. Dahkkojuvvojedje golbma sierralágan šiehtadusa; juo almmuhuvvon oahpponeavvuid oastimis, álggahuvvon oahpponeavvoprošeavttaid buhtadusas ja ođđa oahpponeavvuid juogadanbuhtadusas. Dáid šiehtadusaid duogážin lei oažžut sámi oahpponeavvuid buorebut olámuddui skuvllain ja hehttet stuorra oahpponeavvorájuid šaddamis lágádusaide.</p>
<p>Sámedikki árvvoštallamiid mielde leat ortnegis leamaš muhtun vuorddekeahtes váikkuhusat. Earret eará ii lean Ruoŧas ja Suomas vejolašvuohta oastit daid sámi oahpponeavvuid mat leat buvttaduvvon Norggas. Giellaguovddážat Norggas ja priváhta beroštumit maid eai leat beassan oastit oahpponeavvuid, danne go Sámediggi lei daid buot oastán. Dát lei divrras ortnet, ja lea dagahan dan ahte ruđat eai leat juolluduvvon nu ollu oahpponeavvoprošeavttaide sávaldaga ektui. Šiehtadusaid dahkama rájes lea 10-15 % jahkásaš oahpponeavvuid buhtadandoarjagis mannan nuvttá oahpponeavvuid juogadeapmái skuvlaeaiggádiidda. Buot ohppiin Norgga vuođđoskuvllain lea riekti oažžut nuvttá oahpponeavvuid. Norgga vuođđoskuvllain lea skuvlaeaiggádis ovddasvástádus háhkat oahpponeavvuid ohppiide. Sámedikki ovddasvástádus lea sihkkarastit ođđa ja áigeguovdilastojuvvon oahpponeavvuid buvttadeami. Eanaš oassi oahpponeavvorájus leat dál ostojuvvon ja juogaduvvon. Dán vuođul luovvanit Sámedikkis ruđat mat leat mannan oahpponeavvuid oastimii ja juogadeapmái, ja sáhttá dál geavahit daid ruđaid buvttadit eanet oahpponeavvuid dás duohko. Dán vuođustit dainna go ain váilot oahpponeavvut ollu fágain ja ollu cehkiin vuođđoskuvllain. Dasto čájeha dat go bohtet hui ollu prošeaktaohcamat ahte lea kapasitehta nannet oahpponeavvobuvttadusa.</p>
<p>Doaibmabidju:  Sámediggi áigu hoahpuhit oahpponeavvobuvttadusa ja luvve ruđaid buvttadandoarjagis, oahpponeavvuid oastin- ja juogadanšiehtadusas dasa ahte eanet ráhkadit oahpponeavvuid daid stuorra dárbbuid ektui mat gávdnojit ollu fágain ja ollu cehkiin vuođđoskuvllain. </p>
<p>Čoahkkingirjji čállit: Ellen Aina Eira/Ellen Mienna 99 siidu 117 siiddus <em type="bold">6.7 Ohcanvuđot ortnet – almmolaš háhkan </em>Dál hálddaša Sámediggi oahpponeavvobuvttadusa ohcanvuđot ortnegiid bokte, spiehkastahkan lea matematihka girji mii dál lea jorgaluvvomin dárogielas sámegillii olles vuođđoskuvlla várás. </p>
<p>Oahpahusdirektoráhtas leat nugo Sámedikkis ge, ohcanvuđot ortnegat oahpponeavvuide muhtun fágasurggiin.</p>
<p>Dat mii lea leamaš buorre dálá ohcanvuđot ortnegis oahpponeavvuid vuoruheami oktavuođas lea, ahte oahpponeavvuid buvttadeddjiin lea stuorát fágalaš friijavuohta ieža mearridit oahpponeavvuid sisdoalu.</p>
<p>Buot ollislaš oahpponeavvut, maid Sámediggi ain áigu vuoruhit plánaáigodagas, leat stuorra prošeavttat sihke áiggi, viidodaga ja hatti dáfus. Dát prošeavttat hálddašuvvojit ceahki, dási ja giela mielde amas Sámedikki bušeahtta čadnojuvvot daidda máŋga jagi ovddasguvlui. Ulbmillaš lea gávdnat čovdosiid maid bokte vuoruhit dán lágan prošeavttaid ollislaččat.</p>
<p>Sámediggi áigu doaibmaplána doaibmaáigodagas 2015-2018 bálddalaga ohcanvuđot ortnegiiguin čađahit geahččalanprošeavtta ovdagihtii kvalifiserenortnegiid ektui lágádusaid várás dainna mihttomeriin ahte dahkkojuvvojit rámmašiehtadusat. Dát guoská muhtun oassái sámi oahpponeavvuide ollislaš bušeahttarámmas.</p>
<p>Go lágádusjoavku lea kvalifiserejuvvon ovddalgihtii kvalifiserenortnega bokte, áigu Sámediggi bidjat konkrehta prošeavttaid ráddjejuvvon fálaldatvurrui kvalifiserejuvvon lágádusaid gaskkas. Vejolaš eavttuid bokte mat čatnasit gelbbolašvuhtii davvi-, julev- ja lullisámegielas, de váikkuha doaivumis ortnet lágádusaid kvalitehta nannema, ja dasto ožžot lágádusat eanet einnostan vejolaš rámmaid sihke doibmii ja buvttadeapmái. Doaibmabidju:  Sámediggi áigu plánaáigodagas čađahit geahččalanprošeavtta ovdakvalifiserenortnegii lágádusaide dainna ulbmiliin ahte ráhkadit rámmašiehtadusaid ráhkadit oahpponeavvuid mat gokčet buot. <em type="bold">6.8 Oahpponeavvobuvttadeaddjit </em>Oahpponeavvoohcamiid meannudeamis ja fágalaš árvvoštallamis doallá Sámediggi sámi oahppi guovddážis. Dat mearkkaša dan ahte gelbbolašvuođabirrasat ja buot lágádusat, maiddái norgalaš lágádusat sáhttet oažžut doarjaga Sámedikkis sámi oahpponeavvuid ovddideapmái. </p>
<p>Sámi lágádusain lea guovddáš rolla sámi oahpponeavvuid ovddideami oktavuođas. Danne ferte ain leat mihttomearrin ahte Sámediggi váikkuha ahte lágádusat gelbbolaš ja kvalifiserejuvvon aktevran, sáhttet bisuhit doaimma oahpponeavvuid ráhkadeami sihkkarastimii. Sámediggái lea deaŧalaš bisuhit dássedis, nana ja beaktilis sámi fágabirrasa lágádussuorggis.</p>
<p>Lágádusat vuođđudit buvttadusaset bálvalusaid oastimii oahpponeavvočálliin. Lágádusat leat vásihan ahte hástalussan lea dat go leat unnán sámi oahpponeavvočállit ja jorgaleaddjit sierra oahpponeavvoprošeavttaid várás. Erenoamážit lulli- ja julevsámi oahpponeavvoprošeavttaide. Vátna olmmošlaš resurssat ájihit ollu oahpponeavvoprošeavttaid ráhkadeami ja gárvvisteami. Sámediggi addá jahkásaččat doarjaga erenoamášpedagogalaš oahpponeavvuide gelbbolašvuođa- ja fágabirrasiidda nugo Sámi Allaskuvlii/Sámi lohkanguovddážii ja - Sámi earenoamášpedagogalaš doarjalussii. Seammás go dát leat oahpponeavvobuvttadeaddjit, de dat maiddái leat deaŧalaččat oahpponeavvodárbbuid fuomášeamis áiggis áigái erenoamášpedagogalaš fágasuorggis. Sámediggi áigu plánaáigodagas árvvoštallat sáhtášii go daidda ja sullasaš gelbbolašvuođa birrasiidda addit rámmadoarjaga, mat iešheanalis vuođu alde álggahit ja ovddidit oahpponeavvuid dárbbu mielde.</p>
<p>Otnáš geavahusa rievdadeapmi buktá dárbbu eanet gulahallat ja árvvoštallat áigeguovdilis oahpponeavvobuvttadeddjiiguin, ovdal go doaibmabijut álggahuvvojit.</p>
<p>Čoahkkingirjji čállit: Ellen Aina Eira/Ellen Mienna 100 siidu 117 siiddus</p>
<p>Šiehtadus Sámedikki, Sámi allaskuvlla ja Engerdal suohkana gaskka lullisámi gelbbolašvuođa birrasa sihkkarastimis ja ovddideamis loahppá 2015:s. Šiehtadusa ulbmilin lea sihkkarastit ja ovddidit lullisámi gelbbolašvuođa birrasa mii ásahuvvui ovddeš Elgå prošeavtta oktavuođas. Šiehtadus galgá ođasmahttojuvvot ja bealit áigot vuosttaš jahkebealis 2015 mearridit mo šiehtadus šaddá. Sámediggi oaidná ahte lea dárbu ođasmahttit šiehtadusa ja ahte bealit bidjet stuorát fuomášumi njuolga oahppoávdnasiid ovddideapmái lullisámegillii. Doaibmabijut:  Sámediggi atná deaŧalažžan váikkuhit ahte lágádusaid ja eará oahpponeavvobuvttadeddjiid sámi gielalaš fágabirrasat nannejuvvojit. Váldoáššis dan bokte ahte addit lágádusdoarjaga sámi lágádusaide.  Sámediggi áigu lasihit máksomeriid buvttadeapmái ja jorgaleapmái gilvalannávccalaš dássái, álkiduhttin dihte lágádusaid háhkat oahpponeavvoovddideddjiid ja jorgaleddjiid.  Álggahit gulahallama áigeguovdilis gelbbolašvuođa birrasiiguin rámmašiehtadusaid ásaheami várás erenoamášpedagogalaš oahpponeavvuid ráhkadeapmái.  Sámediggi áigu gulahallama bokte Sámi allaskuvllain ja Engerdal suohkaniin, árvvoštallat gustovaš šiehtadusa ođasmahttima, mii siskkilda lullisámi gelbbolašvuođa birrasa ja lullisámi oahpponeavvuid ráhkadeami. <em type="bold">6.9 Oahpponeavvoprošeavttaid čuovvoleapmi </em>Sámedikkis lea jeavddalaččat ovttasbargu fágabirrasiiguin oahpponeavvoráhkadeami siskkobealde, erenoamážit daid oahpponeavvobuvttadeddjiiguin mat ožžot prošeaktadoarjaga Sámedikkis. </p>
<p>Sámediggi čuovvola oahpponeavvoprošeavttaid jeavddalaš prošeaktačoahkkimiid bokte oahpponeavvobuvttadeddjiiguin, ja čoahkkimat leat hui deaŧalaš gulahallanarenat. Bargojoavkku raporttas sámi oahpponeavvuid ovddideami ja ráhkadeami beavttálmahttima birra (2010), mas mielde Sámediggi, Máhttodepartemeanta ja Oahpahusdirektoráhta, evttohuvvo lávgadeappo gulahallan oahpponeavvobuvttadeddjiiguin ja lágidit semináraid oahpponeavvobuvttadeddjiide ja -čálliide.</p>
<p>Sámediggi lea maŋimuš jagiid vuoruhan ruđaid njuolga oahpponeavvuid ráhkadeapmái, ii ge leat vuoruhan fága- ja gulahallansemináraid oahpponeavvobuvttadeddjiiguin. Mii oaidnit ávkki dán lágan deaivvadanbáikkiin fágalaš lonuhallama ja hálddahuslaš muddemiid ektui, mat oktiibuot beavttálmahtášedje oahpponeavvuid ráhkadeami dan seammás go fágalaš kvalitehta gozihuvvošii.</p>
<p>Doaibmabidju:  Sámediggi áigu lágidit jeavddalaččat semináraid sámi oahpponeavvuid ráhkadeddjiide. <em type="bold">6.10 Joatkkaoahpahus </em>Sámediggi áigu vuoruhit bajimužžii oahpponeavvuid ráhkadeami vuođđoskuvlla vuolimus cehkiid várás, danne vai ovddiduvvojit doarvái oahpponeavvut álgooahpahusa rájes ja bajás guvlui joatkkaoahpahusa várás. </p>
<p>Stuorradiggedieđáhusas 20 (2012-13) <span type="quote" xml:lang="nob">“På rett vei, Kvalitet og mangfold i fellesskolen”</span> boahtá ovdan ahte departemeanta áigu geahčadit smávva ja gáhttenárvosaš fágaid fálaldatstruktuvrra. Sámediggi háliida jođáneamos lági mielde ođasmahttit oahppoplánaid dáid fágaid várás, mii mearkkaša dan ahte Sámediggi de ferte vuoruhit oahpponeavvuid daid fágaid várás.</p>
<p>Sámediggi goziha oahpahuspolitihkalaš oainnu joatkkaskuvla dásis, earret eará Sámedikki ovttasbargošiehtadusaid bokte Finnmárkku ja Romssa fylkkagielddaiguin, ja lullisámi guovllu fylkkagielddaiguin. Doaibmabijut:  Sámediggi áigu ruhtadit oahpponeavvuid duodje- ja boazodoallofágain, maŋŋá go ođasmahttojuvvon fágaplánat leat boahtán.</p>
<p>Čoahkkingirjji čállit: Ellen Aina Eira/Ellen Mienna 101 siidu 117 siiddus  Sámediggi áigu váikkuhit muhtun joatkkaskuvlla ovddideami Romssas, gč. ovttasbargošiehtadusa Romssa fylkkasuohkaniin, šaddat resursaskuvlan sámi fáttáid digitála oahpponeavvuid ektui. <em type="bold">6.11 Sámedikki oahpponeavvohálddašeapmi </em>Sierra lágan oahpponeavvuid sisdoallu, hápmi ja maiddái buvttadanproseassat rievddadit dađistaga. Oahppoplánaid gelbbolašvuođamihttu bidjá dávjá ođđa gáibádusaid ja dárkilastimiid oahpponeavvuid sisdoalu ja hámi ektui. Erenoamáš hástaleaddji sáhttá leat dovdat buvttadanproseassaid ja erenoamážit man ollu digitála oahppoávdnasat mákset. Sámediggi ii leat maŋimuš jagiin vuoruhan buoridit dahje áigeguovdilastit Sámedikki hálddahuslaš resurssaid gelbbolašvuođa. Sis geain lea ovddasvástádus áššemeannudit, dohkkehit, čuovvolit ja bearráigeahččat deaddiluvvon ja digitála oahpponeavvuid, ferte leat gelbbolašvuohta buot buvttadanproseassaid birra. Doaibmabidju:  Sámediggi áigu buoridit gelbbolašvuođa oahpponeavvobuvttadusa doarjjahálddašeamis, erenoamážit digitála oahppanresurssaid ektui. <em type="bold">6.12 Sámi oahpponeavvoovttasbargu </em></p>
<p>Sámediggi oaidná dárbbu buoridit sámi oahpponeavvoovttasbarggu Ruoŧa ja Suoma sámedikkiiguin, dainna áigumušain ahte buoridit oahpponeavvobuvttadeami miehtá Sámi. Vuođđomateriálat oppasámi oahpponeavvoovttasbarggu buorideapmái leat juo muhtin muddui hábmejuvvon ovttasbargoorgána Sámi Parlamentáralaš Ráđi bokte, gos earret eará gávdno raportta organiserema birra ja áigumuša ovdánahttima eavttuid birra oppasámi oahpponeavvoguovddáža olis.</p>
<p>Doaibmabidju:  Sámediggi vuolggaha ášši Ruoŧa ja Suoma sámedikkiide dainna áigumušain ahte buoridit oahpponeavvoovttasbarggu riikkarájáid rastá, ja guorahallá erenoamážit vejolašvuođaid heivehit oahpponeavvuid mat leat ráhkaduvvon Suomas ja Ruoŧas, Norgga oahppoplánaide. 7. Fokusguovllut plánaáigodagas Sámedikki višuvdna lea ahte sámi ohppiin vuođđoskuvllas galget leat sámi oahpponeavvut buot fágain ja cehkiin. Vuoruheamit doaibmaplánas leat dahkkojuvvon dán sávaldaga vuođul, ja rasttilda daid ekonomalaš rámmaid mat Sámedikkis leat leamaš ovddit juolludemiin. Boahtteáiggi sávaldahkan lea sáhttit ovddidit ekonomalaš rámmaid oahpponeavvuid ráhkadeapmái.</p>
<p>Dál mii leat bázahallan lulli- ja julevsámegielat oahpponeavvuid buvttademiin. Sámediggi áigu danin áigodagas 2015-2018 vuoruhit buvttadit oahpponeavvuid lulli- ja julevsámegillii. <em type="bold">7.1 Vuođđooahpahusa dábálaš oahpponeavvut </em>Váldomihttomearri </p>
<p>Sámedikki oahpponeavvomatriisa čájeha ahte ain váilot ollu oahpponeavvut vuođđooahpahusa várás. Eanaš fágain leat ceahkit/dásit main váilot oahpponeavvut. Sámediggi áigu vuogádatlaččat bargat dan ala ahte buot fágaide šaddet sámi oahpponeavvut buot dásiide/cehkiide. Sámi oahppoplána fágat galget vuoruhuvvot vuosttamužžii. Sámediggi vuoruha sámi ollislaš oahpponeavvuid ođđa ovddideami. Dalle go lea lunddolaš ja vástida eanemusat ulbmila vuoruhit fáddágirjjiid, applikašuvnnaid, ja eará fáddávuđot oahpponeavvuid. Ovdamearkan leat fáddávuđot oahpponeavvut sámi árbedieđuid birra. Fágain ja fáttáin gos lea vejolaš, galgá oahpponeavvuid jorgaleapmi ja heiveheapmi eará gielain maiddái árvvoštallojuvvot. Sámi digitála oahpponeavvut váilot otnáš servodagas. Dan ektui mii gávdno dáža ohppiid várás, leat sámi oahppit áibbas bázahallan. Sámediggi háliida vuoruhit digitála oahpponeavvuid eanet go dán rádjai. Erenoamážit deattuhuvvo dakkár digitála oahpponeavvuid ráhkadeapmi maid bokte oahppit ja oahpaheaddji sáhttet bargat ovttas digitála.</p>
<p>Čoahkkingirjji čállit: Ellen Aina Eira/Ellen Mienna 102 siidu 117 siiddus <em type="bold">7.1.1. Oahpponeavvut lullisámegillii: </em>2015: </p>
<p>Sámegiella vuosttaš giellan 8. jahkeceahkkái. Servodatfága 1.-4. jahkecehkiide, ođđa buvttadeapmi dahje jorgaleapmi.</p>
<p>Servodatfága, Geografiija 8.-10. jahkecehkiide. Parallealla almmuheapmi julev- ja davvisámegillii. Design ja duodji Jo2-Jo3. Fáddávuđot oahpponeavvut. 2016: Sámegiella vuosttaš giellan 9. jahkeceahkkái.</p>
<p>Sámegiella nubbin giellan, Sámegiella 3. nuoraidceahkkái/Sámegiella 4 Jo dásiin 1-3.</p>
<p>Servodatfága, Historjá 5.-7. jahkecehkiide. Ođđa buvttadus dahje jorgaleapmi.</p>
<p>Servodatfága, Servodatmáhttu 8.-10. jahkecehkiide. Parallealla almmuhuvvo julevsámegillii. 2017: Sámegiella vuosttaš giellan 10. jahkeceahkkái.</p>
<p>Servodatfága, Historjá 8.-10. jahkecehkiide.</p>
<p>Historjá Jo2-Jo3. RLE 5.-7. jahkecehkiide.</p>
<p>Duodji 1.-7. jahkecehkiide. Luonddufága 1.-4. jahkecehkiide. 2018: Sámegiella vuosttaš giellan Jo1. Sámegiella nubbin giellan, dássi 7-9. joatkkaoahpahusas. Luonddufága 5.-7. jahkecehkiide. Biebmu ja dearvvašvuohta 5.-7. jahkecehkiide. Almmuhuvvojit parallealla julevsámegillii. <em type="bold">7.1.2 Oahpponeavvut julevsámegillii: </em>2015: Sámegiella vuosttaš giellan 10. jahkeceahkkái. Sámegiella vuosttaš giellan 2.-4. jahkecehkiide. </p>
<p>Sámegiella vuosttaš giellan, Sámegiella 3 nuoraid ceahkis/Sámegiella 4 joatkkaskuvllas/Sámegiella dássi 3. Servodatfága 1.-4. jahkecehkiide, ođđa buvttadeapmi dahje jorgaleapmi. Servodatfága, Geografiija 8.-10. jahkecehkiide. Almmuhuvvo parallealla lulli- ja davvisámegillii. Design ja duodji Jo2-Jo3. Fáddávuđot oahpponeavvut. 2016: Servodatfága, historjá. 5.-7. jahkecehkiide. Ođđa buvttadeapmi dahje jorgaleapmi. Servodatfága, Servodatmáhttu, 8.-10. jahkecehkiide. Almmuhuvvo parallealla lullisámegillii. 2017:</p>
<p>Sámegiella nubbin giellan, Sámegiella 2 dássi 4-6 Nuoraidceahkki/Sámegiella 3 dássi 4-6 Joatkkaoahpahus. Servodatfága, Historjá 8.-10. jahkecehkiide. Historjá Jo2-Jo3. RLE 5.-7. jahkecehkiide.</p>
<p>Duodji 1.-7. jahkecehkiide. Luonddufága 5.-7. jahkecehkiide. 2018:</p>
<p>Sámegiella nubbin giellan, Dássi 7-9. Joatkkaoahpahusas.</p>
<p>Sámegiella vuosttaš giellan Jo1.</p>
<p>Čoahkkingirjji čállit: Ellen Aina Eira/Ellen Mienna 103 siidu 117 siiddus</p>
<p>RLE 8.-10. jahkecehkiide. Biebmu ja dearvvašvuohta 5.-7. jahkecehkiide. Almmuhuvvo parallealla lullisámegillii. <em type="bold">7.1.3 Oahpponeavvut davvisámegillii: </em>2015: </p>
<p>Sámegiella vuosttaš giellan Jo1. Servodatfága, Geografiija 8.-10. jahkecehkiide. Almmuhuvvo parallealla lulli- ja julevsámegillii. Geografiija Jo1-Jo2. Design ja Duodji Jo2-Jo3. Fáddávuđot oahpponeavvut. Musihkka 1.-4. jahkecehkiide. Oahpaheaddjibagadus.</p>
<p>Luonddufága 5.-7. jahkecehkiide. Fáddávuđot oahpponeavvut árbedieđuid várás.</p>
<p>Biebmu ja dearvvašvuohta 5.-7. jahkecehkiide. 2016:</p>
<p>Sámegiella vuosttaš giellan Jo2. Sámegiella nubbin giellan. Dásiide 7-9. Joatkkaoahpahusas.</p>
<p>Luonddufága 5.-7. jahkecehkiide.</p>
<p>Valáštallan 1.-10. jahkecehkiide. 2017: Sámegiella vuosttaš giellan Jo3.</p>
<p>Duodji 8.-10. jahkecehkiide. Fáddávuđot oahpponeavvut. 2018: Sámegiella nubbin giellan, Sámegiella 2 Dásiide 4-6 Nuoraidceahkki/Sámegiella 3 Dásiide 4-6 Joatkkaoahpahusas. 8. Rapporteren Sámedikki doaibmaplána oahpponeavvoráhkadeami birra 2015 – 2018, čuovvoluvvo Sámedikki jahkásaš bušeahtaid bokte áigodagas. Jahkásaš bušeahtain mearriduvvojit vuoruheamit ja gáibádusat, ja dasto ulbmilolahusa eavttut váikkuhangaskaoapmeortnegii. Jahkásaš raporteren váikkuhangaskaomiid geavaheami birra oahpponeavvuid ráhkadeapmái dahkkojuvvo Sámedikki jahkedieđáhusa bokte mas lea maiddái Sámedikki jahkerehketdoallu mielde.</p>
<p>Sierra doarjjaortnegiid beaktilvuohta sámi oahpponeavvuid buvttadeapmái galgá evaluerejuvvot ovdal plána ođasteami. Juohke jagi ráhkaduvvo resursarehketdoallu mas oainnusmahttojuvvojit golut mat juolluduvvojit oahpponeavvuide.</p>
<p>Ášši meannudeapmi loahpahuvvui 10.10.14 dii.14.30.</p>
<p>Čoahkkingirjji čállit: Ellen Aina Eira/Ellen Mienna 104 siidu 117 siiddus</p>
<p xml:lang="smj">Vuđđogiella:</p>
<p>Ášši/Sak EKL 005/14 Ášši/Sak DC 031/14</p>
<p>Sámedikki bivdo- ja hálddašanprinsihpat guolástusas –</p>
<p>Gonagasreabbá</p>
<p>Arkiivaáššenr. 14/1828</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 09.09.14</p>
<p>SR 112/14</p>
<p>Ealáhus- ja kulturlávdegoddi 6. – 7.10.10.14</p>
<p xml:lang="deu">EKL</p>
<p>Sámedikki dievasčoahkkin 8. – 10.10.14</p>
<p xml:lang="nob">DC 031/14</p>
<p>Ášši meannudeapmi álggahuvvui 10.10.14 dii. 09.00</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1 09.09.14</p>
<p xml:lang="nob">Sametingsrådet</p>
<p xml:lang="nob">Sak SR 112/14 2 16.12.2013</p>
<p xml:lang="nno">Fiskeri- og Kystdepartementet</p>
<p xml:lang="nob">Bestilling vedrørende evaluering av kongekrabbeforvaltningen 3 11. april 2014</p>
<p xml:lang="nno">Fiskeridirektoratet, Bergen</p>
<p xml:lang="nob">Evaluering av kongekrabbeforvaltningen</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi čujuha Guolástus- ja Riddodepartemeantta diŋgomii gonagasreabbáhálddašeami 16.12.2013 árvvoštallamis, ja Guolástusdirektoráhta árvvoštallanraportii beaiváduvvon 11.04.14. Sámediggi bisuha dan oainnu ahte sápmelaččat leat oamastan vuoigatvuođaid guolásteapmái ja eará mariidna resurssaide riddolagaš sámi guovlluin. Danne lea rittu sápmelaččain ja earáin geat ásset rittus guolástanvuoigatvuohta dološ áiggi rájes geavaheami ja báikkálaš boares vieru vuođul. Álbmotrievtti njuolggadusat álgoálbmogiid ja minoritehtaid birra addet dasa lassin vuođu guolástanvuoigatvuhtii. Danne oaivvilda Sámediggi ahte muddendoaibmabijuid guolásteamis ii sáhte mearridit nu ahte dan sáhttá ipmirdit dan láhkai ahte dat váldet eret sápmelaččain vuoigatvuođa čađahit gánnáhahtti guolásteami man vuođul bisuhit kultuvrra oktan gielain, ealáhusdoaimmahemiin ja servodateallimiin. Dát guoská maiddái gonagasreabbábivdui smávva fatnasiiguin.</p>
<p>Vuollel 11 mehtera guhkkosaš guollefatnasat leat riddo- ja vuotnaguovlluid sámi kultuvrra geađgejuolgin. Guolástusdirektoráhta árvvoštallanraportta evttohusat, ahte ásahit fanassturrodagaid vuolimus ráji, doaibmagáibádusaid, earreráidalasa ja eará mearrádusaid, sáhttá buvttihit eanet vealggi ovttaskas guolásteaddjái ja earret eará hedjonahttit gánnáheami ja hehttet rekrutterema ja bivdinvejolašvuođa rabas luohkás. Sámediggi oaivvilda ahte go dáid doaibmabijuid čađaha, de čuhcet dilálašvuođat erenoamáš garrasit árbevirolaš sámi guovlluide gosa gonagasreabbá lea leavvan ja dál šaddan oassin sin guolásteami vuođus geat ásset doppe.</p>
<p>Čoahkkingirjji čállit: Ellen Aina Eira/Ellen Mienna 105 siidu 117 siiddus</p>
<p>Sámediggi oaivvilda ahte ollu evttohusat direktoráhta árvvoštallanraporttas, sáhttet leat mielde hedjonahttimin riddo- ja vuotnaguovlluid sámi kultuvrra vuđđosa, mii ii oktiiheive mearraresursalága 7. § g bustávain ahte hálddašandoaibmabijut galget leat mielde sihkkarastimin sámi kultuvrra ávnnaslaš vuđđosa ja 11. § 6. lađđasiin ahte galgá erenoamážit deattuhit sámi geavaheami ja dan maid geavaheapmi mearkkaša sámi báikegottiide. Sámediggi ii oainne ahte departemeantta evttohus heive oktii daid rievdadusaiguin maid Stuorradiggi mearridii mearraresursalágas, oassálastinlágas ja finnmárkkulágas čuovvoleapmin Stuorradikki mearrádusa Innst. o. nr. 80 (2004-2005) 'Finnmarksloven' ja Riddoguolástuslávdegotti čielggadeami dokumeanttas NOU 2008:5 'Retten til fisket i havet utenfor Finnmark'.</p>
<p>Sámediggi oaivvilda ahte mariidna resurssaid buorre hálddašeapmi lea deaŧalaš. Vai sáhttá fuobmát eahpenjuolggaduslašvuođaid gonagasreabbábivddus, de lea Sámedikki oaidnu dat ahte bearráigeahččaninstánssain galgá leat lohpi geavahit dárbbašlaš ortnegiid ja reaidduid, nu ahte bearráigeahčču bivddu, gáddema ja vuovdima oktavuođa šaddá dohkálažžan.</p>
<p>Sámediggi bivdá konsulterejuvvon ášši viidáset čuovvoleamis miessemánu 2005 mannosaš</p>
<p>Konsultašuvdnaprosedyraid vuođul ja 13.12.2013 mannosaš Guolástanáššiid konsultašuvdnanjuolggadusaid vuođul.</p>
<p>Ealáhus- ja kulturlávdegotti árvalus</p>
<p>Álgu</p>
<p>Kultur- ja ealáhuslávdegoddi meannudan sámediggeráđi mearrádusevttohusa ja mearkkašumiid Sámedikki bivdo- ja hálddašanprinsihpaide gonagasreabbábivddus.</p>
<p>Mearkašumit</p>
<p><em type="italic">Lávdegoddi mearkkašupmi, Bargiidbellodaga (Bb) lahtut Mariann Wollmann Magga, Marit Kirsten A. Gaup og Per Mathis Oskal, Norgga sámiid riikasearvi (NSR) lahtut Mathis Nilsen Eira, Tor Gunnar Nystad ja Nora Marie Bransfjell, Norgga sámiid riikasearvvi/Sámeálbmot bellodaga (NSR/SáB) lahttu Christina Henriksen, Árja lahttu Inger Eline Eriksen, Nordkalottfolket lahttu Kjetil Romsdal, Johttisápmelaččaid listtu lahttu Per Andersen </em></p>
<p><em type="italic">Bæhr, Sámit lulde lahttu Regine Emilie Mathisen ja Dáloniid listtu lahttu Isak Mathis O. Hætta evttohit </em>Ođđa šlájaid hálddašeapmi Resursavuođđu lea dađistaga rievdamin lunddolaš ja olbmuid dahkan rievdadusaid geažil luonddus. Juohke šlája sámi guovlluin, ođđa vai boares, ferte atnit sámi resursan. Muohtareabbá ja makrealla leat ovdamearkan ođđa šlájaide dain mearraguovlluin mat leat resursavuođđun mearrasámi guolásteddjiide vuonain ja mearragáttiin. Sámi álbmogis galgá leat vejolašvuohta ávkkástallat daid báikkálaš resurssaiguin mat leat olámuttus. Eiseválddiin lea ovddasvástádus čuovvolit ovdáneami ja Sámediggái lea deaŧalaš ahte biddjojuvvojit resurssat dasa ahte dutkat ođđa šlájaid ja guorahallat vejolaš váikkuhusaid ja/dahje vejolašvuođaid mearrasámi guolásteddjiide. </p>
<p><em type="italic">NSR/NSR-SáB, Árja, Nordkalottfolket, Johtisápmelaččaid listtu ja Dáloniid listtu mearkkašupmi: </em>Mannan gonagasreabbáreguleremat ja proseassa mo dahkkui og reabbábivdit main fátnasat vuollil 6 mehtera eai šat beassan bivdit ii lean dohkkehahtti. </p>
<p>Lea baicca ovdamearkan mo ii galgga meannuduvvot. Eiseválddit eai sáhte boahtteáiggis njulgestaga ovtta beaivvis nubbái bidjat gáddái ollu guolasteddjiid, mat leat plánen, invisteren ja ráhkkanan ovtta bivdui. Guolastánhálddašeapmi ferte šaddat eanet diehttevaš, vai guolasteddjiin livččii govttolaš ja stabiila bargodilli.</p>
<p>Čoahkkingirjji čállit: Ellen Aina Eira/Ellen Mienna 106 siidu 117 siiddus</p>
<p>Sámediggi sávvá ahte hálddašeaddjit boahtteáiggis váldet oahpu heajos halddašeamis ja geahččalit njuovžilabbot ja vuohkkasit bargovugiid ja proseassaid olahit.</p>
<p>Evttohusat <em type="italic">Bargiidbellodaga (Bb) Norgga sámiid riikasearvi (NSR), Norgga sámiid riikasearvvi/Sámeálbmot bellodaga </em><em type="italic">(NSR/SáB), Árja, Nordkalottfolket, Johttisápmelaččaid listtu, Sámit lulde ja Dáloniid listtu evttoha: </em></p>
<p>Evttohus 1:</p>
<p>Rievdadusevttohus 2. oassi, 4.cealkka.:</p>
<p>Sátni <span type="quote">"gánnáhahtti"</span> sihkkojuvvo</p>
<p>Nubbi maŋimus teakstaoassi rievdaduvvo dánin:</p>
<p>Sámediggi oaivvilda ahte mariidna resurssaid buorre hálddašeapmi lea deaŧalaš ja luohttá dasa ahte bearráigeahčču bivddu, gáddema ja vuovdima oktavuođas lea dohkálaš.</p>
<p>Evttohus 2:</p>
<p>Sámediggi čujuha riddoguolástuslávdegotti evttohusa čuovvoleapmái ja Prop.70l - <span type="quote">"Rievdadusat oassálastinlágas, mearraresursalágas ja finnmárkkulágas (riddoguolástuslávdegoddi)"</span>. Dán proseassas konsultašuvnnaiguin gaskal ráđđehusa ja Sámedikki juksojuvvui ovttamielalašvuohta máŋgga čuoggá hárrái čuovvolit riddoguolástuslávdegotti evttohusa. Okta dáin čuoggáin lei gielddus badjel 15 mehtera fatnasiidda bivdit vuotnalinnjáid siskkobealde. Sámediggi aiddostahttá ahte 15 mehtera gáržžádus lei kompromissa gaskal ráđđehusa ja Sámedikki. Danne ferte dán rájá gieđaškuššat garrasit ja sierralobiid addit dušše erenoamáš diliin. Sámediggi moaitá dan go fatnasat gitta 21 mehtera rádjai besset bivdit reappá vuotnalinnjáid siskkobealde ja aiddostahttá ahte lea dušše erenoamáš diliin ahte badjel 15 mehtera fatnasat galget oažžut dakkár lobi. Sámediggi moaitá dan go fatnasat gonagasreabbábivddus mat leat oanehat go 21 mehtera, eai leat mielde gáržžideamis ja leat ožžon oppalaš/bistevaš sierralobi ja ahte dát galget beassat bivdit reappáid vuotnalinnjáid siskkobealde. Sámediggi aiddostahttá ahte leat dušše erenoamáš diliin ahte badjel 15 mehtera guhkkosaš fatnasat galget sáhttit oažžut dakkár lobi.</p>
<p>Evttohus 3:</p>
<p>Rekrutteren gonagasreabbábivdui Ođđa teakstaoassi maŋŋá 3. teakstaoasi: Sámediggi oaivvilda ahte lágat ja gáržžideamit mat gusket vuollel 6 mehtera fatnasiid gonagasreabbábivdui, leat erenoamáš billisteaddjit nuoraid rekrutteremii. Guolástusaid nuorat leat dál gitta gonagasreabbábivdimis smávit fatnasiiguin, go dát movttiidahttá ekonomalaš beali boahttevaš áŋgiruššamis guolástusfidnuin, ja oastit stuorát fatnasiid. Gáibádus ahte galget leat stuorát fatnasat, dagahit ahte guolástusa nuorat sáhttet olgguštuvvot ekonomiija geažil. Dasa lassin leat gonagasreappá resursaguovllu vuotnaguovllut gitta das ahte nuorat ásaiduvvet ja ásset daidda guovlluide main olbmot juo leat fárren eret, danne ferte bivdu buorebut leat láhččojuvvon dán jovkui.</p>
<p>Evttohus 4:</p>
<p>Lasseevttohus ráđi evttohussii Lasseevttohus ođđa 3. teakstaoassin</p>
<p>Sámediggi čujuha dasa ahte muhtun guovlluin Finnmárkkus lea gonagasreabbábivddus mearrideaddji mearkkašupmi dan geažil go gonagasreabbá lassesálašin buvttiha váttisvuođaid eará guolástemiin.</p>
<p>Gonagasreabbá lea duvdán eret eará guollešlájaid, ja earálágan bivddu, ovdamearkka dihtii lea veadjemeahttun bivdit rundierbmá giđđat ja findara čakčat.</p>
<p>Čoahkkingirjji čállit: Ellen Aina Eira/Ellen Mienna 107 siidu 117 siiddus</p>
<p>Lasseevttohus 3. teakstaoasis. Ođđa cealkka maŋŋá vuosttaš cealkaga. Bivdu smávva fatnasiiguin lea hui dábálaš mearrasámi guovlluin, ja doaimmahuvvo dávjá lotnolasealáhussan.</p>
<p>Evttohus NSR/NSR-SáB:s, Árjas, Nordkalottfolket:s, Johttisápmelaččaid listtus, Sámiin lulde ja Dáloniid listtus:</p>
<p>Evttohus 5:</p>
<p>Lasseevttohus ođđa 3. teakstaoassin Sámediggi lea fuolastuvvan go ráđđehus 2014/15 muddemiin lea ásahan gildosa vuollel 6 mehtera guhkkosaš fatnasiidda rabas joavkkus bivdit gonagasreappá. Nu mo Sámediggi dan oaidná, de eai leat duođaštuvvon sivat dasa ahte dat dárbbašuvvo. Sámediggi deattuha ahte gielddus vuollel 6 mehtera guhkkosaš fatnasiidda rabas joavkkus bivdit gonagasreappá, sáhttá leat dáid guolásteddjiid ásahuvvon vuoigatvuođaid rihkkun maid sii leat oamastan dološ áiggi rájes geavaheami ja báikkálaš boares vieru vuođul.</p>
<p>Evttohus Ovddádusbellodagas:</p>
<p>Evttohus 6:</p>
<p>Boahtá sámediggeráđi evttohusa sadjái: Sámedikki oaidnu lea ahte gonagasreabbábivdu galgá leat rabas buohkaide, beroškeahttá fanassturrodagas, agis, ássanbáikkis dahje čearddalašvuođas. Ceavzilisvuohta reabbábivddus lea deaŧalaš. Lobihis sállaša vuovdin ferte dutkojuvvot roavva ekonomalaš vearredahkun. Ferte garrasit ráŋggáštit rihkkumiid ja eará njihtamiid eriiguin. Riddobearráigeahčču ja guolástusdárkkisteapmi galget oažžut doarvái ruđaid vai sáhttet buorebut gozihit lobihis bivdima. Sámediggi oaidná ávkki das ahte mis leat šláddjás bivdofatnasat ja oaidná šláddjivuođa, lagašvuođa, dávggasvuođa, ruđalaš resurssaid ja stáđis rámmaeavttuid buorrin gilvvohallamii. Lea deaŧalaš álggahit doaibmabijuid mat geahpedit byrokratiija ja álkidahttet njuolggadusaid.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
<p>Muđui doarju Sámediggi Sámediggeráđi árvalusa.</p>
<p>Mearkašupmi NSR-NSR/SáB, áirras Tor Gunnar Nystad</p>
<p>Boahteváš gonagasreabba halddašeapmi Mannan gonagasreabbáregulerema oktavuođas biddjojedje mánga fatnasa vuollil 6 mehtera gáddái, ja ollu guolásteaddjit eai beassan guolástit. Mearradusat dagahedje eahpesihkkarvuođa guolásteddjiide ja dat lea áibbas dohkketmeahttun. Eiseváldit eai sáhte boahtteáiggis njulgestaga ovtta beaivvis nubbái biddjat gáddái olu guolásteddjiid, mat leat plánen, insisteren ja ráhkkanan bivdui. Guolástánhálddašeapmi ferte šaddat eanet diehttevaš, vai guolasteaddjiin livččii govttolaš ja stabiila bargodilli. Sámediggi gáibida ahte Norgga stáhta boahtteáiggis váldá oahpu heajos hálddašeamis ja ásaha vuohkkasabbot bargovugiid.</p>
<p>Čoahkkingirjji čállit: Ellen Aina Eira/Ellen Mienna 108 siidu 117 siiddus</p>
<p>Mearkkašupmi, Bargiidbellodat, áirras Mariann Wollmann Magga</p>
<p>Sámedikki bivdo- ja hálddašanprinsihpat guolástusas – Gonagasreabbá</p>
<p>Gustovaš Stuorradiggediggedieđáhusas, mii bođii 2007, biddjojuvvojedje láidestusat dasa ahte eanebut galge beassat searvat gonagasreabbábivdui, ja vuollel 11 mehtera fatnasat Nuorta-Finnmárkkus besse searvat bivdui. Ráđđehus evttohii sihke doaibmabijuid mat galge eastadit leavvama ja ođđa rájáid gávppálaš bivdoguvlui. Evttohuvvui maiddái ahte eanebut galge beassat searvat bivdui dainna lágiin ahte rahppojuvvo oppalaš vejolašvuohta vuollel 11 mehtera fatnasiidda Nuorta-Finnmárkkus.</p>
<p>Dat guovllut maidda gonagasreabbá guoská, ja nu maiddái gonagasreabbápolitihkka, leat maiddái guovddáš mearrasámi guovllut. Dálá gonagasreabbápolitihka prinsihppa lea ahte sis geaidda gonagasreabbá čuohcá eanemusat, galgá leat ovdavuoigatvuohta ávkkástallat dáinna resurssain. Dát ferte vuhtiiváldojuvvot boahtte Stuorradiggedieđáhusas.</p>
<p>Sivvan dasa lea ahte gonagasreabbá gehččojuvvo sisabahkkejeaddjin, ja lea billistan árbevirolaš guolásteami. 90-logu lagaš historjjáin duogážin, mii diehtit ahte riddoguolásteaddjit biddjojuvvojedje gáddái eat ge otná beaivvi rádjai ge leat nagodan oažžut ruovttoluotta seamma riddoguolástusdoaimma go dan mii lei ovdal. Dat mearkkaša ahte ain leat guolásteaddjit, erenoamážit uhcimus fatnasiiguin, geat eai leat mielde dorskebivddus.</p>
<p>Guolástusdirektoráhta čállá ieš ahte doaibmangáibádusaid geažil ii beasa stuorra oassi uhcimus fatnasiin searvat bivdui. Sámediggi čujuha ahte gonagasreabbábivdu lea ođđa ealáhus mii vuolggaha doaimmaid ja árvoháhkama riddoservodagain ja mearrasámi ássanguovlluin nuorttabealde</p>
<p>Davvinjárgga, ja uhcimus fatnasat leat deaŧalaččat dán oktavuođas. Dat gonagasreabbábivddu mudden mii váldá eret searvanvuoigatvuođa vuollel 6 mehtera fatnasiin, mearriduvvui 4 beaivvi ovdal fápmuiboahtima. Sámedikki mielas dát lea hui unohis ráddjejupmi ja vuohki ja Sámediggi ferte váruhit dan vuostá ahte bidjat oasi ealáhuseallimis dakkár heahtedillái maid ollugat dál leat vásihan. Dán ferte geahččat dan ektui ahte ollesearri lea lassánan 10 proseanttain. Nappo ii leat ge makkárge vánisvuođaárvvoštallan mii lea vuođđun dán muddemii. Danne oaivvilda Sámediggi ahte doaibmangáibádus dorskebivddu ektui, ii galgga leat mearrideaddjin vejolašvuhtii beassat searvat gonagasreabbábivdui.</p>
<p>Sámediggi nanne ahte gonagasreabbábivdu lea oassi guolástanresurssain. Danne fertejit guolástaneiseválddit geahččat gittalagaid muddendoaibmabijuid, buot šlájaid bivdima ja sierralobiid. Vuotnaguolástuslávdegoddi, mii ásahuvvui 2013, atná maiddái gonagasreabbábivddu gullat iežaset mandáhtii. Danne ferte lávdegoddi maiddái árvvoštallat fanasguhkkodatráddjejumi gonagasreabbábivddus vuotnalinjjá siskkobealde. Jus ii čađahuvvo mariidna resurssaid máddodagaid ollislaš kárten ja árvvoštallan, de ii leat dohkálaš vuođđu mearrádusaide. Sámediggi čujuha miessemánu 11. b. 2005 mannosaš konsultašuvdnaprosedyraide ja 13.12.2013 mannosaš konsultašuvdnanjuolggadusaide guolástusáššiin ja eaktuda ahte Sámedikkiin konsulterejuvvo ášši viidáset čuovvoleamis. Sámediggi čujuha ahte buot muddemiid, ráddjejumiid ja sierralobiid mat leat namahuvvon 11.04.2014 mannosaš Gonagasreappá árvvoštallanraporttas, ferte atnit dakkár áššin main lea konsultašuvdnageatnegasvuohta. Konsultašuvnnaid hálddahuslaš ja/dahje politihkalaš dásis ferte čađahit go Sámediggi dovddaha dárbbu dasa.</p>
<p>Evttohus 7, áirrasat Mariann Wollmann Magga ja Elle K. Saba, Bargiidbellodat ja Olgeš</p>
<p>Lasáhus ovddabeallái 4. teakstaoasi Sihkarvuohta</p>
<p>Evaluerenraporttas boahtá ovdan ahte unnimus fatnasiin leat sihkarvuođahástalusat, erenoamážit deahkkasajis. Dás ii árvaluvvo duođaštuvvon vahágiid dahje lihkohisvuođaid lohku, ii ge Sámediggái leat oahpis leat go leamaš dákkár lihkohisvuođat. Dat ii leat danin stuora váttisvuohta, ii ge sáhte lohkat ahte váttisvuohta guoská erenoamážit gonagasreabbábivdui. Sámediggái lea dehálaš ahte obbalaččat galgá leat fokus sihkarvuhtii guolástusas, nu ahte guolásteddjiin fidnojoavkun lea sihkkaris bargodilli. Vuolggasadjin ferte leat guolásteddjiid iežaset čilgehusat ja muitalusat vásihuvvon diliin sihkarvuođa ektui, ja dan mielde meannuduvvot.</p>
<p>Čoahkkingirjji čállit: Ellen Aina Eira/Ellen Mienna 109 siidu 117 siiddus</p>
<p>Boahtá maŋimus teakstaoasi sadjái Konsultašuvnnat ja reguleremat</p>
<p>Sámediggi čujuha konsulterenprosedyraide beaiváduvvon miessemánu 11.b.2005 ja konsultašuvnnaid njuolggadusaide guolástusáššiin beaiváduvvon juovlamánu 13.b.2013 ja eaktuda ahte Sámedikkiin konsulterejuvvo ášši viidáset čuovvoleamis. Sámediggi deattuha ahte buot reguleremat, ráddjemat ja sierralobit mat leat namuhuvvon Gonagasreabbá evaluerenraporttas beaiváduvvon cuoŋománu 11.b.2014, leat konsulterengeatnegahtton áššit.</p>
<p>III Jienasteapmi 39 áirasis ledje 38 čoahkis. Jienasteapmi dahkkojuvvui čuovvovaš vuogi mielde:  Evttohus 6 hilgojuvvui 35 jienain 3 jiena vuostá  Evttohus 5 mearriduvvui 34 jienain 4 jiena vuostá.  Evttohus 7 mearriduvvui 36 jienain 2 jiena vuostá.  Evttohus 4 mearriduvvui 36 jienain 2 jiena vuostá.  Evttohus 3 mearriduvvui 36 jienain 2 jiena vuostá.  Evttohus 2 mearriduvvui 36 jienain 2 jiena vuostá.  Evttohus 1 mearriduvvui 36 jienain 2 jiena vuostá.  Ealáhus- ja kulturlávdegotti ráva mearriduvvui 36 jienain 2 jiena vuostá.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Mathis Nilsen Eira, áššejođiheaddji 2 Mariann Wollmann Magga 3 Inger Eline Eriksen 4 Christina Henriksen 5 Nora Marie Bransfjell 6 Ronny Wilhelmsen 7 Vibeke Larsen 8 Silje Karine Muotka</p>
<p>Mariann Wollmann Magga</p>
<p>Silje Karine Muotka 9 Arthur Johan Tørfoss</p>
<p>Piera Heaika Muotka</p>
<p>Sandra Márjá West</p>
<p xml:lang="nob">Ronny Wilhelmsen</p>
<p xml:lang="nob">Arthur Johan Tørfoss 10 Lars Filip Paulsen</p>
<p xml:lang="nno">Inger Eline Eriksen</p>
<p>Mariann Wollmann Magga</p>
<p xml:lang="nob">Ronny Wilhelmsen</p>
<p>Lars Filip Paulsen 11 Ragnhild Melleby Aslaksen 12 Mariann Wollmann Magga</p>
<p xml:lang="nno">Inger Eline Eriksen 13 Beaska Niilas</p>
<p xml:lang="nob">Marit Kirsten Anti Gaup</p>
<p>Mariann Wollmann Magga 14 Tor Gunnar Nystad</p>
<p>Lars Oddmund Sandvik 15 Jovna Zakarias Dunfjell</p>
<p>Čoahkkingirjji čállit: Ellen Aina Eira/Ellen Mienna 110 siidu 117 siiddus 16 Beaska Niilas 17 Per Andersen Bæhr 18 Kjetil Romsdal 19 Mathis Nilsen Eira, áššejođiheaddji</p>
<p>Mariann Wollmann Magga, čoahkkinortnegii</p>
<p>Jørn Are Gaski, čoahkkinortnegii</p>
<p>VI Sámedikki mearrádus Sámediggi čujuha Guolástus- ja Riddodepartemeantta diŋgomii gonagasreabbáhálddašeami 16.12.2013 árvvoštallamis, ja Guolástusdirektoráhta árvvoštallanraportii beaiváduvvon 11.04.14. Sámediggi bisuha dan oainnu ahte sápmelaččat leat oamastan vuoigatvuođaid guolásteapmái ja eará mariidna resurssaide riddolagaš sámi guovlluin. Danne lea rittu sápmelaččain ja earáin geat ásset rittus guolástanvuoigatvuohta dološ áiggi rájes geavaheami ja báikkálaš boares vieru vuođul. Álbmotrievtti njuolggadusat álgoálbmogiid ja minoritehtaid birra addet dasa lassin vuođu guolástanvuoigatvuhtii. Danne oaivvilda Sámediggi ahte muddendoaibmabijuid guolásteamis ii sáhte mearridit nu ahte dan sáhttá ipmirdit dan láhkai ahte dat váldet eret sápmelaččain vuoigatvuođa čađahit guolásteami man vuođul bisuhit kultuvrra oktan gielain, ealáhusdoaimmahemiin ja servodateallimiin. Dát guoská maiddái gonagasreabbábivdui smávva fatnasiiguin.</p>
<p>Sámediggi čujuha dasa ahte muhtun guovlluin Finnmárkkus lea gonagasreabbábivddus mearrideaddji mearkkašupmi dan geažil go gonagasreabbá lassesálašin buvttiha váttisvuođaid eará guolástemiin. Gonagasreabbá lea duvdán eret eará guollešlájaid, ja earálágan bivddu, ovdamearkka dihtii lea veadjemeahttun bivdit rundierbmá giđđat ja findara čakčat.</p>
<p>Sámediggi lea fuolastuvvan go ráđđehus 2014/15 muddemiin lea ásahan gildosa vuollel 6 mehtera guhkkosaš fatnasiidda rabas joavkkus bivdit gonagasreappá. Nu mo Sámediggi dan oaidná, de eai leat duođaštuvvon sivat dasa ahte dat dárbbašuvvo. Sámediggi deattuha ahte gielddus vuollel 6 mehtera guhkkosaš fatnasiidda rabas joavkkus bivdit gonagasreappá, sáhttá leat dáid guolásteddjiid ásahuvvon vuoigatvuođaid rihkkun maid sii leat oamastan dološ áiggi rájes geavaheami ja báikkálaš boares vieru vuođul. Vuollel 11 mehtera guhkkosaš guollefatnasat leat riddo- ja vuotnaguovlluid sámi kultuvrra geađgejuolgin. Bivdu smávva fatnasiiguin lea hui dábálaš mearrasámi guovlluin, ja doaimmahuvvo dávjá lotnolasealáhussan. Guolástusdirektoráhta árvvoštallanraportta evttohusat, ahte ásahit fanassturrodagaid vuolimus ráji, doaibmagáibádusaid, earreráidalasa ja eará mearrádusaid, sáhttá buvttihit eanet vealggi ovttaskas guolásteaddjái ja earret eará hedjonahttit gánnáheami ja hehttet rekrutterema ja bivdinvejolašvuođa rabas luohkás. Sámediggi oaivvilda ahte go dáid doaibmabijuid čađaha, de čuhcet dilálašvuođat erenoamáš garrasit árbevirolaš sámi guovlluide gosa gonagasreabbá lea leavvan ja dál šaddan oassin sin guolásteami vuođus geat ásset doppe.</p>
<p><em type="bold">Rekrutteren gonagasreabbábivdui </em>Sámediggi oaivvilda ahte lágat ja gáržžideamit mat gusket vuollel 6 mehtera fatnasiid gonagasreabbábivdui, leat erenoamáš billisteaddjit nuoraid rekrutteremii. Guolástusaid nuorat leat dál gitta gonagasreabbábivdimis smávit fatnasiiguin, go dát movttiidahttá ekonomalaš beali boahttevaš áŋgiruššamis guolástusfidnuin, ja oastit stuorát fatnasiid. Gáibádus ahte galget leat stuorát fatnasat, dagahit ahte guolástusa nuorat sáhttet olgguštuvvot ekonomiija geažil. Dasa lassin leat gonagasreappá resursaguovllu vuotnaguovllut gitta das ahte nuorat ásaiduvvet ja ásset daidda guovlluide main olbmot juo leat fárren eret, danne ferte bivdu buorebut leat láhččojuvvon dán jovkui. </p>
<p>Čoahkkingirjji čállit: Ellen Aina Eira/Ellen Mienna 111 siidu 117 siiddus</p>
<p><em type="bold">Sihkarvuohta </em>Evaluerenraporttas boahtá ovdan ahte unnimus fatnasiin leat sihkarvuođahástalusat, erenoamážit deahkkasajis. Dás ii árvaluvvo duođaštuvvon vahágiid dahje lihkohisvuođaid lohku, ii ge Sámediggái leat oahpis leat go leamaš dákkár lihkohisvuođat. Dat ii leat danin stuora váttisvuohta, ii ge sáhte lohkat ahte váttisvuohta guoská erenoamážit gonagasreabbábivdui. Sámediggái lea dehálaš ahte obbalaččat galgá leat fokus sihkarvuhtii guolástusas, nu ahte guolásteddjiin fidnojoavkun lea sihkkaris bargodilli. Vuolggasadjin ferte leat guolásteddjiid iežaset čilgehusat ja muitalusat vásihuvvon diliin sihkarvuođa ektui, ja dan mielde meannuduvvot. Sámediggi oaivvilda ahte ollu evttohusat direktoráhta árvvoštallanraporttas, sáhttet leat mielde hedjonahttimin riddo- ja vuotnaguovlluid sámi kultuvrra vuđđosa, mii ii oktiiheive mearraresursalága 7. § g bustávain ahte hálddašandoaibmabijut galget leat mielde sihkkarastimin sámi kultuvrra ávnnaslaš vuđđosa ja 11. § 6. lađđasiin ahte galgá erenoamážit deattuhit sámi geavaheami ja dan maid geavaheapmi mearkkaša sámi báikegottiide. Sámediggi ii oainne ahte departemeantta evttohus heive oktii daid rievdadusaiguin maid Stuorradiggi mearridii mearraresursalágas, oassálastinlágas ja finnmárkkulágas čuovvoleapmin Stuorradikki mearrádusa Innst. o. nr. 80 (2004-2005) 'Finnmarksloven' ja Riddoguolástuslávdegotti čielggadeami dokumeanttas NOU 2008:5 'Retten til fisket i havet utenfor Finnmark'. </p>
<p>Sámediggi čujuha riddoguolástuslávdegotti evttohusa čuovvoleapmái ja Prop.70l - <span type="quote">"Rievdadusat oassálastinlágas, mearraresursalágas ja finnmárkkulágas (riddoguolástuslávdegoddi)"</span>. Dán proseassas konsultašuvnnaiguin gaskal ráđđehusa ja Sámedikki juksojuvvui ovttamielalašvuohta máŋgga čuoggá hárrái čuovvolit riddoguolástuslávdegotti evttohusa. Okta dáin čuoggáin lei gielddus badjel 15 mehtera fatnasiidda bivdit vuotnalinnjáid siskkobealde. Sámediggi aiddostahttá ahte 15 mehtera gáržžádus lei kompromissa gaskal ráđđehusa ja Sámedikki. Danne ferte dán rájá gieđaškuššat garrasit ja sierralobiid addit dušše erenoamáš diliin. Sámediggi moaitá dan go fatnasat gitta 21 mehtera rádjai besset bivdit reappá vuotnalinnjáid siskkobealde ja aiddostahttá ahte lea dušše erenoamáš diliin ahte badjel 15 mehtera fatnasat galget oažžut dakkár lobi. Sámediggi moaitá dan go fatnasat gonagasreabbábivddus mat leat oanehat go 21 mehtera, eai leat mielde gáržžideamis ja leat ožžon oppalaš/bistevaš sierralobi ja ahte dát galget beassat bivdit reappáid vuotnalinnjáid siskkobealde. Sámediggi aiddostahttá ahte leat dušše erenoamáš diliin ahte badjel 15 mehtera guhkkosaš fatnasat galget sáhttit oažžut dakkár lobi. Sámediggi oaivvilda ahte mariidna resurssaid buorre hálddašeapmi lea deaŧalaš ja luohttá dasa ahte bearráigeahčču bivddu, gáddema ja vuovdima oktavuođas lea dohkálaš.</p>
<p><em type="bold">Konsultašuvnnat ja reguleremat </em>Sámediggi čujuha konsulterenprosedyraide beaiváduvvon miessemánu 11.b.2005 ja konsultašuvnnaid njuolggadusaide guolástusáššiin beaiváduvvon juovlamánu 13.b.2013 ja eaktuda ahte Sámedikkiin konsulterejuvvo ášši viidáset čuovvoleamis. Sámediggi deattuha ahte buot reguleremat, ráddjemat ja sierralobit mat leat namuhuvvon Gonagasreabbá evaluerenraporttas beaiváduvvon cuoŋománu 11.b.2014, leat konsulterengeatnegahtton áššit. Ášši meannudeapmi loahpahuvvui 10.10.14 dii. 10.15. </p>
<p>Čoahkkingirjji čállit: Ellen Aina Eira/Ellen Mienna 112 siidu 117 siiddus</p>
<p xml:lang="smj">Vuđđogiella:</p>
<p xml:lang="nob">Ášši/Sak DC 032/14</p>
<p>Gulaskuddan – Evttohus sturrodatráddjehussan daidda fatnasiidda mat besset bivdit vuotnalinnjáid siskkobealde</p>
<p>Arkiivaáššenr. 14/5648</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámedikki dievasčoahkkin 8. - 10.10.14 032/14</p>
<p>Ášši meannudeapmi álggahuvvui 10.10.14 dii.08.00</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit</p>
<p>Evttohus 1, áirras Arthur Johan Tørfoss, Ovddadusbellodat</p>
<p>Gulaskuddan – evttohus ráddjet daid fatnasiid sturrodaga mat bivdet vuotnalinnjáid siskkobealde</p>
<p>Sámedikki mielas ii leat ii demokráhtalaš ii ge fágalaččat dohkálaš ahte Sámediggi galgá oaivvildit maidege guolástuspolitihka birra. Buot guovlluid ássiide, beroškeahttá čearddalašvuođas, lea deaŧalaš beassat bivdit vuonain.</p>
<p>Sámediggi oaidná oppalaččat ávkki das ahte mis leat šláddjás bivdofatnasat ja oaidná šláddjivuođa, lagašvuođa, dávggasvuođa, ruđalaš resurssaid ja stáđis rámmaeavttuid buorrin gilvvohallamii. Lea deaŧalaš álggahit doaibmabijuid mat geahpedit byrokratiija ja álkidahttet njuolggadusaid, mat leat de go deattan guolástussii. Sámedikki mielas lea guolástusdirektoráhta fágalaš gelbbolašvuohta doarvái buorre dasa ahte bures hálddašit min oktasaš mearraresurssaid, buorrin olles álbmogii davvin.</p>
<p>Evttohus 2, áirras Ronny Wilhelmsen, Bargiidbellodat, NSR, Árja, Nordkalottfolket, Fastboendesliste, Johttisámilistu</p>
<p>Gulaskuddan – evttohus ráddjet daid fatnasiid sturrodaga mat bivdet vuotnalinnjáid siskkobealde.</p>
<p>Ođđajagimánus 2013 ásahuvvui oppalaš gielddus bivdit badjel 15 mehter guhkkosaš fatnasiiguin vuotnalinnjáid siskkobealde – dm. buot guolástusain. Dát lei earret eará oassin Prop. 70 L (2011-2012)(<span type="quote" xml:lang="nob">”Endringar i deltakerloven, havressurslova og finnmarksloven (kystfiskeutvalet)”</span>)čuovvoleamis, ja lei boađus guhkálmas proseassas ja dan maŋŋá konsultašuvnnain gaskal Sámedikki ja Ráđđehusa. 2013 geasi rájes lea sáidenuohttebivddus ja eará bivdduin leamaš ásahuvvon gaskaboddasaš spiehkasat muhtun olggut vuotnaguovlluin. Dát gaskaboddasaš spiehkastat čađahuvvui almmá konsultašuvnnaid haga gaskal Sámedikki ja Ráđđehusa, sierralobi birra gildosis ahte ii beasa</p>
<p>Čoahkkingirjji čállit: Ellen Aina Eira/Ellen Mienna 113 siidu 117 siiddus bivdit badjel 15 mehter fatnasiiguin vuotnalinnjáid siskkobealde. Dán oaidná Sámediggi Ráđđehusa ja Sámedikki gaskasaš konsultašuvdnašiehtadusa čielga rihkkumin.</p>
<p>Fanasguhkkodaga ráddjejupmi (15 mehtera) lea vuođđuduvvon dan duohtavuhtii ahte stuorát fatnasat leat dábálaččat beaktileappot ja dain leat stuorát bivdosat/eanet bivdosat go smávit fatnasiin. Uhcit fatnasat leat dasa lassin gitta dálkkis ja dain lea uhcit johtalannákca. Dattetge lea uhcit fatnasat mielde addimin stuorrá ealáhus- ja ássanvuđot oalgeváikkuhusaid smávva báikegottiin. Mii čujuhit maid raportii dan birra ahte eanemus gánnáhahtti fatnasat gullet vuollel 11 mehtera jovkui. Guovlomuddemat, nu go vuotnalinnját, sáhttet leat mielde buorideamen sáidenuohttebivddu ávkkástallanminstara, mii fas sáhttá leat buorre máddodathuksemii. Sáid gođđá áhpenjuorain, ja veajehat šaddet bajás rittuin ja vuonain. Dábálaččat lea buot uhcimus sáidi lagamus rittu ja guođđá vuona dušše gođđat ja go ohcá biepmu sevdnjesáiggi. Nuohttebivddus lea stuorát váikkuhus ekovuogádahkii vuonas go guhkkeleappos ábis.</p>
<p>Makrealla lea ođđa resursa davvi mearraguovlluin, ja mii čujuhit vuotnaguolástuslávdegotti baluide.</p>
<p>Johtileamos lági mielde berre dutkagoahtit makrealla váikkuhusa ekovuogádahkii ja lunddolaš mariidna faunai. Bivddus dakkár aktiiva bivdosiiguin go nuhtiin ja dálá geassinnuhtiin, lea hui lagaš oktavuohta fanassturrodagaid ja bivddussturrodagaid gaskkas, ja nu sálašbeaktilvuođa. Dakkár bivdosiidda sáhttá leat eanet ulbmillaš ásahit fanassturrodatrájá go ásahit váttis gáržžidemiid bivddussturrodagain/-hábmemis. 13 mehtera guhkkosaš fanas mii bivdá sáidenuhtiin sáhttá geavadis dušše bivdit sáiddi árbevirolaš vugiin lahka čáhcegierraga relatiiva uhca nuhtiin. 25 mehtera guhkkosaš fatnasis mas dadjat lea nuohtti mii ollá bodnái, lea mealgat stuorát váikkuhus vuotnaguovlluid máddodagaide. Uhcimus fatnasat vuoittáhallet maiddái badjel 15 mehtera guhkkosaš fatnasiid guolleresurssaid alde vuotnalinnjáid siskkobealde. Lea maiddái nu ahte áhpefatnasiin lea stuorát vejolašvuohta bivdit olgoleappos ábis go uhcimus fatnasiin.</p>
<p>Guovllut vuotnalinnjáid siskkobealde eai galgga leat suodjalanguovlun, muhto dakkár guovlun mat addet vuođu ceavzilis ja gánnáhahtti ávkkástallamii mariidna resurssaiguin buorrin riddo- ja vuotnaálbmogii. Dat sihkkarastá mearrasámi kultuvrra ávnnaslaš vuđđosa. Sámediggi dovddaha seammás fuolastuvvama sáidemáddodaga stáhtusa geažil, ja oaivvilda ahte nuorat jahkeluohkáid berre suddjet buorebut. Sámediggi lea dan oainnus ahte ii berre addit badjel 15 mehtera guhkkosaš fatnasiidda sierralobi bivdit vuotnalinnjáid siskkobealde. Sámediggi doarju dattetge departemeantta evttohusa čuovvovaš čuoggás: § 33d. Ráddjehusat fatnasiid geavaheamis vuotnalinnjáid siskkobealde</p>
<p>Fatnasat maid stuorámus guhkkodat lea 15 mehter dahje guhkit, leat gildojuvvon bivdimis daid vuotnalinnjáid siskkobealde mat leat čujuhuvvon dán láhkaásahusa 4. Mildosis. Dát gielddus ii gusto N 68° 15,60′ Ø 15° 55,70′ rájes ja rittu mielde máttás guvlui eará bivddus go dorske- ja sáidebivddus nuhtiin..</p>
<p>Sámediggi muittuha Ráđđehusa ja Stuorradikki das ahte riddoguolástuslávdegotti čuovvoleapmi lei viiddis, máŋgga dáfus hirpmus ja guhkes proseassa man boađus lei Prop. 70 L (2011-2012)(<span type="quote" xml:lang="nob">”Endringar i deltakerloven, havressurslova og finnmarksloven (kystfiskeutvalet)”</span>).</p>
<p>Lea fuolastuhtti go dál juo ii oro leamen dáhttu ollašuhttit dan ovttamielalašvuođa maid Sámediggi ja Ráđđehus jukse Stuorradikki mearrádusas (geassemánus 2012). Sámediggi doalaha konsultašuvdnabohtosiid dán áššis, ja vuordá ahte Ráđđehusa ja Stuorradiggi čuovvolit dan dakko bokte ahte jotket mearrádusa mii gieldá badjel 15 mehtera guhkkosaš fatnasiid bivdimis vuotnalinnjáid siskkobealde, eai ge šat láivut bohtosa eanet.</p>
<p>Čoahkkingirjji čállit: Ellen Aina Eira/Ellen Mienna 114 siidu 117 siiddus</p>
<p>Vejolaš sierralohpi dán mearrádusas ii galgga leat bistevaš, beroškeahttá guolástusas. Juohke ohcan galgá meannuduvvot vuđolaččat vuotnaguolástuslávdegottis.</p>
<p>III Jienasteapmi 39 áirasis ledje 36 čoahkis. Jienasteapmi dahkkojuvvui čuovvovaš vuogi mielde:  Evttohus 1 hilgojuvvui 34 jienain 2 jiena vuostá  Evttohus 2 mearriduvvui 34 jienain 2 jiena vuostá</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Ronny Wilhelmsen, áššejođiheaddji 2 Arthur Johan Tørfoss</p>
<p>Sandra Márjá West</p>
<p>Kirsti Guvsám</p>
<p xml:lang="nob">Vibeke Larsen</p>
<p>Arthur Johan Tørfoss 3 Beaska Niilas</p>
<p xml:lang="vep">Ellen Kristina Saba</p>
<p xml:lang="nno">Beaska Niilas 4 Inger Eline Eriksen</p>
<p>Kirsti Guvsám</p>
<p xml:lang="nno">John Kappfjell 5 Inger Elin Utsi</p>
<p xml:lang="est">Per Mathis Oskal</p>
<p>Inger Elin Utsi 6 Ellen Kristina Saba 7 Beaska Niilas 8 Ragnhild Melleby Aslaksen 9 Piera Heaika Muotka 10 Vibeke Larsen</p>
<p>Beaska Niilas</p>
<p xml:lang="nob">Ellen Kristina Saba 11 Ronny Wilhelmsen</p>
<p>Beaska Niilas</p>
<p xml:lang="nob">Ronny Wilhelmsen 12 Lars Filip Paulsen</p>
<p>Sandra Márjá West</p>
<p xml:lang="nno">Inger Eline Eriksen</p>
<p xml:lang="nob">Vibeke Larsen</p>
<p>Lars Filip Paulsen 13 Ronny Wilhelmsen, áššejodiheaddji</p>
<p>VI Sámedikki mearrádus</p>
<p>Gulaskuddan – evttohus ráddjet daid fatnasiid sturrodaga mat bivdet vuotnalinnjáid siskkobealde.</p>
<p>Ođđajagimánus 2013 ásahuvvui oppalaš gielddus bivdit badjel 15 mehter guhkkosaš fatnasiiguin vuotnalinnjáid siskkobealde – dm. buot guolástusain. Dát lei earret eará oassin Prop. 70 L (2011-2012)(<span type="quote" xml:lang="nob">”Endringar i deltakerloven, havressurslova og finnmarksloven (kystfiskeutvalet)”</span>)čuovvoleamis, ja lei boađus guhkálmas proseassas ja dan maŋŋá konsultašuvnnain gaskal Sámedikki ja</p>
<p>Ráđđehusa. 2013 geasi rájes lea sáidenuohttebivddus ja eará bivdduin leamaš ásahuvvon</p>
<p>Čoahkkingirjji čállit: Ellen Aina Eira/Ellen Mienna 115 siidu 117 siiddus gaskaboddasaš spiehkasat muhtun olggut vuotnaguovlluin. Dát gaskaboddasaš spiehkastat čađahuvvui almmá konsultašuvnnaid haga gaskal Sámedikki ja Ráđđehusa, sierralobi birra gildosis ahte ii beasa bivdit badjel 15 mehter fatnasiiguin vuotnalinnjáid siskkobealde. Dán oaidná Sámediggi Ráđđehusa ja</p>
<p>Sámedikki gaskasaš konsultašuvdnašiehtadusa čielga rihkkumin.</p>
<p>Fanasguhkkodaga ráddjejupmi (15 mehtera) lea vuođđuduvvon dan duohtavuhtii ahte stuorát fatnasat leat dábálaččat beaktileappot ja dain leat stuorát bivdosat/eanet bivdosat go smávit fatnasiin. Uhcit fatnasat leat dasa lassin gitta dálkkis ja dain lea uhcit johtalannákca. Dattetge lea uhcit fatnasat mielde addimin stuorrá ealáhus- ja ássanvuđot oalgeváikkuhusaid smávva báikegottiin. Mii čujuhit maid raportii dan birra ahte eanemus gánnáhahtti fatnasat gullet vuollel 11 mehtera jovkui.</p>
<p>Guovlomuddemat, nu go vuotnalinnját, sáhttet leat mielde buorideamen sáidenuohttebivddu ávkkástallanminstara, mii fas sáhttá leat buorre máddodathuksemii. Sáid gođđá áhpenjuorain, ja veajehat šaddet bajás rittuin ja vuonain. Dábálaččat lea buot uhcimus sáidi lagamus rittu ja guođđá vuona dušše gođđat ja go ohcá biepmu sevdnjesáiggi. Nuohttebivddus lea stuorát váikkuhus ekovuogádahkii vuonas go guhkkeleappos ábis.</p>
<p>Makrealla lea ođđa resursa davvi mearraguovlluin, ja mii čujuhit vuotnaguolástuslávdegotti baluide. Johtileamos lági mielde berre dutkagoahtit makrealla váikkuhusa ekovuogádahkii ja lunddolaš mariidna faunai. Bivddus dakkár aktiiva bivdosiiguin go nuhtiin ja dálá geassinnuhtiin, lea hui lagaš oktavuohta fanassturrodagaid ja bivddussturrodagaid gaskkas, ja nu sálašbeaktilvuođa. Dakkár bivdosiidda sáhttá leat eanet ulbmillaš ásahit fanassturrodatrájá go ásahit váttis gáržžidemiid bivddussturrodagain/-hábmemis. 13 mehtera guhkkosaš fanas mii bivdá sáidenuhtiin sáhttá geavadis dušše bivdit sáiddi árbevirolaš vugiin lahka čáhcegierraga relatiiva uhca nuhtiin. 25 mehtera guhkkosaš fatnasis mas dadjat lea nuohtti mii ollá bodnái, lea mealgat stuorát váikkuhus vuotnaguovlluid máddodagaide. Uhcimus fatnasat vuoittáhallet maiddái badjel 15 mehtera guhkkosaš fatnasiid guolleresurssaid alde vuotnalinnjáid siskkobealde. Lea maiddái nu ahte áhpefatnasiin lea stuorát vejolašvuohta bivdit olgoleappos ábis go uhcimus fatnasiin. Guovllut vuotnalinnjáid siskkobealde eai galgga leat suodjalanguovlun, muhto dakkár guovlun mat addet vuođu ceavzilis ja gánnáhahtti ávkkástallamii mariidna resurssaiguin buorrin riddo- ja vuotnaálbmogii. Dat sihkkarastá mearrasámi kultuvrra ávnnaslaš vuđđosa. Sámediggi dovddaha seammás fuolastuvvama sáidemáddodaga stáhtusa geažil, ja oaivvilda ahte nuorat jahkeluohkáid berre suddjet buorebut. Sámediggi lea dan oainnus ahte ii berre addit badjel 15 mehtera guhkkosaš fatnasiidda sierralobi bivdit vuotnalinnjáid siskkobealde. Sámediggi doarju dattetge departemeantta evttohusa čuovvovaš čuoggás: § 33d. Ráddjehusat fatnasiid geavaheamis vuotnalinnjáid siskkobealde Fatnasat maid stuorámus guhkkodat lea 15 mehter dahje guhkit, leat gildojuvvon bivdimis daid vuotnalinnjáid siskkobealde mat leat čujuhuvvon dán láhkaásahusa 4. Mildosis. Dát gielddus ii gusto</p>
<p>N 68° 15,60′ Ø 15° 55,70′ rájes ja rittu mielde máttás guvlui eará bivddus go dorske- ja sáidebivddus nuhtiin..</p>
<p>Sámediggi muittuha Ráđđehusa ja Stuorradikki das ahte riddoguolástuslávdegotti čuovvoleapmi lei viiddis, máŋgga dáfus hirpmus ja guhkes proseassa man boađus lei Prop. 70 L (2011-2012)(<span type="quote" xml:lang="nob">”Endringar i deltakerloven, havressurslova og finnmarksloven (kystfiskeutvalet)”</span>). Lea fuolastuhtti go dál juo ii oro leamen dáhttu ollašuhttit dan ovttamielalašvuođa maid Sámediggi ja</p>
<p>Ráđđehus jukse Stuorradikki mearrádusas (geassemánus 2012).</p>
<p>Čoahkkingirjji čállit: Ellen Aina Eira/Ellen Mienna 116 siidu 117 siiddus</p>
<p>Sámediggi doalaha konsultašuvdnabohtosiid dán áššis, ja vuordá ahte Ráđđehusa ja Stuorradiggi čuovvolit dan dakko bokte ahte jotket mearrádusa mii gieldá badjel 15 mehtera guhkkosaš fatnasiid bivdimis vuotnalinnjáid siskkobealde, eai ge šat láivut bohtosa eanet.</p>
<p>Vejolaš sierralohpi dán mearrádusas ii galgga leat bistevaš, beroškeahttá guolástusas. Juohke ohcan galgá meannuduvvot vuđolaččat vuotnaguolástuslávdegottis. Ášši meannudeapmi loahpahuvvui 10.10.14 dii. 09.00.</p>
<p>Vuolláičállit leat lohkat čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Kárášjohka, 10.10.14</p>
<p>Dievasčoahkkinjođihangoddi</p>
<p>Jørn Are Gaski</p>
<p>Anita Persdatter Ravna jođiheaddji</p>
<p xml:lang="nob">Mathis Nilsen Eira</p>
<p xml:lang="nno">Aud Marthinsen</p>
</body></document>
