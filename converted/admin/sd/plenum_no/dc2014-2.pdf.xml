<document xml:lang="sme" id="no_id">
  <header>
    <title/>
    <genre code="admin"/>
    <author>
      <unknown/>
    </author>
    <year>2014</year>
    <wordcount>42927</wordcount>
    <conversion_status type="standard"/>
    <availability>
      <free/>
    </availability>
    <multilingual/>
    <origFileName>http://innsyn.e-kommune.no/innsyn_sametinget_samisk/wfdocument.ashx?journalpostid=2014019024&amp;dokid=524578&amp;versjon=1&amp;variant=A&amp;ct=RA-PDF</origFileName>
    <parallel_text xml:lang="nob" location="sp2014-2.pdf"/>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision: 154948 $; </version>
  </header>
  <body>
    <p>Sámedikki dievasčoahkkin Čoahkkingirji 02/14</p>
    <p>Ávjuvárgeaidnu 50, N-9730 Kárášjohka Telefon +47 78 47 40 00</p>
    <p>Telefaks +47 78 47 40 90  samediggi@samediggi.no www.samediggi.no</p>
    <p>Áigi:   03.-06.06.14 Báiki:   Kárášjogas</p>
    <p>Áššelistu</p>
    <p xml:lang="nob">Saksnr. Sakstittel</p>
    <p>011/14 Vuođđudeapmi 012/14 Ođđa áššiid dieđiheapmi 013/14 Sámediggeráđđi doaibmađiedahus 014/14 Gažaldagat Sámediggeráđđái 015/14 Sámediggeráđi čilgehus sámi riikkaidgaskasaš barggu birra 016/14 Sámedikki čoahkkinortnet - ođasmahttin 017/14 Sámedikki 2014 reviderejuvvon bušeahtta 018/14 Sámedikki bearráigeahččanlávdegoddi – doaibmadieđáhus 2013 019/14 Finnmárkkulága čuovvoleapmi 020/14 Oahpahusláhka ja priváhtaskuvlaláhka – sámi ohppiid vuoigatvuođat 021/14 Sámedikki lávdegodde- ja dievasčoahkkimat 2015 čoahkkinplána 022/14 Dievasčoahkkinjođihangotti válljen 023/14 Gulaskuddan – Struktuvraearreortnet daid bivdofatnasiid várás, mat leat oanehat go 11 mehtera.</p>
    <p>Čoahkkináiggit</p>
    <p>Áigi Ášši Siidu</p>
    <p>03.06.14 dii. 09.05-09.10 011/14  03.06.14 dii.09.10-09.15 012/14 ovdanbuktin  03.06.14 dii. 09.15-12.00 013/14  03.06.14 dii. 15.10 -15.25 015/14 ovdanbuktin  03.06.14 dii. 15.25-17.30 014/14  05.06.14 dii. 09.00-09.25 016/14  05.06.14 dii. 09.25 - 14.20 017/14  05.06.14 dii. 14.30 - 15.15 018/14  05.06.14 dii. 15.15 - 18.50 019/14  05.06.14 dii. 18.50 - 20.00 020/14  05.06.14 dii. 20.00 -20.10 021/14  06.06.14 dii. 09.05 - 10.20 012/14 ságaskuššan  06.06.14 dii. 10.20 - 11.35 015/14 ságaskuššan  06.06.14 dii. 11.35 - 11.55 022/14  06.06.14 dii. 13.00 - 14.25 023/14</p>
    <p>Vuođđogiella:dárogiella</p>
    <p xml:lang="nob">Ášši/Sak   DC  011/14</p>
    <p>Čoahkkima vuođđudeapmi</p>
    <p>Ášši meannudeapmi álggahuvvui 03.06.14 dii. 09.05.</p>
    <p>Áirasat</p>
    <p>Čuovvovaš áirasat ledje vuođđudeamis:</p>
    <p>1.  Mariann Wollmann Magga 21. <em type="italic">Ii oktage várrelahtu  Lisa-Katrine Mo ovddas</em> 2. Beaska Niillas 22. Cecilie Grape <em type="italic">(várrelahttu  Sandra Márjá West ovddas)</em> 3. Hartvik Hansen (searvvai dii.  11.00) 23. Aud Marthinsen 4. Knut Inge Store 24. Per Mathis Oskal 5. Christina Henriksen 25.<em type="italic"> </em>Torbjørg Leirbakken  (<em type="italic">várrelahttu Lars Oddmund  Sandvik ovddas)</em> 6. Ellen Kristina Saba 26. Nanna Thomassen 7. Laila Nystad 27. (Ii oktage várrelahtu Viktor  Inge Paulsen ovddas 3.<em type="italic"> </em> 34. Kirsti Guvsám 15. Toril Bakken Kåven 35. Jørn Are Gaski 16. Ronny Wilhelmsen 36. Anita Persdatter Ravna 17.<em type="italic"> </em>Arthur Johan Tørfoss 37. Marie Therese N. Aslaksen 18.<em type="italic"> </em>Inger Elin Kristina Utsi 38. Kjellrun Wilhelmsen 19. Kjetil Romsdal 39. Tor Gunnar Nystad 20. Piera Heaika Muotka   4.6.14) 8. Jan Åge Biti ( várrelahtu Laila  Susanne Vars ovddas) 28. Vibeke Larsen 9. Marit Kirsten A. Gaup 29. Lars Filip Paulsen 10. Per A. Bæhr 30. Ellinor Marita Jåma 11. Mathis Nilsen Eira 31. Nora Marie Bransfjell 12. Isak Mathis O. Hætta 32. John Kappfjell 13. Inger Eline Eriksen 33. Jovna Zakarias Dunfjell 14. Johan Vasara</p>
    <p>Juolluduvvon permišuvnnat</p>
    <p>Permišuvnnat olles dievasčoahkkimis</p>
    <p>Áirras nr. 21 Lisa-Katrine Mo Áirras nr. 22 Sandra Márjá West Áirras nr. 25 Lars Oddmund Sandvik</p>
    <p>Permišuvnnat osiid dievasčoahkkimis</p>
    <p>Áirras nr. 8 Laila Susanne Vars, geassemánu 3. b., 5. b maŋŋel ášši 19/14 loahpaheami ja olles geassemánu 6. b.  Áirras nr. 27 Viktor Inge Paulsen, geassemánu 3. - 4. b.  Áirras nr. 15 Toril Bakken Kåven, geassemánu 5. - 6. b. Áirras nr. 26 Nanna Thomassen, geassemánu 6. b.  Áirras nr. 36 Anita Persdatter Ravna, geassemánu 6. b. dii 10.00 rájes Áirras nr. 30 Ellinor Marita Jåma, geassemánu 6. b. dii 10.30 rájes Várrelahttu Cecilie Grape, geassemánu 6. b. dii 10.00 rájes</p>
    <p>Várrelahtut</p>
    <p>Várrelahttu Torbjørg Leirbakken lei čoahkkimis áirras nr. 25 Lars Oddmund Sandvik ovddas.  Várrelahttu Cecilie Grape lei čoahkkimis áirras nr. 22 Sandra Márjá West ovddas.  Várrelahttu Jan Åge Biti lei čoahkkimis áirras nr. 8 Laila Susanne Vars ovddas geassemánu 3. b., 5. b maŋŋel ášši 19/14 loahpaheami ja olles geassemánu 6. b.</p>
    <p>I  Áššebáhpirat</p>
    <p>07.05.14 beaiváduvvon gohččun ja áššelistu</p>
    <p>II  Evttohusat ja mearkkašumit</p>
    <p>Dievasčoahkkinjođihangotti árvalus</p>
    <p>07.05.14 beaiváduvvon gohččun árvaluvvon áššelistu, prográmma ja sárdnunáigi dohkkehuvvo</p>
    <p>III  Jienasteapmi</p>
    <p>39 áirasis ledje 36 čoahkis. Jienasteapmi dahkkojuvvui čuovvovaš vuogi mielde:</p>
    <p>Dievasčoahkkinjođihangotti árvalus mearriduvvui ovttajienalaččat.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  Jørn Are Gaski, áššejođiheaddji</p>
    <p>VI  Sámedikki mearrádus</p>
    <p>07.05.14 beaiváduvvon gohččun árvaluvvon áššelistu, prográmma ja sárdnunáigi dohkkehuvvo</p>
    <p>Ášši meannudeapmi loahpahuvvui 03.06.14 dii. 09.10.</p>
    <p>Vuođđogiella: dárogiella</p>
    <p xml:lang="nob">Ášši/Sak  DC 012/14</p>
    <p>Ođđa áššiid dieđiheapmi</p>
    <p>Arkiiva</p>
    <p>SF- Arkiiváššenr.</p>
    <p xml:lang="koi">14/2515</p>
    <p>Ášši meannudeapmi álggahuvvui 03.06.14 dii. 09.10.</p>
    <p>I  Mildosat</p>
    <p>Nr  Beaivi Geas/Geasa Namahus</p>
    <p>23.05.2014 Áirras Hartvik Hansen, Árja Doarjjaortnet skuvllaide sámi giliin   23.05.2014 Áirras Nora Bransfjell, NSR sámediggejoavku Doekeme eekijste miehtjiesdajvesne  åarjelsaemien båatsoedajvine   23.05.2014 Áirras Mariann Wollmann Magga, BB:a sámediggejoavku</p>
    <p>Ođđa ofelašprošeavttat sámi kultuvrra várás</p>
    <p>23.05.2014 Áirras Ronny Wilhelmsen, BB:a sámediggejoavku Vuotnalinnját ja Sámedikki politihkka</p>
    <p>23.05.2014 Áirras Inger Elin Utsi, NSR-NSR/SaB sámediggejoavku Nationála dearvvašvuođa- ja buhcciidviessoplána birra</p>
    <p>23.05.2014 Áirras Torill Bakken Kåven, Nordkalottfolket</p>
    <p>Doarjot kvenaid rahčamušaid kvenagielladili buorideamis   23.05.2014 Áirras Christina Henriksen, NSRNSR/SaB sámediggejoavku</p>
    <p>Sámediggi nuortalašgillii</p>
    <p>II  Evttohusat</p>
    <p>Evttohus 1, áirras Hartvik Hansen, Árja</p>
    <p>Doarjjaortnet skuvllaide sámi giliin</p>
    <p>Árjja sámediggejoavku čujuha Olli 2-ráđi čilgehussii sámi giliskuvllaid dili birra. Mii diehtit ahte Olli 2 ráđđi lea váldán ovdan sámi guovlluid giliskuvllaid heaittiheami birra ráđđehusain konsultašuvnnain guoskevaš departemeanttaiguin.</p>
    <p>Árja háliida ahte Sámediggi bargá dan ala ahte oažžut ásahuvvot sierra doarjjaortnegiid sámi guovlluid giliskuvllaid várás. Árjja sámediggejoavku lea fuolastuvvan go skuvllat sámi giliin ja giliin olggobealde gielddaid guovddážiid heaittihuvvojit ja sáhttet heaittihuvvot. Dat dagaha eretfárrema ja sámi gilit šaddet ávdin.</p>
    <p>Dakkár doarjjaortnega vejolaš eavttut sáhttet leat: 1) Skuvla galgá leat báikáduvvon olggobealde gieldda guovddáža 2) Uhcimusat 50 % skuvlla ohppiin galget leat válljen sámegiela 1, sámegiela 2 dahje sámegiela 3.</p>
    <p>Árjja sámediggejoavku bivdá Sámediggeráđi váldit ovdan ášši Máhttodepartemeanttain ja Gieldadepartemeanttain.</p>
    <p>Sámediggeráđi čuovvoleapmi 1. evttohussii</p>
    <p>Sámediggeráđđi atná dehálažžan ahte skuvllain lea buorre sámi oahpahusfálaldat beroškeahttá gos skuvllat leat. Lea suohkaniid ovddasvástádus láhčit buori skuvladili ohppiide rámmaeavttuid ektui. Sámediggeráđđi oaidná váikkuhusaid go giliskuvllat heaittihuvvojit sámi giliin ja báikegottiin, ja oaivvildit ahte lea dehálaš ahte suohkanat oidnet ovddasvástádusasat doalahit giliskuvllaid.   Stáhta juolluda doarjaga sámegieloahpahussii vuođđoskuvlii ja joatkkaoahpahussii. Dát doarjjaortnet lea revideremis, ja Sámediggeráđđi lea reviderema olis váikkuheamen dása vai sámi oahpahusfálaldat suohkaniin oažžu buoret rámmaeavttuid.   Sámediggeráđđi lea mearkkašan árvalusaid áššiide sihke hospiterema ektui ja dán árvalusa vuođđoskuvlla doarjagii. Sámediggeráđđi konstatere ahte sámi oahpponeavvuid dilálašvuohta ain lea vuoruhuvvon doaibma Sámediggái ja ahte dát ain ferte vuoruhuvvot ovddasguvlui vai sámi oahppit ožžot oahpponeavvuid fágain, juoga mii lea vuođđodárbu vai oahppit ožžot  kvalitatiivvalaš buori oahppofálaldaga. Sihke oahpponeavvodilálašvuohta, hospiteren ja dat vuođđorámmat oahpahussii, nu go oahpahusa láhčin ja heiveheapmi oahpahusvuogádagas leat áššit maid sámediggeráđđi áigu čuovvolit iešguđet oktavuođain. Sámediggeráđđi lea deaivvadeamen máhttoministariin geassemánus, ja sámegieloahpahusa doarjjaortnet lea okta ášši mii loktejuvvo čoahkkimis.</p>
    <p>Evttohus 2, áirras Nora Bransfjell, NSR sámediggejoavku</p>
    <p xml:lang="sma">Doekeme eekijste miehtjiesdajvesne  åarjelsaemien båatsoedajvine</p>
    <p xml:lang="sma">Mijjieh daejrebe Staateskåajje lea doekeme jïh ussjede eekh doekedh privaate aajhteridie. Dam libie vuajneme  dovne Nåamesjevuemesne jïh Fovsesne. Saemien bieleste sïjhtebe tjirkedh dovne dïhte mij duaka jïh dïhte mij åasta amma daejrieh dovne saemien ïedtjeladtjh daejtie dajvide nuhtjieh, jïh saemien reaktah daejnie dajvine gååvnesieh.  NSR veanhta dagkeres åesiestimmie tjuara vuertedh goske reaktah leah tjïelkestamme. Jeatjah gaavhtan edtja krïevenassh bïejedh dagkarinie åesiestimmine mah gorredieh darjomh eah sïjhth daaletje reaktah goerpedehtedh, guktie dovne doekije jïh åestije dam daejrieh. Numhtie sæjhta aaj årrodh jeatjah dajve-aajhteridie mah sijhtieh eekh doekedh.</p>
    <p>Sámediggeráđi čuovvoleapmi 2. Evttohussii</p>
    <p>Meahcceeatnamiid vuovdin lullisámi boazoguohtonguovlluin</p>
    <p>Sámediggeráđđi diehtá ahte Statskog SF lea vuovdán bieđgguid meahcceteaiggaid sámi guovlluid mehciin. Eanandoallo- ja biebmodepartemeanta lea geatnegahttán Statskog SF dan dahkat geassemánus 2011 maŋŋá Stuorradikki eanetlogu mearkkašumi, man oktavuođas ráđđehus árvvoštalai dákkár vuovdimiid maiddái Romssas ja Norlánddas. Sámediggi lea vuostálastán dán 27.10.2011 beaiváduvvon reivve bokte Eanandoallo- ja biebmodepartementii. Mearrádus dán vuovdimis dahkkui konsultašuvnnaid haga, dat mearrádus dahkkojuvvo ovdal Sámi vuoigatvuođalávdegotti II čuovvoleami ja sáhttá dagahit ahte stáhta šaddá oamastanvuoigatvuođariidui rivttes vuoigatvuođaoamasteddjiiguin.</p>
    <p>Eanandoallo- ja biebmodepartemeanta lea 06.02.12 beaiváduvvon reivves dadjan ahte vuovdima oktavuođas dieđihuvvo ahte vuovdin ii rievdat riektedili. Dasto dadjá departemeanta ahte Statskog SF doaimmastis ii sáhte ovddalgihtii mearridit ođđa láhkamearrádusaid Sámi vuoigatvuođalávdegotti evttohusa vuođul.</p>
    <p>Sámediggeráđđi ballá ahte eatnamat vuvdojuvvojit vuogádatlaččat doppe gos sáhttet leat sámi oktasaš ja individuála vuoigatvuođat ovdal go lahka addojuvvo daid dohkkeheami ja kártema birra. Ráđđi oaidná maiddái ahte sámi guovlluin vuvdojuvvojit viiddis areálat, ja oaidná ahte lea ágga bivdit Sámi vuoigatvuođalávdegotti evttohit ahte maiddái dákkár guovlluin galgá sáhttit kártet vuoigatvuođaid, go dát sáhttá dagahit dárbbu bággolonistit vuoigatvuođaid ruovttoluotta álgooamasteddjiide dahje geavahusriekteoamasteddjiide. Ráđđi lea fuolas go ráđđehus ii leat čuovvolan Sámi vuoigatvuođalávdegotti evttohusa dan ektui ahte álggahit konsultašuvnnaid láhkaaddimis eana- ja resursavuoigatvuođaid dohkkeheapmái ja kártemii olggobealde Finnmárkku. Áššečuolbma váldojuvvo ovdan gielda- ja ođasmahttinministariin čoahkkimis geassemánu 23. – 24. beivviid.</p>
    <p>Evttohus 3, áirras Mariann Wollmann Magga, BB:a sámediggejoavku</p>
    <p>Ođđa ofelašprošeavttat sámi kultuvrra várás</p>
    <p>Sámi mánáin ja nuorain leat unnán kulturskuvlafálaldagat main livččii sámi sisdoallu. Sámi guovlluin olggobealde sámi giellahálddašanguovllu sáhtášii dáin fálaldagain ja prošeavttain leat deaŧalaš mearkkašupmi mánáid ja nuoraid identitehta nannemii.</p>
    <p>Okta ollu prošeavttaid gaskkas mii váikkuha dan, lea juoiganprošeakta maid Mátta-Várjjaga kulturskuvla jođiha. Prošeakta lea doaibman 3 jagi, ja lea plánejuvvon ahte dat jotkojuvvo jagi 2016 lohppii. Dán erenoamáš prošektii servet mánáidgárddit, vuođđoskuvllat ja joatkkaskuvllat. Fágalaš sisdoalus leat mielde juoigan ja musihkka, muhto dat lea maiddái hui deaŧalaš giellaoahppamii.</p>
    <p>Árjjalaš barggu bokte ovddiduvvo searvvaheaddji málle man mihttomearrin lea searvvahit buohkaid. Dat mearkkaša dan ahte dál galgá láhččojuvvot nu ahte fálaldat heivehuvvo sámegielat mánáide mánáidgárddiin ja vuođđoskuvllain, ja dasto fálaldat mielohppiide skuvllas ja eanet mánáidgárdemánáide. Málle sáhttá buvttihit eanet dihtomielalašvuođa, ja oainnusmahttit sámeálbmoga leahkima gieldda almmolaš lanjas. Dasto sáhttá dainna juksat mánáid ja nuoraid geat eai soaitte leat dihtomielalaččat sin sámi identitehtas. Prošeavtta loahpalaš mihttomearri, man ovdii bargojuvvo, lea ahte kulturskuvlii galgá šaddat fásta virgi sámi kulturmáhtus. Sáhttá dadjat ahte dát lea ovddasmanni bargu!</p>
    <p>Prošeavttas leat juo nannejuvvon ollu bealit, earret eará lea muhtun eará gielda jearran prošeavtta birra, mii sáhttá ovddidit sullasaš fálaldaga – báikkálaččat heivehuvvon. Erenoamážit lea álggahuvvon sámi giellakursa Mátta-Várjjaga mánáidgárdebargiid várás, mii buvttiha eanet giellageavaheddjiid, ja buorida gieldda sámi mánáidgárdefálaldaga.</p>
    <p>Dán lágan prošeavttaid joatkimii dárbbašuvvojit eanet ruhtadanaktevrrat. Ovttasbargošiehtadusaid ovdabargu, ja ieš ovttasbargošiehtadusat sáhttet leat vealtameahttun deaŧalaččat jos dáiguin sáhttá joatkit gieldaruhtadeami bokte.</p>
    <p>Sámediggi ge ferte juolludit ruđaid ja addit eará veahki prošektii, ja čilget nationála eiseválddiide man deaŧalaš dát prošeakta lea.</p>
    <p>Sámediggeráđi čuovvoleapmi 3. evttohussii</p>
    <p>Ođđa ofelašprošeavttat sámi kultuvrra várás</p>
    <p>Sámediggi oaidná ahte kulturskuvla lea áŋgiruššan erenoamáš bures dainna ahte čuvgemin ja láhčimin dasa ahte sámi kultur- ja giellaáddejupmi ovddiduvvo vuosttažettiin juoigama bokte. Sámediggi lea badjel 3 jagi dorjon Mátta-Várjjaga kulturskuvlla ovdaprošeaktamuttus, mii lea boahtán ávkin sihke gieldda skuvllain ja mánáidgárddiin identitehtaovddideamis. Prošeavtta lea Máttá-Várjjaga gielda čađahan, muhto Sámediggi lea addán stuorra ruhtadoarjaga dasa. Prošeakta šaddá dál bistevažžan, nu mo ohcci lea čilgen, mii earret eará mearkkaša ahte galgá ásahuvvot virgi mii galgá nannet sámi dimenšuvnna. Sámedikki oaidnu lea ahte dakkár doaibma ferte adnojuvvot oassin gieldda doaimmas, ja nu dat ferte váldojuvvot mielde gieldda bušeahtaide.</p>
    <p>Evttohus 4, áirras Ronny Wilhelmsen, BB:a sámediggejoavku ja Nordkalottfolket</p>
    <p>Vuotnalinnját ja Sámedikki politihkka</p>
    <p>Maŋŋá konsultašuvnnaid riddoguolástuslávdegotti evttohusa čuovvoleami birra gaskal ovddit sámediggepresideantta Egil Olli ja guolástusministara, juksojuvvui ovttamielalašvuohta earret eará das ahte gieldit badjel 15 mehtera guhkkosaš fatnasiid bivdimis Finnmárkku vuonain ja osiin Romssas ja Nordlánddas.</p>
    <p>Dán gildosis sáhttá oažžut sierralobi, ja Vuotnaguolástuslávdegoddi lea ožžon deaŧalaš rolla dan ektui, dakko bokte ahte sii galget buktit rávvagiid Guolástus- ja riddodepartementii vejolaš sierralobiid ektui.</p>
    <p>Vuotnalinnját ja gielddus badjel 15 mehtera guhkkosaš fatnasiid bivdimis dáid linnjáid siskkobealde lea áibbas ođđa politihkkasuorgi Sámediggái ja nationála dássái.</p>
    <p>Sámediggi ii leat digaštallan vuotnalinnjáid mearrideami ii ge digaštallan prinsihpaid sierralobiid ektui vuotnalinnjáid siskkobealde daid fatnasiid várás mat leat guhkit go 15 mehtera.</p>
    <p>Mii diehtit Sámedikkis ahte guolleresurssat vuonain leat stuorra deattu vuolde. Min dálá oaidnu lea ahte ii galgga addit lobi fatnasiidda mat leat guhkit go 15 mehtera, bivdit vuotnalinnjáid siskkobealde.</p>
    <p>Go Sámedikkis ii leat mearriduvvon politihkka vuotnalinnjáid ektui, de mii háliidit ahte sámediggeráđđi ráhkkanahttá dán sierra áššin boahtte dievasčoahkkimii.</p>
    <p>Sámediggeráđi čuovvoleapmi 4. Evttohussii</p>
    <p>Vuotnalinnját ja Sámedikki politihkka</p>
    <p>Sámedikkis lea iežas guolástuspolitihkas leamaš fokus vuotnalinnjáin sihkkarastindihti báikkálaš riddo- ja vuotnaguolásteami unnit fatnasiiguin. Dát bargu oažžu eanet áigeguovdilvuođa go Vuotnaguolástanlávdegoddi dál lea doaibmagoahtán.</p>
    <p>Fatnasiin mat leat badjel 15 mehtera, ii leat lohpi bivdit siskkobealde vuotnalinnjá, muhto dán mearrádussii sáhttá oažžut sierralobi. Otnážii ii leat leamaš mearri man stuoris fanas sáhttá leat. Sámediggi diehtá ahte ášši lea aitto meannuduvvon Vuotnaguolástanlávdegottis, vuosttaš čoahkkin gos árvalit joatkit diimmá sierralobi gildosis sáide- ja sallitnuohttebivddu várás vuonain. Muhto leat evttohan ahte fatnasat eai oaččo leat stuoribut go 90 juolgemihtu (27,43 mehtera). Lávdegoddi lea viidáset evttohan ahte mearriduvvo unnimus guollesturrodat sáidái mii lea 45 cm, ja eanemus lágis ožžot leat 20 % seaguhuvvon unnit sáiddit. Dát sáhttá leat positiivan sáidemáddodahkii áiggi mielde.</p>
    <p>Sámediggeráđđi áigu veardádallat galgá go čuovvolit ášši mearrasámi strategiijaid oktavuođas. Seammás galgá Vuotnaguolástanlávdegoddi sáhttit boahtit bures johtui iežas bargguin, ja gávdnat iežas saji hálddašeamis. Sámediggi lea ja áigu ain láhčit dása dili. Sámediggi vuordá ahte Vuotnaguolástanlávdegoddi bargá iežas mandáhta siskkobealde. Lea lunddolaš ahte Sámediggi ja Vuotnaguolástanlávdegoddi gulahallaba lagabui regulerenárvalusa birra mii lea boahtime, vai buoremus lági mielde sáhttá heivehit ja sihkkarastit resursavuođu unnimus fatnasiidda riddo- ja vuotnaguovlluin.</p>
    <p>Evttohus 5, áirras Inger Elin Utsi, NSR-NSR/SaB sámediggejoavku</p>
    <p>Nationála dearvvašvuođa- ja buhcciidviessoplána birra</p>
    <p>Sámedikkis lea bajimus ovddasvástádus sámi dearvvašvuođa- ja sosiálapolitihka hábmemis ja lea deaŧaleamos eaktudeaddji norgga eiseválddiid ektui go guoská ovddidit dásseárvosaš fálaldagaid sámi álbmogii.</p>
    <p>Dearvvašvuođa- ja fuolahusministtar áigu 2015 čavčča bidjat ovdan nationála dearvvašvuođa- ja buhcciidviessoplána.</p>
    <p>Das áigu departemeanta čilget ja analyseret spesialistadearvvašvuođabálvalusa stáhtusa ja hástalusaid ja evttohit doaibmabijuid mat galget ovddidit spesialistadearvvašvuođabálvalusa nu ahte dat sáhttá dustet boahtteáiggi dárbbuid. Plánas galget evttohuvvot iešguđet buhcciidviessošlájaid ja buhcciidviessostruktuvrra prinsihpat ja definišuvnnat das mo bálvalus galgá ovddiduvvot, nu mo dat boahtá ovdan ráđđehusa álginjulggaštusas.</p>
    <p>Sámi geavaheaddjioainnu bealis ii leat dál dásseárvosaš buhcciidviessofálaldat. Buhcciidviesut leat menddo guhkkin eret sámi guovddášguovlluin. Buhcciin sámi gielddain lea guhkes mátki fáhkkabálvalussii go sii buohccájit.</p>
    <p>Lea áibbas čielggas ahte dálá buhcciidviessostruktuvra ii atte ovdamearkka dihtii Oarje-Finnmárkku ássiide oadjebasvuođa heakka ja dearvvašvuođa ektui.</p>
    <p>Lea deaŧalaš ahte Sámediggi searvá nu árrat go vejolaš dán prosessii iežas rávvagiiguin. Dat guorrasa maiddái ILO-konvenšuvnna 25. artihkkalii ahte sápmelaččat galget leat mielde hábmemin guovdilis dearvvašvuođafálaldagaid ja nannet sámi geavaheddjiid vuoigatvuođa dohkálaš dearvvašvuođabálvalussii.</p>
    <p>Danne ferte Sámediggi meannudit ášši dan birra mo dearvvašvuođabálvalus berre leat sámi perspektiivva mielde ja gosa buhcciidviesut galget huksejuvvot boahtteáiggis addin dihtii dásseárvosaš fálaldaga. Dat go váilot sámegielat dearvvašvuođabargit, lea maid čuolbma mii ferte váldojuvvot ovdan dakkár plánas.</p>
    <p>Sámediggeráđi čuovvoleapmi 5. Evttohussii</p>
    <p>Nationála dearvvašvuođa- ja buohcciviessoplána .</p>
    <p>Sámediggeráđđái lea dovddus ášši ahte ráđđehus áigu geiget golbma barggu 2015:s, dearvvašvuođa- ja buohcciviessoplána, dieđáhus vuođđodearvvašvuođa birra, ja álbmotdearvvašvuođadieđáhusa. Sámediggeráđi čoahkkima oktavuođas Dearvvašvuođa- ja fuolahusministariin Høie cuoŋománu 2014, bivddii ráđđi konsultašuvnnaid plána birra.  Dearvvašvuođa- ja fuolahusdepartemeanta lea vuos bovden Sámedikki diehtojuohkinčoahkkimii buot golmma barggu birra geassemánus. Dalle oažžut buoret gova das mii iešguđet plánaid sisdoallu lea.</p>
    <p>Sámediggi lea danin duhtavaš go biddjo johtui bargu nationála dearvvašvuođa- ja buohcciviessoplána birra, ja Sámedikki mielas lea lunddolaš ahte spesialistadearvvašvuođafálaldagat sámi divššohasaide leat oassin dás. Ráđđehus lea maid geažuhan ahte divššohasaid dárbbut ožžot guovddáš saji dán barggus. Dát ferte maid guoskat sámi divššohasaide.</p>
    <p>Sámediggeráđđái lea dehálaš ahte spesialistadearvvašvuođabálvalusain lea dárbbašlaš gelbbolašvuohta sámi divššohasaid birra ja sin dárbbuid birra. Dát fertejit maid leat fáddán go spesialistadearvvašvuođabálvalusa struktuvra galgá plánejuvvot boahtteáiggis. Boahtteáiggi struktuvra ferte maid váldit vuhtii movt fálaldagat sámi divššohasaide šaddet buoremus lági mielde.</p>
    <p>Evttohus 6, áirras Torill Bakken Kåven, Nordkalottfolket</p>
    <p>Doarjot kvenaid rahčamušaid kvenagielladili buorideamis</p>
    <p>Kvenat leat guhkkit áiggi bargan dan ala ahte kvenagiella loktejuvvošii dásis II dássái III Eurohpalaš guovllu- dahje veahádatgielaid soahpamušas.</p>
    <p>Otná nammii leat Norgga eiseválddit bidjat kvenagiela dássái II Eurohpalaš guovllu- dahje veahádatgielaid soahpamušas. Stuorradiggedieđáhusas nr 35 (2007–2008) <span type="quote" xml:lang="nno">“Mål og meining”</span>  konkluderejuvvo čielggadusas kvenagiela birra ahte <span type="quote" xml:lang="nno">“Det langsiktige målet for arbeidet med å styrkja kvensk språk må elles vera at ein etter kvart kan skapa grunnlag for å gje kvensk vern på det høgaste og mest forpliktande nivået i den europeiske minoritetsspråkpakta.”</span> (Guhkes áiggi mihttomearrin kvenagiela nannenbarggus ferte leat muđui ahte dađistaga nannet kvenagiela ja loktet dan alimus ja eanemus geatnegahtti dássái Eurohpalaš veahádatgiellasoahpamušas.)  <span type="quote" xml:lang="nob">«Kvensk språk er i en prekær situasjon og målrettet innsats er nødvendig for å beskytte og fremme det.»</span> (Kvenagiella lea heahtedilis ja lea dárbu ulbmillaččat suodjalit ja ovddidit dan)</p>
    <p>Lea heahkka várra ahte kvenagiella jávká oalát, maid maiddái varas dutkan duođašta viiddis EUprošeavttas ELDIA mas celkojuvvo ahte <span type="quote" xml:lang="nob">“umiddelbare og effektive tiltak må til for å hindre utryddelse”</span>. (ferte dalán bidjat johtui árjjalaš doaibmabijuid maiguin hehttet giela jápmima) Geahča <em type="italic">http://www.eldia-project.org/ </em>.  </p>
    <p>Jos kvenagiella loktejuvvošii dásis II dássái III Eurohpalaš guovllu- dahje veahádatgielaid soahpamušas, de geatnegahtášii dat eiseválddiid eanet doarjut kvenagiela, ja fertešii hoahpuhit gielladoaibmabijuid dan ektui. Dát mearkkašivččii dihto unnimus standárddaid bidjama kvenagiela oahpahussii ja ohppui ovdaskuvlla rájes joatkkaskuvlla dássái, vuođđooahpahusas oahpaheddjiide, ja kvenagiela olámuddui buktima sierra servodatosiin, dasa lassin go geavahus ja fokus kvena gillii ja kultuvrii buorránivččii.</p>
    <p>Kvenat rahčet doarjaga oažžumis dán evttohussii Norgga eiseválddiid beales, ja dárbbašit veahki buot dain orgánain gos lea vejolaš oažžut. Kvenat dárbbašit veahki gielddain, fylkkagielddain, Sámedikkis ja eará aktevrrain dán áššis oažžun dihte čađa dan Norgga eiseválddiid ektui. Porsáŋggu, Álttá, Návuona, Ráissa, Skiervvá, Gáivuona, Stuorravuona ja Ivgu suohkanat leat juo mearridan doarjut dán gáibádusa.</p>
    <p>Sámedikkis leat ollu vásihusat das ahte man hástaleaddji lea bargat iežas giela ja kultuvrra beali. Kvenat gullet maiddái Norgga veahádahkii geat leat ássan sámiiguin bálddalaga ollu sohkabuolvvaid, ja sámi ja kvena ruohttasat leat bures seahkanan ollu báikkiin Davvi Norggas. Mii berret doarjut dán deaŧalaš barggu vai kvenagiela stáhtus buorránivččii. Nordkalottfolket bivdá Sámedikkis doarjaga dán deaŧalaš bargui, juogo njuolga Sámediggeráđi bokte, dahje juo nu ahte ášši ovddiduvvo golggotmánu dievasčoahkkimii.</p>
    <p>Sámediggeráđi čuovvoleapmi 6. Evttohussii</p>
    <p>Doarjot kvenaid rahčamušaid kvenagielladili buorideamis</p>
    <p>Eurohpálaš šiehtadus regiovdna- dahje minoritehtagielaid birra (giellašiehtadus) mearriduvvui 1992 ja lea ratifiserejuvvon 25 riikkain. Norga ratifiserii giellašiehtadusa 1992, ja dát bođii fápmui njukčamánu 1. beaivvi 1998.</p>
    <p>Giellašiehtadusa ulbmil lea suddjet ja ovddidit regiovdna- ja minoritehtagielaid suddjen dihte Eurohpá kultuvrralaš árbbi ja addit giellageavaheddjiide vejolašvuođa geavahit gielaset priváhta ja almmolaš arenaiguin. Giellašiehtadusas leat ulbmilat ja prinsihpat mat gusket regiovdna- dahje minoritehtagažaldagaid maid stáhtat galget ollašuhttit. Viidásat leat dás konkrehta doaibmabijut mat galget láhčit dili ja movttiidahttit geavahit regiovdna- dahje minoritehtagielaid almmolaš arenaiguin.</p>
    <p>Minoritehtagielat vásihit dávjá stuora hástalusaid mat gusket giellageavaheapmái priváhta ja almmolaš arenaiguin. Minoritehtagielaid nannen ja suddjen boahtá das mo stáhtat láhčet dili ja movttiidahttet geavahit giela buot arenaiguin. Kvenagielas lea guhkes árbevierru Sámis ja lea máŋgasiidda seammá lunddolaš go sámegiella ja dárogiella. Gielas lea dehálaš kultuvrralaš oassi máŋggabealatvuođas Sámis, ja berre oažžut eanet dohkkeheami giellašiehtadusa bokte. Sámediggi oaidná dehálažžan doarjut barggu nannet minoritehtagielaid ja doarjut kvenagiela árvvu nu ahte dat maid gullá minoritehtagielaid III šiehtadussii.</p>
    <p>Evttohus 7, áirras Christina Henriksen, NSR-NSR/SaB sámediggejoavku</p>
    <p>Sámediggi nuortalašgillii</p>
    <p>NSR-NSR/SáB evttohit ahte Sámediggi váldá atnui, Sää´mtee´ǧǧ, Sámedikki virggálaš nama nuortalašgillii. Namma geavahuvvo seamma láhkai go eará ge giellavariánttat.</p>
    <p>NSR-NSR/SáB evttohit ahte Sámediggi váldá atnui, Sää´mtee´ǧǧ, Sámedikki virggálaš nama nuortalašgillii. Nuortalašgiella ii leat anus Norgga bealde dál, ja nu lea ge dađi deaŧaleabbo čalmmustahttit nuortalaččaid leahkima, giela ja kultuvrra.</p>
    <p>Suoma ja Ruošša bealde Sámis geavahuvvo giella, ja gielas lea maid ortografiija. Danne lea NSRNSR/SáB sámediggejoavkku mielas lunddolaš ahte maiddái nuortalašgiella oidno Sámedikki almmolaš profiillas. Evttohuvvon namma lea vižžojuvvon Suoma bealde Sámedikki almmolaš profiillas.</p>
    <p>Ain váilu biehtansámegiela ortografiija, muhto go dat lea sajis, de livččii dieđusge lunddolaš čalmmustahttit maiddái biehtansámegiela Sámedikki almmolaš profiillas.</p>
    <p>Sámediggeráđi čuovvoleapmi 7. Evttohussii</p>
    <p>Sámediggi nuortalašgillii</p>
    <p>Sámedikki mielas lea buorre jus váldit geavahussii Sää´mtee´ǧǧ Sámedikki nuortalašgielat almmolaš namman. Lea dehálaš čalmmustahttit nuortalaš giela ja kultuvrra. Sámediggi ferte viidásat dán ášši meannudeames iskat makkár formalitehtat leat go lasihat nuortalašgielat nama Sámediggái. Ferte maid veardidit man láhkai galgá dahkat Sámedikki logo ja galbbaid ektui. Dáid goluid ferte maid bušehttii bidjat. Sää´mtee´ǧǧ, Sámedikki nuortalašgielat nama formalitehtaid ja goluid iskan boahtá dahkkot ovdal golggotmánu 2014.</p>
    <p>Mearkkašupmi, Bargiidbellodat, Nordkalottfolket, Sámit Lulli -Norggas, Dáloniidlistta, ÅSG ja Olgešbellodat, áirras Ellen Kristina Saba bokte</p>
    <p>Evttohussii nr. 4, Vuotnalinnját ja Sámedikki politihkka</p>
    <p>Sámediggi diehtá ahte guolleresurssat vuonain leat garra bahkkašumi vuolde. Min oaivil dál lea ahte ii galgga addot lohpi bivdit fatnasiiguin mat leat stuoribut go 15 mehtera vuotnalinnjáid siskkobealde. Dán dan dihte vai mearrasámiid kultursuodjaleapmi ja materiálalaš kulturvuođđu seailluhuvvo vuonain.</p>
    <p>Sámediggi muittuha seammás sámediggeráđi eanetlogumearrádusa geassemánu 9.b. 2011 rájes mas earret eará čuožžu ahte : »Sámediggi deattuha dehálašvuođa das ahte departemeanta doarju árvalusa nannet suddjema unnimus fatnasiid resurssain, earret eará go mearrida gildosa guolásteapmái vuotnalinnjáid siskkobealde, fatnasiin mat leat badjel 15 mehtera.»  Sámediggi ávžžuha sámediggeráđi čuovvolit ášši ráđđehusain, departemeanttain ja vuotnaguolástanlávdegotti áirasiiguin. Go Sámedikkis ii leat makkárge mearriduvvon politihkka vuotnalinnjáid ektui, de háliidit mii ahte sámediggeráđđi ráhkkana dán sierra áššin boahtte dievasčoahkkimii.</p>
    <p>Dievasčoahkkinjođihangotti árvalus Sámediggái</p>
    <p>Ođđa áššit 1 - 7 sáddejuvvojit Sámediggeráđđái čuovvoleapmái</p>
    <p>III  Jienasteapmi</p>
    <p>39 áirasis ledje 27 čoahkis. Jienasteapmi dahkkojuvvui čuovvovaš vuogi mielde:</p>
    <p>Dievasčoahkkinjođihangotti árvalus mearriduvvui ovttajienalaččat.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  1  Jørn Are Gaski   2  Hartvik Hansen   Silje Karine Muotka   Hartvik Hansen   Silje Karine Muotka Jan Åge Biti  3  Nora Marie Bransfjell   Thomas Åhrén   Nora Marie Bransfjell   Thomas Åhrén   4  Mariann Wollmann Magga   Henrik Olsen   Mariann Wollmann Magga Inger Elin Utsi   Vibeke Larsen   Hartvik Hansen  Henrik Olsen   5  Ronny Wilhelmsen   Silje Karine Muotka   Ronny Wilhelmsen Lars Filip Paulsen   Ellen Kristina Saba   Inger Eline Eriksen  Silje Karine Muotka   6  Inger Elin Utsi   Henrik Olsen Tor Gunnar Nystad   Henrik Olsen   7  Kjellrun Wilhelmsen   Aili Keskitalo    Kjellrun Wilhelmsen Kirsti Guvsám   Inger Elin Utsi  Aili Keskitalo   8  Christina Henriksen   Aili Keskitalo   Christina Henriksen   Aili Keskitalo</p>
    <p>VI  Sámedikki mearrádus</p>
    <p>Ođđa áššit 1 - 7 sáddejuvvojit Sámediggeráđđái čuovvoleapmái.</p>
    <p>Ášši meannudeapmi loahpahuvvui 06.06.14 dii. 10.20.</p>
    <p>Vuođđogiella: Dárogiella</p>
    <p xml:lang="nob">Ášši/Sak  DC 013/14</p>
    <p>Sámediggeráđi doaibmadieđáhus</p>
    <p>Arkiiva</p>
    <p>SF- Arkiiváššenr.</p>
    <p xml:lang="koi">14/2513</p>
    <p>Ášši meannudeapmi álggahuvvui 03.06.14 dii. 09.15.</p>
    <p>I  Mildosat</p>
    <p>Nr  Beaivi Geas/Geasa Namahus</p>
    <p>Rehketdoallu     Juolluduvvon doarjagat</p>
    <p>II  Evttohusat ja mearkkašumit</p>
    <p>Sámediggeráđi árvalus Sámediggái:</p>
    <p>Sámedigge váldá diehtun Sámediggeráđi doaibmadieđáhusa guoskevaš áigodahkii.</p>
    <p>Álggahus</p>
    <p>Dát dieđáhus lea áigodagas 14.02.14- 12.05.14 rádjái, ja čatnasa Sámedikki 2014 bušehttii. Dieđáhusas rapporterejuvvo bušeahtta mihttomeriid ja strategiijaid birra, ja vel eará bargguid birra.</p>
    <p>Sámediggeráđđi lea dán áigodagas doallan ovtta fysalaš čoahkkima, máŋga telefončoahkkima ja lea meannudan 71 ášši.</p>
    <p>Nugo oidno geahčastagas www.sametinget.no/kalender de lea ráđđi searvan ollu čoahkkimiidda ja ovddastemiide.</p>
    <p xml:lang="smj">Giella</p>
    <p>Váldomihttomearri</p>
    <p>Eanet giellageavaheaddjit ja eambbo giellageavaheapmi.</p>
    <p>2. 1 Ovddasvástádus ja rámmaeavttut sámegillii</p>
    <p>Suohkaniid čuovvoleapmi sámegiela doaibmaguovlluin</p>
    <p>Sámediggi presideanttas Aili Keskitalos lea dieđáhusáigodagas leamaš čuovvolančoahkkin hálddašanguovllu suohkaniiguin Gáivuotna-, Loabát-, Divttasvuotna-, Raavrhvijhke ja Snåasa, ja vel Norlándda fylkkasuohkaniin. Earret dáid ovttastahtton suohkaniin ja fylkkasuohkana lea presideantta deaivan sátnejođiheddjiid Siellatgielda- ja Omasvuona suohkanis, ja sus leamas sáhkavuorru Fálesnuori álbmotčoahkkimis vejolaš ovttastahttima birra sámegiela hálddašanguvlui. Presideanttas lea maid leamaš sáhkavuorru jahkásaš giellaguovddášdeaivvadeamis mii dán jagi čađahuvvui Leavnnjas.</p>
    <p>Sámediggeráđis lea maid leamaš čuovvolančoahkkin Finnmárkku fylkkasuohkaniin, čuovvolan dihte ovttasbargošiehtadusa. Dasa lassin lea Sámediggeráđđi doallan sáhkavuoru Røros vejolaš ovttasteami birra sámegiela hálddašanguvlui. Lulli-Trøndelága  ráđđedeaddji  lávdegoddi sáme- áššiide jođihii čoahkkima.</p>
    <p>Doarjja giellaprošeavttaide</p>
    <p>Ohcanáigemearri giellaprošeaktaohcamiidda lei njukčamánu 1.beaivve ja leat registrerejuvvon 83 ohcama main ohcansubmi lea eanet go 18 miljovnna ruvnno. 2014 bušeahtas lea juolluduvvon 7 610 000 ruvnno giellaprošeavttaide. Ráđđi meannuda áššiid ovdal geasi.</p>
    <p xml:lang="vep">Stipeanda</p>
    <p>Ohppiin geain lea sámegiella fágan joatkkaskuvllas lea vejolašvuohta ohcat stipeandda Sámedikkis. Ohppiin gean lea sámegiella vuosttašgiellan, nubbingiellan ja amasgiellan ožžot namalassii 7 000, 5 000 ja 2 500 ruvnno stipeandan 2013/ 2014 skuvlajagis. Ohcanáigemearri nogai 30.03.14.</p>
    <p>Sámediggi oaččui 212 ohcama sis geain lea sámegiella vuosttašgiellan, 182 ohcama sis geain lea sámegiella nubbingiellan ja 76 ohcama sis geain lea sámegiella amasgiellan. Ohcamat meannuduvvojedje dađistaga ja buot ohccit leat ožžon vástádusa sin ohcamiidda.</p>
    <p xml:lang="smj">2. 2 Giellageavaheaddjit</p>
    <p xml:lang="smj">Giellakampánnja</p>
    <p>Giella- ambassadevrrat leat bargan nannosit dan ala ahte čalmmustahttit giellakampánja dan vuogi mielde ahte leat sámi beakkálmasaid ožžon doarjut kampánja. Guovdageainnu ja Kárášjoga beassášdoaluid oktavuođas sii deive sihke čiŋaheaddji Erlend Elias, musihkkára John Henrik Fjãllgren  ja joavkku Duolva duottar.   Jahkásaš Finnmárkku beanavuoddjimiid oktavuođas deive ambassadevrrat Lars Monsena. Buot dát beakkálmasat leat dorjon kampánja. Eanet dieđut dán birra gávdná giellakampánja Facebooksiiddus; Saemesth Munnjien – Sámásta Mujna – Sámás Muinna.</p>
    <p>Dasa lassin leat máŋga ambassadevrra oasálastán iešguđet konferánssain gos leat hupman ja muitalan kampánnja birra. Sii leat ee oasálastán Parlamentarihkarkonferánssas Ubmis, lullisámi oahpahuskonferánssas Troandimis ja deaivvadan Suoma Sámedikki nuoraidráđiin. Suomabeale sáminuoraid mielas lei kampánnja hui buorre, ja sávaše kampánnja suomabeallái maid.</p>
    <p>2. 3. Sámegiela geavaheapmi</p>
    <p>Sámi girkoráđđi</p>
    <p>Sámedikkis lea leamaš čoahkkin Norgga Biibalservviin ja Sámi girkoráđiin. Čoahkkima fáddá lei biibbaljorgaleapmi sámegillii. Davvisámegiel jorgaleapmi lea dál gárvvis ja vurdojuvvo almmuhuvvot 2019 beassážiidda. Dat mii guoská lullisámi biibbaljorgaleapmái leat muhttin teakstagirjji jorgaluvvon ja sullii 170 siiddu teaksta. Julevsámi biibbaljorgaleami ovddasvástádus lea dal ruoŧabeale ja prošeaktaplána galgá hábmejuvvot, áirrassearvi nammaduvvot ja jorgalanbargu galggašii álggahuvvot 2016.</p>
    <p>Sámedikki presideanta Aili Keskitalo lea dorjon ohcama gos  Norgga Biibbalsearvvi ohca  ahte lullisámi báhppa Bierna Bientie galgá oažžut stádastipeandda bargat lullisámi biibbaljorgalemiin.</p>
    <p>Sámi girkoráđđi ovddidii ášši sámelága giellanjuolggadusaid reviderenbarggu birra. Girkolaš bálvalusat sámegillii leat čielgasit  namuhuvvon otná lágas, Strategiijaplánas sámi girkoeallimii leat árvalusat otná mearrádusaide, ja Girkočoahkkin lea árvvoštallan ahte sámeláhka gusto maiddái  maŋŋel go girku ja stáda oktavuođat leat rievdan. Sámelága boahtteáigge stáhtus girkui gullá daidda láhkabeliide maid Girkoráđđi ja departemeantta galget digaštallat boahttevaš áiggis. Dasa lassin lei čoahkkima fáddá davvinorgga religiovdna- ja girkohistorjáprošeakta ja lassioahppokurssat religiovnna ja eallinoainnu birra Sámis.</p>
    <p>Sámediggeráđđi lea soahpan čoahkkima doallat Sámi girkoráđiin digaštallat guoskevaš áššiid.</p>
    <p>Davviriikalaš sámi giellaovttasbargu</p>
    <p>Sámi Giellagáldu prošeaktaáigodat nohka geassemánu 30.beaivve dán jagi. Sii leat de doaibman prošeaktan beannot jagi. Oktanas go sii leat bargan terminologiija- buvttademiin ja dohkkehemiin, de sii leat maid bargan normerengažaldagaiguin ja informašuvnnain. Njukčamánu loahpas sii rahpe iežaset ruovttusiidduid; giella.org main leat 8 giellaválljenvejolašvuođa. Dáppe gávdná dieđuid prošeavtta birra ja dieđáhus makkár tearpmat leat dohkkehuvvon áigodagas. Sámedikkit Ruoŧas ja Suomas leat dál ohcagoahtán ruhtadeami nu ahte Sámi Giellagáldu doaibma sáhttá joatkit bargguideaset olles dán jagi. Sii áiggoše gulahallat guovddáš eiseválddiiguin ja  barget dan ovdii ahte Norga, Ruoŧŧa ja Suopma oččoše fásta ruhtadeami stádabušeahtas dán doibmii.</p>
    <p>Norgga Sámediggi lea 2014-bušeahtas juolludan doarjaga doalahit doaimma olles jagi, ja lea dan sivas guhkidan bargošiehtadusaid giellabargiiguin maŋŋel go prošeaktaáigodat lea nohkan. Miessemánu loahpas dollojuvvo loahpahanseminára prošektii Sámi Giellagáldu gos bohtosat ja hástalusat almmuhuvvojit.</p>
    <p>Sámi báikenamat</p>
    <p>Sámediggi lea addán rávvaga  sámi namaide earret eará Fuoskkus, Tjelsundas ja Harstadas.   Sámediggi lea maid addán rávvagiid sámi geaidnonamaide Omasvuonas. Sámediggi lea addán rávvagiid earret eará daidda geat barget áššiiguin mat guoskkahit sámi riektačállima ja nama mearkkašumi. Dasa lassin lea sámi báikenammabálvalus addán rávvaga tunneallanamma- áššái Álttá suohkanis.</p>
    <p>Sámediggi oasálasttii UNGEGN (United Nations Group of Experts on Geographical Names) 28. sešuvnnas. Sámediggi muitalii sámi báikenamaid dili birra, ja ovdanbuvttii dan váilevaš láhkaimplementerema  mii guoská sámi báikenamaide. Báikenammaláhka ja sámeláhka leat leamaš badjel 20 jagi geavahusas, ain váilu lágaid čuovvuleapmi ollu guovlluin.</p>
    <p>Presideanta Aili Keskitalo leamaš dialogačoahkkimis Suortta suohkanis. Suortta suohkan háliida čalmmustahttit sámegiela iežaset guovllus, ja dan oktavuođas leat sii veardideamen mearridit suohkana sámegielnama. Dialogačoahkkimis digaštallui vejolašvuođat ja hástalusat mat gusket sámi báikenamaide ja sámi kultuvrra ja historjjá ovdáneapmái Suorttas ja Viestaralasis. Sámediggeráđi mielas lea hui positiiva ahte Suortta suohkan háliida čalmmustahttit sámegiela.</p>
    <p>Eurohpáráđi raporta regiovdna- ja minoritehtagielaid birra</p>
    <p>Norga lea ratifiseren Eurohpáráđi giellašiehtadusa regiovdna- ja minoritehtagielaid birra 1993. Dán jagi galgá Norga sáddet sisa 6. raporterema sámegiela dili birra. Dan oktavuođas lea Sámediggi bargamin oažžut čielgasit oidnosii sámegiela dili dán raporteremis.</p>
    <p>Sámi almmolaš guorahallan</p>
    <p>Sámediggi lea bidjan johtui  siskkáldasat barggu almmolaš guorahallamin, mii galgá čielggadit sámegielaid dili ja rámmaeavttuid.</p>
    <p>Kultuvra</p>
    <p>Váldomihttomearri</p>
    <p>Ealli ja girjás sámi dáidda- ja kultureallin mas buorre dássi ja mii lea olámuttus buohkaide.</p>
    <p>3. 1 Sámi kulturorganisašuvnnat arenan sámi kultuvrra gaskkusteapmái ja vásáhussii</p>
    <p>RiddoDuottarMuseat</p>
    <p>Sámediggi lea joatkán geahčadit RiddoDuottarMuseaid boahtteáiggi. Boahttevaš strategiijaid leat árvvoštallagoahtán. Dát bargu čađahuvvo olggobealde bálvalusaiguin, ja ovddiduvvot beliide loahpageahčen miessemánu. Sáhttet evttohuvvot muhtun rievdadusat, muhto jáhkkimis lea sávahahtti ahte bealit doalahit šiehtadusaid doaibmavuođđudusain RiddoDuottarMuseat.</p>
    <p>Nuortasámi musea</p>
    <p>Sámediggeráđis lei čoahkkin Njávdámis Deanu ja Várjjaga museasiiddain (DVM) ja Statsbyggain Nuortasámi museavistti gárvvisteami birra. Dál orru leamen nu ahte huksenprošeakta fargga loahpahuvvo, dakkár čovdosiiguin maid buot bealit sáhttet dohkkehit. Ii leat loahpalaččat mearriduvvon musea čájáhusa rahpanbeaivi. Sámediggeráđđi beasai maid dán oktavuođas deaivvadit DVM stivrajođiheddjiin ja direktevrrain, nannejuvvon museasiidda doaimma ja hástalusaid birra.</p>
    <p>Ovdaprošeakta – Sámi ásahusovdovddideapmi Plassjes</p>
    <p>Sámediggi lea juolludan 300 000 ru doarjjan Aajege - Saemien gïele- jïh maahtoejarnge čađahit ovdaprošeavtta – sámi ásahusovddideapmi Plassjes.  Prošeavtta mihttomearrin lea árvvoštallat ja prošekteret strategiijaid Plassje-regiovnna ásahuslaš sámi fágadoaimma viidásetovddideami várás, ja mo sáhttá nannet ja viidáseappot ovddidit guovllu sámi fágabirrasa. Sámediggi lea juolludusas deattuhan ahte dakkár arenat ja deaivvadansajit gos giela ja kultuvrra sáhttá doaimmahit, leat deaŧalaččat. Danne sáhttá ovdaprošeakta – sámi ásahusovddideapmi Plassjes leat deaŧalaš dan oktavuođas.</p>
    <p>Riikkaidgaskasaš Sámi Filbmaguovddáš o/s rievdaduvvo Riikkai dgaskasaš filbmainstituhtta OS:n</p>
    <p>Sámediggi lea oastán 90 ossosa fitnodagas, haddái 1000 NOK juohke ossosis. Eaktun lea ahte Sámediggi oažžu stivraáirasa fitnodaga stivrii, ja ahte Kulturdepartemeanta mieđiha emišuvdnii. Sámedikki áigumuš searvamii fitnodahkii lea nannet dan deaŧalaš rolla mii das galgá leat, namalassii bisuhit ja viidáseappot ovddidit sámi filbmabuvttadeami ja diehtomielalašvuođa filmma birra dáiddalaš ovdanbuktimin. Ja nannet sámi oanehis-, dokumentára- ja guhkesfilmmaid ráhkadeami, sihke kvalitehta ja kvantitehta dáfus.</p>
    <p xml:lang="sma">Saemien Sijte huksen</p>
    <p>Árjjalaččat lea bargojuvvon viidáseappot Saemien Sijte huksema ruhtademiin. Sámediggepresideanta lea almmuhan kronihka earret eará Adresseavisen nammasaš aviissas ásahusaid birra, ja kulturministtar lea bovdejuvvon galledit Snoasa. Čoahkkimat galget maiddái dollojuvvot Stuorradikki politihkalaš joavkkuiguin huksema birra.</p>
    <p>Beaivváš Sámi Našunálateáhtera prošekteren</p>
    <p>Sámediggeráđđi lea áigodagas doallan čoahkkima Beaivvážiin viidáset strategiijaid birra sierra teáhtervistti ovdaprošekterema ruhtadeami birra. Ulbmilin lea oažžut várrejuvvot ruđaid 2015 Stáhtabušeahtas ovdaprošekterema álggaheapmái dan ohcama vuođul mii lea sáddejuvvon Kulturdepartementii.</p>
    <p>Nammadeamit</p>
    <p>Sámediggeráđđi lea áigodagas dahkan čuovvovaš nammademiid:</p>
    <p>Åarjelhsaemien Teatere: Inga Lill Sundset, sadjásaš Per Fjällström Riddu Riđđu Festivála AS:  Kjellaug Isaksen, sadjásaš Stein Bjørn Lásságámmi:     Joar Nango, sadjásaš Rawdna Carita Eira Sijti Jarnge:   Ada Einemo Jürgensen, sadjásaš Ole Henrik Kappfjell Sámi prográmmaráđđi:   Katri Somby, jođiheaddji (sadjásaš: Ellen Cecilie Triumf), Klemet Erland     Hætta (sadjásaš: Jan Henrik Hætta), Vidar Andersen (sadjásaš: Jens     Petter Kåven), Steinar Pedersen (sadjásaš: Robert Greiner), May     Jønsson (sadjásaš: Ann-Jorid Henriksen)</p>
    <p>Sámi girjebusset</p>
    <p>Sámediggeráđđi lea čađahan jahkásaš gulahallančoahkkima sámi girjebussiiguin. Čoahkkimis leat mii ožžon cealkámušaid ja árvalusaid bussiid beaivválaš doaimmaheami ja boahttevaš hástalusaid hárrái. Sámediggeráđđi deattuhii man deaŧalaččat buorit statistihkat leat lágidemiid ja luoikamiid oktavuođas, ja almmuhii ahte mii háliidit evalueret girjebussiid doarjjaortnega árvvoštallan dihtii doaibmá go ortnet daid eavttuid vuođul mat leat biddjojuvvon.</p>
    <p xml:lang="nno">NRK</p>
    <p>NRK stivrra ja jođiheaddjijoavkku galledeami oktavuođas Finnmárkkus njukčamánus doalai Sámediggeráđđi čoahkkima NRK stivrrain. Čoahkkimis dovddahii Sámediggeráđđi oainnuid ja vuordámušaid NRK ektui. Ráđđi deattuhii earret eará nannejuvvon sámi mánáid-TV fálaldaga, ja stuorát girjáivuođa ja čiekŋudeami iešguđet áššesurggiin main leat sámi oainnut, ja NRK mearkkašumi go guoská sámegiela ovddideapmái ja gáhttemii.</p>
    <p>Festiválat</p>
    <p>Sámi festiválat Riddu Riđđu, Márkomeannu ja Guovdageainnu musihkkafestivála leat doallan čoahkkima Sámediggeráđiin áigodagas. Čoahkkimiid fáddán lea earret eará leamaš festiválaid hástalusat eaktodáhtolašvuođa, ekonomiija, doaimmaid ja organiserema ektui.</p>
    <p>3. 2 Sámi valáštallan</p>
    <p xml:lang="deu">AWG</p>
    <p>Arctic Winter Games (AWG) 2014 lágiduvvui Fairbanks Alaskas áigodagas 16.- 22.03.2014. Sámiid valáštallanlihttu/Samenes idrettsforbund (SVL) oassálasttii joavkkuin mas ledje 44 olbmo, sihke valáštallit, kulturdoaimmaheaddjit ja jođiheaddjit. Team Sápmi lei mielde buot luohkáin, juniornieiddaid spábbačiekčamis ja kulturprográmmas. Joavku máhca ruoktot dán vahku maŋŋá dievva medáljaiguin ja vásáhusaiguin.</p>
    <p>Sámediggepresideanta čuovui olles lágideami. Dan vahkus beasai son čuovvut buot gilvvuid ja loaiddastemiid maidda sámi nuorat oassálaste. Dasa lassin beasai oaidnit ollu dain erenoamáš gilvvuin mat lágiduvvojedje AWG-vahkus. Dát leat gilvvut maid vuođđun leat árbevirolaš doaimmat inuihtaid ja eará álgoálbmogiid gaskkas árktalaš guovlluin.</p>
    <p>Dan vahkus lei presideanttas čoahkkin SVL jođiheddjiiguin mas fáddán lei Team Sápmi vejolašvuohta searvat AWG:ii ja hástalusat dan oktavuođas. Sámediggepresideanttas lei maid čoahkkin AWG riikkaidgaskasaš lávdegotti presideanttain Gerry Thick. Čoahkkimis digaštallojuvvui Sápmi oassálasitn AWG:ii. AWG bealis dovddahuvvui illu dasa ahte Sápmi oassálastá AWG:ii,  ja nu lea mielde riggudahttimin dán lágideami buori vuogi mielde. Seammás dovddahuvvui sin bealis ahte AWGlágideami sturrodat, ja oassálastiid lohku, dál lea hástalussan. Eai háliit ahte lágideapmi galgá stuorrut eanet. Sámedikki bealis dovddahuvvui duhtavašvuohta dainna ahte Sápmi oažžu vejolašvuođa searvat AWG:ii, ja ahte oassálastin lea mielde nannemin sámi identitehta, ja maiddái nannemin sápmelaččaid gullevašvuođa árktalaš bearrašii.</p>
    <p>2016:s lágiduvvo AWG Ruonáeatnamis. Čoahkkimis dohkkehuvvui ahte eanet kulturoassálastit besset searvat, ja eanet oassálastit individuála gilvvuide. Dattetge ii mieđihuvvon vejolašvuohta searvat eanet joavkogilvvuide. Seammás mieđihuvvui čoahkkimis ahte sáhttá čađahit njoarosteami čájáhusgilvun AWG 2016 lágideamis.</p>
    <p>Sámediggeráđđi oaidná vejolašvuođa nannet barggu AWG:ain ovdal lágideami Ruonáeatnamis 2016:s. AWG presideanta váillahii čoahkkimis politihkalaš beroštumi Suoma ja Ruoŧa sámedikkiid bealis. Ráđđi áigu AWG 2016 oktavuođas bargat dan ala ahte SVL sáhttá nannet beroštumi ja searvama AWG:ii miehtá Sámi.</p>
    <p xml:lang="smj">Máhttu</p>
    <p>Váldomihttomearri</p>
    <p>Sámi álbmogis lea dat máhttu, gelbbolašvuohta ja gálggat mat dárbbašuvvojit vai sáhttá suodjalit ja ovddidit sámi servodagaid, ja árjjalaš oassálastimii sámi, nationála ja riikkaidgaskasaš servodahkii.</p>
    <p>4. 1 Mánáidgárdi</p>
    <p>Čuovvunjoavku mánáidgárdeoahpaheaddjioahpu várás</p>
    <p>Sámediggi lea mielde nationála čuovvunjoavkkus ođđa mánáidgárdeoahpaheaddjioahpu várás (FGBLU) maid departemeanta lea nammadan. Mandáhtta lea earret eará čuovvut ja veardádallat ovdáneami mánáidgárdeoahpaheaddjioahpu NOKUT- evaluerema vuođul ja ovttaskas institušuvnna čuovvolanplána ektui. Čuovvunjoavku doaibmá 2013-2017, ja leat čoahkkimat dađistaga, sullii 4-6 gearddi jagis.</p>
    <p>Njukča- ja cuoŋománus finai čuovvunjoavku buot ásahusain gos fállet mánáidgárdeoahpaheaddjioahpu Norggas, oktiibuot 19 allaskuvllas/ universitehtas. Čuovvunjoavku juhkkojuvvui golmma mátkkoštanjovkui. Mátkkoštanjoavku mas Sámediggi lei mielde, gallededje allaskuvllaid Oslos, Hamaris, Haldenis, Stordas, Sogndalas ja Voldas, Doppe lei čoahkkin jođiheddjiiguin, fágaoahpaheddjiiguin, praksisoahpaheddjiiguin ja studeanttaiguin, ja čoahkkimis ledje paneladigaštallamat. Sámi perspektiiva galgá maid ođđa BLU:ii čadnojuvvot.  Guokte maŋimus beaivvi lei mátkkoštanjoavkkus mielde fágaáigečállaga <span type="quote">“Vuosttaš lávki”</span> redaktevra. 2. olggosaddimis boahtá čálus mátkki birra.</p>
    <p>Buohkat čuovvunjoavkkus leat <span type="quote" xml:lang="nob">“adopteren”</span> ovtta studeantta guhtege. Dát studeanta galgá čuvvojuvvot golbma jagi, ja dán bokte ožžot joavkku áirasat čiekŋalit dieđuid das movt sii vásihit leat studeantan ođđa BLU:s.</p>
    <p>Ovttasbargu Finnmárkku fylkkamánniin</p>
    <p>Sámediggi lea oassálastán fágabeivviin mánáidgárdeovddasvástádus- olbmuiguin Finnmárkkus miessemánu 7.-8.b Girkonjárggas. Fáddá fágabeivviin lei gelbbolašvuohta boahtteáiggi mánáidgárddiin. Duogáš dása lea Máhttodepartemeantta strategiijaplána gelbbolašvuođas ja rekruteremis 2014-2020. Sámediggi doalai sáhkavuoru mas strategiijaplána ja gelbbolašvuohta ja rekruteren čadnojuvvo Sámedikki bargui. Hástalus viidáset barggus lea movt mii galgat ovttasbargat Finnmárkku fylkkamánniin, ja makkár doaibmabijut galget biddjot johtui nu ahte olahit strategiijaplána mihttomeriid. Fylkkamánni sávai eanet ovttasbarggu Sámedikkiin, muhto mánáidgárdejuhkosis leat odne vátni resurssat viidát ovttasbargui.</p>
    <p>GLØD- kampánja</p>
    <p>Sámediggi searvvai referánsajoavkočoahkkimii Máhttodepartemeantta GLØD- kampánnja oktavuođas guovvamánu 24.b. Sámediggi lea mielde dán referánsajoavkkus go rekruteren lea okta áŋgiruššansurggiin. Sámediggi lea buktán cealkámušaid dán jagá rekruterenkampánjii ja lea leamaš positiiva kampánjii. Kampánja biddjui johtui guovvamánu 26.b. ja Sámediggi lea veahkehan juohkit dieđuid kampánja birra. Sámedikki fokus lea rekruteret eanet sámegielat mánáidgárdeoahpaheddjiid, ja lea dán forumis ovddidan sávaldaga ahte kampánja maiddái galgá čalmmustahttit sámi perspektiivva nu ahte kampánja maid olaha sámi ohcciid. Dát evttohus ii čuovvoluvvon, já ággan atne go sámi allaskuvla ii áiggo bidjat johtui mánáidgárdeoahpaheaddjioahpu boahtte čavčča.</p>
    <p>Stipeanda studeanttaide geat váldet sámi mánáidgárdeoahpaheaddjioahpu</p>
    <p>Sámediggi juolluda dál stipeandda studeanttaide geat váldet sámi mánáidgárdeoahpaheaddjioahpu. Addo maid stipeanda studeanttaide geat váldet eará mánáidgárdeoahpaheaddjioahpu, eaktun dalle lea ahte studeanta lea čađahan eksámena vuosttaš- dahje nubbingiellan sámegielas joatkkaoahpahusas, dahje sullásaš dásis.</p>
    <p>Sámediggi lea alit oahpu stipeandaortnega bokte vásihan ahte maŋimus jagiid leat eanet sámegielat studeanttat mat leat válljen váldit iežaset mánáidgárdeoahpaheaddjioahpu eará oahppoinstitušuvnnain go Sámi allaskuvllas.</p>
    <p>Sámedikki statistihkka čájeha ahte áigodagas 2012 gitta 2014 giđđii ledje 14 studeanta geat válde sámi mánáidgárdeoahpaheaddjioahpu. Seammás ledje 12 sámegielat studeanta geat lohke dárogielat mánáidgárdeoahpaheaddjioahpu. Dán ovdáneami dihtii lea danin dehálaš sámediggái ahte dákkár nationála rekruterenkampánja maid guoskkaha vejolaš sámegielat ohcciid.</p>
    <p xml:lang="vep">Stipeanda</p>
    <p>Sámi mánáidgárdeoahpaheaddjioahppu Eará mánáidgárdeoahpaheaddjioahppu giđđat 2014   čakčat 2013   giđđat 2013   giđđat 2012   čakčat 2012</p>
    <p>(Statistihka vuođđun leat logut maid Sámediggi lea čohkken stipeandda hálddašeami oktavuođas)</p>
    <p>Sámedikki ohcanvuđot doarjagiid evalueren mánáidgárddiide</p>
    <p>Sámediggi čađahii 2010 evaluerema mánáidgárddiid doarjjaortnegiin. Dás šattai boađus ahte ortnega juolludaneavttut rivde veahá. Sámediggi háliida fas evaluerema iežas ohcanvuđot doarjjaortnegiin mánáidgárddiide. Dáinna evalueremiin háliida Sámediggi:</p>
    <p>- Oažžut gova das movt Sámedikki juolluduvvon doarjagat geavahuvvojit ja Sámedikki hálddašeapmi doarjagiin.  - Oažžut gova das movt doarjjaoažžut háliidit ahte doarjja galggašii hábmejuvvot boahtteáiggis nu ahte ortnegat leat buorebut heivehuvvon mánáidgárddiid dárbbuide sámi mánáidgárdefálaldagaid ektui mat leat huksejuvvon sámi giela ja kultuvrra nala.  - Gilvovuođđu almmuhuvvui Doffinis. Sámediggi lea áigemearrái ožžon guokte fálaldaga, mii lei cuoŋománu 11.b 2014. Mii leat dál geahčadeame fálaldagaid.</p>
    <p>Galledeapmi mánáidgárddiin</p>
    <p>Njukčamánu 4. - 6.b. finai Sámediggi golmma mánáidgárddis. Ovtta mánáidgárddis Troandimis ja Snåasas gos fállet sámegieloahpahusa ja lullisámi mánáidgárddis Snåasas. Fáddá lei makkár hástalusat mánáidgárddiin leat sámi giela ja kultuvrra ektui. Sámediggi oaidná ahte mánáidgárddis lea dárbu oažžut dieđuid ja bagadallama ja ahte mánáidgárdegalledeamit dan sivas ledje ávkkálaččat.</p>
    <p>Nationála mánáidgárdebeaivi njukčamánu 18.b.</p>
    <p>Nationála mánáidgárdebeaivi 2014 lágiduvvo njukčamánu 18. b. Oahppolihttu, Fágalihttu ja mánáidgárddiid váhnenlávdegoddi (Foreldreutvalget for barnehager (FUB)) dat barget ovttas mánáidgárdebeivviin. Mánáidgárddit miehtá riikka čalmmustahttet beaivvi, mii lea šaddan árbevierrun ollugiidda. Dán jagi galgá demokratiija ja mánáid mielváikkuheapmi leat guovddážis, ja čuoládat lea:”Mus lea juoga dadjamuš.” Fáddá lea válljejuvvon Norgga vuođđoláhkaávvudeami 2014 duogážiin. Mánáidgárdebeaivvi oktavuođas čálii Sámediggeráđđi kronihka dan birra ahte sámi mánáidgárdefálaldat nanne demokratiija. Kronihkas namuhuvvo ahte sámi mánáin galgá leat oktagaslaš vuoigatvuohta sámi mánáidgárdefálaldahkii. Das han lea ge sáhka ahte sámi mánáin galgá leat vuoigatvuohta mielváikkuheapmái ja iešmearrideapmái. Viidáset čalmmustahtii Sámediggeráđđi mánáidgárdebeaivvi galledemiin Álttá siida mánáidgárddi mii lea sámi mánáidgárdi Álttás ja Márkománák mánáidgárddis Skániin.</p>
    <p>Čoahkkin sámi mánáidgárddiin Oslos</p>
    <p>Cuoŋománu 7.b. lei Sámediggeráđđi já Sámedikki hálddahus čoahkkimis sámi mánáidgárddiin Cizaš Oslos. Čoahkkin dollojuvvui oažžun dihti dieđuid ođđasisorganiserema birra mii plánejuvvo gávpotoasi suohkana mánáidgárddiin, ja digaštalle earret eará ossodatdirektevrra virggi sisdoalu. Sámediggái lei dehálaš ahte sámi mánáidgárddi fálaldat ii galgga gáržžiduvvot. Sámediggi mieđiha ahte mis ii leat váldi cuiggodit mánáidgárdeeaiggádiid ortnegiidda, muhto ávžžuha doallat nanu fokusa váldodoaimmaheamis. Sámediggi ovdanbuvttii mearrádusaid mánáidgárdelágas, mánáidgárddiid rámmaplánas ja ON mánáidkonvenšuvnnas, mánáidgárdefálaldaga ektui ja fálaldaga ektui maid sámi mánát galget oažžut.</p>
    <p>Čoahkkin Oahppolihtu sámi lávdegottiin</p>
    <p>Njukčamánu 11.b. lei Sámediggeráđđi čoahkkimis Oahppolihtu sámi lávdegottiin. Čoahkkin čađahuvvui ásahan dihte ovttasbarggu Sámedikkiin áššiid birra oahpahuspolitihkas. Sámediggi muitalii oahpponeavvobargguid birra, bargguid birra givssideami vuostá ja áigeguovdilis stipeandaortnegiid birra  alit oahpus.</p>
    <p>Čoahkkin Vuođđooahpahusa Váhnenlávdegottiin Sámediggeráđđi lei čoahkkimis njukčamánu 10.b. Vuođđooahpahusa váhnenlávdegottiin Guovdageainnus. Sámediggeráđđi muitalii sámi oahpponeavvuid barggu birra ja hástalusaid birra sámi skuvllain. Sámi váhnenfierpmádat digaštallojuvvui, ja dahkkui šiehtadus ahte galget lágiduvvot jámma fierpmádatčoahkkimat hálddahusdásis.</p>
    <p>4. 2 Vuođđooahpahus</p>
    <p xml:lang="fin">Oahppanresurssat</p>
    <p>Sámediggi lei 2014:s várren 17 625 000 ruvnno doarjagiidda ovddidit deaddiluvvon ja digitála oahppanresurssaide vuođđooahpahussii ja erenoamážit heivehuvvon oahpahussii davvi-, julev- ja lullisámegielas. Dán jagi vuoruheamit leat golbma fága main leat reviderejuvvon oahppoplánat 2012:s ja 2013:s: sámegiella, servodatfága-sámegiella ja luonddufága-sámegiella. Sámediggái ledje boahtán 40 ohcama oktiibuot 68 807 507 ruvnno ovddas, ja dáin ledje ohcamat 9 122 337 ruvnno ovddas olggobealde dán jagi vuoruhemiid. Hástalussan dán jagi juolludemiin leat várrejuvvon bušeahtta ja válljen dárbbuid ektui dáin iešguđet fágain vuođđooahpahusas ja erenoamážit heivehuvvon oahpahusa gaskka. Sámediggeráđđi vuordá geargat meannudit ohcamiid ovdal miessemánu loahpa.</p>
    <p>Erenoamášpedagogihkka</p>
    <p>Sámediggeráđis lei čoahkkin StatPed Nord:in ja SEAD:in Guovdageainnus cuoŋománu 8.b. gos fáddá lei earret eará Midtlyngen lávdegotti guorahallama ja stuoradiggedieđáhusa 18 (2011)  Oahppan ja oktavuohta čuovvoleapmi. Fáddán lei maid dárbu sihkkarastit sámi mánáide ovttadássásaš fálaldaga SEAD nannema bokte ja dárbbu birra ahte suohkanat oahpásnuvvet sámi erenoamášpedagogalaš resurssaiguin. Sámediggeráđđi deattuhii ahte sámi mánáin lea riekti oažžut heiveheami  seammás go sis lea riekti oažžut oahpahusa sámegielas ja sámegillii maid galget ollašuvvot.</p>
    <p>2013: várrejuvvo ruđat kártet erenoamášpedagogalaš fálaldagaid ja dárbbuid.  Norut Alta lea čađahan kártema ja lea geigen raportta Sámediggái. Kártema bohtosat geigejuvvojit Sámediggái lávdegoddevahkku miessemánus. Raportta biddjo vuođđun viidáset vuoruhemiide suorggi bargguin.</p>
    <p>Guovllučoahkkaneami Prográmmalávdegoddi</p>
    <p>Sámediggi lea searvan guovllučoahkkaneami prográmmalávdegoddái cuoŋománu 2014 rájes. Prográmmalávdegoddi galgá sihkkarastit fágalaš ja kultuvrralaš sisdoalu alla dásis. Bajit mihttomearri guovllučoahkkanemiin lea váikkuhit dasa ahte bargit guovllu Statped:s ja PP- bálvalusas ožžot fágalaš lasáhusa ja ožžot oktasaš čoahkkananbáikki. Davvi- Norgga guovllučoahkkaneapmi lea ovttasbargočoahkkin gaskal Statped, PP- bálvalusa ja Nordlándda, Romssa ja Finnmárkku fylkkamánniid. Guovllučoahkkaneami eaiggát lea guovlludirektevra Davvi Statpedas.</p>
    <p>Čoahkkin máhttoministariin</p>
    <p>Sámediggeráđđi lea bivdán, ja ožžon duođaštuvvot, čoahkkima máhttoministariin Torbjørn Røe Isakseniin geassemánus. Sámediggeráđđi áigu čoahkkimis ministariin ávžžuhit ođasmahttit oahpahuslága ja priváhtaskuvlalága, dainna jurdagiin ahte nannešii sámi mánáid vuoigatvuođaid lágain. Ráđđi áigu maid digaštallat oahpponeavvodili, refušuvdnaortnega skuvlaeaiggádiin mat fállet sámegieloahpahusa ja sámegiel gáiddusoahpahusa.</p>
    <p>Ulbmiljoksama dovdomearkkat</p>
    <p>Oahppoplánaid reviderema oktavuođas lei ulbmila joksama dovdomearkkaid hábmen oassi barggus. Bargojoavkkut mat ásahuvvo sámi oahppoplánaid reviderema oktavuođas, leat čađahan barggu ja hábmen dovdomearkkaid ulbmiljoksamis maŋŋil 10. ceahki sámegielas vuosttašgiellan ja sámegielas nubbingiellan. Ulbmiljoksama dovdomearkkat muitalit kvalitehta birra das maid oahppi máhttá obbalaš gelbbolašvuođamihtuid ektui ja galget leat veahkkin oahpaheaddjái veardádallanbarggus. Dokumeanttat almmuhuvvojit Sámedikki neahttasiiddus</p>
    <p>Sámi oahpahusa fierpmádat</p>
    <p>Sámedikki dievasčoahkkin lea juolludan 300 000 ruvnno fierpmádahkii 2014:s. Sámediggi lea evttohan šiehtadusa das movt juolluduvvon ruđat galget geavahuvvot. Oahpaheaddjifierpmádat ásahuvvui 2013 čakčamánu. Sii leat ohcan lassiruhtadeami ja buktán árvalusaid 2015 bušehttii, sii árvvoštallat ahte lea dárbu 950 000 ruvdnui. Sámediggeráđđi meannuda ohcama miessemánus.</p>
    <p>Biebmo-, dearvvašvuođa ja lihkadeami nationála guovddáš</p>
    <p>Máhttodepartemeanta ja Dearvvašvuođa- ja fuolahusdepartemeanta leat ásahan Biebmo-, dearvvašvuođa ja fysalaš lihkadeami nationála guovddáža Bergen allaskuvlii. Guovddáža váldomihttomeari joavku leat mánáidgárddiid bargit, jođiheaddjit ja eaiggádat, skuvllat ja dearvvašvuođaguovddážat ja skuvladearvvašvuođabálvalus. Sámediggi ja guovddáš leat deaivvadan digaštallat movt guovddáš sáhttá váikkuhit ovddideapmái resurssain mat erenoamážit galget fuolahit sápmelaččaid dárbbuid. Biebmo- dearvvašvuođa ja fysalaš lihkadeami nationála guovddáš rahppo almmolaččat golggotmánus.</p>
    <p>Romssa joatkkaskuvllaid struktuvra</p>
    <p>Sámediggeráđđi lea sádden gulaskuddancealkámuša Romssa fylkkasuohkanii gos erenoamážit deattuhuvvo váilevaš oahpahusfálaldat sámegielas ja ohppiid vejolašvuhtii vázzit skuvlla lagasbirrasis.</p>
    <p>Sámegieloahpahus ii leat namuhuvvon gulaskuddanreivves. Fylkkasuohkan lea árvvoštallan čohkket oahppoprográmmaid válljejuvvon skuvllaide guovllu siskkobealde. Romssas leat dušše golmma skuvllas oahppospesialiseren, eará oahppoprográmmafágat leat biddjon dušše ovtta skuvlii.</p>
    <p>Fylkkasuohkan meannuda ášši geassemánus 2014. Sámediggeráđđi lea bivdán čoahkkima fylkkaráđiin ovdal ášši loahpalaččat meannuduvvo.</p>
    <p>4. 2 Alit oahppu ja dutkan</p>
    <p>Rekruteren alit ohppui ja dutkamii</p>
    <p>Ovttasbargoorgána sámi oahpaheaddjioahpporegiovdna SAK 7, doalai cuoŋománu 1. ja 2.b. evaluerenkonferánssa <span type="quote">“Nationála rekruterenstrategiija sámi alit oahpu várás 2011- 2014”</span>. Sámediggepresideanta doalai sáhkavuoru konferánssa rahpamis. Sámediggepresideanta namuhii iežas sártnis earret eará ahte Sámediggeráđđi ii leat duhtavaš ráđđehusa čuovvolemiin Butenschønlávdegotti čielggademiin, muhto ahte Sámediggi áigu joatkit ráđđehusa guvlui bargat áššiin boahtteáiggis. Sámediggeráđđi juogadii iežas jurdagiid Sámedikki rekruterenstrategiijaid birra konferánssa nuppi beaivvi, ja humai iešguđet lágan váikkuhangaskaomiid birra maid sáhttá geavahit rekrutteren dihti eanet sámegielat studeanttaid. Boađusin dás lei ahte go ovttas bargat oktasaš olahusa vuostá oččodit eanet studeanttaid sámi alit ohppui, ja eanet fágaolbmuid geain lea sámi giella- ja kulturgelbbolašvuohta addá buoremus bohtosiid.</p>
    <p>Presideanttas lei cuoŋománu 1.b. čoahkkin Nordlándda universitehta rektoriin ja beasai dalle gullat universitehta áŋgiruššama birra sámi giela ja kultuvrra ovddas. Sis leat 23 studeantta geat leat váldiime bachelorgráda julevsámegielas ja leat plánen bidjat johtui master- oahpu julevsámegielas 2015 čavčča. Dasa lassin lea sis dán jagi leamaš oahppu sámi historjjás, mas ledje 60 studeanta. Viidáset muitaluvvui sámi sisdoalu sajusteapmi ođđa vuođđoskuvlaoahpaheaddjioahpuide ja mánáidgárdeoahpaheaddjioahpuide lea álggahuvvon.</p>
    <p><em type="bold">Stipeanda alit ohppui 2014 </em>Galle stipeandda </p>
    <p>Ohcamiid lohku oktiibuot Válmmasin meannuduvvon miessemánu 9.b. 2014 Stipeanddat máksojuvvon 2014 giđa ohcamiidda 2013 čavčča    Lullisámegiella   Davvisámegiella   oahpaheaddjioahppu   BA Boazodoallu   Olggobealde vuoruhemiid   mánáidgárdeoahpaheaddji   Girkolaš oahppu   BA buohccidivššár   politiija</p>
    <p>2014 Bušeahtta 2 850 000  Juolluduvvon stipeandasubmi miessemánu 9.b. muttus 2014:  1 127 500 1 722 500 Maŋimus jagiid lea dán poasttas leamaš badjelgeavaheapmi. Sámediggeráđđi oinnii dárbbu vuolidit stipeanddaid sturrodaga jagi 2014 ovddas. Dasa lassin váldojuvvo liigestipeanddat julev- ja lullisámegiela ovddas eret. Dál orru šaddame nu ahte dán poasttas ii leat badjelgeavaheapmi dán jagi.</p>
    <p>Sámi perspektiiva alit oahpus</p>
    <p>Sámedikkis lea leamaš ovttasbargočoahkkin Máhttodepartemeanttain njukčamánu 11.b. Guovdageainnus.</p>
    <p>Sámediggi lea oassálastán proseassas maid Máhttodepartemeanta ovttasbarggus OECD:in ja máŋgga eará departemeanttain, čađahit <span type="quote" xml:lang="eng">”Skills strategy – Building an effective skills strategy for Norway”</span> prošeavtta oktavuođas. Bargobádji lágiduvvui cuoŋománu 1. ja 2.b., mas lei mihttomearri buktit OECD:ii árvalusaid doaibmabijuide vai sáhttá dustet nationála ja regionála gelbbolašvuođahástalusaid maid OECD lea ovdal proseassas deattuhan. Bargobáji bohtosat addet vuođu OECD loahpparaportii mii galgá válbmejuvvot 2014 geasi. Departemeanta galgá 2015 álggus ovddidit árvalusa movt OECD- raportta galgá čuovvoluvvot.</p>
    <p>Sámediggi oassálasttii GLU- konferánssas Drammenis njukčamánu 19.-20.b. Oahpaheaddjioahpu čuovvunjoavku geigii iežas raportta nummár 4 Oahpaheaddjioahpuid rievdan, siskkáldas ovddideapmi</p>
    <p type="listitem" xml:lang="nno">– konteavsttalaš ja struktuvrralaš caggamat olggobealde (Lærerutdanninger i endring, indre utvikling -</p>
    <p>ytre kontekstuelle og strukturelle hinder). Sámediggeráđđi lea nammadan áirasa čuovvunjovkui. Ovddit raportta (2013) čájehii ahte lei stuora gaska gaskal áigumuša oahpahit sámi áššiid birra ja das mii duođas dáhpáhuvai institušuvnnain. Čuovvunjoavku bivddii institušuvnnaid jođiheddjiid ásahit ortnegiid mat ” (,,,)sihkkarastet ahte lágavuđot gáibádusat oahpahussii sámi áššiid birra čuovvoluvvojit sorjavaš makkár fága studeanttat válljejit ja sorjavaš gii oahpaha fágain áiggis áigái.” Institušuvnnaid raporteren čájeha ahte eatnasat leat dahkan juoidá nannen dihti oahpahusa sámi áššiid birra. Sámi perspektiiva ii leat meannuduvvon eaŋgalasgielas, luonddufágas ja lášmmohallamis dan viđa institušuvnnas gos guorahallan dahkkui. Čuovvunjoavku rávve institušuvnnaid bargat systemáhtalaččat nu ahte oažžu sámi perspektiivva sisa lunddolaš oassin viidát vuođđoskuvlaoahpaheaddjioahpus, dat mearkkaša buot fágain ja praksisiin.</p>
    <p xml:lang="eng">Sámediggeráđđi oassálasttii panelas Education, Learning and Indigenous Peoples rights: What knowledge, skills and languages for sustainable livelihoods? Konferánssas UIT Norgga árktalaš universitehtas cuoŋománu 4.b.</p>
    <p>Sámediggeráđđi lea doallan čoahkkima Sámi allaskuvlla rektoráhtain cuoŋománu 8.b. Digaštallamiid fáttát čoahkkimis ledje sámi oahpaheaddjioahppu ja sámi sisdoallu nationála oahpaheaddjioahpus.</p>
    <p>Sámediggi searvvai Finnmarkfakultehta strategiijačoahkkimii cuoŋománu 29.b. vai beassá buktit mearkkašumiid fakultehta strategiijabargguide.</p>
    <p>Sámi dutkan</p>
    <p>Čoahkkimis gaskal Sámedikki ja Sámi allaskuvlla njukčamánu 12.b. šihttojuvvui ahte galget lágiduvvot gulahallančoahkkimat juohke jahkebeale. Doppe dieđihuvvui maid SA ohcama birra NOKUT:ii gos bivdá beassat luovos NOKUT akkrediterengáibádusain, lea dohkkehuvvon NOKUT hálddahusdásis, ja ahte lea nammaduvvon fágalávdegoddi mii galgá galledit Sámi allaskuvlla miessemánu 14.-15.b. Sámediggi galgá jearahallamii miessemánu 15.b. dan birra jus šaddá vejolaš bargoaddi boahtteáiggis. Ođđa gulahallančoahkkin šihttojuvvui čakčamánnui 19.b.</p>
    <p>Sámediggi lei dárkkisteaddji čoahkkimis cuoŋománu 28.b. Norgga dutkanráđi prográmmastivrra sámi prográmma birra.</p>
    <p>Jahkekonferánssa oktavuođas regionála dutkanfoanddain geassemánu 4. ja 5.b. lea Sámediggi ovddidan jurdaga čađahit oktasaš čoahkkima čálliidjođiheddjiiguin regionála dutkanfoanddain Innlandet:is, Gaska- Norggas ja Davvi- Norggas. Áigumuš lea čuovvolit, foandaregiovnnaid geatnegasvuođaid dihte, ahte dat maiddái galget atnit fuola sámi dutkanberoštumiin ja –dárbbuin</p>
    <p>Sámediggedieđáhus alit oahpu ja dutkama birra</p>
    <p>Sámediggeráđđi lea bidjan johtui proseassa hábmet sámediggedieđáhusa alit oahpu ja dutkama birra. Dieđáhus galgá plána mielde geigejuvvot Sámediggái 2015 čavčča. Álggahankonferánsa lea plánejuvvon lágiduvvot čakčamánu 9. ja 10.b. Guovdageainnus. Davvi- Trøndelága allaskuvla, UiT Norgga Árktalaš universitehta ja Sámi allaskuvla leat bovdejuvvon doallat sáhkavuoru ja leat danin seahkánan konferánssa plánemii. Sámedikkis lei čoahkkin oassálastiiguin cuoŋománu 29.b. gos iešguđet fáttát sáhkavuoruide digaštallojuvvo.</p>
    <p>Dearvvašvuohta ja sosiála</p>
    <p>Váldomihttomearri</p>
    <p>Dásseárvosaš dearvvašvuođa – ja sosiálabálvalus sámi álbmogii sámi giela ja kultuvrra vuođul.  Bálvalus galgá heivehuvvot sámi álbmoga vuoigatvuođaid ja dárbbuid mielde.</p>
    <p>Dearvvašvuođa – ja sosiála prošeaktaohcamiid hálddašeapmi</p>
    <p>Sámediggái leat dássážii boahtán 13 ohcama dearvvašvuođa – ja sosiálaprošeavttaide. Bušeahtas lea várrejuvvon 2 834 000 ru ohcanvuđot doarjagii. Ođas dán jagi lea ahte dál lea rabas ohcanáigi. Dat mearkkaša ahte ohcamat leat birra jagi ja loahpalaš lohkku juolluduvvon ohcamiin lea easka loahpageahčen jagi.</p>
    <p>5. 1 Ovttaárvosaš dearvvašvuođa – ja sosiálabálvalus</p>
    <p>Čoahkkin Stáhtaráđiin Høie</p>
    <p>Sámediggeráđđi  ja presideanta deive stáhtaráđi Bent Høie 8.4.2014. Fáttát dan čoahkkimis ledje:</p>
    <p>1) Dearvvašvuođa – ja fuolahusfálaldat sámi buhcciide suohkandearvvašvuođabálvalusa siskkobealde.  Sámediggeráđđi muitalii stáhtaráđđái dárbbuid ja rivttiid oažžut dearvvašvuođa – ja fuolahusbálvalusaid sámi pasieanttaide suohkandearvvašvuođabálvalusas mas lea sámi giella ja kulturgelbbolašvuohta. Lulli – ja julevsámi guovlu biddjoje ovdan dego ovdamearkkat das gos sámi pasieanttat eai oaččo dohkálaš fálaldaga. Sámediggeráđđi čujuhii ahte suohkanlaš dearvvašvuođa – ja fuolahusláhka geatnegahttá suohkaniid addit heivehuvvon bálvalusaid álbmogii. Sámediggeráđđi oaivvilda ahte jus ásaha TDBS julevsámi guvlui livččii dat lávki ásaheames ovttaárvosaš bálvalusaid sámi pasieanttaide.</p>
    <p>2) Ovdánahttit SÁNAG viidáseappot našunála gealboguovddážin psyhkalaš dearvvašvuođa ja gárrenmirkogeavaheames. Sámediggeráđđi háliida ahte SÁNAG galgá ovdánahttot viidáseappot nu ahte lea fálaldat buot sámi pasieanttaide ihkenas gos sii orrot. SÁNAG lea dan duohken ahte leat sihke ekonomalaš rámmat ja ovdánahttinvejolašvuohta maid diehtá ja dovdá, ja ii sáhte leat dan duohken makkár ruhtadilli ja vuoruheamit guđege dearvvašvuođafitnodagas leat. Čoahkkimis dearvvašvuođaministariin deattuhii Sámediggeráđđi dan ahte vuoruheapmi sámi dearvvašvuođa siskkobealde nu go sámi dearvvašvuođapárka huksen, ferte dahkkot seammás eará vuoruhemiiguin dearvvašvuođa siskkobealde. Jus dát galget ollašuvvat, de fertejit leat čielga njuolggadusat Ráđđehusa bealis.</p>
    <p>Sámediggeráđđi lea ožžon diehtit ahte lea bidjon johtui bargu ráhkadit našunála dearvvašvuođa ja buohcceviessoplána. Našunála dearvvašvuođa ja buohcceviessoplánas háliida ráđđehus čilget ja analyseret stáhtusa ja hástalusaid erenoamášdearvvašvuođabálvalusas ja maid evttohit doaimmaid mat galget ovdánahttit erenoamášdearvvašvuođabálvalusas nu ahte dat sáhttá dustet boahtteáiggi dárbbuid. Sámediggeráđđi bivddii ahte Sámediggi maid beassá searvat dan bargui hui árrat seammás go Sámediggeráđđi maid dajai ahte mii bivdit konsultašuvnnaid Našunála dearvvašvuođa ja buohcceviessoplána birra.</p>
    <p>Maŋŋel čoahkkima Dearvvašvuođa - ja fuolahusministariin lea Sámediggeráđđi searvan čoahkkimii SÁNAGiin, DFDain ja Davvi dearvvašvuođain mas bargu dainna Našunála dearvvašvuođa ja buohcceviessoplánain čilgejuvvui eambbo. Dan čoahkkimis lei erenoamáš fokus erenoamášdearvvašvuođabálvalussii sámi álbmogii, seammás go maid sámi dearvvašvuođapárkka birra ságastallui.</p>
    <p>Nammadit áirasiid regionála dearvvašvuođafitnuide ja daid vuollásaččaide</p>
    <p>Sámediggeráđđi bivddi ahte regionála dearvvašvuođafitnuid stivrrain ferte leat sámi áirras. Mii oaivvildit ahte dat lea dárbbašlaš vai ovdánahtto ovttadássásaš dearvvašvuođa – ja sosiálabálvalus sámi álbmogii. Sámediggi čujuha maid ILO – konvenšuvdnii nr 169 art 25 mas čuovvu ahte dearvvašvuođabálvalus álgoálbmogii hábmen galgá dahkkot álgoálbmoga iežas ovddasvástádusa ja geahču bokte, nu ahte álgoálbmogis sáhttá leat nu buorre go vejolaš fysalaš ja mentála dearvvašvuohta. Sámediggeráđđi oaivvilda ahte dat mearkkaša ahte regionála dearvvašvuođafitnuin ja daid vuollásaččain ferte leat sámi áirras man Sámediggi lea nammadan.</p>
    <p>Veajuidahttin</p>
    <p>Sámediggi lea oassálastán čoahkkimis veajuidahttima birra Davvi - Norggas. Lei  LHL – klinihkat Skibotn mii lágidii dan. Sámedikki fáddá lei sámi pasieanttaid riekti ovttaárvosaš dearvvašvuođa – ja sosiála bálvalussii, ja maid dat mearkkaša. Sámediggi deattuhii sámi pasieanttaid dárbbu oažžut veajuidahttinfálaldaga mas deattuhuvvo sámi giella ja kultuvra ja lea maid oassi fálaldagas. Sámediggi vuolggasadji  lea ahte lea dan ovddasvástádus gii addá fálaldaga lágidit nu ahte fálaldat vuhtiiváldá pasieantta sámi giela ja kulturduogáža.</p>
    <p>5. 2 Ovttaárvosaš mánáidsuodjalusbálvalus</p>
    <p>Bargu oažžut ovttaárvosaš dearvvašvuođa – ja sosiálabálvalusa julevsámi guovllus</p>
    <p>Sámediggeráđđi lea nammadan sámi áirasiid bargojovkui mii galgá geahčadit moht ovdánahttit ovttadássásaš dearvvašvuođa – ja sosiálabálvalusa sámi álbmogii Davvi – Sálttu guovllus ja mas lea TDMS – prošeakta vuolggasadji. Sámi servviid ja doaimmaheddjiidjoavkkuid evttohusaid vuođul lea Sámediggeráđđi nammadan Hugo Kalstad, Anna Kuljok ja Lars-Fillip Paulsen, ja Nils O. Nilsen, Lars Magne Andreassen ja Inga Karlsen várrelahtut. Viidáseappot lea maid STH – lávdegoddi dan bargojoavkkus. Bargojoavku lea doallan juo vuosttaš čoahkkima.</p>
    <p>Ovttasbargočoahkkin mánáid-, nuoraid – ja bearašetáhtain</p>
    <p>Njukčamánu 17.b dollui čoahkkin gaskal Sámedikki ja Bufetáhta. Diet čoahkkin livččii galgan juo skábmamánus 2013:s muhto fertii dalle maŋiduvvot dálkki geažil. Bufetáhta muitalii Sámediggái sin nuppástuhttima stáhtusa birra, ja maid sin erenoamáš barggu sámi mánáid ja nuoraid ektui. Čakčat 2014 dollo fas ovttasbargočoahkkin.</p>
    <p>Mánáid mieldeváikkuhanriekti</p>
    <p>Sámediggeráđđi lea buktán gulaskuddancealkámuša láhkaásahussii mánáid mielváikkuheami birra ja mánáid vejolašvuođa dasa ahte sis lea sierra luohttámušolmmoš iežas mánáidsuodjalusáššis. Gulaskuddancealkámuš lea addon Mánáid -, dásseárvo – ja searvadahttindepartementii. Sámediggeráđđi dadjá gulaskuddancealkámušas ahte lea duhtavaš go mánáid riekti mieldeváikkuheapmái lea čielgaseabbo dan rievdaduvvon mánáidsuodjaluslágas. Sámediggeráđđi goitge oaidná ahte sámi mánáid riekti ii váldo doarvái vuhtii láhkaásahusas.</p>
    <p>Sámediggeráđđi bargá dasa ahte sámi mánáid vuoigatvuođat galget ovdánit čielgaseappot. Sámi mánáin, dan olis go leat álgoálbmotmánát, de leat sis erenomáš rievttit mat leat sidjiide addon našunála lágaid ja riikkaidgaskasaš konvenšuvnnain. Dat guoská buot sámi mánáide Norggas.</p>
    <p>Departemeanta čujuha sin gulaskuddannotáhtas sámelága giellanjuolggadusaide ja dakko bokte áigu gáržžidit daid rivttiid dušše guoskat giellahálddašanguvlui. Suohkaniin olggobealde giellahálddašanguovllu galgá dušše bargat dan nala ahte mánáidsuodjalus láhčá dili nu ahte luohttámušolbmos lea sámi giella ja kulturgelbbolašvuohta. Sámediggeráđđi šálloša dán hui garrasit, ja lea maid cuiggodan departementii ahte dát ii deavdde sámi mánáid vuoigatvuođaid Mánáidkonvenšuvnna ektui.</p>
    <p>Ovttasbargočoahkkin Norgga biebmoruovttuidserviin</p>
    <p>Njukčamánu 25 b. doalai Sámediggi ovdabargočoahkkima Norgga biebmoruovttuidservviin. Daid ovttasbargočoahkkimiid fokus lea sámi giela ja kultuvrra vuhtiiváldin mánáide geat leat biebmoruovttuin.</p>
    <p>5.3 ovttadássásaš heahtedieđihanbálvalus</p>
    <p>Čoahkkin DSBain, Sámilága hálddašansuohkaniiguin ja 110–guovddážiin.</p>
    <p>Dan oktavuođas go dál galget hukset ja organiseret boahtteáigge heahtedieđihanbálvalusa, de lei čoahkkin Sámediggeráđis direktoráhtain servodatsihkarvuođa ja gearggusvuođas, giellalága hálddašanguovllu suohkaniiguin, ja 110 – guovddážiin, mii galgá dustet heahtedieđihemiid dáin suohkaniin.</p>
    <p>2009 – čavčča bijai Justiisa – ja politiijadepartemeanta johtui barggu hukset ođđa digitála heahtefierpmádaga heahte – ja gearggusvuođaetáhtaide Norggas. Dat plánejuvvon heahtefierpmi lea ođđa digitála rádiooktavuohta miehta riikka sihke buollinčáskadandoibmii, politiijaide ja dearvvašvuođabálvalussii. Bidjat sadjái dan ođđa fierpmi lea váldán máŋga jagi, muhto dál lea bargu maid 5. regiovnnas jođus. Seammás lea guovddášeiseválddiid bealis čađahuvvon bargu mii lea geahčadan buolli – ja gádjunbálvalusa organisereme ja resurssaid.</p>
    <p>Sámediggi lea dadjan ahte lea dárbu heahtedieđihanbálvalussii mii maid váldá vuhtii sámi eallinvuogi ja sámi giela. Sámelága giellanjuolggadusat addá sámi geavaheddjiide hálddašanguovllus rievtti atnit sámegiela go váldá oktavuođa heahtedieđihanbálvalusain.  Heahtedieđihanbálvalusa boahtteáigge organiseren ferte dán vuhtiiváldit.</p>
    <p>Ovttaskas suohkanis lea ovddasvástádus buollinčáskadan gearggusvuhtii suohkanis, ja suohkanat eaiggádit ja jođihit heahtedieđihanguovddážiid  110 ovttas. Gulahallančoahkkimis háliidii Sámediggeráđđi ságastallat otnábeaivve ja boahtteáigge hástalusaid birra, ja dan birra movt sámegiella vuhtiiváldo heahtedieđihanbálvalusas. Sámediggeráđđi váldá mielde daid hástalusaid ja oainnuid dán mat dán čoahkkimis bohte viidáseappot go galgá konsulteret Ráđđehusain.</p>
    <p>Areálat ja biras</p>
    <p>Váldomihttomearri</p>
    <p>Guoddilis luonddu ja resursavuođu hálddašeami vuođul sihkkarastit ja ovddidit sámi kultuvrra, ealáhusbarggu ja servodateallima.</p>
    <p>6.1 Areálaid hálddašeapmi</p>
    <p>Stivralahtuid nammadeapmi álbmotmeahcce- ja suodjalanguovlostivrraide Ráđđehus ásahii álbmotmehciid ja stuorát, juogohis suodjalanguovlluid báikkálaš hálddašeami maŋŋá konsultašuvnnaid Sámedikkiin 2010:s. Ortnet mearkkaša ahte gielddaidgaskasaš álbmotmeahcce/suodjalanguovlostivra, mas leat mielde juohke guoskevaš gieldda áirras lassin juohke guoskevaš fylkkagieldda áirras galgá hálddašit suodjalanguovlluid. Dain guovlluin gos leat sámi beroštusat, galgá maiddái Sámediggi nammadit áirasa stivrii. Oktanuppelohkái stivralahtu doaibmaáigi nogai oktanaga 2013 Sámediggeválgga. Sámediggeráđđi lea Birasdirektoráhta ávžžuhusa vuođul evttohan ođđa stivralahtuid dán oktanuppelohkái stivrii:</p>
    <p xml:lang="sma">Blåfjella-Skjækerfjella-Lierne álbmotmeahccestivrii Elin Marie Danielsen Sadjásaš: Maria Kråik Stenfjell Eva Anette Wilks Sadjásaš: Linda Marie Jåma Kjell Jøran Jåma Sadjásaš: Tom Aile Bientie Thomas Danielsen Sadjásaš: Jon Andreas Steinfjell</p>
    <p>Lomsdal -Visten Ole Henrik Kappfjell Sadjásaš: Betty Kappfjell Gunn Marget Utsi Sadjásaš: Roy Kvitfjell</p>
    <p>Lyngsalpan Audun Johnsen Sadjásaš: Rolf Johansen Hilde Marie Larsen Sadjásaš: Inger Heiskel</p>
    <p>Fálá - Ruobbá Elisabeth Johansen Sadjásaš: Eskild Johansen</p>
    <p>Ráisa ja Ráisduottarháldi Anne Merethe Siri Fyhn Sadjásaš: Mikkel Anders Andersen Gaup Hilde A. Nyvoll Sadjásaš: Geir Tommy Pedersen</p>
    <p>Sievju Brita J. Skum Sadjásaš: Ann-Kristin Engstad Arne Jørgensen Sadjásaš: Robert Wilhelmsen</p>
    <p>Rávttošvuopmi Ronny Wilhelmsen Sadjásaš: Ida B. Bjørnbak</p>
    <p xml:lang="est">Trollheimen Maja Britt Renander Sadjásaš: Anna Kristina Renander Gustav Kant Sadjásaš: Elias Kant</p>
    <p>Várnjárga Jan Ivar Smuk Sadjásaš: Inger Anita Smuk Ragnhild Melleby Aslaksen Sadjásaš: Jarl Even Roska</p>
    <p>Bajit Báhčaveadji Mariann W. Magga Sadjásaš: Ola Johansen</p>
    <p xml:lang="nob">Ånderdalen Anne Berit Påve Kristiansen  Sadjásaš: Geir Are Winter</p>
    <p>Stivranjuolggadusain mat gustojit 9 dan 20 suodjalanguovlostivrii masa Sámediggi evttoha stivralahtuid ahte maiddái Sámedikki nammadan lahtut čuvvot gielddaválgga válgaáigodaga. Sámediggi evttoha áirasiid dáidda stivrraide boahtte gielddaválgga oktavuođas 2015:s.</p>
    <p>Bagadusgihpa daid Sámedikki nammadan stivralahtuide mat leat álbmotmeahcce - ja suodjalanguovlostivrrain</p>
    <p>Sámedikki bušeahta, 9.5 Luonddušláddjivuohta, vuođul lea Sámediggi čuovvoleamen suodjalanguovlostivrraid sámi lahtuid. Dán barggu oktavuođas lea álggahuvvon bargu ráhkadit bagadusgihppaga stivralahtuid várás. Gihpa čilge oanehaččat Sámedikki politihka suodjalanguovlluid ektui, válddaha deaŧalaš lágaid ja njuolggadusaid ja ávžžuha iešguđet suodjalanguovlostivrraid stivralahtuid ásahit fierpmádagaid. Gihpa sáddejuvvo prentemii miessemánus.</p>
    <p>Vuosttaldeapmi vuhtiiváldojuvvon – Kobbedalselva fápmorusttet</p>
    <p>I et brev av 6.9.2013 beaiváduvvon reivves ovddidii Sámediggi vuosttaldeami konsešuvdnaohcamii hukset Kobbedalselva fápmorusttega Lodegiid suohkanis. Ággan vuosttaldeapmái geavahuvvui kulturmuittuid ja kulturbirrasiid vuhtiiváldin ja negatiiva váikkuhusat guovllu boazodollui.</p>
    <p>31.3.2014 beaiváduvvon reivves dieđihii Norgga čázádat- ja energiijadirektoráhta mearrádusa birra áššis. Sámedikki vuosttaldeapmi lei vuhtiiváldojuvvon ja konsešuvdnaohcan biehttaluvvui negatiiva váikkuhusaid geažil boazodollui ja eanadahkii.</p>
    <p>Konsultašuvnnat Femundsmarka hálddašanplána birra</p>
    <p>Sámedikkis leat leamaš konsultašuvnnat Biradirektoráhtain dan hálddašanplána birra mii guoská Femundsmarka álbmotmeahccái ja guoskevaš eanadatsuodjalanguovlluide. Konsultašuvnnain juksojuvvui ovttamielalašvuohta hálddašanplána ektui.</p>
    <p>Konsešuvdna Kalvvatnan bieggafápmorusttegii</p>
    <p>NČE lea addán konsešuvnna Kalvvatnan bieggamillui Bintá ja Laakesvuemie suohkaniin. Vuosttaldeamit leat boahtán Sámedikkis ja eará instánssain, danne manná ášši viidáseappot Oljo- ja energiijadepartementii loahppameannudeapmái. Sámediggi lea sádden reivve Oljo- ja energiijadepartementii mas departemeanta bivdojuvvo váldit oktavuođa čielggadan dihtii viidáset meannudeami ja konsultašuvnnaid Kalvvatnan bieggafápmorusttega konsešuvdnaohcama loahpalaš mearrádusa birra.</p>
    <p xml:lang="est">6.2 Luondduresurssat</p>
    <p xml:lang="smj">Ruvkeplánat Nussiris ja Gumpenjunis</p>
    <p>Sámediggeráđis lei čoahkkin orohaga 22 Fiettar jođiheddjiin ja nubbijođiheddjin 25.02.14 ja das digaštallojuvvojedje ruvkeplánat Nussiris ja Gumpenjunis Fálesnuori suohkanis. Das guorahallojuvvui oktasaččat Nussir ášši almmolaš meannudeapmi ja dat mo ášši lea stáhta mearridanproseassaid oktavuođas plána- ja huksenlága, nuoskkidanlága ja minerálalága vuođul. Orohagas lea áigumuš fuolahit iežas vuoigatvuođaid duopmostuoluid bokte, ja čuovvolit ášši riikkaidgaskasaš olmmošvuoigatvuođaid gozihanmekanismmaid ektui. Sámediggepresideanttas lei čuovvolančoahkkin orohaga 22 Fiettar stivrrain 02.04.14 mas dovddahuvvui ahte sii áigo čađahit čoahkkima Nussir ASA:in čuovvolan dihtii daid eavttuid maid Gielda- ja ođasmahttindepartemeanta lea bidjan ruvkedoaimma muddenplána dohkkeheapmái.</p>
    <p>Sámediggeráđis lei 14.03.14 čoahkkin stáhtaráđiin Jan Tore Sanner:in dan birra mo Sámedikki vuosttaldeapmi Nussir muddenplánii lea meannuduvvon. Ovdal čoahkkima sáddii Gielda- ja ođasmahttindepartemeanta oanehis notáhta 10.03.14 mas lei ášši árvvoštallamiid čoahkkáigeassu. Sámediggeráđđi vástidii 12.03.14 notáhtain mas Sámedikki vuosttaldeami vuođđu lei čilgejuvvon vuđolaččat. Sámediggeráđđi lea čuovvolan Nussira ja Gumpenjuni muddenplána vuosttaldeami, maid Olli sámediggeráđđi lei čuoččaldahttán 13.09.11. Čuovvoleapmi čatnasa vuosttaldeapmái váikkuhusaid oktavuođas boazodollui, vaikke vel dálá sámediggeráđđi maiddái livččii deattuhan ja čuoččaldahttán vuosttaldeami birrasa ja guolásteami ektui jus das livččii lean ovddasvástádus gulaskuddancealkámušas muddenplánii. Dat aiddostahttojuvvui čoahkkimis stáhtaráđiin. Stáhtaráđđi Sanner dovddahii čoahkkimis ahte su vuosttaldanmeannudeapmi ii lean konsultašuvdnageatnegahttojuvvon. Danne ii beassan Sámediggi diehtit lagabui su árvvoštallamiid ja mearrádusevttohusa. Sámediggeráđđi ii leat ovttaoaivilis stáhtaráđi árvvoštallamiin ahte dat vuosttaldeamit maid Sámediggi lea čuoččaldahttán, eai leat konsultašuvdnageatnegahttojuvvon. Gielda- ja ođasmahttinministtar dohkkehii Nussira muddenplána 20.03.14. Lea biddjojuvvon gáibádussan ahte doaibmabiddji ovttasráđiid boazodoaluin fertejit ovddidit váidudeaddji doaibmabijuid mat bidjet vuođu guovllu boazodoalu viidáseappot joatkimii ovdalgo ruvkedoaibma álggahuvvo. Danne oaivvilda Sámediggeráđđi ahte dat ferte áddejuvvot dainna lágiin ahte orohat galgá leat miehtan dasa ovdalgo dat dáhpáhuvvá.</p>
    <p>Sámediggi lea 04.04.14 beaiváduvvon reivviin váldán oktavuođa Birasdirektoráhtain ja bivdán čađahuvvot konsultašuvnnaid dan birra mo sii leat meannudan doapparvuorkáohcama Riehppovutnii nuoskkidanlága ja čáhceláhkaásahusa vuođul.</p>
    <p>08.05.14 sáddejuvvui reive Nussir ASA:i mas bivdojuvvui vástádus das ahte atnet go sii 01.09.10 mannosaš intenšuvdnašiehtadusa ain gustojeaddjin. Duogáš das lea go Nussir ASA ii leat boahtán šiehtadallamiidda Sámedikkiin, vaikke vel sihke fágalaš vuođut leat sajis ja bargonotáhtat leat lonohallojuvvon. Baicce oaidnit ahte Nussir ASA lea hui árjjalaččat bargan stáhta eiseválddiid ektui oažžun dihtii lobiid eiseválddiin lága vuođul, mii hedjonahttá vejolašvuođaid sáhttit čađahit duohta šiehtadallamiid intenšuvdnašiehtadusa vuođul, ja ahte Nussir ASA mediain ja departemeantta ektui lea ođasmahttán málbmagávdnosiid árvoárvvoštallamiid, geahččalkeahttá dan gaskkustit Sámediggái.</p>
    <p>Sámediggeráđđi gávnnaha ahte Gielda- ja ođasmahttindepartemeanttta konsultašuvdnageatnegasvuohta Sámedikki orohagaid ektui Nussira muddenplána vuosttaldeami loahppameannudeamis ii leat dollojuvvon. Viidáseappot gávnnahuvvo ahte Nussir ASA ii leat čuovvolan intenšuvdnaplána nu mo lei eaktuduvvon, ja ahte sáhttá leat nu ahte sii danne leat dahkan šiehtadusa eahpegustojeaddjin. Ráđđi čuovvola ášši sihke orohaga, stáhta eiseválddiid ja Nussir ASA ektui. Ráđi áigumuš lea bidjat ášši ovdan dievasčoahkkimii meannudeapmái go boahtá čielggaduvvon vuođđu dasa ahte sáhttá dahkat oaivila ruvkeplánaide.</p>
    <p>Árbedieđu suodjaleapmi</p>
    <p>Sámediggi oassálasttii Norgga sáttagoddái Immateriálavuoigatvuođaid máilmmiorganisašuvnna (WIPO) čoahkkimii árbedieđu birra áigodagas njukčamánu 24.-28. b. 2014. Organisašuvdna SÁMIKOPIJA oassálasttii dárkojeaddjin čoahkkimii.</p>
    <p>Sámediggi lea ohcamin čovdosiid mat galget sihkkarastit álgoálbmogiid vuoigatvuođaid ja beroštusaid beaktilis suodjaleami go guoská ja ávkašuvvamii árbedieđuin ja árbevirolaš kulturdovddastusaiguin. Mii doarjut čadni njuolggadusaid mat gohččot stáhtaid ásahit rievttálaš suodjalanvuogádaga mas álgoálbmogiidda ja báikegottiide addojuvvojit vuoigatvuođat dan máhttui ja áidnavuoigatvuohta dan kulturdovddastussii maid sii leat ovddidan.</p>
    <p>7 Kulturmuitosuodjalus</p>
    <p>Váldomihttomearri</p>
    <p>Duođaštit, gaskkustit ja hálddašit daid dieđuid vássánáiggis boahtteáiggi várás, maid sámi kulturmuittut ja kulturbirrasat ovddastit.</p>
    <p>Ođđasit hávdádeapmi Báhčaveajis</p>
    <p>Sámediggeráđđi lea cuoŋománus oassálastán čoahkkimii Oslo Universitehtain gáibidan dihtii olbmobázahusaid Báhčaveajis ođđasit hávdádit. Proseassa lea álgobáliid álgán, ja goabbat bealit áigot álggos čielggadit muhtun duohtaáššiid ja čilgekeahtes gažaldagaid bázahusaid duogáža birra, juridihkalaš árvodási ja áššái guoski beliiguin. Viidáset proseassa Romssa universitehtain lea šiehtaduvvon čakčamánnui 2014.</p>
    <p>Sámi kulturmuitoregistreren Báhccavuona – Hámmárfeasta 420 kV el-fápmolinnjá oktavuođas.</p>
    <p>Prošeakta sámi kulturmuitoregistreren Báhccavuona – Hámmárfeasta 420 kV el-fápmolinnjá mielde lea dál loahpahuvvon.</p>
    <p>Prošeaktadoaibma dán jagi lea siskkildan loahpparaportta gárvvisteami. Loahpparaporta bođii ovdalaš beassážiid, ja lea dál sáddejuvvon iešguđetgelágan kulturmuitohálddašanorgánaide, guoskevaš suohkaniidda, orohagaide, ja maid buot informánttaide geat leat váikkuhan dehálaš dieđuiguin prošektii. Raporta galgá maid Sámedikki ja Statnett ruovttusiidduin almmuhuvvot.</p>
    <p>Máilmmiárbebáiki Várjjagis</p>
    <p>Sámedikki vuolggahan ášši oažžut máilmmiárbebáikki Várjjagii – Várjjat Siida – ovttas Finnmárkku fylkkagielddain ja Unjárgga gielddain, leat eaará guoskevaš gielddat Deatnu ja Báhcavuotna  formálalaččat dorjon. Kártenbargu Noiddiidčearus/Kjøpmannskjølen Báhcavuona gielddas, mii čađahuvvui 2011-13, lea dagahan boađusin eahpedábálaš stuora logu kulturmuittuid mat leat čadnon goddebivdui. Dát leat dál biddjon Riikaantikvára našunála kulturmuitodiehtovuđđui Askeladdenii. Maŋemus gieddeáigodat lea 2014:s. Sámedikki bušeahta vuoruhemiid olis lea stuora ja dehálaš bargu dahkkojuvvon. Máilmmiárbebáikki evttohussii leat dát bohtosat addán eanet fágalaš deattu, gosa bivdinrusttet Noiddiidčearus ja Golleváris Deanu gielddas gullá, ja gos váldobáikin lea Ceavccageađgi/Mortensnes Unjárgga gielddas. Sisačáliheapmi UNESCO tentatiiva listui lea vuordimis dáhpáhuvvat 1. jahkebealis 2014:s, nu ahte bargu nominašuvdnadokumeanttaiguin sáhttá álggahuvvot.</p>
    <p>BARK – seailluhanprográmma válljejuvvon arkeologalaš kulturmuittut.</p>
    <p>Sámediggi lea Riikaantikváras ožžon lohpádussan doarjaga dasa ahte gáhttet válljejuvvon arkeologalaš kulturmuittuid ja kulturbirrasiid (BARK). 2014 stáhtabušeahtas kapihttalis 1429 lea dán jagi juolluduvvon BARK:i  olles riikii 10.3 miljovnna, mas Sámediggái lea juolluduvvon 820 000 ru. Doarjja galgá adnot sihkkarastimii ja láhčimii/galbemii sámi kulturmuittuid Spittás Návuona suohkanis, Zarinatangen Raavrhvijhke suohkanis, Nuorta-rávnnji (Nordstraumen) ja  Skárffu girkogárddis Návuona suohkanis. Ja dasto vel sámi kulturmuittuid sihkkarastimii ja diehtojuohkimii Stálus Unjárgga gielddas.</p>
    <p>Árvoháhkan kulturmuitoguovllus</p>
    <p>Riikaantikvára lea juolludan doarjaga Árran julevsáme guovdásj/lulesamisk senter prošeaktaohcamii 250 000 ru. mii lea joatkin Krigsminner i Nord-Salten som ledd i verdiskaping på kulturminneområdet prošeakta. Prošeakta álggahuvvui 2013:s.</p>
    <p>Identifiseret ja registreret automáhtalaččat ráfáiduhtton sámi visttiid</p>
    <p>Registrerenprošeavtta oktavuođas mii guoská sámi visttiide lea Sámediggi ráhkadan diehtojuohkingihppaga veahkkin automáhtalaččat ráfáiduhtton sámi visttiid eaiggádiidda. Diehtojuohkingihppagis čilgejuvvo mii automáhtalaččat ráfáiduhtton sámi visti lea, ja maid dat mielddisbuktá eaiggádii ahte visti lea ráfáiduhtton.  Dát diehtojuohkingihpa lea ee. sáddejuvvon ráfáiduhtton visttiid eaiggádiidda ovttas reivviin mas lei konklušuvdna maŋŋel báikediđoštallama mii čađahuvvui 2013:s. Sámediggi háliida dán bokte buktit buoret ipmárdusa oppalaš sámi kulturmuitosuodjalussii ja earenoamážit sámi vistesuodjalusa birra.</p>
    <p>2014 geasseáigodaga leat dál ráhkkanahttime ja čuovvovaš suohkaniin galgá báikediđoštallan dehe plánen dahkkot: Ivvárstáđiin, Siellakvuonas, Loabágis, Málatvuomis, Ráisavuonas, Divrráin, Ránáidsullos, Leaŋgáviikkas, Guovdageainnus ja Unjárggas.</p>
    <p>Doarjja sámi kulturmuitosuodjalusdoaimmaide</p>
    <p>Ohcanáigemearri sámi kulturmuitosuodjalusdoaimmaide lei njukčamánu 1. b. 2014. Vuollelaš 40 ohcama bohte mas ollislaš ohcansubmi lea juste vuollelaš 7,5 miljon ru. Ohcamat leat dál meannuduvvomin, ja vuordimis dat gárvánit miessemánu mielde.</p>
    <p>Ealáhusat</p>
    <p>Váldomihttomearri</p>
    <p>Nana ja máŋggabealat ealáhuseallin mii fuolaha sámi kultuvrra, luonddu ja birrasa, ja lea vuođđun eallinfámolaš báikegottiide gos olbmot háliidit ássat.</p>
    <p>8.1 Vuođđoealáhusa rámmaeavttut</p>
    <p>Mearraluossabivdu</p>
    <p>Sámediggeráđđi lea gulaskuddancealkámušas Birasdirektoráhtii luossamuddemiid birra 2014:s bivdán oažžut konsultašuvnnaid moderáhta bivdoáiggi guhkideami birra mearraluossabivddus.</p>
    <p>19.02 vástidii Birasdirektoráhta Sámedikki ávžžuhussii oažžut konsultašuvnnaid áššis ahte ii lean vuođđu konsultašuvnnaide go eai lean evttohuvvon rievdadusat čázádagain Finnmárkkus ja nu eai ge mearraluossabivddu muddemiin. Direktoráhta evttohii dattetge gulahallančoahkkima Sámedikkiin. Dakkár čoahkkin dollojuvvui telefovnnas guovvamánu 25. b. 2014. Sámediggi deattuhii ahte bivdináiggit 2014:s eai leat vel mearriduvvon, ja ahte daid sáhtášii árvvoštallat ja viidáseappot ahte dahkkojuvvo mearrádus. Mearrádusaid oktavuođas mat gusket sámi beroštusaide, lea geatnegahttojuvvon čađahit konsultašuvnnaid Sámedikkiin. Direktoráhta árvvoštallama mielde ii lean vejolaš rievdadit dálá ráđđenvuogi muddemiid ektui, ja nu ii leat vuođđu duohta konsultašuvdnaprosessii. Gávnnahuvvui ahte ii lean ovttamielalašvuohta konsultašuvdnagažaldagas ja Sámediggi dieđihii ahte ášši loktejuvvo politihkalaš dássái. Sámediggeráđđi lea bovden Dálkkádat- ja birasgáhttenministara čoahkkimii mas mearraluossabivddu dilli galgá digaštallojuvvot ja vuordá vástádusa.</p>
    <p>Ođđa gulahallančoahkkin dollojuvvui Troandimis njukčamánu 14. b. 2014 mas fáddán lei direktoráhta boahttevaš proseassat. Direktoráhta dieđihii ahte boahtte háve go guollemuddemat dárkkistuvvojit, lea jagis 2016. Sámediggi válddii ovdan hástalusaid regiovdnajuogademiin Finnmárkkus ja oaččui vástádussan ahte direktoráhta sáhttá árvvoštallat regiovdnajuogadeami boahtte váldodárkkisteami oktavuođas (2016).</p>
    <p>Sámediggeráđđi oassálasttii Deanu ja birrasa mearraluossabivdosearvvi jahkečoahkkimii miessemánu 2. b. Sámediggeráđđi dieđihii sámediggeráđi barggu birra mii guoská organisašuvnna beroštusaide ja válddii vuostá cealkámušaid ja árvalusaid organisašuvnnain. Sihke čavga muddemat, váttisvuođat fidnemis rivttes fierbme- ja nuohttešlájaid, regiovdnajuogadeapmi ja heajos rekrutteren fidnui, váldojuvvojedje ovdan. Sámediggeráđđi lea diehtojuohkinčoahkkimis cuoŋománu 24. b. 2014 FeFo:in ja Finnmárkku fylkkagielddain evttohan ahte Sámediggi, FeFo ja Finnmárkku fylkkagielda ovttas ráhkadit rekrutterenortnega mearraluossabivddu várás dakko bokte ahte oažžut várrejuvvot luossasajiid nuoraide ja ahte mearraluossabivdu biddjojuvvo diibmoplánii joatkkaskuvllas.</p>
    <p>Guolásteapmi</p>
    <p>Sámedikki gáibádussii mieđihuvvui 02.04 ahte lasihit dorskeeari juohke fatnasii 12 tonnas 24 tonnii daidda fatnasiidda mat bivdet Riddoguolástusearis.</p>
    <p>Sámediggeráđđi oássálasttii Norgga riddoguolástussearvvi jahkečoahkkimii Bådåddjos miessemánu 8. b. Dearvvahansártnis váldojuvvui ovdan dat ahte Sámediggi háliida lagas gulahallama guolástusorganisašuvnnaiguin. Gulaskuddanevttohus daid fatnasiid strukturerema birra mat leat oanehat go 11 mehtera, lei sártni fáddán.</p>
    <p>Sámediggeráđđi lea <span type="quote">“Sámi guolástussiidda ásaheapmi”</span><span type="quote">”-nammasaš seminára čuovvoleami oktavuođas juovlamánu 3. b. 2013 ja čuoggás 14.5 “Čielggadeamit ja árvvoštallamat”</span><span type="quote">“Čielggadeamit ja árvvoštallamat”</span> sámedikki 2014 bušeahtas mas boahtá ovdan ahte galgá ráhkaduvvot strategiija mo nannet historjjálaš guolástanvuoigatvuođa mearrasámi guovlluin, čađahan ovtta dain golmma plánejuvvon álbmotčoahkkimis dáinna fáttáin miessemánu 13. b. Girenjárggas Álttávuonas. Ođđaásahuvvon vuotnaguolástuslávdegoddi oassálasttii álbmotčoahkkimii.</p>
    <p>Norgga-Ruoŧa boazoguohtunkonvenšuvnna rievdadusevttohus geigejuvvon</p>
    <p>Sámediggeráđđi oassálasttii go sámi bargojoavku geigii iežas rievdadusevttohusa Norgga-Ruoŧa boazoguohtunkonvenšuvdnii Norgga ja Ruoŧa ráđđehusaide njukčamánu 21. b. 2014. Bargojoavkku jođiheaddjin lei Ellinor Marita Jåma ja das ledje ovddasteaddjit Norgga ja Ruoŧa bealde sámedikkiin, Norgga boazosápmelaččaid riikkasearvvis ja Ruoŧa sápmelaččaid riikkasearvvis.</p>
    <p>Geigensártnis deattuhii bargojoavku dárbbu daidda rievdadusaide mat evttohuvvon konvenšuvdnateavsttas, ja mearkkašumi das ahte álggahit proseassa čielggadit vuoigatvuođaid konsešuvdnaguovllus. Suodjaleapmi sisabahkkemiid vuostá ja buorre boraspirepolitihkka leat maid hui deaŧalaččat boahttevaš rádjerasttideaddji boazodollui. Sámediggeráđđi oassálasttii geigemii ja deattuhii dárbbu čuovvolit bargojoavkku evttohusa guoskevaš ráđđehusaid bealis.</p>
    <p>Sámediggeráđđi vuordá konsulterejuvvot Ráđđehusa bealis viidáset proseassas Norgga-Ruoŧa boazoguohtunkonvenšuvnnain. Sámediggeráđđi lea giitán bargojoavkku barggu ovddas, ja atná sin barggu loahpahuvvon.</p>
    <p>Boazodoalu beassan eananjuohkinduopmostullui</p>
    <p>Eanandoallo- ja biebmodepartemeanta, NBR ja Sámediggi leat soahpan mandáhta ja čoahkkádusa dan bargojovkui mii galgá bargat boazodoalu beassamiin eananjuohkinduopmostullui. Mandáhta mearkkaša láhkarievdadusaid 1) riektečielggadeapmái boazodoalu siskkáldas riektediliid birra (sisdoallu ja ráját), 2) boazodoalu geavahanortnegiid gáibádusaide ja mearrádusaide, 3) boazodoalu soabadanortnegiid beaktilis geavaheapmái, ja 4) doaibmabijuide gelbbolašvuođa ja máhtu hárrái eananjuohkinduopmostuolus.</p>
    <p>Ulbmilin lea ahte bargojoavku galgá leat ráhkadan raportta evttohusain álgo geahčen 2015, nu ahte láhkaevttohus buoremus dilis sáhttá ovddiduvvo 2015 giđa ja čađahuvvot suoidnemánu 1. b. 2016.</p>
    <p>Bargojoavkkus galget leat mielde okta olmmoš juohke dáin ásahusain Eanandoallo- ja biebmodepartemeanttas, boazodoallohálddahusas, Duopmostuollohálddahusas, NBR:s ja Sámedikkis ja vel guokte olggobealde fágaáššedovdi.</p>
    <p>Eandoallošiehtadallamat</p>
    <p>Sámediggeráđđi geigii Sámedikki árvalusa eanadoallošiehtadallamiidda stáhtačállái Hanne Maren Blåfjelldal Eanandoallo- ja biebmodepartemeanttas 03.04.14. Departemeanta dovddahii duhtavašvuođa vuđolaččat duođaštuvvon árvalusain. Departemeanta mieđai vuoruhit roavvafoađđara vuđot buvttademiid ja suorgebuvttademiid. Seamma čoahkkimis válddii Sámediggeráđđi ovdan hástalusaid daid ollu lábbáid manaheami boraspiriid geažil. Departemeanta lohpidii váldit ovdan dáid hástalusaid Birasdepartemeanttain.</p>
    <p>Eanadoallošiehtadusa šiehtadallamiin áigu stáhta vuolidit 4 miljon ruvnno sturrosaš juolludeami Sámediggái eanadoalloguoski doaibmabijuide. Departemeanta lea juo vuolidan 2 miljon ruvnno sturrosaš doarjaga boazodoalu lasseealáhusaide. Dáin vuolidemiin leat stuorra ekonomalaš váikkuhusat Sámedikki 2015 bušehttii.</p>
    <p>Sámediggeráđđi lea váldán ovdan Eanandoallo- ja biebmodepartemeanttain Veterinearainstituhta Romssa ossodaga heaittiheami sihke čoahkkimis ja reivve bokte. Sámediggi dovddahii balu das ahte dávdagearggusvuohta Davvi-Norggas hedjonahttojuvvo sakka.</p>
    <p xml:lang="isl">Boraspireseminára</p>
    <p>Sámediggeráđđi lágidii seminára boraspiriid birra 11. - 12.03.14. Seminára ulbmiljoavku lei Sámedikki nammadan lahtut regionála boraspirelávdegottiin ja daid várrelahtut. 8 lahtu oassálaste. Dasa lassin oassálaste moadde ealáhusdoaimmaheaddji.</p>
    <p>Seminára duogáš lei dat ahte maŋŋá 2013 Sámediggeválgga, nammadii Sámediggi ođđa lahtuid boraspirelávdegottiide. Váldodeaddu semináras lei Sámedikki boraspirepolitihkka mas 2013 čielggadus lei vuođđun. Buot regionála lávdegottiin ledje sáhkavuorut iežaset regiovnnaid hástalusaid birra. Dasa lassin lei Stáhta luonddubearráigeahču fylkkamánni birasgáhttenossodagas sáhkavuorru. Semináraoassálastit ledje duššástuvvan daid stuorra massimiid geažil maid boraspiret dagahit sávzadollui ja boazodollui. Sámediggeráđđi dajai ahte Sámediggi ferte oažžut eanet váikkuhanfámu nationála boraspirepolitihkkii. Dat sáhttá dáhpáhuvvat earret eará konsultašuvnnaid bokte. Ráđđi celkkii maiddái ahte riikkaidgaskasaš konvenšuvnnaid geavaheapmi maid lea deaŧalaš reaidu dasa ahte oažžut čađahuvvot Sámedikki boraspirepolitihka boraspirehálddašeamis.</p>
    <p>Gulahallančoahkkimat orohagaiguin</p>
    <p>Sámediggeráđđi lea ođđajagimánu 2014 rájes njukčamánnui 2014 čađahan gulahallančoahkkimiid buot boazoguohtunguovlluid orohagaiguin.</p>
    <p>Sámedikki áigumuš gulahallančoahkkimiiguin orohagaiguin lea ásahit oktavuođa ja gulahallama orohagaiguin. Čoahkkimiin leat leamaš iešguđet fáttát go áigumuššan lei ahte orohagat galge beassat stivret áššelistu dakko bokte ahte váldit ovdan daid áššiid maid sii háliidedje digaštallat.</p>
    <p>Buot gulahallančoahkkimiid váldofáddán lea leamaš boazodoalu areálavuđđosa sihkkarastin: Ollu orohagat leat balus boazodoalu areálavuđđosa gáhtten ođđa regionála hálddašeamis ja go guovllustivrrat heaittihuvvojit. Orohagat leat erenoamážit balus das ahte fylkkamánnit eai boađe geavahit vuosttaldaninstituhta doarvái bures. Buot orohagat leat čujuhan ahte orohagaide lea uhccán resurssaid geažil hástaleaddjin čuovvut buot plánaproseassaid, ja ahte dát hedjonahttá boazodoalu riektesihkarvuođa.</p>
    <p>Gulahallančoahkkimiin leat maiddái earret eará čuovvovaš fáttát digaštallojuvvon: - Boazodoallu ja álbmotmeahcit, boazodoalu ovddastus álbmotmeahccestivrrain - Boraspiredilli - Guoddilisvuođadoaba - Sámedikki rolla boazodoallopolitihkas - Boazodoalu árvoháhkan - Vuddjomat togaide</p>
    <p>Sámediggi áigu dál čuovvolit daid cealkámušaid ja árvalusaid mat bohte ovdan gulahallančoahkkimiin orohagaiguin. Sámedikkis lea vuosttaldanváldi plána- ja huksenplána vuođul. Sámediggi lea gulahallančoahkkimiin bivdán orohagaid sáddet Sámediggái máŋgosiid cealkámušain areálaáššiide, vai Sámediggi buorebut sáhttá dahkat árvvoštallamiid dan ektui ahte ovddidit vuosttaldemiid. Vuosttaldemiid geavaheami vuođđun lea Sámedikki jagi 2010 plánaveahkki, ovdal rievdadusaid regionála boazodoallohálddahusas ja guovllustivrraid heaittiheami. Rievdadusat hálddahusas bukte ođđa dili ja Sámediggeráđđi áigu danne čuovvut dárkilit ovdáneami ja áigu árvvoštallat rievdadusaid vuosttaldangeavaheamis boazodoalu areálaid ektui.</p>
    <p>Čoahkkin Eanandoalloministariin Sylvi Listhaug</p>
    <p>Sámediggepresideanta Aili Keskitalo deaivvadii Eanandoallo- ja biebmoministariin Sylvi Listhaug:ain Kárášjogas 25.2.14. Čoahkkimis digaštallojuvvui earret eará boazodoalu areálasuodjalus. Maiddái EBD váilevaš konsultašuvdnašiehtadusčuovvoleapmi váldojuvvui ovdan. Das lei ovttamielalašvuohta das ahte lea dárbu nannet gulahallama gaskal Sámedikki ja EBD. Konkrehta sii leat ovttaoaivilis doallat jahkásaš čoahkkimii politihkalaš dásis, ja ráhkkanan- ja árvvoštallančoahkkimiid hálddahuslaš dásis.</p>
    <p>Ođđa regionála boazohálddahusa čuovvoleapmi</p>
    <p>Sámediggi lea mielde bargojoavkkus mii galgá ráhkadit rámmaid sámi ja boazodoallofágalaš oassálastimii regionála boazodoallohálddahussii ovttas Norgga Boazosápmelaččaid Riikkaservviin, fylkkamánneámmáhiid ovddasteddjiiguin, Stáhta boazodoallohálddahusain ja Eanan- ja biebmodepartemeanttain. Dát bargu galgá loahpahuvvot ovdal geassemánu 1. b.</p>
    <p>Ođđa boazodoallostivra</p>
    <p>Sámediggeráđđi lea nammadan čuovvovaš lahtuid ja várrelahtuid boazodoallostivrii 2014 – 2017: - Boazoeaiggát Berit Marie P. E. Eira, Oarje-Finnmárku, sadjásaš: Nils Utsi, OarjeFinnmárku - Boazoeaiggát Per Mathis Oskal, Romsa, sadjásaš: Randi Skum, Romsa - Boazoeaiggát Ida Marie Bransfjell, Lulli-Trøndelága / Hedmárku, sadjásaš: Inge Even Danielsen Lulli-Trøndelága / Hedmárku</p>
    <p>Bohccuid vuddjomat togii</p>
    <p>Sámediggeráđđi lea doallan čoahkkima Johtolatdepartemeantta politihkalaš jođihangottiin 13.5.14 doaibmabijuid birra mat galget eastadit ahte bohccot vuddjojit jámas ruovdeluotta alde.</p>
    <p>Čoahkkin Norgga Boazosápmelaččaid Riikkaservviin</p>
    <p>Sámediggeráđis lea leamaš čoahkkin Norgga Boazosápmelaččaid Riikkaservviin 3.3.14 mas digaštallojuvvui boazodoallopolitihkka ja viidáset bargu boazodoalloáššiin.</p>
    <p>8.2 Geasuheaddji báikegottit</p>
    <p>Ealáhusovddideapmi</p>
    <p>Sámediggi lea ožžon ráhkaduvvot analysa ealáhusovddideamis sámi guovlluin ja man geasuheaddji guovlu lea. Analysas leat mielde 24 suohkana mas Snoasa lea lulimus. Bargosadjeovdáneapmi lea heajut go muđui Davvi-Norggas ja riikka ektui muđui. Dan ektui go eará guovlluin lassánit bargosajit, de lea ovdáneapmi bisánan sámi guovlluin. Dat suorggit main lea leamaš stuorámus ovdáneapmi, lea industriija ja ruvkedoaimmat, ja dat suorggit mat leat uhccon eanemusat, lea eanadoallu ja guolásteapmi ja gávppašeapmi.</p>
    <p>Oppalaš olmmošlogu njiedjan lea bisánan sámi gielddain maŋŋágo lei oktilis njiedjan jagi 2000 rájes. Deaŧalaš sivvan dasa lea ahte ollu gielddain lea stuorra sisafárren olgoriikkas. Riegádanvuolláibáza lea dattetge negatiiva 18 gielddas dan 24 gielddas.</p>
    <p>Analysas lea maid čájehuvvon man bures sámi gielddat lihkostuvvet ealáhusovdánemiin. 10 fáktora árvvoštallojuvvojit, earret eará ođđaálggaheamit, gánnáhahttivuohta, ovdáneapmi ja ealáhuseallima sturrodat. Dušše njeallje gieldda lihkostuvvet buorebut go buot riikka 428 gieldda gaskamearri – dat leat Omasvuotna, Evenášši, Porsáŋgu ja Raavreviijhke suohkanat.</p>
    <p>Sámediggeráđđi lea galledan Gáivuona suohkana ja Návuona suohkana. Čoahkkimiin digaštallojuvvojedje iešguđet bealit mat čatnasit ealáhusovddideapmái. Sámediggeráđđi válddii ovdan dárbbu áŋgiruššat buori kvalitehtain mánáidgárde- ja skuvlafálaldagas sihkkarastin dihtii ruovttoluottafárrema. Čoahkkimis dieđihuvvui maid dan birra ahte Sámedikki 2014 bušeahtas lea vuoruhuvvon bargat hui lahka golmmain pilohtasuohkaniin servodat- ja ealáhusovddidemiin dáin suohkaniin.</p>
    <p>8.3 Kulturealáhusat</p>
    <p>Gelbbolašvuođavuđot kulturealáhus</p>
    <p>Sámi kulturealáhuskonferánsa lágiduvvui Guovdageainnus cuoŋománu 8. ja 9. b. Konferánssas ledje 49 dieđihuvvon oassálasti. Go dát lei rabas konferánsa, de ledje ollugat geat čuvvo konferánssa oanehis áigodagaid. Konferánsa streamejuvvui ja ollugat sis geain ii lean vejolašvuohta oassálastit konferánsii, čuvvo dan streamema bokte. Ollugat leat Sámediggái dieđihan ahte konferánsa lei ávkkálaš ja gelddolaš. Moaitámuš bođii Sámediggái das go dieđut konferánssa birra bohte beare maŋŋit. Dan mii váldit diehtun ja mii fertet gávdnat buori dássedeattu boahtte konferánssaid oktavuođas. Sihke oassálastit ja logaldallit ledje duhtavaččat konferánssain.</p>
    <p>Dáhttu fitnodatovddidanprográmmas Kreativ Industriijain lei vuosttaš čoahkkaneapmi Kárášjogas cuoŋománu 23. ja 24. b. 12 fitnodaga serve. Oassálastiin lei iešguđetlágan duogáš ja iešguđet dásiin mii dagahii ahte oassálastit ávkašuvve guhtet guimmiin.</p>
    <p>Dáhttu rekrutterenproseassa lea bistán dan rájes go Kreativ Industri vuittii fálaldatgilvvu mannan čavčča. Ovttas Sámedikkiin ráhkadii Kreativ Industri listta mii čájehii guoskevaš kulturealáhusoassálastiid ja birrasiid maiguin sáhttá váldit oktavuođa rekrutterenproseassas. Dán vuođul lea Kreativ Industri galledan fitnodagaid ja ožžon buori oktavuođa vuosttaš telefovnna rájes.</p>
    <p>Go nu ollugat leat háliidan oktavuođa, de lea Kreativ Industri ráhkadan listta mii čájeha daid oassálastiid geain lea beroštupmi oassálastit dalán go boahtte Dáhttu prográmma álggahuvvo DavviRomssas. Prográmmaálgin galgá maiddái almmuhuvvot almmolaččat, mii addá buot berošteddjiide vejolašvuođa dieđihit beroštumi.</p>
    <p>Iežasbuvttaduvvon duoji ja eará dáidda- ja kulturbuktagiid lassánan vuovdin</p>
    <p>Sámediggeráđđi oassálasttti Sámiid duoji riikačoahkkimii 11. - 12.05.14 Vierccas. Dearvvahansártnis válddii Sámediggeráđđi ovdan dan positiiva guottu mii duodjeealáhusas lea ođđadesignii ja dasa ahte ovddidit ođđa buktagiid. Ráđđi rámiidii maiddái Sámiid duoji go sii áŋgiruššet dakkár doaibmabijuiguin mat leat jurddašuvvon nuoraide. Organisašuvdna lea ásahan sierra nuoraidjoavkku.</p>
    <p>Sámediggeráđđi lea sádden gulaskuddamii notáhta duodjeealáhusa doarjjaortnegiid rievdadusaid birra. Áigumuš gulaskuddamiin lea oažžut nu govda digaštallama go vejolaš das mo oažžut positiiva ovdáneami duojis. Ráđđi áigu lágidit miniseminára geassemánus dán ášši birra. Ášši ovddiduvvo dievasčoahkkimii čakčamánus, ja dat šaddá maiddái šiehtadallanfáddán.</p>
    <p>Regionálaovddideapmi</p>
    <p>Váldomihttomearri</p>
    <p>Árjjalaš ja ulbmilaš ovttasbarggu bokte regionála ja báikkálaš- eiseválddiiguin nannet ja ovddidit sámi kultuvrra, giela ja servodateallima.</p>
    <p>Ovttasbargošiehtadus  gaskal Sámedikki ja Finnmárkku fylkkagieldda 2013 -2016</p>
    <p>Ovttasbargošiehtadus gaskal Sámedikki ja Finnmárkku fylkkagieldda 2013-2016 vuolláičállui guovvamánus 2013.  Šiehtadusa ulbmil lea váikkuhit positiivvalaš ovdáneami Finnmárkkus, mii erenomážit deattuha nannet ja čalmmustahttit sámi kultuvrra, giela, ealáhuseallima ja eará sámi servvodateallima fylkkas. Šiehtadusas boahtá ovdán ahte galgá ráhkaduvvot jahkásaš doaibmaplánat gos áŋgiruššansuorggit ja doaibmabijut čilgejuvvojit.</p>
    <p>Sámediggeráđđi lea mearridan čoahkkimis 2.5.2014 Sámedikki ja Finnmárkku fylkkagieldda 2014 – Doaibmaplána. Doaibmaplánas lea mearriduvvon njealljenuppelot doaibmabiju mat čujuhit muhtin guovlluide gos Finnmárkku fylkkagieldda ja Sámediggi háliidit eanet ovttasbarggu, dahje gos lea jo ásahuvvon ovttasbargu. Doaibmabijut mat eai leat namuhuvvon doaibmaplánas eai hehtte eará ovttasbargguid.</p>
    <p>Ovttasbargošiehtadus gaskal Sámedikki ja Finnmárkku fylkkagielda ja doaibmaplána 2014 lea mielddusin dán dieđáhusas. Dás vuolábealde leat muhtin čuoggát oanehaččat čilgejuvvon.</p>
    <p>Sámediggi oaidná ahte ealáhusat ja ovdánahttinbirrasat Finnmárkkus  jearahit ealáhusfierpmádagaid. Sámediggi ja Finnmárkku fylkkagielda oaivvilda ahte lea dehálaš bargat dan ovdii ahte leat ealáhusfierpmádagat olles Finnmárkkus, maiddái sámi ealáhusfierpmádat.</p>
    <p>Bargu joatká ain máilmmiárbebáikki oktavuođas Várjjagis. Sámediggi ja Finnmárkku fylkkagielda barget viidásat oažžut Ceavccageađggi/Mortensnes kultursuodjalanguovllu oktan Ruovdenjunlovta/Gropbakkengen, Gollevárri og Noidiidčearru/Kjøpmannskjølen máilmmiárbelistui.</p>
    <p>Lea hástalus gávdnat oahppoásahusaid duodjái. Sámediggi ja Finnmárkku fylkkagielda áigu danin ovttasbargat oažžun dihte oahppošiehtadusaid duojis- ja boazodoalufágain riika rájáid rastá.</p>
    <p>Sámediggi ja Finnmárkku fylkkagielda bargá árjjalaččat dan ovdii ahte fága- ja skuvlastruktuvra goziha sámi ohppiid vuoigatvuođaid ja hehtte  ohppiid heaitimis joatkkaskuvllain.</p>
    <p>Ovttasbargošiehtadus gaskal Sámedikki ja Romssa fylkkasuohkana</p>
    <p>Sámediggi lea 2.4.2014 leamaš čoahkkimis Romssa fylkkasuohkanin. Sámediggi ja Romssa fylkkasuohkan bođiiga ovttaoaivilvuhtii ahte bargat viidásat ovttasbargošiehtadusain ja dárkkistit ja ođasmahttit dan jus lea dárbu.</p>
    <p>Gielddareforbma</p>
    <p>Sámediggeráđis leamaš čoahkkin 19.3.2014 ekspeartalávdegotti jođiheaddjin Signy Irene Vabon. Sámediggeráđi mielas lea dehálaš sihkkarastit váikkuhanfámu mearrádusprosessii mii guoská boahttevaš stuorragielddaide, ja lea váldán áššin mo čoavdit ja sihkkarastit buorre bálvalusa sámi álbmogii, mat leat dagaldagat maid ferte gozihit viidásat ášši meannudeamis.  Geográfalaš gaskkain boahtá leat stuorra mearkkašupmi boahttevaš gielddaide, erenomážit sámi guovlluide ja gielddaide main leat unnán ássit. Boahttevaš oktiičaskimis ferte dáid váldit vuhtii. Lea dehálaš ahte sámi áššit eai jávkka máŧolaš stuorragielddain.</p>
    <p>Sámi álbmot lea odne unnitlogus gielddain olggobealde Sis Finnmárkku. Gielddaoktiičaskimiin stuorra gielddaide boahtá sámi álbmot lea vel eanet unnitlogus. Dás sáhttet leat stuorra váikkuhusat sámegiela, sámi- kultuvrra ja servvodateallima ovdánahttimii. Sámediggeráđđi oaivvilda ahte lea dehálaš ahte eiseválddit sihkkarastet ahte sámi ássit gullojit stuorragielddain.</p>
    <p>Sámediggeráđđi lea duhtavaš ahte ekspeartalávdegoddi lea vuhtii váldán Sámedikki mearkkašumiid daid gielddaid ektui mat lea mielde sámegiela hálddašanguovllus. Ekspeartalávdegoddi čujuha ahte álbmotrievtti ferte árvvoštallat jus bohtet rievdadusat hálddašanguovllus ođđa gielddastruktuvrra geažil. Sámediggeráđđi eaktuda ahte ráđđehus bidjá johtui čielggadusa mii geahččá váikkuhusaid maid gielddareforbma buktá sámi servvodahkii, sámi kultuvrii ja sámegillii.</p>
    <p>Oktasaš fylkkačoahkkin KS Davvi-Norga</p>
    <p>Sámediggeráđđi lei mielde cuoŋománu 28.-29 beaivvi KS fylkkačoahkkimis. Čoahkkinfáddá lei mánáidsuodjalus, johtalus, gielddareforbma ja ovttasbargovuogit davvin.</p>
    <p>Sámediggeráđđi válddi bajás ahte fylkkamánnit ja gielddain lea dehálaš rolla váikkuhit ahte buot sámi mánáin, beroškeahttá orrunbáikkis, galget leat seammaárvosaš dearvvašvuođabálvalusat. Gielddat ja fylkkamánnit galget váikkuhit ja sihkkarastit ahte sámi mánát deivet mánáidsuodjalusa, geain lea máhttu ja gelbbolašvuohta sámegielas ja sámekultuvrras.</p>
    <p>Lea dehálaš ahte Sámediggi lea árrat mielde proseassas mii guoská gielddareforbmii. Mo čoavdit áššiid ja mo sihkkarastit buori bálvalusa sámi álbmogii leat dehálaš momeanttat maid ferte gozihit viidásat dán áššis.</p>
    <p>Ovttasbargočoahkkin Oslo gielddain</p>
    <p>Sámediggeráđis leamaš ovttasbargočoahkkin njukčamánu 14. beaivvi Guovdageainnus máhtu ja oahpu gávpotráđi Anniken Hauglienin. Sámediggi ja Oslo gieldda šattaiga ovttaoaivilis ráhkadit ovttasbargošiehtadusa. Fáttát mat galget leat mielde šiehtadusas leat earret eará: sámegiella ja sámegiela oahppofálaldat Kampen skuvllas, kulturáššit ja dearvvašvuođa- ja sosiálaáššit.</p>
    <p>Ovttasbargu Álttáin</p>
    <p>Sámediggi ja Áltá jotket ráhkadeamen ovttasbargošiehtadusa. Dán giđa galgá dollojuvvot politihkalaš čoahkkin mas Sámediggi ja Áltá suohkan ovttas ráhkadit strategiijaid čakčii goas earret eará galget lágiduvvot álbmotčoahkkimat Álttá gos olbmot besset ovddidit árvalusaid ja cealkámušaid.</p>
    <p>Čoahkkin Finnmárkku fylkkagielddain ja FeFoin</p>
    <p>Sámediggeráđđi lea deaivvadan cuoŋománu 4. beaivvi Finnmárkku fylkkagieldda politihkalaš jođihemiin ja muhtumiiguin FeFo stivrras. Čoahkkin lei oassi Sámediggeráđi ulbmilis, gos áigot nannet gulahallama ja ovttasbarggu sihke Finnmárkku fylkkagielddain ja FeFoin. Guovddáš oassi čoahkkimis lei diehtojuohkin Sámedikki bealis mii guoská Finnmárkolága áššái, mii lea áššin geassemánu 2015 dievasčoahkkimis. Lei maiddái diehtojuohkin FeFo bealis áigeguovdilis áššiin, dása guoská maid stuorát kárten beaggima birra. Oasseváldit ledje ovttaoaivilis ahte go FeFo, Sámediggi dahje Finnmárkku fylkkagielda ovddidit stuorát áššiid de lea ávkkálaš ja dehálaš gulahallat ovdagihtii. Sámediggeráđis boahtá leat lagaš gulahallan sihke FeFoin ja Finnmárkku fylkkagielddain ja oaidná ahte dát čoahkkin lea lávki rievttes guvlui.</p>
    <p>10  Sámi ovttasbargu ja riikkaidgaskasaš bargu</p>
    <p>Váldomihttomearri</p>
    <p>Álgoálbmogat mearridit iežaset ahtanuššama ja sis lea vejolašvuohta gozihit iežaset beroštumiid riikkaidgaskasaččat</p>
    <p>Davviriikkaid sámekonvenšuvdna</p>
    <p>Sámediggi ja Gieldda- ja ođasmahttindepartemeanta leat boahtán ovttaoaivilvuhtii konsultašuvnnaid maŋŋá Norgga šiehtadallandelegašuvnna mandáhta rievdadeami birra, mii guoská Davviriikkaid sámekonvenšuvnna šiehtadallamiidda. Departemeanta lea mearridan ahte mandáhta ii leat almmolaš. Ráđi doaivva lea ahte Norgga bealis biddjo leaktu konvenšuvnna bargui gos Sámedikki rolla ja oaivilat bohtet čielgasat ovdán.</p>
    <p>ON máilmmikonferánsa 2014 álgoálbmogiid birra, WCIP 2014</p>
    <p>Jahkerievdamis 2013/2014 čuožžiledje hástalusat mat gusket máilmmi álgoálbmogiid vuordámušaide oažžut sihkkarastit ollislaš, beaktilis, seammaárvosaš ja njuolgga oasseváldima máilmmikonferánssa proseassas. Dát lea dagahan ahte máilmmikonferánssa ráhkkananproseassa ii leat joatkán plánet čuoggáid mat gullet máilmmikonferánssa ráhkkaneapmái ja čađaheapmái, ja máilmmikonferánssa loahppadokumeantta sisdoalu. Dál lea dán jahkebealis mannan áigi ságastallamiidda gaskal váldočoahkkima presideanttain ja ON miellahtturiikkaid gávdnan dihte čovdosiid maid sihke stáhtat ja álgoálbmotovddasteaddjit sáhttet dohkkehit. Sámediggi bargá dan ovdii máilmmikonferánssa ráhkkananproseassain ahte máilmmikonferánsa čađahuvvo čakčamánus 2014.</p>
    <p>Váldočoahkkima presideanta lea nammadan stáhtaid Costa Rica ja Slovenia ráđđeaddin dán proseassas. Lez Maleser (Australia) ja Mirna Cunningham (Karibia) leaba válljejuvvon álgoálbmotráđđeaddin álgoálbmogiid bealis. SPR-lahttu čuovvu odne máilmmikonferánssa proseassa sámiid ja árktalaš posišuvnnas.</p>
    <p>Sámediggi lea ásahan gulahallama sámi parlamentáralaš ráđi presideanttain gos gieđahallo geat galget leat sámi delegašuvnnas máilmmikonferánssas. Sámit lea ožžon 14 saji máilmmikonferánssas mat galget juogaduvvot 3 sámedikki, Sámeráđi, sámi ovddasteaddjit Ruoššas, ja nisson- ja nuoraidovddasteddjiid gaska.  Sámediggi lea evttohan geavahit seammá juogadeami mii lei vuođđun go juhke delegáhtasajiid Álttá 2013 konferánsii.</p>
    <p>Parlamentarihkkárkonferánsa Ubmis</p>
    <p>Guovvamánu 20. beaivvi čoahkkanedje sámediggeáirasat Suomas, Norggas ja Ruoŧas ja Ruošša sámiid organisašuvnna áirasat parlamentarihkkárkonferánsii Ubmis, Ruoŧas. Váldofáttát ledje earret eará luondduresurssaid geavaheapmi Sámis, ja Davviriikkalaš sámekonvenšuvdna.</p>
    <p>Konferánsa mearridii eanetloguin Ubmi julggaštusa ja cealkámuša Davviriikkaid konvenšuvnna birra. Dát gávdnojit Sámedikki neahttasiiddus.</p>
    <p>Bassivuođalaš Dalai Lama</p>
    <p>Miessemánu 8. beaivvi deaivvai sámediggepresideanta Bassivuođalaš Dalai Lama Oslos.</p>
    <p>Tibeta álbmogis ja sámiin lea oktasaš ášši go goappašagat barget nannet álbmoga ja olbmuid friddjavuođarivttiid ja kultuvrra ja servvodateallima suodjaleamen. Dát lei maid váldofáddá Basssivuođalaš Dalai Lama ságastallamis. Sámediggepresideanta su ja dievasčoahkkinjođiheaddji Jørn Are Gaski ovddas bovdehusa Dalai Lamai boahtit galledit Sámedikki Kárášjogas, masa mieđihii, almmutkeahttá áiggi goas boahtá.</p>
    <p>Sámediggeráđđi čujuha presideanta kronihkkii dán áššis:  <em type="italic">http://www.sametinget.no/Om-Sametinget/Organisasjonsstruktur/Sametingsraadet/Taler-ogartikler/Kronikk-Rettferdighet-har-aldri-vaert-gratis </em></p>
    <p>Árktalaš ráđi Senior Arctic Officials- čoahkkin</p>
    <p>Sámediggi oassálasttii Norgga delegašuvnnas Árktalaš ráđi senior Arctic Officials (SAO) čoahkkimis Yellowknife, Canadas njukčamánu 26.-27. beaivvi 2014. Dát lei nubbi čoahkkin maid kanadalaš ovdagoddi lágidii. Fáddá Kanadalaš ovdagottis lei <span type="quote" xml:lang="eng">“Development for the people of the North”</span> (Álbmogiid ovdánahttin davvin). Ovdagoddi vuoruha Árktalaš álbmogiid ovdánahttima, muhto dehálaš barggut dálkkádaga, luondduriggodaga, mearrabirrasa ja mearrasihkkarvuođa birra joatká maid kanadalaš ovdagotti jođiheami vuolde. Árktalaš ráđđi lea gaskastáhtalaš foruma árktalaš gažaldagaid várás, mii čohkke áirasiid gávcci árktalaš stáhtain. Álgoálbmotorganisašuvnnat leat bistevaš áirasat.  Daid guhtta bistevaš bargojoavkkuid ja daid njeallje sierra bargojoavkkuid (Task forces) bargu ja ovdáneapmi čájehuvvui ja digaštallui čoahkkimis njukčamánu 26.-27. beaivvi 2014. Kanadalaš ovdagotti vuolde lea ásahuvvon njeallje sierra bargojoavkku (task forces) mat buohkat galget ovdanbuktit bargguset ministerčoahkkimis 2015.</p>
    <p>Čoahkkimis šattai ovttaoaivilvuohta Arctic Economic Council ásaheami prinsihpaid badjel. Ekonomalaš ráđi ulbmil lea ovddidit ekonomalaš ovdáneami, dan seammás go láhčá dili sosiála ovdáneapmái ja várjala Árktisa birrasa. Árktalaš ráđđi válddii de ovtta lávkki lagabui fásta rámmaeavttuid ealáhusáirassiidda gos besset lonuhallat vásáhusaid Árkatalaš ovdáneami birra. Boahtte lávki lea ahte árktalaš stáhtat ja dat guhtta álgoálbmotorganisašuvnna juohkehaš namahit golbma ealáhusáirasiid, geat sáhttet ásahit ekonomalaš ráđi. Konstituerenčoahkkin galgá leat Kanadas geassemánus.</p>
    <p>Okta vuoruheapmi Kanada ovdagottis lea prošeakta Árbevirolaš ja baikkalaš máhttu. Ulbmil prošeavttain lea ovdánahttit ovttalaš lahkonanvuogi mo árbevirolaš ja baikkalaš máhttu galgá váldot fárrui Árktalaš ráđi prošeavttaide ja doaimmaide. Gánnáhahtti ovdánahttin bargojoavku jođiha prošeavtta, muhto buot bargojoavkkut galget váldot fárrui dán bargui. Lea ráhkaduvvon stivrenprinsihpaid eavttuhus, mii galgá oaivadit mo Árktalaš ráđđi galgá váldit fárrui árbedieđu sin bargui. Boahtte lávki dán barggus lea ahte riikkat galget buktit mearkkašumiid dán evttohussii. Ovdagoddi jođiha prošeavtta mas galgá boahtit kompendia mo galgá buoremusat ovddidit álgoálbmot  árbevirolaš eallinvugiid. Kanada lea sihtan stáhtaid ja álgoálbmotorganisašuvnnaid buktit ovdamearkkaid iežaset guovlluin dán prošektii.</p>
    <p>Árktalaš ráđi ođđa gulahallan implementerenplána lea dohkkehuvvon. Lei ovttaoaivilvuohta ahte lea dehálaš ahte stáhtat, álgoálbmotorganisašuvnnat ja bargojoavkkut váldet plána aktiivvalaččat geavahussii. Plána lea maid buorre reaidu sihkkarastit rabasvuođa Árktalaš ráđis. Ulbmiljoavkkut leat sii geat dahket mearrádusaid, dutkit, journalisttat, olbmot, NGO ja ealáhusat.</p>
    <p>Arctic Offshore Oil and Gas Guidelines raporta lea vuhtii váldon. Dat oaččui doarjaga máŋgga riikkas, muhto čujuhuvvui maid, earret eará Norggas, ahte raporta ii doarvái reflektere iešguđet diliid Árktisis, ja čujuhuvvui maiddái ahte Norggas leat ollu jagiid vásáhusat oljobohkamiin ja ahte lea ođđaáigásaš industriija mas leat fidnolaš aktevrrat. Raporta livččii maid galgan eanet čilget dehálaš ovttasbarggu mii stáhtain lea industriijain.</p>
    <p>Kanadalaš ovdagoddi oaidná dehálažžan oanehisáigásaš dálkkádatváikkuheddjiid. Lea biddjon johtui bargu oaidnin dihte šaddet go riikkat ovttaoaivilis ráhkadit doaibmaplána, mas lea ulbmil geahpedit oanehisáigásaš dálkkádatváikkuheddjiid árktalaš riikkain. Buot stáhtat deattuhit ahte sii vuoruhit dán barggu. Čujuhuvvui dattege ahte dát bargu ii galgga hehttet dan barggu mii dahkko geahpedit CO2 ja eará šaddovieso gássaid luoitima.</p>
    <p>Árktalaš ráđđi lea ráhkadan raporta lossaoljju birra Árktisis.  Raporta čájeha skiipajohtolaga, lossaoljju geavaheami, riska identifiserema ja riskaanaliisa mii lea čadnon oljoluoitimii ja vejolaš doaibmabijut mo geahpedit oljoluoitinriska. Johtolatgáržžideapmi ja unnit leaktu muhtin guovlluin lea eanemus beaktilis doaibmabidju maid leat veardidan ávkkálašvuođa ektui. Raporta vuođul bohtet árktalaš riikkat veardidit rávvagiid, mat gusket mo unnidit riska ahte lossaolju luito Árktalaš guovlluin, maid ovdanbuktet 2015 ministarčoahkkimis.</p>
    <p>ON nissonkommišuvnna oassálastin</p>
    <p>Njukčamánus oassálasttii sámediggeráđđi ON nissonkommišuvnna jahkásaš sešuvnnas. Kommišuvnna mandáhta lea čuovvolit ON nissonkonferánssa Beijinga (1995) doaibmaplána. Dán jagáš fáddá lei ON nisson ja nieiddaid duhátjagimihtuid stáhtus olaheapmi. Duhátjagimihtut leat gávcci konkrehta mihttu mat galget luottahuhttit geafivuođa, dáid mihtuid galgá joksat 2015. Dá lea bargu mainna sámediggeráđi álginjulggaštusas lea dovddahan ahte háliida bargagoahtit.</p>
    <p>Sámediggeráđis ledje guokte saji norgga delegašuvnnas ja lei maid vejolašvuohta addit cealkámuša loahppadokumentii Norgga šiehtadalliid bokte. Dalle go duhátjagimihtut hábmejuvvojedje, de eai váldán vuhtii álgoálbmogii ja eará uhcit joavkkuid. Danin lea sámediggeráđđái dehálaš ahte dat erenomáš dárbbut ja vuoigatvuođat mat álgoálbmotnissoniin lea, čalmmustuvvot sešuvnna loahppajulggaštusas ja viidásat barggus go hábmejit ođđa ovdánahttinmihtuid.  Sámediggi attii maiddái konkrehta cealkámušaid oahppo-, biras-, dearvvašvuođa-, veahkaválddálašvuođa nissoniid ja nieiddaid vuostá fáttáide, ja oasseváldin mearrádusproseassaide. Mii vásihat dattege ahte Norga váldá unnán vuhtii álgoálbmot beroštumiid šiehtadallamiiguin.</p>
    <p>Okta eará ulbmil sámediggeráđi oassálastimiin lea ahte mii háliidat bargat nu ahte álgoálbmotnissonat galget leat mielde mearridanproseassaiguin. Gažaldagat mat gusket álgoálbmotnissoniidda leat dávjá oaidnemeahttun áššit ON-proseassaiguin, maiddái nissonkommišuvnnas. Dasa lassin leat maid álgoálbmotnissongažaldagat maiddái oaidnemeahttumat daid arenaiguin gos álgoálbmotgažaldagat leat guovddážis. Dat bohtet garrasat ja garrasat gáibádusat álgoálbmotnissoniin ahte sin maid váldit fárrui mearridanproseassaide ja arenaide mat guoskkahit álgoálbmogiid. Olu álgoálbmotnissonat oassálaste nissonkommišuvnnas ja mis ledje fásta čoahkkimat singuin. Viidásat hástalus dán barggus lea váldit mielde gažaldagaid mat gusket álgoálbmotnissoniid eará riikkaidgaskasaš bargguin.</p>
    <p>Mátta-Korea ambassadevra galledii Sámediggepresideanta</p>
    <p>Cuoŋománu 14. Beaivvi galledii Mátta-Korea ambassadevra LEE Byuon-hwa presideanta Aili Keskitalo Guovdageainnus. Ambassadevra lei mátkkis Davvi-Norggas ja oinnii dehálažžan oažžut diehtojuohkima Sámedikki birra Norggas. Árktalaš ráđi dieđut ledje erenomáš miellagiddevaččat. Mátta-Korea lea dál beassan bistevaš dárkkodeaddjin Árktalaš ráđis (2013).</p>
    <p>Korea Ambassáda áigu ovttas Steigen Taekwondojoavkkuin lágidit  <span type="quote" xml:lang="eng">“Arctic TKD Games”</span> golggotmánu 4. beaivvi 2014. Dán rádjai leat bovden njeallje joavkku Norlánddas ja Romssas, ja go dál leat fitnan Sámedikki galledeamen de háliidit maid bovdet ovtta joavkku Finnmárkkus dán gilvui.</p>
    <p xml:lang="est">Guatemala delegašuvdna</p>
    <p>Sámediggeráđis lei guossin Guatemala delegašuvdna cuoŋománu 28. beaivvi 2014. Dát galledeapmi lei Norgga Duopmársearvvi Olbmovuoigatvuođalávdegoddi  vuoigatvuođanannenprošeavtta oktavuođas. Galledeapmi lei oassin prográmmas mii lea lávdegoddi  <span type="quote" xml:lang="eng">"Reinforcement of the Rule of Law in Guatemala"</span> prošeavttas.</p>
    <p>11  Eará áššit</p>
    <p>Sámedikki nuoraidpolitihkalaš lávdegoddi (SUPU)</p>
    <p>Sámediggeráđis lei čoahkkin ođđanammaduvvon nuoraidpolitihkalaš lávdegottiin njukčamánu 7.b. Kárášjogas. Ulbmil čoahkkimiin lei oahpásnuvvat ođđa áirasiiguin SUPUs, ja diehtojuohkin. Eará áššit ledje earret eará SUPU vejolašvuođain cealkámušaid bokte ja váikkuhanvejolašvuohta.</p>
    <p>Sámedikki nuoraidpolitihkalaš lávdegottis lea leamaš okta čohkkin Kárášjogas dán áigodagas, dalle go lei dievasčoahkkin njukčamánus. SUPU čuovui osiid dievasčoahkkimis ja beasai oahpásnuvvat Sámedikki doaimma birra, seammás digaštalle sii iešguđet lágan áššiid. SUPU lea válljen Kristine Marie Inga nubbinjođiheaddjin.</p>
    <p>SUPU sáddii Ealáhus- ja kulturlávdegoddái cealkámuša áššái mineráladoaimmaid birra sámi guovlluin. Cealkámušas deattuhii SUPU earret eará ahte minerálaláhka ferte heivehuvvot riikkaidgaskasaš ja nationála vuoigatvuođaide mat vuođđoealáhusolbmuin leat, ja ahte dát láhka ferte rievdaduvvot lagas ovttasbarggus Sámedikkiin. Buot mineráladoaimmaheapmi galgá čađahuvvot gulahallama vuođul ja árvvusatnimis kultuvrra ja ealáhusa mii doaimmahuvvo báikkis, lassin ahte galgá leat nu biraseasttadeaddji go vejolaš.</p>
    <p>SUPU oassálasttii Sámi parlamentarihkkárkonferánsii guovvamánu 20.b. Upmis. Doppe lei sis maid eahpeformálalaš čoahkkin nuoraidlávdegottiiguin ja –ráđiiguin Ruoŧa ja Suoma sámedikkiin. SUPU lea miel- aktevra Sámedikki almmuhuvvon gilvvus hábmet plakáhta givssideami vuostá.</p>
    <p>Sámedikki vuorrasiidráđđi</p>
    <p>Sámedikki vuorrasiidráđđi áigodahkii 2014 – 2017 lea doallan konstituerenčoahkkima. Čoahkkimis válljejuvvui Inga Karlsen, Ájluovttas, jođiheaddjin dán áigodahkii, ja Kåre Eriksen, Omasvuonas,  válljejuvvui ođđa nubbinjođiheaddjin. Sámediggeráđđi lea, vuorrasiidráđi ávžžuhusa vuođul, nammadan vel guokte várrelahtu vuorrasiidráđđái dán áigodahkii. Soai leaba Synnøve Brevik, Slemmestad ja Idar Reinås Evenáššis.</p>
    <p>Sámeálbmoga ávvudeapmi 2017</p>
    <p>Sámediggepresideanta Aili Keskitalo, dievasčoahkkinjođiheaddji Jørn Are Gaski, Lulli- Trøndelága fylkkasátnejođiheaddji Tore O. Sandvik ja Troandin suohkana várresátnejođiheaddji, Knut Fagerbakke ledje čoahkkanan Stuoradiggái njukčamánu 24.b. 2014 gos Sámeálbmoga ávvudeapmi 2017 čájehuvvui Stuoradiggepresidentii Olemic Thommessen. Doppe muitaledje vuosttaš sámi riikkačoahkkima birra mii dollojuvvui Metodistagirkus Troandimis guovvamánu 6.b. 1917:s.</p>
    <p>Stuoradiggepresideanta mieđihii iežas positiivan jurdagii ahte čalmmustahttit dákkár historjjálaš dáhpáhusa. Stuoradiggi ii áiggo váldit aktiivvalaš rolla lágideamis. Namuhuvvui ahte čalmmustahttimis sáhtášii leat maiddái davviriikkalaš perspektiiva. Olahan dihti dán, de sáhttá Stuoradiggi veahkehit oktavuođain Davviriikkalaš ráđiin, oažžun dihti čatnaseami doppe.</p>
    <p>Stuoradiggepresideanta Olemic Thommessena čoahkkima čuovvoleamis leat Sámediggi, Troandin suohkan ja Lulli- Trøndelága fylkkasuohkan oktasaččat váldán oktavuođa Gieldda- ja ođasmahttindepartemeanttain ja bivdán čoahkkima Gieldda- ja ođasmahttinministariin Jan Tore Sanneriin digaštallan dihti vuordámušaid ja áigumušaid, dása guoská maid bušeahtta ávvudeami oktavuođas 2017:s.</p>
    <p>Julggaštus givssideami vuostá</p>
    <p>Sámediggi lea searvvis nationála kampánnjas Julggaštus givssideami vuostá ja searvá dán jagi nuppes, diibmá lea maid searvan. Sámediggi ja Sámedikki nuoraidpolitihkalaš lávdegoddi hástalit sámi skuvllaid ražastit vel eanet givssideami vuostá ja almmuhit danin gilvvu gii ráhkada oaivileamos plakáhta givssideami vuostá. Gilvu bistá cuoŋománus borgemánnui 2014. Cuoŋománu 7.b. lei Sámediggeráđđi jođiheaddjičoahkkimis bealálaččaiguin Julggaštus givssideami vuostá olis ja stáhtačálliin Birgitte Jordahlin. Boađus dán čoahkkimis lei ahte Julggaštus givssideami vuostá joatká iežas barggu viidáseappot.</p>
    <p>Sis- Finnmárkku riekteveahkkekantuvra</p>
    <p>Jahkásaš doarjja Sis- Finnmárkku riekteveahkkekantuvrii lea guorahallama vuolde Justiisadepartemeanttas. Sámediggi lea konsultereme Justiisadepartemeanttain ášši birra ja vuosttaš konsulterenčoahkkin lei njukčamánu 12.b. Departemeanta čilgii doppe buorebut iežaset veardádallamiid birra. Das čujuhuvvui earret eará dasa ahte Stuoradiggi lea 2000:is mearridan ahte riekteveahkkeprošeavttat mat ožžot almmolaš doarjaga vuosttažettiin galget doaibmat siskkobealde gokčanguovllu maid friddja riekteveahki láhka gokčá, ja ahte sámiid riekteveahkkedárbu sáhttá gokčojuvvot dábálaš advokáhttafálaldagain friddja- riekteveahkkeortnega siskkobealde.</p>
    <p>Sámediggeráđi mielas galgá Riekteveahkkekantuvra bisuhuvvot ja ahte dutkan mii lea dahkkon guovllus, čájeha ahte Davvi-Norggas lea lassáneaddji dárbu riekteveahkkái mii ii leat gokčojuvvon. Rádji mannat advokáhta lusa lea juo stuoris ja dasa lassin leat giellahástalusat sámi guovlluin. Dasa lassin leat unnán sámegielat priváhtadoaibmi advokáhtat.  Sámediggeráđđi lea ávžžuhan departemeantta čađahit ođđa riekteveahkkeguorahallama sámi guovlluin. Leat ain konsultereme ášši birra.</p>
    <p>Vuođđolága revideren</p>
    <p>Sámedikki mielas lea buorre go Vuođđoláhkii addo gielalaš ođasmahttin ja ahte dát mearriduvvojit sihke girjegillii ja ođđadárogillii, go leaba ovttadássásaš čállingielat giellalága mielde. Sámediggi livččii áinnas háliidan ahte Vuođđoláhka maiddái mearriduvvo sámegielat teavsttain, mii sámelága mielde lea giella mii galgá leat ovttadássásaš dárogielain. Sámediggi sávvá ahte Stuoradiggi ja Sámediggi sáhttiba ovttasbargat oažžut johtui barggu nu ahte sáhttá ovddiduvvot vuođđoláhkaárvalus sámegielhámis 2017 rádjái, mii lea 100-jagi čalmmustahttin vuosttaš oktasaš davviriikkalaš sámečoahkkimis mii dollojuvvui guovvamánu 6.b. 1917.</p>
    <p>Ledje guokte árvalusa rievdademiide Vuođđolága 110.§a Árvalusat leat viidásetfievrriduvvon Olmmošvuoigatvuođalávdegotti raporttas olmmošvuoigatvuođaid birra Vuođđolágas. Rievdadeamit čuhcet sápmelaččaide njuolga. Sámediggeráđđi livččii danin sávvan ahte árvalusat mat ovddiduvvo ovddit stuoradiggeáigodagas, ja mat dál leat meannudeami vuolde, livčče digaštallojuvvon Sámedikkiin ovdal go ovddiduvvo. Dat guokte vejolaš rievdadusa 110.§a leat:  Dálá 110.§ šaddá ođđa 108.§ ođđa E kapihttalis ja galgá čuodjat ná:</p>
    <p type="listitem">  Vuosttaš árvalus 108.§ (girjegiella)   Stáhta eiseválddit galget láhčit dili nu, ahte sápmelaččat, álgoálbmogin,  sáhttet oažžut sihkkarastojuvvot</p>
    <p type="listitem">  Nubbi árvalus 108.§ (girjegiella): Stáhtalaš eiseválddit galget láhčit dili nu, ahte sámi álbmot sáhttá oažžut sihkkarastojuvvot ja ovddiduvvot iežaset giela, kultuvrra ja servodateallima.</p>
    <p>Sámedikki mielas lea buoremus čoavddus jus sápmelaččat namuhuvvošedje sihke álbmogin ja álgoálbmogin Vuođđolágas. Go dát ii leat váldon mielde sierra árvalussan, de eaktuda Sámediggi ahte goappašat árvalusat leat viidásetfievrrideapmi dálá riektedilis, ja dan bokte mielddisbuktá dat ahte duohtavuođas leat sápmelaččat sihke álbmot ja álgoálbmogat. Dán sáhttá lávdegoddi válljet čilget buorebut mearkkašumi bokte.</p>
    <p>Sámediggeráđđi lei opposišuvdnajođiheddjiin Vibeke Larseniin čoahkkimis stuoradikki presideantagottiin dán ášši birra.</p>
    <p>Nationála olmmošvuoigatvuođa ásahus</p>
    <p>Sámediggeráđđi lea ovdal buktán gulaskuddancealkámuša olgoriikkadepartemeantta gulaskuddamii rievdademiid veardádallama birra nationála ásahussii olmmošvuoigatvuođain. Dál lea ođđa áirrasárvalus meannudeapmái Stuoradikkis. Sámediggi lea leamaš rabas gulaskuddamis ja lea leamaš sierra čoahkkin Stuoradikki presideantagottiin ášši birra. Áirrasárvalus mielddisbuktá ahte dán háve galgá vuos dušše guorahallat galgá go Nationála olmmošvuoigatvuođa ásahus ásahuvvot sierra institušuvdnan Stuoradikki hálddahusa áittardeaddji vuollai. Sámediggeráđđi lea leamaš positiiva dása, muhto seammás deattuhan ahte muhtin vuođđoeavttut dákkár ásaheamis galget gávdnot, vai dákkár ásaheapmi sáhtášii dahkkot dainna dárbbašlaš dohkkejumiin maiddái sámi servodagas, ja vuođđogelbbolašvuođain mii sihkkarastá sámiid olmmošvuoigatvuođaid. Lea dehálaš ahte dál vuos bohtet dát čielgasit ovdan mearkkašumiin stuoradikki meannudeamis dán áššis ja ahte dasto konkrehta čuovvoluvvojit viidáset konsultašuvnnaid bokte Sámedikkiin, siviilaáittardeaddjilága rievdadeamis ja siviilaáittardeaddji bagadusaid birra.</p>
    <p>Sámedikki ámmát ja sadji stivrenvuogádagas mearkkaša ahte Sámediggi galgá maid namuhuvvot instánsan masa ásahus galgá sáhttit rávvagiid buktit. Lea maid dehálaš ahte Sámediggi ja sámi servodat ožžot rolla mii sihkkarastá sámi mielváikkuheami nammadeami premissain dain osiin ásahusas mat galget sihkkarastit doahttaleami sámiid olmmošvuoigatvuođain, ja sámi oassálastimis ásahusa ráđđeaddi orgánain.</p>
    <p>Sámedikki mielas lea dehálaš ahte jođánit ásahuvvo iešráđđejeaddji ja doarvái ruhtaduvvon ásahus mii speadjalastá máŋggabealatvuođa servodagas, ja mas lea viiddis mandáhtta ovddidit ja suodjalit olmmošvuoigatvuođaid Norggas.</p>
    <p>Deanučážádaga bivdinlobi láhka (Deanuláhka)</p>
    <p>Árvalus ođđa Deanuláhkii sáddejuvvui gulaskuddamii suoidnemánu 5.b. 2013, áigemearri buktit cealkámuša lei biddjon golggotmánu 15.b. 2013. Sámedikkis bivde ráđi go gulaskuddanreive hábmejuvvui, ja Sámedikki oaidnu lei bures čuvgejuvvon gulaskuddannotáhtas. Earret eará bođii ovdan ahte Sámediggi háliida ILO- 169 laktojuvvot ođđa láhkii. Sámediggi oaččui cealkámuša guovvamánu 18.b. 2014:s Dálkkádat- ja birasdepartemeanttas ođđa Deanuláhkii. Čuovvovaš konsultašuvnnas, njukčamánu 4.b. 2014, maŋŋil gulaskuddama, soabadeigga Sámediggi ja Dálkkádat- ja Birasdepartemeanta mii ođđa Deanulágas galgá čuožžut, ja masa ILO-169 maid lea laktojuvvon ovdamuniin. Sámediggi oaččui reviderejuvvon evttohusa proposišuvdnii njukčamánu 5.b. 2014.</p>
    <p>Deanuláhka 1888 rájis lea viidásetfievrriduvvon vuoigatvuođaláhkan mii galgá suddjet báikkálaš olbmuid bivdorievtti deanučázádagas. Fierbmunlohpi lea viidásetfievrriduvvon ja doaibmá nu go ovdal ja eavttut mat leat čuvvon dábi ja mat dál leat deanuláhkaásahusas, leat konkretiserejuvvon ja sajáiduvvon. Stággobivdinriekti mii boahtá virolašvuođas lea aitto darvvihuvvon láhkaásahussan deanuláhkaásahusas ja váldo láhkan ođđa deanuláhkii. Mearrádus mii dál lea finnmárkolága 28.§ mii guoská deanučázádahkii, dan ahte riekti čuovvu lágas, áiggiid čađa geavaheamis ja báikkálaš virolašvuođas sirdojuvvo deanulága ulbmilparagráfii.</p>
    <p>Sámediggeráđđi buvttii áššis SR 33/14 mieđiheami deanulága árvalussii. Ášši lea dál meannudeami vuolde Stuoradikkis, gč. Prop. 58 L (2013–2014) Bivdinlohpi Deanučázádagas (Deanuláhka) (Lov om fiskeretten i Tanavassdraget (Tanaloven). Energiija- ja biraslávdegottis lea áigemearri geassemánu 5.b. 2014 buktit árvalusa áššái.</p>
    <p>Deanuláhkaásahus</p>
    <p>Ii leat ovttamielalašvuohta dulkomis vejolašvuođain lonuhit eret válljejuvvon áirasiid Deanučázádaga  guolástanhálddahusas (DG). Dálkkádat- ja birasdepartemeanta lea geahččalan čoavdit dán ášši go lea sádden rievdadusaid láhkaásahusas gulaskuddamii, ja áigemearri buktit cealkámuša lei ođđajagimánu 31.b. 2014. Ovdal gulaskuddama ovddidii Sámediggi iežas oainnu áššái. Dát ii čuovvoluvvon, ii ge sierramielalašvuohta boahtán oidnosii gulaskuddanevttohusas.</p>
    <p>Láhkaásahusa aiddostahttimis boahtá ovdan ahte sáhttá lonuhit áirasiid válljejuvvon áigodagas dušše dalle jus sii eai máhte hálddašit iežas doaimmaid. Ággan dása lea go DGs leat oalle muddui almmolašrievttálaš doaimmat. Sámediggeráđi prinsihpalaš oaidnu lea ahte DG lea vuoigatvuođaorgána, mas unnán dahje ii obage sáhte vuordit almmolašrievttálaš rolla. Sámediggeráđđi oaivvilda maid ahte lea čielgasit deattuhuvvon deanuláhkaásaheami mearrideami oktavuođas. Dan sivas lea vuoiggalaš ahte vuoigatvuođaeaiggádiin lea vejolašvuohta lonuhit válljejuvvon áirasiid. Seammás lea ráđi mielas dehálaš ahte válljejuvvon lahtuin lea vejolašvuohta oažžut muhtin muddui einnosteami, ja ahte ásahuvvojit čielgasit njuolggadusat dasa goas ja movt áirasiid válljen DG:ii galget čađahuvvot. Sámediggeráđđi áigu čuovvolit dán čuolmma konsulteremiin departemeanttain.</p>
    <p>Sámediggeráđis lei čoahkkin DG:in Sámedikkis njukčamánu 3.b. ja Deanu luossabreavaeaiggádiiguin lea šiehttan čoahkkinastit sámediggeráđiin miessemánu 15.b.. Sámediggi lea bivdán departemeantta geahččat buriin mielain jearaldagaid oažžut guhkiduvvot gulaskuddancealkámušáigemeari organisašuvnnain ja servviin.</p>
    <p>Šiehtadallamat Suomain ođđa soahpamuša birra Deanus</p>
    <p>Čájehuvvo ahte lea váttis soabadit Suomain oktasaš reguleremiid birra guolásteapmái rájáid nalde Deanučázádagas. Bargu oažžut áigái ođđa soahpamuša manná njozet. Suopma bivddii diibmá ahte áigi oažžut áigái ođđa soahpamuša ferte sirdojuvvot 2015:s 2016 rádjái. Sáttagoddi lea dássážii dán jagi</p>
    <p>doallan ovtta šiehtadallančoahkkima cuoŋománu 1.-2.b. Girkonjárggas. Boahtte šiehtadallamat Suomain galget čađahuvvot 2014 geassemánus.</p>
    <p>Sámediggeráđis lea okta olmmoš Norgga šiehtadallansáttagottis ja báikkálaš hálddašanorgánas, Deanučázádaga guolástanhálddahusas leat guokte olbmo sáttagottis. Dál lea lassáneapmi turistabivdiin, erenoamážit Suoma bealde. Norgga bealde váivahuvvet báikkálaš olbmot go báikkálaš bivdokultuvra ja vejolašvuohta bivdit árbevirolaš báikkiin, sakka leat gáržžiduvvon eatnat turisttaid dihti. Lea dárbu garrasit reguleremiidda čázádagas, ja ođđa soahpamuššii mii vuhtiiváldá báikkálaš olbmuid vuoigatvuođaid. Norgga- Suoma dutkanjoavku, mii galgá buktit ráđiid hálddahussii, lea máŋga jagi dieđihan badjelmeare bivdima čázádagas, go diehtá ahte luosat eai ceavzze nu bures mearas. Seammás leat báikkálaš bivdit, erenoamážit badjin čázádagas, dieđihan bivddu mii aivve hedjona.</p>
    <p>Čalmmustahttin veahkaváldima vuostá lagas gaskavuođain</p>
    <p>Nissonbeaivvi oktavuođas ovddit dievasčoahkkima vuolde lei Sámedikkis čalmmustahttin veahkaváldima birra lagas gaskavuođain. Čalmmustahttin lei ovttasbargu Finnmárkku politiijain ja lei oassin sin kampánnjas <span type="quote">“Stoahkat dolain”</span>. Sámediggi lea juolludan doarjaga dán kampánnjii. Politiijat adde Sámedikki áirasiidda ja eará guldaleddjiide fáktadieđuid fáttá birra, sii čájehedje filmma <span type="quote">“Stoahkat dolain”</span> maid Anne Merete Gaup lea buvttadan ja dasto hástte digaštallat ášši birra.</p>
    <p>Rahpansártnistis gesii sámediggeráđđi ovdan dehálašvuođa duostat hupmat veahkaváldima birra lagas gaskavuođain. Juste jávohisvuohta lea stuorimus hehttehussan beassat veahkaváldimis eret.</p>
    <p>Jagi mielde áigu dutkanprošeakta Veahkaváldin lagas birrasis sámi servodagain boahtit johtui. Dát lea ovttasbargu Justiisa- ja gearggusvuođadepartemeanttain. Prošeavttain háliidit kártet makkár faktorat sámi servodagain váikkuhit veahkaváldimii lagas gaskavuođain.</p>
    <p>Ráđđehusa gulahallankonferánsa</p>
    <p>Sámediggeráđđi oassálasttii ráđđehusa gulahallankonferánsii Fredrikstadas cuoŋománu 8. Ja 9. b, ja buvttii mearkkašumiid ja árvalusaid ráđđehusa bargui gieldaođasmahttimiin, regionála ovddidemiin, plánaproseassaiguin ja joatkkaoahpahusain. Ráđđehusa ja fylkkagieldda gaskkas leat bistevaš čoahkkimat, maidda Sámediggi lea oassálastán maŋimus jagiid.</p>
    <p>III  Jienasteapmi</p>
    <p>39 áirasis ledje 37 čoahkis. Dán áššis ii jienastuvvon.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  Aili Keskitalo Mariann Wollmann Magga   Vibeke Larsen   Aud Marthinsen  Aili Keskitalo   2  Vibeke Larsen   3  Kirsti Guvsám Mariann Wollmann Magga   Vibeke Larsen  Kirsti Guvsám   4  Lars Filip Paulsen Inger Elin Utsi   Ann-Mari Thomassen   Piera Heaika Muotka</p>
    <p>Lars Filip Paulsen   5  Tor Gunnar Nystad Marit Kirsten Anti Gaup  6  Toril Bakken Kåven Vibeke Larsen   Mariann Wollmann Magga   Inger Elin Utsi  Toril Bakken Kåven   7  Mariann Wollmann Magga Aili Keskitalo   Piera Heaika Muotka  Mariann Wollmann Magga   8  Ellinor Marita Jåma Silje Karine Muotka   Kirsti Guvsám   Mariann Wollmann Magga  Ellinor Marita Jåma   9  Isak Mathis O. Hætta Aili Keskitalo   Inger Elin Utsi   Thomas Åhrén  Isak Mathis O. Hætta  10  Piera Heaika Muotka Silje Karine Muotka   Aud Marthinsen  Piera Heaika Muotka  11  Ann-Mari Thomassen Vibeke Larsen   John Kappfjell   Mariann Wollmann Magga  Ann-Mari Thomassen  12  Christina Henriksen Mariann Wollmann Magga  Christina Henriksen  13  Knut Inge Store  14  John Kappfjell  15  Ronny Wilhelmsen  16  Thomas Åhrén  17  Inger Eline Eriksen  18  Silje Karine Muotka  19  Henrik Olsen  20  Ann-Mari Thomassen  21  Aili Keskitalo  22  Inger Elin Utsi  23  Tor Gunnar Nystad  24  Mariann Wollmann Magga  25  Ronny Wilhelmsen  26  Per Mathis Oskal  27  Hartvik Hansen  28  Thomas Åhrén  29  Johan Vasara  30  Aili Keskitalo</p>
    <p>VI  Sámedikki mearrádus</p>
    <p>Sámedigge váldá diehtun Sámediggeráđi doaibmadieđáhusa guoskevaš áigodahkii.</p>
    <p>Ášši meannudeapmi loahpahuvvui 03.06.14 dii. 12.00.</p>
    <p>Vuođđogiella: dárogiella</p>
    <p xml:lang="nob">Ášši/Sak  DC 014/14</p>
    <p>Gažaldagat Sámedikkeráđđái Sámedikki čoahkkinortnega § 11 vuođul</p>
    <p>Arkiiva</p>
    <p>SF- Arkiiváššenr.</p>
    <p xml:lang="koi">14/2514</p>
    <p>Ášši meannudeapmi álggahuvvui 03.06.14 dii. 15.25.</p>
    <p>I  Mildosat</p>
    <p>Nr  Beaivi Geas/Geasa Namahus</p>
    <p>II  Gažaldagat</p>
    <p>Gažaldat 1: Áirras Torbjørg Leirbakken, Árja sámediggejoavku</p>
    <p>Dárogielat sámi mánáid vuoigatvuohta sámi mánáidgárdefálaldahkii</p>
    <p>Gažaldat 2: Áirras Mariann Wollmann Magga, BB:a sámediggejoavku</p>
    <p>Vuosttaldeapmi plána- ja huksenáššiin</p>
    <p>Gažaldat 3: Áirras Marit Kirsten A. Gaup, BB:a sámediggejoavku</p>
    <p>Boraspirevahágat</p>
    <p>Gažaldat 4: Áirras John Kappfjell, BB:a sámediggejoavku</p>
    <p>Holmvassdalen luonddumeahcci</p>
    <p>Gažaldat 5: Áirras Ronny Wilhelmsen, BB:a sámediggejoavku</p>
    <p>Gulahallan gaskal ráđi ja vuotnaguolástuslávdegotti</p>
    <p>Gažaldat 6: Áirras Johan Vasara, BB:a sámediggejoavku</p>
    <p>Giđđalodden</p>
    <p>Gažaldat 7: Áirras, Inger Elin Utsi, NSR – NSR/SáB:a sámediggejoavku</p>
    <p>Guhkes mátki sámi buhcciin</p>
    <p>Gažaldat 8: Áirras, Ellinor Marita Jåma, ÅaSG:a sámediggejoavku</p>
    <p>Boraspireáššečuolmmat</p>
    <p>Gažaldat 9: Áirras, Jovna Z. Dunfjell, ÅaSG: sámediggejoavku</p>
    <p>Hástalusat riidduid oktavuođas gaskal eanaeaiggádiid ja boazodolliid Lulli-Trøndelágas</p>
    <p>III  Jienasteapmi</p>
    <p>39 áirasis ledje 34 čoahkis. Dán áššis ii jienastuvvon.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  Mariann Wollmann Magga, čoahkkinortnegii  1  Torbjørg Leirbakken   Silje Karine Muotka   Torbjørg Leirbakken   Vibeke Larsen    Kirsti Guvsám   Mariann Wollmann Magga   Silje Karine Muotka   2  Mariann Wollmann Magga   Thomas Åhrén   Mariann Wollmann Magga   Vibeke Larsen   Hartvik Hansen   Per Mathis Oskal   Thomas Åhrén   3  Marit Kirsten Anti Gaup   Thomas Åhrén   Marit Kirsten Anti Gaup   Beaska Niillas   Per Andersen Bæhr   Johan Vasara   Thomas Åhrén   4  John Kappfjell   Thomas Åhrén   John Kappfjell   Ronny Wilhelmsen   Nora Marie Bransfjell   Thomas Åhrén   5  Ronny Wilhelmsen</p>
    <p>Silje Karine Muotka   Ronny Wilhelmsen   Silje Karine Muotka   6  Johan Vasara   Thomas Åhrén   Johan Vasara   Inger Elin Utsi   Hartvik Hansen   Thomas Åhrén   7  Inger Elin Utsi   Henrik Olsen   Marit Kirsten Anti Gaup   Johan Vasara   Henrik Olsen   8  Ellinor Marita Jåma   Thomas Åhrén   Ellen Kristina Saba   Piera Heaika Muotka   Marit Kirsten Anti Gaup   Ellinor Marita Jåma   Thomas Åhrén   9  Jovna Zakarias Dunfjell   Thomas Åhrén   Jovna Zakarias Dunfjell   Mariann Wollmann Magga   Thomas Åhrén</p>
    <p>Ášši meannudeapmi loahpahuvvui 03.06.14 dii. 17.30.</p>
    <p xml:lang="smj">Vuđđogiella: Dárogiella</p>
    <p xml:lang="nob">Ášši/Sak   DC  015/14</p>
    <p>Sámediggeráđi čilgehus sámi riikkaidgaskasaš barggu birra</p>
    <p>Arkiivaáššenr.</p>
    <p xml:lang="koi">13/5040</p>
    <p>Meannudeamit</p>
    <p>Politihkalaš dássi Beaivi Áššenr. Sámediggeráđđi 09.05.14 SR 059/14 Sámedikki dievasčoahkkin 03. – 06.06.14 DC 015/14</p>
    <p>Ášši meannudeapmi álggahuvvui 03.06.14 dii. 15.10.</p>
    <p>I  Mildosat</p>
    <p>Nr.  Beaivi    Geas/Geasa Namahus</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>Sámediggi lea guorahallan Sámediggeráđi čilgehusa sámi riikkaidgaskasaš barggu birra. Čilgehus lea mielddusin protokollas.</p>
    <p>Sámediggeráđi čilgehus sámi riikkaidgaskasaš barggu birra</p>
    <p>
      <em type="bold">1. Álggahus </em>
    </p>
    <p>Sámi álbmogis leat guhkes árbevierut árjjalaččat vuojehit áššiid riikkaidgaskasaš orgánain, erenoamážit Ovttastuvvan našuvnnaid (ON) ektui, ja ovddidit ja čuovvolit álbmotrievttálaš konvenšuvnnaid, julggaštusaid ja eará instrumeanttaid mat nannejit máilmmi álgoálbmoga vuoigatvuođaid. Dát bargu lea dahkkojuvvon ovttasbargguin ja solidaritehtain eará álgoálbmogiiguin.</p>
    <p>Min mihttomearri lea ahte ON álgoálbmotvuoigatvuođaid julggaštusa (ON álgoálbmotjulggaštus) prinsihpat heivehuvvojit láhkadahkosiidda ja geavatlaš politihkkii mat váikkuhit min ja eará álgoálbmogiid árgabeaivái.</p>
    <p>Unnimusat 370 miljon olbmo máilmmi álbmoga gaskkas, mat leat badjelaš 7 miljárdda, lohkkojuvvojit álgoálbmogin. Sii juogaduvvojit 5000 álgoálbmotjoavkun. Stuorra oassi álgoálbmogiin leat máilmmi geafimus olbmot, ja sii lohkkojuvvojit dávjá geafimussan geafimusaid searvvis. Ollu álgoálbmogat leat njuolga sorjavaččat luondduresurssain sin eallinguovlluin, ovdamearkka dihte addet arvevuovddit borramuša, dálkasiid, reaidduid ja huksenávdnasiid badjel 60 miljon álgoálbmogii.</p>
    <p>Álgoálbmogiid dilis leat erohusat guovllus guvlui ja riikkas riikii. Danne ferte vuhtii váldit nationála ja guovlulaš mihtilmasvuođa ja historjjálaš ja kultuvrralaš erohusaid. Muhto liikká lea álgoálbmogiin vuoigatvuohta ollásit návddašit daiguin olmmošvuoigatvuođaiguin ja vuođđofriijavuođain mat ON- lihtu beales dohkkehuvvojit ja dasto Olmmošvuoigatvuođaid máilmmijulggaštusas ja riikkaidgaskasaš olmmošvuoigatvuođa mearrádusain. ON:s ja máilmmi servodagas lea deaŧalaš ja oktilaš rolla álgoálbmogiid ja friijavuođaid dohkkeheami, ovddideami ja suodjaleami oktavuođas.</p>
    <p>Mii ássat ovtta máilmmi riggámus riikkas, ja mis leat álbmotválljen orgánat mat hálddašit sierra ruđaid min doibmii. Buot álgoálbmotjoavkkuin máilmmis ii leat ná buorre dilli ja posišuvdna. Eallineavttuin ja olmmošvuoigatvuođaid rihkkumis leat stuorra erohusat. Mis lea solidáralaš geatnegasvuohta veahkehit buoridit eará álgoálbmogiid dili. Mii fertet addit sihke politihkalaš doarjaga, lonohallat vásihusaid, veahkehit doaibmabijuiguin ja prošeavttaiguin ja searvat riikkaidgaskasaš álgoálbmotbargui.</p>
    <p>Dasto lea vealtameahttun deaŧalaš sáhttit riikkaidgaskasaš lágaid ja rievtti bokte ovdánahttit ja suodjalit min vuoigatvuođaid ja beroštusaid. Danne lea dávjá buorre álgoálbmotpolitihkka maiddái buorre sámepolitihkka. Máilmmis mii dađistaga eanet globaliserejuvvo ja eanet oktii čadnojuvvo lea deaŧalaš ahte riikkaidgaskasaš njuolggadusat ovddiduvvojit dán lassánan oktavuođa mielde riikarájáid rastá ja ođđa globála hástalusaid olis mat ovdamearkka dihte leat dálkkádatrievdamat ja luonddu loaktin dasa gullevaš biologalaš eatnatgeardáivuođain.</p>
    <p>Mii oaidnit ovdáneami mas riikkaidgaskasaš čovdosat laktojuvvojit dađistaga eanet oktii nationála politihka hábmemiin. Ovdamearkka dihte lea davviguovlopolitihkas Norggas oktavuohta riikkalaš politihkalaš áŋgiruššamiidda davvin ja sirkumpolára árktalaš olgoriikapolitihkkii. Dasto lea deaŧalaš muitit ahte Norgga rolla jáhkehahtti aktevran álgoálbmotpolitihkalaš suorggis lea dan duohken, movt dađi mielde gávdnat buriid čovdosiid ruovttus. Nie lea maiddái eará stáhtain gos leat álgoálbmotjoavkkut sin riikarájáid siskkobealde, ja maid ulbmilin lea áŋgiruššat ovddasmannin olmmošvuoigatvuođaid ja demokratiija nannemis.</p>
    <p><em type="bold">2. Duogáš, stáhtus ja mihttomearri</em>  </p>
    <p>Sámit lea okta álbmot geat ásset riikarájáid rastá Suomas, Norggas, Ruoššas ja Ruoŧas. Sámiin lea oktavuohta oktasaš historjjá, kultuvrra ja sámegiela bokte. Dasto min eatnamiid geavaheami bokte, ja vuotna- ja riddoguovlluin. Sámiid oktavuođas riikarájáid rastá lea vealtameahttun deaŧalaš mearkkašupmi sohkabáttiide, árbevieruid suodjaleapmái ja sámi oktavuođa ja girjáivuođa ovddideapmái. Rájá rastá dimenšuvdna lea deaŧalaš oassi sámi servodateallimis.</p>
    <p>Sámedikkit Suomas (1973/1996), Norggas (1989) ja Ruoŧas (1993) leat ásahan oktasaš ovttasbargoorgána, mii lea Sámi parlamentáralaš ráđđi (SPR 2000). SPR lea institušuvnnalaš ovttasbargu sámedikkiid gaskka, ja lea deaŧalaš orgána davviriikkalaš ovttasbarggu oktavuođas, ja dat searvá maiddái árjjalaččat riikkaidgaskasaš foraide. Sámiráđđi (1953) lea sorjjasmeahttun kulturpolitihkalaš ja politihkalaš organisašuvdna mii lea deaŧalaš ja dohkkehuvvon riikkaidgaskasaš álgoálbmotaktevra. Ráđđi lea sámiid oktasaš organisašuvdna, Suoma, Norgga, Ruoŧa ja Guoládaga sámi organisašuvnnaid gaskasaš ovttasbargoorgána. Sámiráđđi ja Sámedikkit barget ovttas riikkaidgaskasaš áššiin, ja dain leat sierra lágan rollat mat oalle guhkás dievasmahttet nubbi nuppi.</p>
    <p>Deaŧalaš lea veahkehit Ruošša beale sámiid sin giela, kultuvrra, ealáhusaid ja servodateallima suodjalaneavttuid nannemis. Guoládaga Sámi Sobbar ásahuvvui 2010:s, dat lea Ruošša beale sámiid ovddasteaddji čoahkkaneapmi, ja mas leat 9 ovddasteaddji, maid sierra sámi joavkkuid 73 delegáhta válljejit. Guoládaga Sámi Sobbar galgá earret eará bargat láhkaaddimiin Ruošša bealde, mii nannešii bissovaš sámi parlamentáralaš orgána ásaheami riikkas. Guoládaga Sámi Sobbar lea ožžon ovtta jiena SPR:s árjjalaš áicistáhtusa bokte. Deaŧalaš lea ovddidit dán searvama viidáseappot, ja láhčit dili nu ahte šattašii doarvái kapasitehta ja ekonomalaš resurssat vai sámit Ruošša bealde sáhtášedje searvat politihkalaččat árjjalaš ja ollesárvosaš vuogi mielde.</p>
    <p>Sámediggi bargá guhkes áiggi perspektiivvas riikkaidgaskasaš arenas, ja mii leat oalle guhkás lihkostuvvan oažžut doarjaga min beroštusaide ja vuoruhemiide. Lea sáhka guhkes linnjáid oaidnimis ja strategalaš vejolašvuođaiguin  ávkkástallamis mat rahpasit bistevaš guhkes áiggi proseassain. Mii hukset lihtuid álgoálbmogiid ja stáhtaid gaskkas.</p>
    <p>Váldosivva manne mii oažžut váikkuhanfámu, lea dat go earát vásihit ahte mis lea relevánta máhttu guovddáš surggiin maid jearahit. Dat leat dakkár suorggit main mis leat vásihusat ja main sáhttá leat ávki earáide. Ovdamearkka dihte leat mis vásihusat min iežamet álbmotválljen orgána huksemis, álgoálbmogiid eanarivttiin barggu bokte Finnmárkkulágain, konsultašuvdnašiehtadusain stáhta eiseválddiid ja Sámedikki gaskka mat leat vuođđuduvvon ILO konvenšuvnna nr 169 artihkkaliidda, álgoálbmogiid ja čearddalaš álbmogiid hárrái iešmearrideaddji stáhtain (ILO-169), barggus davviriikkalaš sámekonvenšuvnnain ja go mii ollu jagiid leat searvan riikkaidgaskasaš arenas gos álgoálbmotáššit leat guovddážis.</p>
    <p>Riikkaidgaskasaš arenas čuovvut mii ON álgoálbmotjulggaštusa prinsihpaid maid Váldočoahkkin lea mearridan 2007:s. Dan vuođđun leat vuoiggalašvuohta, demokratiija, olmmošvuoigatvuođaid gudnejahttin, ovttaárvosašvuohta, vealaheami gieldin, buorit stivrenreaiddut ja buorre jáhkku. Min vuolggasadjin lea ahte dat vuoigatvuođat mat dohkkehuvvojit julggaštusas, leat unnimus standárddat máilmmi álgoálbmogiid ceavzimii, ja sin árvui ja čálgui. Ja min mihttomearrin lea dat ahte dát vuoigatvuođat ja prinsihpat heivehuvvojit daid láhkadahkosiidda ja geavatlaš politihkkii mat váikkuhit min ja eará álgoálbmogiid beaivválaš eallimii.</p>
    <p>ON álgoálbmotjulggaštusain nannejuvvo gulahallan ja searvevuohta stáhtaid ja álgoálbmogiid gaskka, ja láhččojuvvo ráfálaš oktavuohta álbmotjoavkkuid gaskka. Min mielas julggaštus lea ávkkálaš reaidu min beaivválaš barggus, ja dat stivre gulahallama stáhta eiseválddiiguin ja eará aktevrraiguin buot dásiin stivrenvuogádagas.</p>
    <p>Dál leat mii árjjalaččat ráhkkaneamen ON álgoálbmogiid 2014 máilmmikonferánsii (WCIP 2014). ON váldočoahkkin lea mearridan ahte áigot mearridit doaibmavuđot ON resolušuvnna WCIP:s 2014. Dat lea deaŧalaš čuovvoleapmi ON álgoálbmotjulggaštusa heiveheamis. Mii muitit bures ahte Sámediggi ráhkkanii, searvvai ja lágidii ráhkkaneaddji álgoálbmotkonferánssa Álttás 2013:s. Dohko serve 300 álgoálbmotdelegáhta, čieža sierra álgoálbmotguovlluin, ja álgoálbmogiid nisson- ja nuoraidfierpmádat. Oktiibuot ledje konferánssas sullii 800 olbmo. Áltá 2013 konferánssain lihkostuvaimet mii hui bures danne go álgoálbmotdelegáhtat ovttas ja ovttamielalašvuođain mearridedje loahppadokumeantta.</p>
    <p>Álttá 2013 loahppadokumeanta bidjá vuolggasaji šiehtadallamiidda WCIP 2014 vuolde, ja lea almmolaš ON dokumeanta; The Alta Outcome document (A/67/994). Dokumeanta identifisere globála viiddis fáttáid ja addá rávvagiid WCIP:ii 2014. Dát fáttát válddahit álgoálbmogiid iešmearridanrievtti ja searvvahit:</p>
    <p type="listitem">  Álgoálbmogiid eatnamat, guovllut, resurssat, áhpi ja čáhci</p>
    <p type="listitem">  Álgoálbmogiid vuoigatvuođaid heiveheapmi, ja ON vuogádagaid bargamušat</p>
    <p type="listitem">  Álgoálbmogiid vuoruhemiid friija ja dieđihuvvon miehtama ovddideapmi</p>
    <p>Álgoálbmotpolitihkka lea árjjalaš ja lea dađistaga ovdánan riikkaidgaskasaš dásis maŋimuš 40 jagis. Sámit leat maiddái leamaš árjjalaččat riikkaidgaskasaš arenas ollu ovdal go Sámediggi ásahuvvui 1989:s. Sámi ovddasteaddjit ledje guovddážis Álgoálbmogiid máilmmiráđi plánema oktavuođas (World Council of Indigenous Peoples, WCIP) mii vuođđuduvvui juo 1975:s, ja sii ledje árjjalaččat čoahkkimiin doppe, gitta ráđi rolla ii lean šat ja dat heaittihuvvui 1996:s. Máilmmiráđđi oaččui konsultatiiva stáhtusa ON vuogádagas. Dalle go organisašuvdna lei nannoseamos, oktii ordnejuvvui bargu viđa guovllu bokte main ledje iežaset organisašuvnnat: davviamerihkálaš guovlluráđđi, Sámiráđđi, Jaskesábi guovlu ja Asia, gaska-amerihkkálaš indiánaráđđi ja máttaamerihkálaš indiánaráđđi.</p>
    <p>Evttohusa vuođul ovddidii ON vuosttaš erenoamášdutkama doaibmabijuid birra álgoálbmogiid vealaheami vuostá (Cobo nammasaš raporta) ja dat bajábealde namuhuvvon riikkaidgaskasaš álgoálbmotorganisašuvnnaid doaimmat šadde ON álgoálbmot bargojoavkun mii ásahuvvui 1982:s, ja ON eaktodáhtolaš álgoálbmotfoanda bođii fas 1986:s. Dalle álggahuvvui maiddái bargu ON álgoálbmotjulggaštusain. Dan barggu válddii badjelasas 1995:s sierra ásahuvvon bargojoavku maid Olmmošvuoigatvuođakommišuvdna lei nammadan. Julggaštus mearriduvvui 2007:s. Sihke Sámeráđđi ja sámedikkit serve hui árjjalaččat dán bargui.</p>
    <p>Álgoálbmogiid iešmearridanvuoigatvuohta lea okta dain deaŧaleamos ON mearrádusain mat leat álgoálbmotjulggaštusas. Das mearriduvvo ahte álgoálbmogat lea ovttaárvosaččat eará álbmogiiguin. Julggaštusa mearrádusain válddahuvvojit eana-, guovlo- ja resursavuoigatvuođat ja vuoigatvuođat searvat mearrádusproseassaide mat gusket álgoálbmogiidda sihke nationála ja riikkaidgaskasaš dásis, nugo ovdamearkka dihte konsultašuvdnariekti. Dasto suodjaluvvojit julggaštusa bokte álgoálbmogiid friija ja ovdagihtii dieđihuvvon miehtan, suodjaluvvojit juohkelágan vealaheami, assimilašuvnna ja rasismma vuostá, árbedieđuid ja árbevirolaš kulturdovdomearkkaid suodjaleapmi ja, religiovdnafriijavuohta, bargovuoigatvuođat, vuoigatvuohta oažžut heivehuvvon ja buori dearvvašvuođafálaldaga, giellarievttit, oahppo- ja oahpahusvuoigatvuođat, dásseárvovuoigatvuođat, ja vuoigatvuođat media ektui. Dasa lassin ávžžuhuvvojit stáhtat ovddidit áddejumi álgoálbmogiid kultuvrii ja vuostálastit rasismma, buvttadit álgoálbmogiid massán eanaguovlluid, ja garvit Suodjalusa doaimmaid álgoálbmot guovlluin.</p>
    <p>Lea riekta dadjat ahte julggaštus lea ovddidan ILO 169 sisdoalu, ja das dovddahuvvojit álbmotrievttálaš boares vierut, ja dat čatná juridihkalaččat konvenšuvnnaid dásis. Dan go julggaštusa sisdoallu lea geatnegahtti doarju álgoálbmogiid vuoigatvuođaid ávkkástallat buot dálá ja gustovaš ja čadni olmmošvuoigatvuođain, oktasaččat dahje individuála dásis, nu go dat ovdan bohtet julggaštusa vuosttaš artihkkalis. Julggaštusa sisdoalus bohtet ovdan dáláš ja čadni riikkaidgaskasaš olmmošvuoigatvuođat, oppalaš riikkaidgaskasaš lágat dahje riikkaidgaskasaš boares virot rievttit  maidda stáhtat ja eará ásaheamit leat čadnojuvvon, nugo ovdamearkka dihte konvenšuvnnaid mearrideami bokte dahje čadni boares virot rievtti bokte. Julggaštus lea vuođđuduvvon gustovaš vuođđoolmmošvuoigatvuođaide kultuvrra, historjjá, sosiála ja ekonomalaš diliid siskkobealde mat gusket álgoálbmogiid erenoamáš dillái. 38. artihkkala mielde galget stáhtat ovttasbargguin guoskevaš álgoálbmogiin čađahit ulbmillaš doaibmabijuid, earret eará láhkaaddima oktavuođas, ollašuhttin dihte julggaštusa ulbmila.</p>
    <p>Norggas lea leamaš Álttá giccu rájes guovddáš rolla riikkaidgaskasaš arenas go guoská álgoálbmogiid vuoigatvuođaide. Doarjja bođii dalle go Stuorradiggi ja ráđđehus mearridedje mearridit ja bidjat johtui Sámi vuoigatvuođalávdegotti 1984 vuosttaš oassečielggadusa mearrádusaid ja mearridedje sámelága (1987), ođđa Vuođđolágaparagráfa 110a (1988), ásahedje Sámedikki (1989). Dasto mearriduvvojedje sámelága giellanjuolggadusat 1990:s, ja ILO 169 dohkkehuvvui 1990:s. Sámiráđđi barggai áŋgirit šiehtadallamiin ILO 169 birra 80-logu loahpas. ILO 169 bijai riikkaidgaskasaš riektái leavttu go dat mearriduvvui, ja dat ovddiduvvui áiggis goas ledje positiivvalaš rávnnjáldagat riikkaidgaskasaš foras dan ektui ahte nannoseappot suodjalit álgoálbmogiid vuoigatvuođaid.</p>
    <p>Dasto ledje sámit árjjalaččat dalle go ON golbma mekanismma álgoálbmogiid vuoigatvuođaide ásahuvvojedje. Mis lea jeavddalaš ja njuolga oktavuohta ON Bissovaš foruma álgoálbmotáššiide (2001), ON álgoálbmogiid vuoigatvuođaid erenoamášdieđiheaddjái (2001) ja álgoálbmogiid vuoigatvuođaid áššedovdimekanismii (EMRIP, 2008) mat barget lávga oktii ordnen dihte áŋgiruššama álgoálbmotsuorggis riikkaidgaskasaččat. Sámediggi searvá maiddái eará čoahkkimiidda ON vuogádagas gos álgoálbmotperspektiiva lea guovddážis, erenoamážit áššiin mat mannet ON olmmošvuoigatvuođaráđđái ja maŋimuš jagiin maiddái ON váldočoahkkima ektui ráhkkaneaddji proseassaid oktavuođas ON álgoálbmogiid máilmmikonferánssa váldočoahkkima ektui. Dasto arenain gos davviguovlopolitihka birra ságastuvvo nugo Barents-ovttasbarggus (1993) ja Árktalaš ráđis (1996). Sámiráđđi lea okta guđa álgoálbmotorganisašuvnnas maid stáhtus lea <span type="quote">“bissovaš searvi”</span> beavddi birra ovttas dásis árktalaš stáhtaiguin Árktalaš ráđis. Sámedikkit servet iežaset ovddasteaddji riikkaid delegašuvnnaid bokte.</p>
    <p>Dasa lassin searvat mii guovttebeallásaš ovttasbarggus eará álgoálbmogiiguin, ja dalle erenoamážit sámiid ja inuihtaid gaskka mat gullet árktalaš guvlui ON:s. Sámediggi lea barggus bokte riikkaidgaskasaš arenas ásahan lagaš ovttasbarggu ovttastuslaš álgoálbmotorganisašuvnnaiguin miehtá máilmmi. Deaŧalaš riikkaidgaskasaš bargu lea maiddái Sámedikki raporteremiid ja suoivvanraporttaid ráhkadeapmi ON konvenšuvnnaid bearráigeahččanlávdegottiide. Sámediggi raportere juohke viđát jagi ILO áššedovdilávdegoddái ILO 169 birra. Raporterejuvvo maiddái Eurohparáđi minoritehtagielaid lihtu čađaheamis. Dát raporttat addet midjiide vejolašvuođa bivdit fuomášumi min iežamet diliide seammás go eaktuduvvo ahte dat leat mielde nannemin dan movt stáhtat hálddašit ja geavahit riikkaidgaskasaš instrumeanttaid álgoálbmogiid ja sin vuoigatvuođaid birra.</p>
    <p xml:lang="fin"><em type="bold">3. Proseassa</em> </p>
    <p>Álgoálbmogiid vuoigatvuođaid ja beroštumiid ovdáneapmi riikkas ja riikkaidgaskasaččat muitala ahte lea dárbu ođasmahttit <em type="italic">Sámediggeráđi dieđáhus riikkaidgaskasaš áŋgiruššansurggiid birra</em> man Sámedikki dievasčoahkkin dohkkehii ovttajienalaččat áššis 49/ 06 juovlamánu 1.b. 2006.  </p>
    <p>Sámediggeráđđi lea dieđihan dieđáhusa sámi riikkaidgaskasaš barggu birra. Dát čilgehus lea álgu dieđáhusbarggus, ja čalmmustahttá hástalusaid maid lea áigeguovdil digaštallat dieđáhusas. Čilgehusa sisdoallu lea gaskaboddosaš dásis, ja digaštallan Sámedikki dievasčoahkkimis addá viiddis vuođu perspektiivvain ja fáttáin mat bohtet mielde viidásit dieđáhusbarggus.</p>
    <p>Sámediggeráđđi áigu čađahit sierra čoahkkimiid dieđáhusbarggu oktavuođas oažžundihti mearkkašumiid áššáiguoski sámi organisašuvnnaiguin ja ásahusaiguin, ja dalle erenoamážit Sámiráđiin ja Barents-ovttasbarggu bargojoavkkuin álgoálbmogiid várás. Já Árraniin mii oktiiheiveha Sámi ásahusaid davviguovlofierpmádaga. Viidáset veardádallojuvvo doallat sierra čoahkkimiid Gálduin – Álgoálbmotvuoigatvuođaid gelbbolašvuođaguovddážiin, Riikkaidgaskasaš Boazodoalloguovddážiin, Sámi allaskuvllain, SNF-Sámi NissonForum ja Noereh!, sámi nuoraidorganisašuvnnain.</p>
    <p>Sámedikki sáttagoddi Sámi parlamentáralaš ráđis (SPR-N) boahtá leat dehálaš ovttasbargi dán barggu oktavuođas. Dieđáhusa álgoevttohus galgá vuordimis gieđahallojuvvot Sámi parlamentáralaš ráđis, ja Sámedikki nuoraidpolitihkalaš lávdegottis ja vuorrasiidráđis. Sámediggeráđi áigumuš lea geiget dieđáhusa ja ovdanbuktit ráđi politihka áššesuorggi birra 2015:s.</p>
    <p>Sámediggedieđáhus sámi riikkaidgaskasaš barggu birra čilge manin, gos ja movt sámi álbmot bargá riikkaidgaskasaš arenain. Dát boahtá leat vuođđun čielggasindahkat Sámedikki vuoruhuvvon áŋgiruššansurggiid máŋgga máŋggasuorggat áššiin. Dieđáhus galgá maid láhčit dili nu ahte Sámediggi buorebut sáhttá ásahit iežas riikkaidgaskasaš doaimmaheami.</p>
    <p><em type="bold">4. Hástalusat</em> </p>
    <p>Mii leat álbmot main lea riekti iešmearrideapmái. Juo 1971:s sámekonferánssas Váhčiris mearriduvvui ahte: <em type="italic">Mii sápmelaččat leat okta álbmot, ja riikarájit eai galgga hehttet min álbmoga oktavuođa.</em> Sámeparlameantačoahkkimis Johkamohkis 2005:s nannejuvvui dát oktasaš julggaštusas.   </p>
    <p>Min riikkaidgaskasaš doaimmat guoskkahit máŋga politihkkasuorggi main lea dadjamuš sámi beroštumiide ja sámi servodagaide. Muhtin oktavuođain leat mii oassin stáhta sáttagottis, ja eará háve lea mis rievttalaš dárbu ovddastit iežamet álbmoga beroštumiid stáhtalaš sáttagottiid rámmaid olggobealde. Riikkaidgaskasaš barggu lassáneapmi Sámedikkis lea leamaš lunddolaš ovdáneapmi.</p>
    <p>Midjiide lea čađat leamaš dehálaš leat iešheanalaš aktevra ovttasbarggus earáiguin riikkaidgaskasaš arenain. Dál lea jođus riikkaidgaskasaš ovdáneapmi mas ON váldočoahkkin áigu guorahallat vejolašvuođaid dohkkehit álgoálbmotinstitušuvnnaid, mat eai leat eaktodáhtolaš organisašuvnnat</p>
    <p>(Non-governmental organisation, NGO/ ii- stáhtalaš organisašuvnnat), sierra lobi searvat ON- vuogádaga siskkobealde. Sámediggi bargá aktiivvalaččat dan nala ahte álgoálbmogiid ovddasteaddji orgánat besset ja ožžot akkrediterema ON- vuogádagas seamma ládje go dat mii lea dábálaš dalle go ON bistevaš forum álgoálbmotáššiid várás deaivvadit.</p>
    <p>Šiehtadusas Olgoriikadepartemeanttain <em type="italic">Njuolggadusat Sámedikki riikkaidgaskasaš ovddasteapmi Norgga sáttagotti bokte ON-vuogádaga orgánaid várás</em> lea ulbmil sihkkarastit ahte oktavuohta gaskal stáhtalaš eiseválddiid ja Sámedikki Norgga bagadeapmi ja/ dahje sajádat ovdal ON- čoahkkimiid dáhpáhuvvá buori oskkus dainna ulbmiliin ahte soabadit osiid birra sisdoalus mat sáhttet čuohcat njuolga sámi beroštumiide.  </p>
    <p>Šiehtadallamat leat jođus gaskal Suoma, Norgga ja Ruoŧa davviriikkalaš sámekonvenšuvnna birra. Ulbmil lea ahte dát šiehtadallamat galget geargan 2016:s. Sámedikkit oassálastet šiehtadallamiin, ja dat ovddastit sáttagottiin. Ulbmil konvenšuvdnaevttohusain lea duođaštit ja nannet dákkár vuoigatvuođaid sámi álbmogii nu ahte dat sáhttá sihkkarastit ja ovddidit iežas giela, kultuvrra, ealáhusaid ja servodateallima nu ahte riikaráját leat unnimus lági mielde hehttehussan. Šiehtadallojuvvo earret eará artihkkala birra sápmelaččaid birra ja riikkaidgaskasaš ovddasteami birra. Iešmearrideapmi ja eanavuoigatvuođaid dohkkeheapmi leat stuorimus hástalussan šiehtadallamiin. Proseassa, sisdoallu ja čuovvoleamit davviriikkalaš sámekonvenšuvnnas boahtteáiggis galget gieđahallojuvvot dieđáhusas.</p>
    <p>Dieđáhus galgá guorahallat sámi riikkaidgaskasaš barggu ja rollajuohkima. Dát sisttisdoallá movt Sámi parlamentáralaš ráđđi, Sámedikkit, stáhtalaš eiseválddit, sámi ásahusat, sámi organisašuvnnat, sámi politihkalaš bellodagat, ja dasa guoská maid sámi siviila servodat, ovttasbarget. Hástalusat mat gusket dasa movt Sámi parlamentáralaš ráđđi sáhttá ovdánit nu ahte šaddá doaibmilis riikkaidgaskasaš álgoálbmotovddasteaddji galget oažžut erenoamáš beroštumi. Dieđáhus galgá viidáset addit áigeguovdilis gova ON ja álgoálbmogiin, ja movt álgoálbmotperspektiiva boahtá ovdan Barents- ovttasbarggus ja Árktalaš Ráđis.</p>
    <p>Sámiid oktavuohta EO/EEO galgá ovdanbuktojuvvot, ovttas árvalusaiguin strategiijain movt sámi beroštumiid sáhttá vuhtiiváldit EO ektui. Ollu njuolggadusat mat váikkuhit sámi ealáhusaide ja sámi báikegottiide leat vuolgán EO- vuogádagas. Sámepolitihkalaš váikkuheapmi eurohpalaš oktavuođas eaktuda ahte mii máhttit hábmet, čalmmustahttit ja gulahallat politihkalaš mihttomeriid, gáibádusaid ja vuordámušaid birra mat fas mielddisbuktet ortnegiid ásaheami váikkuheapmái. Dát sáhttá dáhpáhuvvat máŋgga kanála bokte. Doaibmaguoibmevuohta Davvi-Norgga EO kantuvrrain Brusselis sáhttá leat okta dákkár kanála. Ja fas ovttasbargu Sámi parlamentáralaš ráđi bokte, mas Suoma ja Ruoŧa sámedikkit leat mielde ja sáhttet ávkkástallat iežaset riikkaid EO- miellahtus, sáhttá addit vel eanet váikkuhanfámu. Ovdamearkka dihtii lea Ruonáeatnamis sierra ovddasteapmi Brusselis.</p>
    <p>Boađus miellahttošiehtadallamiin ja sápmelaččaid searvan EO:ii Suoma ja Ruoŧa miellahttovuođa searvamis 1995:s, ásahuvvo sámi oasseprográmmat EO regionálafoandda siste, ja sámi vuoigatvuođadilit leat Protokolla 3 bokte oassin EO láhkamearrádusain. Sámedikkiid EO- áŋgiruššamat leat leamaš namuhuvvon oasseprográmmaid searvama bokte. Buot sámedikkit leat omd. searvvis IV/ Davvi nammasaš Interregprográmmas, mii galgá doaibmat 2014-2020.</p>
    <p>EEO-šiehtadus geatnegahttá Norgga searvadahttit siskkit márkanlága Norgga riektevuogádahkii. Norga searvvai Eurohpalaš ekonomalaš ovttasbargosurggiin go EEO-šiehtadus biddjui fápmui 1994:s. EEO- láhka, doaibmá seamma ládje go Norgga láhka, ja manná ovddabealde eará mearrádusaid mat regulerejit seamma ášši. EEO:s leat mielde EO 27 miellahttoriika ja golbma EFTA- riika. Šiehtadus addá Norgii rievtti searvat EO siskkit márkanis seamma ládje go EO miellahttoriikkat, mii mielddisbuktá friddja sirdima gálvvuin, bálvalusain, ruđas ja olbmuin. Jus dát galgá leat vejolaš duohtavuođas, de fertejit buot EO-lágat mat gusket siskkit márkanii váldot mielde Norgga riektái, earret guolásteapmi ja eanadoallu, mat eai leat oassin EEO- šiehtadusas.</p>
    <p>Mii leat viidáseappot mielde Eurohpá-politihkalaš forumis mat deaivvadit guovtti geardde jagis, ja mat leat definerejuvvon deaivvadanbáikin departemeanttaide, fylkkasuohkaniidda, suohkaniidda ja Sámediggái. Ráđđehus lea hábmeme strategiija ovttasbargui EO:in, oassin eanet aktiivvalaš Eurohpápolitihkas. Strategiija galgá ovdanbuktit ráđđehusa váldovuoruhemiid Eurohpá-politihkkii 2014-2017, ja movt Norga áigu bargat dan nala ahte oažžut čađa iežas beroštumiid.</p>
    <p>Hástalusat čadnon davvi dimenšuvdnii (1997/2006) mas leat mielde EO, Islánda, Norga ja Ruošša berrejit maid namuhuvvot. Ovttas Davviriikkalaš Ráđiin, mii lea almmolaš davviriikkalaš ovttasbarggu parlamentáralaš orgána. Ja movt Sámedikkit ovddastit sápmelaččaid stáhtaidgaskasaš diliin fertejit maid namuhuvvot. WCIP 2014 čuovvoleamit galget diehttelasat maid digaštallojuvvot.</p>
    <p>Dieđáhusas ferte čielggaduvvot ahte galgá go sámi ovttasbargu riikkarájáid rastá siskkit áššiid birra gohčoduvvot riikkaidgaskasaš bargun, vai galgá go dát ráddjejuvvot dan ektui. Dávjá lea dákkár buotsámiid doaimmain riikkaidgaskasaš lahkoneapmi. Ovdamearkka dihte lea Sámi Giellagáldu ovttasbargu gaskal Norgga, Suoma ja Ruoŧa sámedikkiid. Prošeavttas lea ovddasvástádus buot almmolaš gielaide dán golmma riikkas, oktiibuot vihtta sámi giela. Bajit mihttomearri dáinna lea ásahit bistevaš guovddáža, Sámi Giellagáldu, sámi fága- ja resursaguovddáža.  Prošeakta rahča oažžut bistevaš ruhtadeami nu ahte šaddá bistevaš doaibman. Dál boahtá eanas ruhtadeapmi EO Interreg- prográmma ruđaid bokte.</p>
    <p>Min servodat lea šaddan máhttoservodahkan masa leat ásahuvvon sámi dieđalaš ásahusat. Ollu dutkan sámi servodagas dahkko iežamet olbmuin geain lea alla dieđalaš gelbbolašvuohta. Mii galgat guorahallat dahkat oahpuid riikkaidgaskasažžan, sihke alit dási oahpuid ja sámi skuvlaovttasbargguid riikkarájáid rastá. Min návccat doalahit riikkaidgaskasaš oahpahusa lea vealtameahttun das ahte ovddidit iežamet máhttovuogádaga boahttevaš jagiin. Dán sáhttá geahččat Sámediggeráđi bargguin dutkan- ja alitoahppodieđáhusa oktavuođas.</p>
    <p>Lea lunddolaš ahte dieđáhusas namuhuvvojit eará áigeguovdilis prošeavttat ja institušuvnnat main lea riikkaidgaskasaš sámi- ja/ dahje álgoálbmotprofiila. Ovdamearkka dihte lea Árran julevsámi guovddáš, aitto bidjan johtui evalueret etihkalaš njuolggadusaid main lea fokus álgoálbmogiin ja resursaávkkástallan Árktalaš guovlluin. Álgoálbmotperspektiiva fitnodagaid servodatovddasvástádusa prográmmat (Corporate Social Responsibilities, CSR) leat dán oktavuođas hui guovddážis.</p>
    <p>Eará áigeguovdilis ortnegat maid berre digaštallat dieđáhusas leat OECD njuolggadusat máŋgganašunála gávpelágádusaid várás ja Norgga oktavuođa-báikkit. Seamma guoská ON bagadeaddji prinsihpaide ealáhusaid várás ja olmmošvuoigatvuođain. Eará ovdamearka lea vuođđudus Protect Sápmi, man Norgga Boazosápmelaččaid riikkasearvi ja Ruoŧa sámiid riikkasearvi leat vuođđudan. Vuođđudus galgá earret eará hukset ja bisuhit fágalaš nanu ja ámmátlaš organisašuvnna nu ahte sáhttá veahkehit váldit vára sámi vuoigatvuođaeaiggádiid areálaberoštumiid, eana- ja resursavuoigatvuođaid ja ovdánanvejolašvuođaid. Vuođđudus galgá dákkár beroštumiid ja  vuoigatvuođaid ektui leat guovddáš premissaaddi ja ovttasbargoguoibmi eiseválddiid ja ođđa ealáhusaktevrraid ektui. Mii oaidnit dávjjibut ahte máŋgganašunála fitnodagat bidjet johtui doaimmaid sámi guovlluin.</p>
    <p>Mii fertet maid geahččat valáštallanovttasbargguid. Nanu sámi valáštallan lea dehálaš identitehtaášši mánáide ja nuoraide. Dát mielddisbuktá nanu oktiigullevašvuođa. Team Sápmi, Árktalaš dálveriemuin, mat lágiduvvojit juohke nuppi jagi, lea buorre ovdamearka dása. Oassálastin riikkaidgaskasaš valáštallanlágidemiin ovddida gulahallama, fierpmádaga  ja ipmárdusa min nuoraide ja eará álgoálbmotnuoraide. Sámediggi juolluda dása ruđa sámi oassálastiide, ja Sámediggi guorahallá vejolašvuođaid dasa ahte Sápmi lágida dáid riemuid muhtomin boahtteáiggis. Viidáseappot sáhttá Sámi girkoráđi rolla ja bargu, mii lea aktiivvalaš riikkaidgaskasaš álgoálbmotgažaldagain, čielggaduvvot. Sámediggi nammada ovtta áirasa dohko.</p>
    <p>Sámedikki vuoruhuvvon áŋgiruššansurggiide riikkaidgaskasaš arenain gullet máŋga ja máŋggabealat áššesuorggi. Dát guoská sihke álgoálbmot vuoigatvuođaide  ja globála oktasaš hástalusaide nu go dálkkádatrievdamat, nealgi, dearvvašvuođagažaldagat, luonddu ja biologalaš šláddjivuođa massin,  vejolašvuohta váldit oahpu, giella ja kultuvra. Ja birasgáhtten, gánnáhahtti ovdáneapmi ja seailluheapmi ja viidásetfievrrideapmi árbevirolaš máhtus ja árbevirolaš kulturáššiin. Dieđáhus galgá dás guorahallat gaskkaid gaskal álgoálbmotrievtti, gánnáhahtti geavaheami ja suddjema gaskka. Lea dehálaš ahte riikkaidgaskasaš konvenšuvnnat šlájaide ja ássanguovlluide eai dulkojuvvo nu ahte leat unohas hehttehussan álgoálbmogiid eallinmállii ja ealáhusaide. Min ipmárdusa mielde ii sáhte omd. Bern- konvenšuvnna ulbmil suddjet villa elliid ja šattuid ja daid eallinbáikkiid dulkojuvvot nu ahte boraspirepolitihkka Skandinávias mielddisbuktá ahte sápmelaččat šaddet heaittihit iežaset ealáhusaid ja kultuvrra dan sivas go masset ollu elliid boraspiriide, dát guoská erenoamážit boazodollui ja sávzadollui. Dat lea ágga manin Norggas lea mearriduvvon ahte olmmošvuoigatvuođaláhka (1999) manná ovdalii eará lágaid, nu go birasgáhttenlágaid, dalle go dát leat vuostálaga.</p>
    <p>Dás galgat geahččat ortnegiid ja proseassaid mat sihkkarastet buoremus lági mielde ásaheami min riikkaidgaskasaš barggus, ja movt rekruteren sáhttá sihkkarastojuvvot buoremus lági mielde. Dás galgá dieđihuvvot lonohallan- ja eará ortnegiid birra iešguđet lágan riikkaidgaskasaš organisašuvnnain maidda sámi nuorat ja earát sáhttet ohcat. Sámediggeráđđi lea bidjan johtui barggu oažžut ON álgoálbmotvuoigatvuođaid julggaštusa mielde 2015 bušeahttabargui. Sullásaš proseassaid sáhttá veardádallat eará siskkáldas proseassaide. Dasa lassin adnojuvvo álgoálbmotjulggaštus aktiivvalaččat go stáhtalaš eiseválddiiguin lea konsulteren, erenoamážit áššiin gos plánejit ásahit ođđa lágaid, omd. Sámi vuoigatvuođalávdegotti II čuovvoleamis.</p>
    <p>Dásseárvu addá buriid váikkuhusaid servodahkii ja sihkkarastá ahte nissonolbmot ja dievddut ožžot seamma ollu resurssain. ON:s lea dásseárvu okta váldovuorihemiin váldočálli nuppi áigodaga (20122016), ja galgá ollásit váldot mielde buot ON- doaimmaheapmái. Nissonolbmuid sadji politihkalaš ja ekonomalaš eallimis galgá nannejuvvot, ja galgá bargojuvvot stuorit áŋgiruššan nissonolbmuid veahkaváldima vuostá. Mihttomearri lea ahte nissonolbmot ja nieiddat galget searvat boahtteáiggi hábmemis seamma ládje go dievddut ja bártnit. Dásseárvui gullet sihke fápmu ja vejolašvuođat, ja ahte ii oktage govssahala vejolašvuođain buktit ovdan iežas vuoigatvuođaid ja geavahit iežas resurssaid.</p>
    <p>Lea lunddolaš ahte dieđáhusas sámi riikkaidgaskasaš barggu birra namuhuvvo dásseárvoperspektiiva álgoálbmogiid ektui riikkaidgaskasaš arenain. Dásseárvu lea áigeguovdil buohkaide, sorjjakeahttá politihkalaš oktavuođain, sosiála ja kultuvrralaš dillin ja ovdánahttindásis.</p>
    <p>Álgoálbmogiin leat stuora hástalusat oažžut áigái dárbbašlaš olmmošlaš ja ekonomalaš resurssaid vai sáhttá searvat ja ávkkástallat vejolašvuođain mat aktiivvalaš riikkaidgaskasaš oassálastin mielddisbuktá. Riikkaidgaskasaš ovttasbargu lea divrras, ja vel stuora álgoálbmotaktevrrain, nu go sámedikkiin, lea váttisvuohta gokčat iežas doaimmahemiid. Dan oktavuođas lea Sámiráđđi, unnán resurssaiguin, nagodan bargat beaktilit riikkaidgaskasaččat. Sirdinárvu mat leat čadnon dáidda vásihusaide ja lihkostuvvaneavttut berrejit digaštallojuvvot dieđáhusas.</p>
    <p>Lea dehálaš ahte dieđáhus analyhtalaččat guorahallá min rolla ja ovddasvástádusa riikkaidgaskasaččat. Dán ferte geahččat ovttas organisašuvnna gelbbolašvuođain, návccaiguin ja bušeahtain. Movt geavahit várrejuvvon resurssaid buoremus lági mielde, lea dás guovddáš gažaldat. Sihke návccat ja ekonomiija muitalit ahte mii dađistaga fertet veardádallat ja vuoruhit makkár riikkaidgaskasaš arenaide searvat, mat mielddisbuktet eanemus ávkki dan ektui ahte sihkkarastit ja ovddidit sámi vuoigatvuođaid ja beroštumiid. Ja movt mii beaktilepmosit sáhttit viidásetfievrridit solidaritehtabargguid eará álgoálbmogiiguin. Lea sávahahtti ahte sámi riikkaidgaskasaš barggu birra dieđáhus doaibmá buorre reaidun dasa.</p>
    <p>Mearkkašupmi, Bargiidbellodat, áirras Mariann Wollmann Magga bokte</p>
    <p>Riikkaidgaskasaš bargu</p>
    <p>Sámediggi čujuha dasa ahte eaktodáhtolaš organisašuvnnaid veahkki eará álgoálbmogiidda lea deaŧalaš. Mama Sara Education Foundation čađaha áidnalunddot barggu dán suorggis, erenoamážit Maasai-mánáid ektui.</p>
    <p>Dát organisašuvdna goziha olmmošvuoigatvuođaid rihkkumiid ja dieđiha daid birra Norgga eiseválddiide.</p>
    <p>Sámediggeráđđi ferte váldit mielde dán organisašuvnna go bargá viidáseappot Sámediggedieđáhusain.</p>
    <p>Mearkkašupmi, Bargiidbellodat, áirras Mariann Wollmann Magga bokte</p>
    <p>Riikkaidgaskasaš ovttasbargu eurohpalaš dásis</p>
    <p>Lea deaŧalaš ahte gávdnojit máŋga ovttasbargoarena fuolahan dihtii sámi beroštusaid. Sámediggi lea vuoruhan vulos eurohpálaš dimenšuvnna, seammásgo EU mearrádusain, gohččumiin ja njuolggadusain leat váikkuhusat sápmelaččaide buot njealji riikkas.</p>
    <p>Sámi beroštusat fuolahuvvojit hui uhccán go váilu diehttu ja danne ferte Sámediggi álggahit stuorát barggu njulgen dihtii dán dili.</p>
    <p>Bargiidbellodat lea duhtavaš go Sámediggeráđđi čuovvola min evttohusa ahte álggahit ovttasbarggu Davvi-Norgga EU-kantuvrrain (North Norway Office.) Dát nannešii riikkaidgaskasaš ovttasbarggu ja oassálastima riikkaidgaskasaš foraide mat nannejit sápmelaččaid álgoálbmogin. Guovlokantuvrrain lea bures ovddiduvvon ovttasbargu vástideaddji ruoŧa ja suoma guovlokantuvrraiguin. Maŋimus jagiid lea stuorra deaddu biddjojuvvon energiija- ja fievrridančovdosiidda, main lea erenoamáš beroštupmi davviguovlluin. EU politihka ovddideamis iešguđet surggiin lea stuorra mearkkašupmi, ja dás lea Suoma ja Ruoŧa bealde sápmelaččain dakkár arena masa Norgga bealde sápmelaččat leat uhccán ovddastuvvon. Livččii hui mávssolaš sáhttit searvat dakkár forumii mas lea njuolgga váikkuhus dasa mo eiseválddit gieđahallet sámi beroštusaid. Ealáhuseallimii ja kultureallimii livččii stuorra beroštupmi dasa ahte sáhttit ávkkástallat prográmmaiguin ja doaimmaiguin ovddidan dihtii ja nannen dihtii sámi guovlluid. Dasa lassin lea Ruoŧŧa ja Suopma geavahan vejolašvuođaid ásahit nationála spiehkastanmearrádusaid mealgat buorebut go Norga. Áiggi vuollái sáhtášii ovddidit sierra sámi ovddastusa.</p>
    <p>Riikkaidgaskasaš ovttasbargu ja oktiigullevašvuohta dárbbašuvvo vai álgoálbmogat besset ovddidit iežaset kultuvrra ja servodateallima. Rom-álbmot lea álbmot mas leat stuorra hástalusat, ja man Sámediggi berre válddahit iežas dieđáhusas riikkaidgaskasaš barggu birra.</p>
    <p>III  Jienasteapmi</p>
    <p>39 áirasis ledje 30 čoahkis. Dán áššis ii jienastuvvon.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  1  Aili Keskitalo, áššejođiheaddji   2  Vibeke Larsen</p>
    <p>3  Mariann Wollmann Magga   4  Christina Henriksen Mariann Wollmann Magga  Christina Henriksen   5  Johan Vasara   6  Hartvik Hansen Christina Henriksen  7  Piera Heaika Muotka   8  Kirsti Guvsám   9  Aili Keskitalo  10  Lars Filip Paulsen  11  Aili Keskitalo</p>
    <p>VI  Sámedikki mearrádus</p>
    <p>Sámediggi lea gieđahallan sámediggeráđi čilgehusa sámi riikkaidgaskasaš barggu birra. Čilgehus čuovvu čoahkkingirjji.</p>
    <p>Sámediggeráđi čilgehus sámi riikkaidgaskasaš barggu birra</p>
    <p>
      <em type="bold">1. Álggahus </em>
    </p>
    <p>Sámi álbmogis leat guhkes árbevierut árjjalaččat vuojehit áššiid riikkaidgaskasaš orgánain, erenoamážit Ovttastuvvan našuvnnaid (ON) ektui, ja ovddidit ja čuovvolit álbmotrievttálaš konvenšuvnnaid, julggaštusaid ja eará instrumeanttaid mat nannejit máilmmi álgoálbmoga vuoigatvuođaid. Dát bargu lea dahkkojuvvon ovttasbargguin ja solidaritehtain eará álgoálbmogiiguin.  Min mihttomearri lea ahte ON álgoálbmotvuoigatvuođaid julggaštusa (ON álgoálbmotjulggaštus) prinsihpat heivehuvvojit láhkadahkosiidda ja geavatlaš politihkkii mat váikkuhit min ja eará álgoálbmogiid árgabeaivái.  Unnimusat 370 miljon olbmo máilmmi álbmoga gaskkas, mat leat badjelaš 7 miljárdda, lohkkojuvvojit álgoálbmogin. Sii juogaduvvojit 5000 álgoálbmotjoavkun. Stuorra oassi álgoálbmogiin leat máilmmi geafimus olbmot, ja sii lohkkojuvvojit dávjá geafimussan geafimusaid searvvis. Ollu álgoálbmogat leat njuolga sorjavaččat luondduresurssain sin eallinguovlluin, ovdamearkka dihte addet arvevuovddit borramuša, dálkasiid, reaidduid ja huksenávdnasiid badjel 60 miljon álgoálbmogii. Álgoálbmogiid dilis leat erohusat guovllus guvlui ja riikkas riikii. Danne ferte vuhtii váldit nationála ja guovlulaš mihtilmasvuođa ja historjjálaš ja kultuvrralaš erohusaid. Muhto liikká lea álgoálbmogiin vuoigatvuohta ollásit návddašit daiguin olmmošvuoigatvuođaiguin ja vuođđofriijavuođain mat ON- lihtu beales dohkkehuvvojit ja dasto Olmmošvuoigatvuođaid máilmmijulggaštusas ja riikkaidgaskasaš olmmošvuoigatvuođa mearrádusain. ON:s ja máilmmi servodagas lea deaŧalaš ja oktilaš rolla álgoálbmogiid ja friijavuođaid dohkkeheami, ovddideami ja suodjaleami oktavuođas.</p>
    <p>Mii ássat ovtta máilmmi riggámus riikkas, ja mis leat álbmotválljen orgánat mat hálddašit sierra ruđaid min doibmii. Buot álgoálbmotjoavkkuin máilmmis ii leat ná buorre dilli ja posišuvdna. Eallineavttuin ja olmmošvuoigatvuođaid rihkkumis leat stuorra erohusat. Mis lea solidáralaš geatnegasvuohta veahkehit buoridit eará álgoálbmogiid dili. Mii fertet addit sihke politihkalaš doarjaga, lonohallat vásihusaid, veahkehit doaibmabijuiguin ja prošeavttaiguin ja searvat riikkaidgaskasaš álgoálbmotbargui.</p>
    <p>Dasto lea vealtameahttun deaŧalaš sáhttit riikkaidgaskasaš lágaid ja rievtti bokte ovdánahttit ja suodjalit min vuoigatvuođaid ja beroštusaid. Danne lea dávjá buorre álgoálbmotpolitihkka maiddái buorre sámepolitihkka. Máilmmis mii dađistaga eanet globaliserejuvvo ja eanet oktii čadnojuvvo lea deaŧalaš ahte riikkaidgaskasaš njuolggadusat ovddiduvvojit dán lassánan oktavuođa mielde riikarájáid rastá ja ođđa globála hástalusaid olis mat ovdamearkka dihte leat dálkkádatrievdamat ja luonddu loaktin dasa gullevaš biologalaš eatnatgeardáivuođain.</p>
    <p>Mii oaidnit ovdáneami mas riikkaidgaskasaš čovdosat laktojuvvojit dađistaga eanet oktii nationála politihka hábmemiin. Ovdamearkka dihte lea davviguovlopolitihkas Norggas oktavuohta riikkalaš politihkalaš áŋgiruššamiidda davvin ja sirkumpolára árktalaš olgoriikapolitihkkii. Dasto lea deaŧalaš muitit ahte Norgga rolla jáhkehahtti aktevran álgoálbmotpolitihkalaš suorggis lea dan duohken, movt dađi mielde gávdnat buriid čovdosiid ruovttus. Nie lea maiddái eará stáhtain gos leat álgoálbmotjoavkkut sin riikarájáid siskkobealde, ja maid ulbmilin lea áŋgiruššat ovddasmannin olmmošvuoigatvuođaid ja demokratiija nannemis.</p>
    <p>
      <em type="bold">2. Duogáš, stáhtus ja mihttomearri  </em>
    </p>
    <p>Sámit lea okta álbmot geat ásset riikarájáid rastá Suomas, Norggas, Ruoššas ja Ruoŧas. Sámiin lea oktavuohta oktasaš historjjá, kultuvrra ja sámegiela bokte. Dasto min eatnamiid geavaheami bokte, ja vuotna- ja riddoguovlluin. Sámiid oktavuođas riikarájáid rastá lea vealtameahttun deaŧalaš mearkkašupmi sohkabáttiide, árbevieruid suodjaleapmái ja sámi oktavuođa ja girjáivuođa ovddideapmái. Rájá rastá dimenšuvdna lea deaŧalaš oassi sámi servodateallimis.</p>
    <p>Sámedikkit Suomas (1973/1996), Norggas (1989) ja Ruoŧas (1993) leat ásahan oktasaš ovttasbargoorgána, mii lea Sámi parlamentáralaš ráđđi (SPR 2000). SPR lea institušuvnnalaš ovttasbargu sámedikkiid gaskka, ja lea deaŧalaš orgána davviriikkalaš ovttasbarggu oktavuođas, ja dat searvá maiddái árjjalaččat riikkaidgaskasaš foraide. Sámiráđđi (1953) lea sorjjasmeahttun kulturpolitihkalaš ja politihkalaš organisašuvdna mii lea deaŧalaš ja dohkkehuvvon riikkaidgaskasaš álgoálbmotaktevra. Ráđđi lea sámiid oktasaš organisašuvdna, Suoma, Norgga, Ruoŧa ja Guoládaga sámi organisašuvnnaid gaskasaš ovttasbargoorgána. Sámiráđđi ja Sámedikkit barget ovttas riikkaidgaskasaš áššiin, ja dain leat sierra lágan rollat mat oalle guhkás dievasmahttet nubbi nuppi.</p>
    <p>Deaŧalaš lea veahkehit Ruošša beale sámiid sin giela, kultuvrra, ealáhusaid ja servodateallima suodjalaneavttuid nannemis. Guoládaga Sámi Sobbar ásahuvvui 2010:s, dat lea Ruošša beale sámiid ovddasteaddji čoahkkaneapmi, ja mas leat 9 ovddasteaddji, maid sierra sámi joavkkuid 73 delegáhta válljejit. Guoládaga Sámi Sobbar galgá earret eará bargat láhkaaddimiin Ruošša bealde, mii nannešii bissovaš sámi parlamentáralaš orgána ásaheami riikkas. Guoládaga Sámi Sobbar lea ožžon ovtta jiena SPR:s árjjalaš áicistáhtusa bokte. Deaŧalaš lea ovddidit dán searvama viidáseappot, ja láhčit dili nu ahte šattašii doarvái kapasitehta ja ekonomalaš resurssat vai sámit Ruošša bealde sáhtášedje searvat politihkalaččat árjjalaš ja ollesárvosaš vuogi mielde.</p>
    <p>Sámediggi bargá guhkes áiggi perspektiivvas riikkaidgaskasaš arenas, ja mii leat oalle guhkás lihkostuvvan oažžut doarjaga min beroštusaide ja vuoruhemiide. Lea sáhka guhkes linnjáid oaidnimis ja strategalaš vejolašvuođaiguin  ávkkástallamis mat rahpasit bistevaš guhkes áiggi proseassain. Mii hukset lihtuid álgoálbmogiid ja stáhtaid gaskkas.</p>
    <p>Váldosivva manne mii oažžut váikkuhanfámu, lea dat go earát vásihit ahte mis lea relevánta máhttu guovddáš surggiin maid jearahit. Dat leat dakkár suorggit main mis leat vásihusat ja main sáhttá leat ávki earáide. Ovdamearkka dihte leat mis vásihusat min iežamet álbmotválljen orgána huksemis, álgoálbmogiid eanarivttiin barggu bokte Finnmárkkulágain, konsultašuvdnašiehtadusain stáhta eiseválddiid ja Sámedikki gaskka mat leat vuođđuduvvon ILO konvenšuvnna nr 169 artihkkaliidda, álgoálbmogiid ja čearddalaš álbmogiid hárrái iešmearrideaddji stáhtain (ILO-169), barggus davviriikkalaš sámekonvenšuvnnain ja go mii ollu jagiid leat searvan riikkaidgaskasaš arenas gos álgoálbmotáššit leat guovddážis.</p>
    <p>Riikkaidgaskasaš arenas čuovvut mii ON álgoálbmotjulggaštusa prinsihpaid maid Váldočoahkkin lea mearridan 2007:s. Dan vuođđun leat vuoiggalašvuohta, demokratiija, olmmošvuoigatvuođaid gudnejahttin, ovttaárvosašvuohta, vealaheami gieldin, buorit stivrenreaiddut ja buorre jáhkku. Min vuolggasadjin lea ahte dat vuoigatvuođat mat dohkkehuvvojit julggaštusas, leat unnimus standárddat máilmmi álgoálbmogiid ceavzimii, ja sin árvui ja čálgui. Ja min mihttomearrin lea dat ahte dát vuoigatvuođat ja prinsihpat heivehuvvojit daid láhkadahkosiidda ja geavatlaš politihkkii mat váikkuhit min ja eará álgoálbmogiid beaivválaš eallimii.</p>
    <p>ON álgoálbmotjulggaštusain nannejuvvo gulahallan ja searvevuohta stáhtaid ja álgoálbmogiid gaskka, ja láhččojuvvo ráfálaš oktavuohta álbmotjoavkkuid gaskka. Min mielas julggaštus lea ávkkálaš reaidu min beaivválaš barggus, ja dat stivre gulahallama stáhta eiseválddiiguin ja eará aktevrraiguin buot dásiin stivrenvuogádagas.</p>
    <p>Dál leat mii árjjalaččat ráhkkaneamen ON álgoálbmogiid 2014 máilmmikonferánsii (WCIP 2014). ON váldočoahkkin lea mearridan ahte áigot mearridit doaibmavuđot ON resolušuvnna WCIP:s 2014. Dat lea deaŧalaš čuovvoleapmi ON álgoálbmotjulggaštusa heiveheamis. Mii muitit bures ahte Sámediggi ráhkkanii, searvvai ja lágidii ráhkkaneaddji álgoálbmotkonferánssa Álttás 2013:s. Dohko serve 300 álgoálbmotdelegáhta, čieža sierra álgoálbmotguovlluin, ja álgoálbmogiid nisson- ja nuoraidfierpmádat. Oktiibuot ledje konferánssas sullii 800 olbmo. Áltá 2013 konferánssain lihkostuvaimet mii hui bures danne go álgoálbmotdelegáhtat ovttas ja ovttamielalašvuođain mearridedje loahppadokumeantta.</p>
    <p>Álttá 2013 loahppadokumeanta bidjá vuolggasaji šiehtadallamiidda WCIP 2014 vuolde, ja lea almmolaš ON dokumeanta; The Alta Outcome document (A/67/994). Dokumeanta identifisere globála viiddis fáttáid ja addá rávvagiid WCIP:ii 2014. Dát fáttát válddahit álgoálbmogiid iešmearridanrievtti ja searvvahit:</p>
    <p type="listitem">  Álgoálbmogiid eatnamat, guovllut, resurssat, áhpi ja čáhci</p>
    <p type="listitem">  Álgoálbmogiid vuoigatvuođaid heiveheapmi, ja ON vuogádagaid bargamušat</p>
    <p type="listitem">  Álgoálbmogiid vuoruhemiid friija ja dieđihuvvon miehtama ovddideapmi</p>
    <p type="listitem">  Álgoálbmotpolitihkka lea árjjalaš ja lea dađistaga ovdánan riikkaidgaskasaš dásis maŋimuš 40 jagis.</p>
    <p>Sámit leat maiddái leamaš árjjalaččat riikkaidgaskasaš arenas ollu ovdal go Sámediggi ásahuvvui 1989:s. Sámi ovddasteaddjit ledje guovddážis Álgoálbmogiid máilmmiráđi plánema oktavuođas (World Council of Indigenous Peoples, WCIP) mii vuođđuduvvui juo 1975:s, ja sii ledje árjjalaččat čoahkkimiin doppe, gitta ráđi rolla ii lean šat ja dat heaittihuvvui 1996:s. Máilmmiráđđi oaččui konsultatiiva stáhtusa ON vuogádagas. Dalle go organisašuvdna lei nannoseamos, oktii ordnejuvvui bargu viđa guovllu bokte main ledje iežaset organisašuvnnat: davviamerihkálaš guovlluráđđi, Sámiráđđi, Jaskesábi guovlu ja Asia, gaska-amerihkkálaš indiánaráđđi ja máttaamerihkálaš indiánaráđđi.</p>
    <p>Evttohusa vuođul ovddidii ON vuosttaš erenoamášdutkama doaibmabijuid birra álgoálbmogiid vealaheami vuostá (Cobo nammasaš raporta) ja dat bajábealde namuhuvvon riikkaidgaskasaš álgoálbmotorganisašuvnnaid doaimmat šadde ON álgoálbmot bargojoavkun mii ásahuvvui 1982:s, ja ON eaktodáhtolaš álgoálbmotfoanda bođii fas 1986:s. Dalle álggahuvvui maiddái bargu ON álgoálbmotjulggaštusain. Dan barggu válddii badjelasas 1995:s sierra ásahuvvon bargojoavku maid Olmmošvuoigatvuođakommišuvdna lei nammadan. Julggaštus mearriduvvui 2007:s. Sihke Sámeráđđi ja sámedikkit serve hui árjjalaččat dán bargui.</p>
    <p>Álgoálbmogiid iešmearridanvuoigatvuohta lea okta dain deaŧaleamos ON mearrádusain mat leat álgoálbmotjulggaštusas. Das mearriduvvo ahte álgoálbmogat lea ovttaárvosaččat eará álbmogiiguin. Julggaštusa mearrádusain válddahuvvojit eana-, guovlo- ja resursavuoigatvuođat ja vuoigatvuođat searvat mearrádusproseassaide mat gusket álgoálbmogiidda sihke nationála ja riikkaidgaskasaš dásis, nugo ovdamearkka dihte konsultašuvdnariekti. Dasto suodjaluvvojit julggaštusa bokte álgoálbmogiid friija ja ovdagihtii dieđihuvvon miehtan, suodjaluvvojit juohkelágan vealaheami, assimilašuvnna ja rasismma vuostá, árbedieđuid ja árbevirolaš kulturdovdomearkkaid suodjaleapmi ja, religiovdnafriijavuohta, bargovuoigatvuođat, vuoigatvuohta oažžut heivehuvvon ja buori dearvvašvuođafálaldaga, giellarievttit, oahppo- ja oahpahusvuoigatvuođat, dásseárvovuoigatvuođat, ja vuoigatvuođat media ektui. Dasa lassin ávžžuhuvvojit stáhtat ovddidit áddejumi álgoálbmogiid kultuvrii ja vuostálastit rasismma, buvttadit álgoálbmogiid massán eanaguovlluid, ja garvit Suodjalusa doaimmaid álgoálbmot guovlluin.</p>
    <p>Lea riekta dadjat ahte julggaštus lea ovddidan ILO 169 sisdoalu, ja das dovddahuvvojit álbmotrievttálaš boares vierut, ja dat čatná juridihkalaččat konvenšuvnnaid dásis. Dan go julggaštusa sisdoallu lea geatnegahtti doarju álgoálbmogiid vuoigatvuođaid ávkkástallat buot dálá ja gustovaš ja čadni olmmošvuoigatvuođain, oktasaččat dahje individuála dásis, nu go dat ovdan bohtet julggaštusa vuosttaš artihkkalis. Julggaštusa sisdoalus bohtet ovdan dáláš ja čadni riikkaidgaskasaš olmmošvuoigatvuođat, oppalaš riikkaidgaskasaš lágat dahje riikkaidgaskasaš boares virot rievttit  maidda stáhtat ja eará ásaheamit leat čadnojuvvon, nugo ovdamearkka dihte konvenšuvnnaid mearrideami bokte dahje čadni boares virot rievtti bokte. Julggaštus lea vuođđuduvvon gustovaš vuođđoolmmošvuoigatvuođaide kultuvrra, historjjá, sosiála ja ekonomalaš diliid siskkobealde mat gusket álgoálbmogiid erenoamáš dillái. 38. artihkkala mielde galget stáhtat ovttasbargguin guoskevaš álgoálbmogiin čađahit ulbmillaš doaibmabijuid, earret eará láhkaaddima oktavuođas, ollašuhttin dihte julggaštusa ulbmila.</p>
    <p>Norggas lea leamaš Álttá giccu rájes guovddáš rolla riikkaidgaskasaš arenas go guoská álgoálbmogiid vuoigatvuođaide. Doarjja bođii dalle go Stuorradiggi ja ráđđehus mearridedje mearridit ja bidjat johtui Sámi vuoigatvuođalávdegotti 1984 vuosttaš oassečielggadusa mearrádusaid ja mearridedje sámelága (1987), ođđa Vuođđolágaparagráfa 110a (1988), ásahedje Sámedikki (1989). Dasto mearriduvvojedje sámelága giellanjuolggadusat 1990:s, ja ILO 169 dohkkehuvvui 1990:s. Sámiráđđi barggai áŋgirit šiehtadallamiin ILO 169 birra 80-logu loahpas. ILO 169 bijai riikkaidgaskasaš riektái leavttu go dat mearriduvvui, ja dat ovddiduvvui áiggis goas ledje positiivvalaš rávnnjáldagat riikkaidgaskasaš foras dan ektui ahte nannoseappot suodjalit álgoálbmogiid vuoigatvuođaid.</p>
    <p>Dasto ledje sámit árjjalaččat dalle go ON golbma mekanismma álgoálbmogiid vuoigatvuođaide ásahuvvojedje. Mis lea jeavddalaš ja njuolga oktavuohta ON Bissovaš foruma álgoálbmotáššiide (2001), ON álgoálbmogiid vuoigatvuođaid erenoamášdieđiheaddjái (2001) ja álgoálbmogiid vuoigatvuođaid áššedovdimekanismii (EMRIP, 2008) mat barget lávga oktii ordnen dihte áŋgiruššama álgoálbmotsuorggis riikkaidgaskasaččat. Sámediggi searvá maiddái eará čoahkkimiidda ON vuogádagas gos álgoálbmotperspektiiva lea guovddážis, erenoamážit áššiin mat mannet ON olmmošvuoigatvuođaráđđái ja maŋimuš jagiin maiddái ON váldočoahkkima ektui ráhkkaneaddji proseassaid oktavuođas ON álgoálbmogiid máilmmikonferánssa váldočoahkkima ektui. Dasto arenain gos davviguovlopolitihka birra ságastuvvo nugo Barents-ovttasbarggus (1993) ja Árktalaš ráđis (1996). Sámiráđđi lea okta guđa álgoálbmotorganisašuvnnas maid stáhtus lea <span type="quote">“bissovaš searvi”</span> beavddi birra ovttas dásis árktalaš stáhtaiguin Árktalaš ráđis. Sámedikkit servet iežaset ovddasteaddji riikkaid delegašuvnnaid bokte.</p>
    <p>Dasa lassin searvat mii guovttebeallásaš ovttasbarggus eará álgoálbmogiiguin, ja dalle erenoamážit sámiid ja inuihtaid gaskka mat gullet árktalaš guvlui ON:s. Sámediggi lea barggus bokte riikkaidgaskasaš arenas ásahan lagaš ovttasbarggu ovttastuslaš álgoálbmotorganisašuvnnaiguin miehtá máilmmi. Deaŧalaš riikkaidgaskasaš bargu lea maiddái Sámedikki raporteremiid ja suoivvanraporttaid ráhkadeapmi ON konvenšuvnnaid bearráigeahččanlávdegottiide. Sámediggi raportere juohke viđát jagi ILO áššedovdilávdegoddái ILO 169 birra. Raporterejuvvo maiddái Eurohparáđi minoritehtagielaid lihtu čađaheamis. Dát raporttat addet midjiide vejolašvuođa bivdit fuomášumi min iežamet diliide seammás go eaktuduvvo ahte dat leat mielde nannemin dan movt stáhtat hálddašit ja geavahit riikkaidgaskasaš instrumeanttaid álgoálbmogiid ja sin vuoigatvuođaid birra.</p>
    <p xml:lang="fin">
      <em type="bold">3. Proseassa </em>
    </p>
    <p>Álgoálbmogiid vuoigatvuođaid ja beroštumiid ovdáneapmi riikkas ja riikkaidgaskasaččat muitala ahte lea dárbu ođasmahttit <em type="italic">Sámediggeráđi dieđáhus riikkaidgaskasaš áŋgiruššansurggiid birra</em> man Sámedikki dievasčoahkkin dohkkehii ovttajienalaččat áššis 49/ 06 juovlamánu 1.b. 2006.  </p>
    <p>Sámediggeráđđi lea dieđihan dieđáhusa sámi riikkaidgaskasaš barggu birra. Dát čilgehus lea álgu dieđáhusbarggus, ja čalmmustahttá hástalusaid maid lea áigeguovdil digaštallat dieđáhusas. Čilgehusa sisdoallu lea gaskaboddosaš dásis, ja digaštallan Sámedikki dievasčoahkkimis addá viiddis vuođu perspektiivvain ja fáttáin mat bohtet mielde viidásit dieđáhusbarggus.</p>
    <p>Sámediggeráđđi áigu čađahit sierra čoahkkimiid dieđáhusbarggu oktavuođas oažžundihti mearkkašumiid áššáiguoski sámi organisašuvnnaiguin ja ásahusaiguin, ja dalle erenoamážit Sámiráđiin ja Barents-ovttasbarggu bargojoavkkuin álgoálbmogiid várás. Já Árraniin mii oktiiheiveha Sámi ásahusaid davviguovlofierpmádaga. Viidáset veardádallojuvvo doallat sierra čoahkkimiid Gálduin – Álgoálbmotvuoigatvuođaid gelbbolašvuođaguovddážiin, Riikkaidgaskasaš Boazodoalloguovddážiin, Sámi allaskuvllain, SNF-Sámi NissonForum ja Noereh!, sámi nuoraidorganisašuvnnain.</p>
    <p>Sámedikki sáttagoddi Sámi parlamentáralaš ráđis (SPR-N) boahtá leat dehálaš ovttasbargi dán barggu oktavuođas. Dieđáhusa álgoevttohus galgá vuordimis gieđahallojuvvot Sámi parlamentáralaš ráđis, ja Sámedikki nuoraidpolitihkalaš lávdegottis ja vuorrasiidráđis. Sámediggeráđi áigumuš lea geiget dieđáhusa ja ovdanbuktit ráđi politihka áššesuorggi birra 2015:s.</p>
    <p>Sámediggedieđáhus sámi riikkaidgaskasaš barggu birra čilge manin, gos ja movt sámi álbmot bargá riikkaidgaskasaš arenain. Dát boahtá leat vuođđun čielggasindahkat Sámedikki vuoruhuvvon áŋgiruššansurggiid máŋgga máŋggasuorggat áššiin. Dieđáhus galgá maid láhčit dili nu ahte Sámediggi buorebut sáhttá ásahit iežas riikkaidgaskasaš doaimmaheami.</p>
    <p>
      <em type="bold">4. Hástalusat </em>
    </p>
    <p>Mii leat álbmot main lea riekti iešmearrideapmái. Juo 1971:s sámekonferánssas Váhčiris mearriduvvui ahte: <em type="italic">Mii sápmelaččat leat okta álbmot, ja riikarájit eai galgga hehttet min álbmoga oktavuođa</em>. Sámeparlameantačoahkkimis Johkamohkis 2005:s nannejuvvui dát oktasaš julggaštusas.   </p>
    <p>Min riikkaidgaskasaš doaimmat guoskkahit máŋga politihkkasuorggi main lea dadjamuš sámi beroštumiide ja sámi servodagaide. Muhtin oktavuođain leat mii oassin stáhta sáttagottis, ja eará háve lea mis rievttalaš dárbu ovddastit iežamet álbmoga beroštumiid stáhtalaš sáttagottiid rámmaid olggobealde. Riikkaidgaskasaš barggu lassáneapmi Sámedikkis lea leamaš lunddolaš ovdáneapmi.</p>
    <p>Midjiide lea čađat leamaš dehálaš leat iešheanalaš aktevra ovttasbarggus earáiguin riikkaidgaskasaš arenain. Dál lea jođus riikkaidgaskasaš ovdáneapmi mas ON váldočoahkkin áigu guorahallat vejolašvuođaid dohkkehit álgoálbmotinstitušuvnnaid, mat eai leat eaktodáhtolaš organisašuvnnat (Non-governmental organisation, NGO/ ii- stáhtalaš organisašuvnnat), sierra lobi searvat ON- vuogádaga siskkobealde. Sámediggi bargá aktiivvalaččat dan nala ahte álgoálbmogiid ovddasteaddji orgánat besset ja ožžot akkrediterema ON- vuogádagas seamma ládje go dat mii lea dábálaš dalle go ON bistevaš forum álgoálbmotáššiid várás deaivvadit.</p>
    <p>Šiehtadusas Olgoriikadepartemeanttain <em type="italic">Njuolggadusat Sámedikki riikkaidgaskasaš ovddasteapmi Norgga sáttagotti bokte ON-vuogádaga orgánaid várás</em> lea ulbmil sihkkarastit ahte oktavuohta gaskal stáhtalaš eiseválddiid ja Sámedikki Norgga bagadeapmi ja/ dahje sajádat ovdal ON- čoahkkimiid dáhpáhuvvá buori oskkus dainna ulbmiliin ahte soabadit osiid birra sisdoalus mat sáhttet čuohcat njuolga sámi beroštumiide.  </p>
    <p>Šiehtadallamat leat jođus gaskal Suoma, Norgga ja Ruoŧa davviriikkalaš sámekonvenšuvnna birra. Ulbmil lea ahte dát šiehtadallamat galget geargan 2016:s. Sámedikkit oassálastet šiehtadallamiin, ja dat ovddastit sáttagottiin. Ulbmil konvenšuvdnaevttohusain lea duođaštit ja nannet dákkár vuoigatvuođaid sámi álbmogii nu ahte dat sáhttá sihkkarastit ja ovddidit iežas giela, kultuvrra, ealáhusaid ja servodateallima nu ahte riikaráját leat unnimus lági mielde hehttehussan. Šiehtadallojuvvo earret eará artihkkala birra sápmelaččaid birra ja riikkaidgaskasaš ovddasteami birra. Iešmearrideapmi ja eanavuoigatvuođaid dohkkeheapmi leat stuorimus hástalussan šiehtadallamiin. Proseassa, sisdoallu ja čuovvoleamit davviriikkalaš sámekonvenšuvnnas boahtteáiggis galget gieđahallojuvvot dieđáhusas.</p>
    <p>Dieđáhus galgá guorahallat sámi riikkaidgaskasaš barggu ja rollajuohkima. Dát sisttisdoallá movt Sámi parlamentáralaš ráđđi, Sámedikkit, stáhtalaš eiseválddit, sámi ásahusat, sámi organisašuvnnat, sámi politihkalaš bellodagat, ja dasa guoská maid sámi siviila servodat, ovttasbarget. Hástalusat mat gusket dasa movt Sámi parlamentáralaš ráđđi sáhttá ovdánit nu ahte šaddá doaibmilis riikkaidgaskasaš álgoálbmotovddasteaddji galget oažžut erenoamáš beroštumi. Dieđáhus galgá viidáset addit áigeguovdilis gova ON ja álgoálbmogiin, ja movt álgoálbmotperspektiiva boahtá ovdan Barents- ovttasbarggus ja Árktalaš Ráđis.</p>
    <p>Sámiid oktavuohta EO/EEO galgá ovdanbuktojuvvot, ovttas árvalusaiguin strategiijain movt sámi beroštumiid sáhttá vuhtiiváldit EO ektui. Ollu njuolggadusat mat váikkuhit sámi ealáhusaide ja sámi báikegottiide leat vuolgán EO- vuogádagas. Sámepolitihkalaš váikkuheapmi eurohpalaš oktavuođas eaktuda ahte mii máhttit hábmet, čalmmustahttit ja gulahallat politihkalaš mihttomeriid, gáibádusaid ja vuordámušaid birra mat fas mielddisbuktet ortnegiid ásaheami váikkuheapmái. Dát sáhttá dáhpáhuvvat máŋgga kanála bokte. Doaibmaguoibmevuohta Davvi-Norgga EO kantuvrrain Brusselis sáhttá leat okta dákkár kanála. Ja fas ovttasbargu Sámi parlamentáralaš ráđi bokte, mas Suoma ja Ruoŧa sámedikkit leat mielde ja sáhttet ávkkástallat iežaset riikkaid EO- miellahtus, sáhttá addit vel eanet váikkuhanfámu. Ovdamearkka dihtii lea Ruonáeatnamis sierra ovddasteapmi Brusselis.</p>
    <p>Boađus miellahttošiehtadallamiin ja sápmelaččaid searvan EO:ii Suoma ja Ruoŧa miellahttovuođa searvamis 1995:s, ásahuvvo sámi oasseprográmmat EO regionálafoandda siste, ja sámi vuoigatvuođadilit leat Protokolla 3 bokte oassin EO láhkamearrádusain. Sámedikkiid EO- áŋgiruššamat leat leamaš namuhuvvon oasseprográmmaid searvama bokte. Buot sámedikkit leat omd. searvvis IV/ Davvi nammasaš Interregprográmmas, mii galgá doaibmat 2014-2020.</p>
    <p>EEO-šiehtadus geatnegahttá Norgga searvadahttit siskkit márkanlága Norgga riektevuogádahkii. Norga searvvai Eurohpalaš ekonomalaš ovttasbargosurggiin go EEO-šiehtadus biddjui fápmui 1994:s. EEO- láhka, doaibmá seamma ládje go Norgga láhka, ja manná ovddabealde eará mearrádusaid mat regulerejit seamma ášši. EEO:s leat mielde EO 27 miellahttoriika ja golbma EFTA- riika. Šiehtadus addá Norgii rievtti searvat EO siskkit márkanis seamma ládje go EO miellahttoriikkat, mii mielddisbuktá friddja sirdima gálvvuin, bálvalusain, ruđas ja olbmuin. Jus dát galgá leat vejolaš duohtavuođas, de fertejit buot EO-lágat mat gusket siskkit márkanii váldot mielde Norgga riektái, earret guolásteapmi ja eanadoallu, mat eai leat oassin EEO- šiehtadusas.</p>
    <p>Mii leat viidáseappot mielde Eurohpá-politihkalaš forumis mat deaivvadit guovtti geardde jagis, ja mat leat definerejuvvon deaivvadanbáikin departemeanttaide, fylkkasuohkaniidda, suohkaniidda ja Sámediggái. Ráđđehus lea hábmeme strategiija ovttasbargui EO:in, oassin eanet aktiivvalaš Eurohpápolitihkas. Strategiija galgá ovdanbuktit ráđđehusa váldovuoruhemiid Eurohpá-politihkkii 2014-2017, ja movt Norga áigu bargat dan nala ahte oažžut čađa iežas beroštumiid.</p>
    <p>Hástalusat čadnon davvi dimenšuvdnii (1997/2006) mas leat mielde EO, Islánda, Norga ja Ruošša berrejit maid namuhuvvot. Ovttas Davviriikkalaš Ráđiin, mii lea almmolaš davviriikkalaš ovttasbarggu parlamentáralaš orgána. Ja movt Sámedikkit ovddastit sápmelaččaid stáhtaidgaskasaš diliin fertejit maid namuhuvvot. WCIP 2014 čuovvoleamit galget diehttelasat maid digaštallojuvvot.</p>
    <p>Dieđáhusas ferte čielggaduvvot ahte galgá go sámi ovttasbargu riikkarájáid rastá siskkit áššiid birra gohčoduvvot riikkaidgaskasaš bargun, vai galgá go dát ráddjejuvvot dan ektui. Dávjá lea dákkár buotsámiid doaimmain riikkaidgaskasaš lahkoneapmi. Ovdamearkka dihte lea Sámi Giellagáldu ovttasbargu gaskal Norgga, Suoma ja Ruoŧa sámedikkiid. Prošeavttas lea ovddasvástádus buot almmolaš gielaide dán golmma riikkas, oktiibuot vihtta sámi giela. Bajit mihttomearri dáinna lea ásahit bistevaš guovddáža, Sámi Giellagáldu, sámi fága- ja resursaguovddáža.  Prošeakta rahča oažžut bistevaš ruhtadeami nu ahte šaddá bistevaš doaibman. Dál boahtá eanas ruhtadeapmi EO Interreg- prográmma ruđaid bokte.</p>
    <p>Min servodat lea šaddan máhttoservodahkan masa leat ásahuvvon sámi dieđalaš ásahusat. Ollu dutkan sámi servodagas dahkko iežamet olbmuin geain lea alla dieđalaš gelbbolašvuohta. Mii galgat guorahallat dahkat oahpuid riikkaidgaskasažžan, sihke alit dási oahpuid ja sámi skuvlaovttasbargguid riikkarájáid rastá. Min návccat doalahit riikkaidgaskasaš oahpahusa lea vealtameahttun das ahte ovddidit iežamet máhttovuogádaga boahttevaš jagiin. Dán sáhttá geahččat Sámediggeráđi bargguin dutkan- ja alitoahppodieđáhusa oktavuođas.</p>
    <p>Lea lunddolaš ahte dieđáhusas namuhuvvojit eará áigeguovdilis prošeavttat ja institušuvnnat main lea riikkaidgaskasaš sámi- ja/ dahje álgoálbmotprofiila. Ovdamearkka dihte lea Árran julevsámi guovddáš, aitto bidjan johtui evalueret etihkalaš njuolggadusaid main lea fokus álgoálbmogiin ja resursaávkkástallan Árktalaš guovlluin. Álgoálbmotperspektiiva fitnodagaid servodatovddasvástádusa prográmmat (Corporate Social Responsibilities, CSR) leat dán oktavuođas hui guovddážis.</p>
    <p>Eará áigeguovdilis ortnegat maid berre digaštallat dieđáhusas leat OECD njuolggadusat máŋgganašunála gávpelágádusaid várás ja Norgga oktavuođa-báikkit. Seamma guoská ON bagadeaddji prinsihpaide ealáhusaid várás ja olmmošvuoigatvuođain. Eará ovdamearka lea vuođđudus Protect Sápmi, man Norgga Boazosápmelaččaid riikkasearvi ja Ruoŧa sámiid riikkasearvi leat vuođđudan. Vuođđudus galgá earret eará hukset ja bisuhit fágalaš nanu ja ámmátlaš organisašuvnna nu ahte sáhttá veahkehit váldit vára sámi vuoigatvuođaeaiggádiid areálaberoštumiid, eana- ja resursavuoigatvuođaid ja ovdánanvejolašvuođaid. Vuođđudus galgá dákkár beroštumiid ja  vuoigatvuođaid ektui leat guovddáš premissaaddi ja ovttasbargoguoibmi eiseválddiid ja ođđa ealáhusaktevrraid ektui. Mii oaidnit dávjjibut ahte máŋgganašunála fitnodagat bidjet johtui doaimmaid sámi guovlluin.</p>
    <p>Mii fertet maid geahččat valáštallanovttasbargguid. Nanu sámi valáštallan lea dehálaš identitehtaášši mánáide ja nuoraide. Dát mielddisbuktá nanu oktiigullevašvuođa. Team Sápmi, Árktalaš dálveriemuin, mat lágiduvvojit juohke nuppi jagi, lea buorre ovdamearka dása. Oassálastin riikkaidgaskasaš valáštallanlágidemiin ovddida gulahallama, fierpmádaga  ja ipmárdusa min nuoraide ja eará álgoálbmotnuoraide. Sámediggi juolluda dása ruđa sámi oassálastiide, ja Sámediggi guorahallá vejolašvuođaid dasa ahte Sápmi lágida dáid riemuid muhtomin boahtteáiggis. Viidáseappot sáhttá Sámi girkoráđi rolla ja bargu, mii lea aktiivvalaš riikkaidgaskasaš álgoálbmotgažaldagain, čielggaduvvot. Sámediggi nammada ovtta áirasa dohko.</p>
    <p>Sámedikki vuoruhuvvon áŋgiruššansurggiide riikkaidgaskasaš arenain gullet máŋga ja máŋggabealat áššesuorggi. Dát guoská sihke álgoálbmot vuoigatvuođaide  ja globála oktasaš hástalusaide nu go dálkkádatrievdamat, nealgi, dearvvašvuođagažaldagat, luonddu ja biologalaš šláddjivuođa massin,  vejolašvuohta váldit oahpu, giella ja kultuvra. Ja birasgáhtten, gánnáhahtti ovdáneapmi ja seailluheapmi ja viidásetfievrrideapmi árbevirolaš máhtus ja árbevirolaš kulturáššiin. Dieđáhus galgá dás guorahallat gaskkaid gaskal álgoálbmotrievtti, gánnáhahtti geavaheami ja suddjema gaskka. Lea dehálaš ahte riikkaidgaskasaš konvenšuvnnat šlájaide ja ássanguovlluide eai dulkojuvvo nu ahte leat unohas hehttehussan álgoálbmogiid eallinmállii ja ealáhusaide. Min ipmárdusa mielde ii sáhte omd. Bern- konvenšuvnna ulbmil suddjet villa elliid ja šattuid ja daid eallinbáikkiid dulkojuvvot nu ahte boraspirepolitihkka Skandinávias mielddisbuktá ahte sápmelaččat šaddet heaittihit iežaset ealáhusaid ja kultuvrra dan sivas go masset ollu elliid boraspiriide, dát guoská erenoamážit boazodollui ja sávzadollui. Dat lea ágga manin Norggas lea mearriduvvon ahte olmmošvuoigatvuođaláhka (1999) manná ovdalii eará lágaid, nu go birasgáhttenlágaid, dalle go dát leat vuostálaga.</p>
    <p>Dás galgat geahččat ortnegiid ja proseassaid mat sihkkarastet buoremus lági mielde ásaheami min riikkaidgaskasaš barggus, ja movt rekruteren sáhttá sihkkarastojuvvot buoremus lági mielde. Dás galgá dieđihuvvot lonohallan- ja eará ortnegiid birra iešguđet lágan riikkaidgaskasaš organisašuvnnain maidda sámi nuorat ja earát sáhttet ohcat. Sámediggeráđđi lea bidjan johtui barggu oažžut ON álgoálbmotvuoigatvuođaid julggaštusa mielde 2015 bušeahttabargui. Sullásaš proseassaid sáhttá veardádallat eará siskkáldas proseassaide. Dasa lassin adnojuvvo álgoálbmotjulggaštus aktiivvalaččat</p>
    <p>go stáhtalaš eiseválddiiguin lea konsulteren, erenoamážit áššiin gos plánejit ásahit ođđa lágaid, omd. Sámi vuoigatvuođalávdegotti II čuovvoleamis.</p>
    <p>Dásseárvu addá buriid váikkuhusaid servodahkii ja sihkkarastá ahte nissonolbmot ja dievddut ožžot seamma ollu resurssain. ON:s lea dásseárvu okta váldovuorihemiin váldočálli nuppi áigodaga (20122016), ja galgá ollásit váldot mielde buot ON- doaimmaheapmái. Nissonolbmuid sadji politihkalaš ja ekonomalaš eallimis galgá nannejuvvot, ja galgá bargojuvvot stuorit áŋgiruššan nissonolbmuid veahkaváldima vuostá. Mihttomearri lea ahte nissonolbmot ja nieiddat galget searvat boahtteáiggi hábmemis seamma ládje go dievddut ja bártnit. Dásseárvui gullet sihke fápmu ja vejolašvuođat, ja ahte ii oktage govssahala vejolašvuođain buktit ovdan iežas vuoigatvuođaid ja geavahit iežas resurssaid.</p>
    <p>Lea lunddolaš ahte dieđáhusas sámi riikkaidgaskasaš barggu birra namuhuvvo dásseárvoperspektiiva álgoálbmogiid ektui riikkaidgaskasaš arenain. Dásseárvu lea áigeguovdil buohkaide, sorjjakeahttá politihkalaš oktavuođain, sosiála ja kultuvrralaš dillin ja ovdánahttindásis.</p>
    <p>Álgoálbmogiin leat stuora hástalusat oažžut áigái dárbbašlaš olmmošlaš ja ekonomalaš resurssaid vai sáhttá searvat ja ávkkástallat vejolašvuođain mat aktiivvalaš riikkaidgaskasaš oassálastin mielddisbuktá. Riikkaidgaskasaš ovttasbargu lea divrras, ja vel stuora álgoálbmotaktevrrain, nu go sámedikkiin, lea váttisvuohta gokčat iežas doaimmahemiid. Dan oktavuođas lea Sámiráđđi, unnán resurssaiguin, nagodan bargat beaktilit riikkaidgaskasaččat. Sirdinárvu mat leat čadnon dáidda vásihusaide ja lihkostuvvaneavttut berrejit digaštallojuvvot dieđáhusas.</p>
    <p>Lea dehálaš ahte dieđáhus analyhtalaččat guorahallá min rolla ja ovddasvástádusa riikkaidgaskasaččat. Dán ferte geahččat ovttas organisašuvnna gelbbolašvuođain, návccaiguin ja bušeahtain. Movt geavahit várrejuvvon resurssaid buoremus lági mielde, lea dás guovddáš gažaldat. Sihke návccat ja ekonomiija muitalit ahte mii dađistaga fertet veardádallat ja vuoruhit makkár riikkaidgaskasaš arenaide searvat, mat mielddisbuktet eanemus ávkki dan ektui ahte sihkkarastit ja ovddidit sámi vuoigatvuođaid ja beroštumiid. Ja movt mii beaktilepmosit sáhttit viidásetfievrridit solidaritehtabargguid eará álgoálbmogiiguin. Lea sávahahtti ahte sámi riikkaidgaskasaš barggu birra dieđáhus doaibmá buorre reaidun dasa.</p>
    <p>Ášši meannudeapmi loahpahuvvui 06.06.14 dii. 11.35.</p>
    <p xml:lang="smj">Vuđđogiella: Dárogiella</p>
    <p>Ášši/Sak   PFL  003/14 Ášši/Sak   DC  016/14</p>
    <p>Sámedikki čoahkkinortnet - ođasmahttin</p>
    <p>Arkiivaáššenr.</p>
    <p xml:lang="koi">14/780</p>
    <p>Meannudeamit</p>
    <p>Politihkalaš dássi Beaivi Áššenr. Dievasčoahkkinjođihangoddi 05.05.14 DCJ 012/14 Plána- ja finánsalávdegoddi 20. – 23.05.14 PFL 003/14 Sámedikki dievasčoahkkin 03. – 06.06.14 DC 016/14</p>
    <p>Ášši meannudeapmi álggahuvvui 05.06.14 dii. 09.00.</p>
    <p>I  Mildosat</p>
    <p>Nr.  Beaivi    Geas/Geasa Namahus</p>
    <p xml:lang="nob">Ášši 016/14    09.04.14 Fremskrittspartiet Innspill fra FrP til endringer i Sametingets forretningsorden   21.04.14 Nordkalottfolket Innspill fra Nordkalottfolket   11.04.14 Arbeiderpartiet Forretningsorden forslag fra Aps sametingsgruppe     Sametingets forretningsorden – revidert 6. mars 2014</p>
    <p>II  Evttohusat ja mearkkašumit</p>
    <p>Dievasčoahkkinjođihangotti mearrádusárvalus:</p>
    <p>Sámediggi mearrida čuovvovaš rievdadusaid Sámedikki čoahkkinortnegis. Rievdadusat gustojit dan rájes go leat mearriduvvon.</p>
    <p>§ 7   Dievasčoahkkinjođihangoddi</p>
    <p>1.  Vuosttaš teakstaoassi mii čuodjá ná: Sámediggi vállje áirasiid gaskkas dievasčoahkkinjođihangotti. Dievasčoahkkinjođihangottis leat jođiheaddji, nubbin jođiheaddji ja golbma lahtu.</p>
    <p>rievdaduvvo dánin:</p>
    <p>
      <em type="italic">Sámediggi vállje áirasiid gaskkas dievasčoahkkinjođihangotti. Dievasčoahkkinjođihangottis leat jođiheaddji, nubbin jođiheaddji ja golbma lahtu. Válga dáhpáhuvvá gorrelohkoprinsihpa mielde. . </em>
    </p>
    <p>2.  Nubbi teakstaoassi mii čuodjá ná sihkkojuvvo:</p>
    <p>Opposišuvnnas galget leat unnimusat guokte áirasa dievasčoahkkinjođihangottis, ja nubbi dán guoktás galgá leat juogo jođiheaddji dahje nubbin jođiheaddji.</p>
    <p>3.  Goalmmát teakstaoassi mii čuodjá ná:</p>
    <p>Dievasčoahkkinjođiheaddji válljemis gáibiduvvo dábálaš eanetlohku, mii máksá eanet go bealli jienastagain. Jus ii oktage evttohas vuosttas válljemis oaččo dákkár eanetlogu, jienastuvvo ođđasis dan guovtti evttohasa gaskka geat leaba ožžon eanemus jienaid. Goabbá dalle oažžu eanemus jienaid lea válljejuvvon.</p>
    <p>šaddá ođđa nubbin teakstaoassin ja rievdaduvvo dánin:</p>
    <p>
      <em type="italic">Dievasčoahkkin vállje dievasčoahkkinjođihangotti miellahtuid gaskkas dievasčoahkkinjođiheaddji ja nubbin jođiheaddji.  </em>
    </p>
    <p>§ 11 Sámediggeráđi barggut</p>
    <p>1.  Lasáhus ođđa h) čuokkis mii čuodjá ná:</p>
    <p>Ságaškuššanáššit iešguđet áššesurggiin. Ságaškuššanášši ovddiduvvo njuolga dievasčoahkkimii.</p>
    <p>2.  Otná h) čuokkis šaddá ođđa i) čuokkis.</p>
    <p>§ 13  Fágalávdegottiid bargu</p>
    <p>Vuosttaš teakstaoassi mii čuodjá ná:</p>
    <p>Fágalávdegottit ovddidit evttohusaid dievasčoahkkimii dakkár áššiin maid dievasčoahkkinjođihangoddi sádde lávdegottiide. Lávdegottit válljejit buot áššiin áššejođiheaddji, dahje jus lea gáibiduvvon, eanet áššejođiheddjiid geat čilgejit lávdegotti árvalusa dievasčoahkkimii.</p>
    <p>rievdaduvvo dánin:</p>
    <p>
      <em type="italic">Fágalávdegottit ovddidit evttohusaid dievasčoahkkimii dakkár áššiin maid dievasčoahkkinjođihangoddi sádde lávdegottiide. Lávdegottit válljejit buot áššiin áššejođiheaddji.  </em>
    </p>
    <p>§ 15 Bearráigeahččanlávdegotti barggut</p>
    <p>Nubbin maŋimuš teakstaoassi mii čuodjá ná: Lávdegoddi  sáhttá ovddidit árvalusa Sámedikki dievasčoahkkimii áššiin maid meannuda.</p>
    <p>rievdaduvvo dánin:  <em type="italic">Lávdegoddi  sáhttá ovddidit árvalusa Sámedikki dievasčoahkkimii áššiin maid meannuda.  Lávdegotti guokte miellahtu unnitlohku sáhttiba gáibidit ahte lávdegoddi váldá dihto ášši meannudeapmái.  </em></p>
    <p>§ 21 Gažaldagat sámediggeráđđái</p>
    <p>2. ja 3. teakstaoasit mat čudjet ná:</p>
    <p>Áirasat sáhttet divvut oanehis, áigeguovdilis gažaldagaid, ja sárdnunáigi lea eanemusat guokte minuhta. Sámediggeráđđi oažžu golbma minuhta rádjái vástidit gažaldaga. Áirras oažžu divvut ovtta čuovvolangažaldaga, ja sárdnunáigi lea eanemusat okta minuhtta. Sámediggeráđđi oažžu guokte minuhta rádjái vástidit gažaldaga.</p>
    <p>Čoahkkinjođiheaddji sáhttá addit eará áirasiidda sáhkavuoru oktii dan áššái mas lea sáhka gažaldagas, ja sárdnunáigi lea eanemusat okta minuhtta.</p>
    <p>biddjojuvvojit oktii oktan teakstaoassin – 2. teakstaoassi – mii rievdaduvvo dánin: <em type="italic">Áirasat sáhttet divvut oanehis, áigeguovdilis gažaldagaid, ja sárdnunáigi lea eanemusat guokte minuhta. Sámediggeráđđi oažžu golbma minuhta rádjái vástidit gažaldaga.  Čoahkkinjođiheaddji sáhttá addit eará áirasiidda sáhkavuoru oktii dan áššái mas lea sáhka gažaldagas, ja sárdnunáigi lea eanemusat okta minuhtta.  Áirras oažžu divvut ovtta čuovvolangažaldaga, ja sárdnunáigi lea eanemusat okta minuhtta. Sámediggeráđđi oažžu guokte minuhta rádjái vástidit gažaldaga.  </em></p>
    <p>§ 26    Jienasteamit virgáibidjamiid oktavuođas</p>
    <p>Paragráfa sihkkojuvvo dan dihte go ii leat šat dievasčoahkkin, muhto dievasčoahkkima válljen lávdegoddi mii virgáda Sámedikki direktevrra.</p>
    <p xml:lang="koi">§ 27– § 34</p>
    <p>Dan dihte go § 26 sihkkojuvvo rievdaduvvojit §§ 27-34 ja šaddet §§ 26-33.</p>
    <p>Plána- ja finánsalávdegoddi árvalus</p>
    <p>Álggahus</p>
    <p>Plána- ja finánsalávdegoddi lea dievasčoahkkima mearrádusa vuođul njukčamánus 2014 meannudan Sámedikki čoahkkinortnega.</p>
    <p>Evttohusat</p>
    <p>
      <em type="italic">Evttohus Nordkalottfolket mielllahtus Toril Bakken Kåven ja Ovddádusbellodaga miellahttus Aud Marthinsen </em>
    </p>
    <p>Evttohus 1</p>
    <p>§ 6: Sámedikki bissovaš orgánat</p>
    <p>Ođđa maŋimus teakstaoassi: <em type="italic">Sámedikki vuollásaš orgánaid čoahkkádusa oktavuođas galgá gorrelohkoprinsihppa biddjojuvvot vuođđun. Buot váldoorgána lávdegottit ja ráđit galget dávistit sámedikki dievasčoahkkima čoahkkádussii. </em></p>
    <p>§ 7: Dievasčoahkkinjođihangoddi</p>
    <p>…rievdaduvvo čuodjat ná: … Maŋimus cealkka sihkkojuvvo: <em type="italic">Válga dáhpáhuvvá gorrelohkoprinsihpa mielde. </em></p>
    <p>§ 9: Válgalávdegoddi</p>
    <p>Maŋimus cealkka sihkkojuvvo: <em type="italic">Válga dáhpáhuvvá gorrelohkoválgan. </em></p>
    <p>
      <em type="italic">Evttohus Norgga sámiid riikkasearvvis (NSR) Kirsti Guvsám, Anita P. Ravna, Laila Nystad, Piera Heika Muotka ja Beaska Niillas, Bargiidbellodaga (Bb) lahtuin Vibeke Larsen, Knut Store ja Ronny Wilhelmsen, Árja lahtus Laila Susanne Vars, Olgešbellodaga (O) lahtus Ellen Kristine Saba, Åarjel-Saemiej Giel lahtus Jovna Z. Dunfjell ja Nordkalottfolket lahtus Toril Bakken Kåven: </em>
    </p>
    <p>Evttohus 2</p>
    <p>§ 14: Bearráigeahččanlávdegoddi Ođđa nubbi cealkka: <em type="italic">Bearráigeahččanlávdegoddi galgá válljejuvvot opposišuvnna áirasiid gaskkas. </em></p>
    <p>Lávdegotti ráva</p>
    <p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
    <p>Sámediggi doarju muđui dievasčoahkkinjođihangotti árvalusevttohusa.</p>
    <p>III  Jienasteapmi</p>
    <p>39 áirasis ledje 34 čoahkis. Jienasteapmi dahkkojuvvui čuovvovaš vuogi mielde:</p>
    <p>Evttohus 1 hilgojuvvui 29 jienain 5 jiena vuostá. Evttohus 2 mearriduvvui ovttajienalaččat.  Plána- ja finánsalávdegotti ráva mearriduvvui ovttajienalaččat.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  Jovna Zakarias Dunfjell, áššejođiheaddji  Kjetil Romsdal Inger Elin Utsi  Piera Heaika Muotka   Knut Inge Store   Inger Elin Utsi Marie Therese Nordsletta Aslaksen  Inger Elin Utsi   Per Andersen Bæhr   Jovna Zakarias Dunfjell</p>
    <p>VI  Sámedikki mearrádus</p>
    <p>Sámediggi mearrida čuovvovaš rievdadusaid Sámedikki čoahkkinortnegis. Rievdadusat gustojit dan rájes go leat mearriduvvon.</p>
    <p>§ 7   Dievasčoahkkinjođihangoddi</p>
    <p>Vuosttaš teakstaoassi mii čuodjá ná: Sámediggi vállje áirasiid gaskkas dievasčoahkkinjođihangotti. Dievasčoahkkinjođihangottis leat jođiheaddji, nubbin jođiheaddji ja golbma lahtu.</p>
    <p>rievdaduvvo dánin: Sámediggi vállje áirasiid gaskkas dievasčoahkkinjođihangotti. Dievasčoahkkinjođihangottis leat jođiheaddji, nubbin jođiheaddji ja golbma lahtu. Válga dáhpáhuvvá gorrelohkoprinsihpa mielde. .</p>
    <p>Nubbi teakstaoassi mii čuodjá ná sihkkojuvvo: Opposišuvnnas galget leat unnimusat guokte áirasa dievasčoahkkinjođihangottis, ja nubbi dán guoktás galgá leat juogo jođiheaddji dahje nubbin jođiheaddji.</p>
    <p>Goalmmát teakstaoassi mii čuodjá ná: Dievasčoahkkinjođiheaddji válljemis gáibiduvvo dábálaš eanetlohku, mii máksá eanet go bealli jienastagain. Jus ii oktage evttohas vuosttas válljemis oaččo dákkár eanetlogu, jienastuvvo ođđasis dan guovtti evttohasa gaskka geat leaba ožžon eanemus jienaid. Goabbá dalle oažžu eanemus jienaid lea válljejuvvon.</p>
    <p>šaddá ođđa nubbin teakstaoassin ja rievdaduvvo dánin: Dievasčoahkkin vállje dievasčoahkkinjođihangotti miellahtuid gaskkas dievasčoahkkinjođiheaddji ja nubbin jođiheaddji.</p>
    <p>§ 11 Sámediggeráđi barggut</p>
    <p>Lasáhus ođđa h) čuokkis mii čuodjá ná: Ságaškuššanáššit iešguđet áššesurggiin. Ságaškuššanášši ovddiduvvo njuolga dievasčoahkkimii.  Otná h) čuokkis šaddá ođđa i) čuokkis.</p>
    <p>§ 13  Fágalávdegottiid bargu</p>
    <p>Vuosttaš teakstaoassi mii čuodjá ná: Fágalávdegottit ovddidit evttohusaid dievasčoahkkimii dakkár áššiin maid dievasčoahkkinjođihangoddi sádde lávdegottiide. Lávdegottit válljejit buot áššiin áššejođiheaddji, dahje jus lea gáibiduvvon, eanet áššejođiheddjiid geat čilgejit lávdegotti árvalusa dievasčoahkkimii.  rievdaduvvo dánin: Fágalávdegottit ovddidit evttohusaid dievasčoahkkimii dakkár áššiin maid dievasčoahkkinjođihangoddi sádde lávdegottiide. Lávdegottit válljejit buot áššiin áššejođiheaddji.</p>
    <p>§ 14: Bearráigeahččanlávdegoddi</p>
    <p>Ođđa nubbi cealkka: <em type="italic">Bearráigeahččanlávdegotti eanetlohku galgá válljejuvvot opposišuvnna áirasiid gaskkas.</em> </p>
    <p>§ 15 Bearráigeahččanlávdegotti barggut</p>
    <p>Nubbin maŋimuš teakstaoassi mii čuodjá ná: Lávdegoddi  sáhttá ovddidit árvalusa Sámedikki dievasčoahkkimii áššiin maid meannuda. rievdaduvvo dánin:  Lávdegoddi  sáhttá ovddidit árvalusa Sámedikki dievasčoahkkimii áššiin maid meannuda.  Lávdegotti guokte miellahtu unnitlohku sáhttiba gáibidit ahte lávdegoddi váldá dihto ášši meannudeapmái.</p>
    <p>§ 21 Gažaldagat sámediggeráđđái</p>
    <p>2. ja 3. teakstaoasit mat čudjet ná: Áirasat sáhttet divvut oanehis, áigeguovdilis gažaldagaid, ja sárdnunáigi lea eanemusat guokte minuhta. Sámediggeráđđi oažžu golbma minuhta rádjái vástidit gažaldaga. Áirras oažžu divvut ovtta čuovvolangažaldaga, ja sárdnunáigi lea eanemusat okta minuhtta. Sámediggeráđđi oažžu guokte minuhta rádjái vástidit gažaldaga.  Čoahkkinjođiheaddji sáhttá addit eará áirasiidda sáhkavuoru oktii dan áššái mas lea sáhka gažaldagas, ja sárdnunáigi lea eanemusat okta minuhtta.</p>
    <p>biddjojuvvojit oktii oktan teakstaoassin – 2. teakstaoassi – mii rievdaduvvo dánin: Áirasat sáhttet divvut oanehis, áigeguovdilis gažaldagaid, ja sárdnunáigi lea eanemusat guokte minuhta. Sámediggeráđđi oažžu golbma minuhta rádjái vástidit gažaldaga.  Čoahkkinjođiheaddji sáhttá addit eará áirasiidda sáhkavuoru oktii dan áššái mas lea sáhka gažaldagas, ja sárdnunáigi lea eanemusat okta minuhtta.  Áirras oažžu divvut ovtta čuovvolangažaldaga, ja sárdnunáigi lea eanemusat okta minuhtta. Sámediggeráđđi oažžu guokte minuhta rádjái vástidit gažaldaga.</p>
    <p>§ 26    Jienasteamit virgáibidjamiid oktavuođas</p>
    <p>Paragráfa sihkkojuvvo dan dihte go ii leat šat dievasčoahkkin, muhto dievasčoahkkima válljen lávdegoddi mii virgáda Sámedikki direktevrra.</p>
    <p xml:lang="koi">§ 27– § 34</p>
    <p>Dan dihte go § 26 sihkkojuvvo rievdaduvvojit §§ 27-34 ja šaddet §§ 26-33.</p>
    <p>Ášši meannudeapmi loahpahuvvui 05.06.14 dii. 09.25.</p>
    <p xml:lang="smj">Vuđđogiella: Dárogiella</p>
    <p>Ášši/Sak   PFL  004/14 Ášši/Sak   DC  017/14</p>
    <p>Sámedikki 2014 reviderejuvvon bušeahtta</p>
    <p>Arkiivaáššenr.</p>
    <p xml:lang="koi">14/2367</p>
    <p>Meannudeamit</p>
    <p>Politihkalaš dássi Beaivi Áššenr. Sámediggeráđđi 02.05.14 SR 057/14 Plána- ja finánsalávdegoddi 20. – 23.05.14 PFL 004/14 Sámedikki dievasčoahkkin 03. – 06.06.14 DC 017/14</p>
    <p>Ášši meannudeapmi álggahuvvui 05.06.14 dii. 09.25.</p>
    <p>I  Mildosat</p>
    <p>Nr.  Beaivi    Geas/Geasa Namahus</p>
    <p>Sámedikki 2013 rehketdoallu</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>Sámedikki doaibma lea meroštallojuvvon netto bušeahttadoaibman, danne bisuha ja juohká Sámediggi iežas bušeahta badjelbáhcaga. Vejolaš vuolláibáza váldojuvvo sisa maŋit jagi bušeahtas Sámediggi láve jahkásaččat revideret bušeahtas dievasčoahkkimis geassemánus, jahkedieđáhusa mearrádusa vuođul njukčamánus mas lea mielde maiddái jahkerehketdoallu.</p>
    <p>Sámediggi sáhttá hálddašit poastta 50 ruđaid maid lea ožžon departemeanttain friddja. Dát ii guoskka merkejuvvon ruđaide mat bohtet eará departemeantapoasttain, nugo poasttain 22 ja 72. Lassijuolludusat váldojuvvojit dattetge mielde reviderejuvvon bušeahtas.</p>
    <p>Sámedikki 2013 rehketdoallu čájeha rehketdoalu dáfus 11 377 545 ruvnno vuolláibáhcaga, ja ovttas iežaskapitálain (badjelbáza mii ii leat geavahuvvon) 2012 rájes, 4 407 772 ruvnno, lea iežaskapitála  juovlamánu 31.b. 2013 6 969 773 ruvnno (vuolláibáza iežas ruđas). Dát ferte gokčojuvvot 2014 reviderejuvvon bušeahtas.</p>
    <p>2013 Rehketdoallu čájeha ahte stuorimus vuolláibáhcaga leat politihkalaš dási doaibmagolut, Áltá 2013 ja ohcanvuđot doarjagat kultuvrii, máhttui, ealáhusaide ja regionálaovddideapmái mat leat buktán. Čujuhuvvo muđui Sámedikki jahkerehketdollui ja Sámedikki 2013 jahkedieđáhussii áššis 005/14.</p>
    <p>Ođđasis juohkin 2014 bušeahtas oidno tabeallain vuolábealde ja válddahusas juohke poastta birra.</p>
    <p>Sámediggi lea vuoruhan vuolidit stuorimus ohcanvuđot doarjjaortnegiid ja ortnegiin main lea leamaš eanemus badjelmeare geavaheapmi jagis 2013. Lea maid vuoruhuvvon unnidit iežas prošeavttaid mat eai leat vel boahtán johtui, ja ovdánahttindoarjja suohkaniidda sámegiela hálddašanguovllus lea vuoliduvvon.</p>
    <p>Njuolggodoarjja ii leat vuoliduvvon. Sámediggi lea sádden juolludanreivve buot njuolggodoarjaga vuostáiváldiide ja lea geatnegahtton doalahit dáid doarjagiid 2014:s. Poasttain mat gusket sohppojuvvon ovttasbargošiehtadusaide ii ge leat vuoliduvvon, ii ge Sámeálbmot foandda reanttuin.</p>
    <p>Sámedikki ollislaš sisaboahtu ja golut</p>
    <p><em type="bold"> BušeahttaOđđasisj uog.Rev.buš-14</em> </p>
    <p><em type="bold">bušeahtta</em> </p>
    <p><em type="bold">Doaibmaboađut</em> </p>
    <p xml:lang="koi">412 499 000412 499 000</p>
    <p>Departemeanttaid juolludusat</p>
    <p xml:lang="koi">5 000 0005 000 000</p>
    <p xml:lang="koi">2 800 0002 800 000</p>
    <p>Juolludus Sámeálbmotfoanda</p>
    <p xml:lang="koi"><em type="bold">420 299 000420 299 000</em> </p>
    <p xml:lang="koi">80 965 000-2 216 00078 749 000</p>
    <p xml:lang="koi">102 568 000-1 564 000101 004 000</p>
    <p xml:lang="koi">8 711 0008 711 000</p>
    <p>Sámeálbmot foandda reanttuid álggaheapmi</p>
    <p><em type="bold">Doaibmaboađuid submi</em> </p>
    <p xml:lang="smj">Giella</p>
    <p>Kultuvra</p>
    <p>Girjerádju</p>
    <p xml:lang="koi">39 653 000-990 00038 663 000</p>
    <p xml:lang="koi">3 531 0003 531 000</p>
    <p xml:lang="koi">2 000 0002 000 000</p>
    <p xml:lang="koi">2 900 0002 900 000</p>
    <p xml:lang="koi">37 684 000-3 061 00034 623 000</p>
    <p xml:lang="koi">2 500 0002 500 000</p>
    <p xml:lang="koi">1 796 0001 796 000</p>
    <p xml:lang="koi">3 552 000500 0004 052 000</p>
    <p>Sámi ovttasbargu ja riikkaidgaskasaš bargu</p>
    <p>Eará doaibmabijut</p>
    <p xml:lang="koi"><em type="bold">285 860 000-7 331 000278 529 000</em> </p>
    <p xml:lang="koi"><em type="bold">134 439 0007 331 000141 770 000</em> </p>
    <p><em type="bold">Váikkuhangaskaomiid submi</em> </p>
    <p xml:lang="koi">31 067 000361 22731 428 227</p>
    <p><em type="bold">Doaibmaboađuid - váikkuhangaskaomiid submi</em> </p>
    <p><em type="bold">Doaibmagolut</em> </p>
    <p>Politihkalaš dási doaibma</p>
    <p xml:lang="koi">103 372 000103 372 000</p>
    <p xml:lang="koi"><em type="bold">134 439 000361 227134 800 227</em> </p>
    <p xml:lang="koi"><em type="bold">6 969 7736 969 773</em> </p>
    <p><em type="bold">Váikkuhangaskaoamit</em> </p>
    <p>Máhtolašvuohta</p>
    <p>Dearvvašvuohta ja sosiála</p>
    <p>Areálat ja biras</p>
    <p xml:lang="est">Kultursuodjalus</p>
    <p>Ealáhus</p>
    <p>Regionalá ovddideapmi</p>
    <p>Hálddahusa doaibma</p>
    <p><em type="bold">Doaibmagoluid submi</em> </p>
    <p xml:lang="deu"><em type="bold">JAHKEBOAĐUS</em> </p>
    <p>Vuolláibáhcaga juohkin</p>
    <p>Tabeallat vuolábealde čujuhit movt vuolláibáza 6 969 773 ru juogaduvvo.</p>
    <p xml:lang="smj">Giella</p>
    <p>Čoahkketabealla giella</p>
    <p><em type="bold">Čilgehus Bušeahtta -14 Ođđasisj . bušRev.buš-14</em> </p>
    <p>Ovddasvástádus sámegielas ja dan rámmaeavttut1 000 0001 000 000</p>
    <p xml:lang="smj">Giellageavaheaddjit8 000 0008 000 000</p>
    <p>Sámegiela geavaheapmi71 965 000-2 216 00069 749 000</p>
    <p><em type="bold">80 965 000-2 216 00078 749 000Submi </em>  </p>
    <p>Čoahkketabealla - sámegiela geavaheapmi</p>
    <p><em type="bold">Akt. Čilgehus Bušeahtta -14 Ođđasisj . bušRev.buš-14</em> </p>
    <p>Sámi giellakampánnja1 400 0001 400 000</p>
    <p>10000Guovttegielatvuođadoarjagat48 429 000-2 000 00046 429 000</p>
    <p>Čállin- ja lohkanveahkki vuorrasiidda450 000450 000 10100Sámi giellaguovddážat14 076 00014 076 000 11000Giellaprošeavttat7 610 000-216 0007 394 000</p>
    <p><em type="bold">71 965 000-2 216 00069 749 000Submi</em>  </p>
    <p>Čoahkketabealla - sámegiela geavaheapmi - guovttegielatvuođadoarjagat gielddaide</p>
    <p><em type="bold">Akt. Čilgehus Bušeahtta -14 Ođđasisj . bušRev.buš-14</em> </p>
    <p>Guovdageainnu suohkan6 459 0006 459 000</p>
    <p>Kárášjoga gielda6 113 0006 113 000</p>
    <p>Deanu gielda3 785 0003 785 000</p>
    <p>Porsáŋggu gielda3 534 0003 534 000</p>
    <p>Unjárgga gielda2 509 0002 509 000</p>
    <p>Gáivuona suohkan2 559 0002 559 000</p>
    <p>Divttasvuona suohkan2 422 0002 422 000</p>
    <p>Snoase suohkan1 798 0001 798 000</p>
    <p>Loabága suohkan1 717 0001 717 000</p>
    <p xml:lang="sma">Raavrhvijhke tjïelte  1 601 0001 601 000 Ovddidandoarjagat10 832 000-2 000 0008 832 000</p>
    <p><em type="bold">43 329 000-2 000 00041 329 000Submi</em>  </p>
    <p>2 000 000 ruvnno ovdánahttindoarjagis suohkaniidda sámegiela hálddašanguovllus sirdojuvvo eará doaimmaide Sámedikki bušeahtas.</p>
    <p>Sivvan dása lea go suohkanat Divttasvuotna ja Porsáŋgu leat bidjan ovddit jagiid guovttegielatruđaid mat eai leat geavahuvvon, fondii. Dan sivas leat ruđat sirdojuvvon geavaheapmái 2014:s. Sámediggeráđđi sáhttá geassit ruovttoluotta doarjagiid jus dat eai leat geavahuvvon juolludeami ulbmila mielde. Dát lea guovttegielatdoarjaga njuolggadusaid mielde suohkaniidda ja fylkkasuohkaniidda.</p>
    <p>Kultuvra</p>
    <p>Čoahkketabealla - kultuvra</p>
    <p><em type="bold">Čilgehus Bušeahtta -14 Ođđasisj . bušRev.buš-14</em> </p>
    <p>Buorit rámmaeavttut sámi dáiddáriidda21 408 000-1 273 00020 135 000 Sámi kulturásahusat arenan sámi kultuvrra gaskusteapmái ja vásiheapmái74 968 000-291 00074 677 000</p>
    <p>Sámi faláštallan2 427 0002 427 000</p>
    <p>Sámi mediafálaldat3 765 0003 765 0000</p>
    <p><em type="bold">102 568 000-1 564 000101 004 000Submi</em>  </p>
    <p>Čoahkketabealla - buorit rámmaeavttut sámi dáiddáriidda</p>
    <p><em type="bold">Akt. Čilgehus Bušeahtta -14 Ođđasisj . bušRev.buš-14</em> </p>
    <p>19000Sámi dáiddáršiehtadus6 870 0006 870 000</p>
    <p>Sámi kultur- ja nuoraidorganisašuvnnat400 000400 000</p>
    <p>Musihkka ja girjjálašvuohta9 038 000-700 0008 338 000</p>
    <p>Girječállin500 000500 000</p>
    <p xml:lang="fin">Kulturdoaimmat4 600 000-573 0004 027 000</p>
    <p><em type="bold">21 408 000-1 273 00020 135 000Submi</em>  </p>
    <p>Čoahkketabealla - sámi kulturásahusat sámi kulturarenan</p>
    <p><em type="bold">Akt. Čilgehus Bušeahtta -14 Ođđasisj . bušRev.buš-14</em> </p>
    <p>15100Sámi festiválat4 585 0004 585 000 15300Sámi teahter21 428 00021 428 000 15500Sámi museat27 752 00027 752 000 15000Sámi kulturviesut ja kulturgaskkustanásahusat14 914 00014 914 000</p>
    <p>Dáidda- ja kulturgaskkustanarenat3 139 000-291 0002 848 000</p>
    <p>Sámi lágádusat2 750 0002 750 000</p>
    <p>Prográmma ásahusovddideami várás400 000400 000</p>
    <p><em type="bold">74 968 000-291 00074 677 000Submi</em> </p>
    <p xml:lang="smj">Máhttu</p>
    <p>Čoahkketabealla - máhttu</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Mánáidgárdi11 405 000-360 00011 045 000</p>
    <p>Vuođđooahpahus24 248 000-630 00023 618 000</p>
    <p>Alitoahppu ja duktan4 000 0004 000 0000</p>
    <p><em type="bold">39 653 000-990 00038 663 000Submi</em>  </p>
    <p>Čoahkketabealla - mánáidgárdi</p>
    <p><em type="bold">Akt. Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Sámi mánáigárdefálaldat11 405 000-360 00011 045 0000</p>
    <p><em type="bold">11 405 000-360 00011 045 000Submi</em>  </p>
    <p>Čoahkketabealla - vuođđooahpahus</p>
    <p><em type="bold">Akt. Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Sámi oahpponeavvoportála – Ovttas- Aktan- Aktesne1 000 0001 000 000</p>
    <p>Oahpporesurssaid ráhkadeapmi17 625 000-630 00016 995 000</p>
    <p>Oahpponeavvuid jorgaleapmi ja heiveheapmi 3 323 0003 323 000</p>
    <p>Máttasámi terminologiija- ja oahpponeavvoovddideapmi1 000 0001 000 000</p>
    <p>Árbediehtu ja meahcásteapmi vuođđoskuvllas1 000 0001 000 000</p>
    <p>Sámi oahpaheaddjifierpmáda300 000300 000</p>
    <p><em type="bold">24 248 000-630 00023 618 000Submi</em>  </p>
    <p>Ealáhusat</p>
    <p>Čoahkketabealla - ealáhus</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Vuođđoealáhusaid rámmaeavttut8 100 000-1 288 0006 812 000</p>
    <p>Geasuheaddji báikegottit7 000 000-1 101 0005 899 000</p>
    <p>Kulturealáhusat17 584 000-300 00017 284 000</p>
    <p>Árvoháhkan ja ođđaásaheamit5 000 000-372 0004 628 0000</p>
    <p><em type="bold">37 684 000-3 061 00034 623 000Submi</em>  </p>
    <p>Čoahkketabealla - vuođđoealáhusaid rámmaeavttut</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Doarjja vuođđoealáhusaide8 100 000-1 288 0006 812 0000</p>
    <p><em type="bold">8 100 000-1 288 0006 812 000Submi</em>  </p>
    <p>Čoahkketabealla - geasuheaddji báikegottit</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Ealáhuseallin ja fitnodatovddideapmi7 000 000-1 101 0005 899 0000</p>
    <p><em type="bold">7 000 000-1 101 0005 899 000Submi</em>  </p>
    <p>Čoahkketabealla - kulturealáhusat</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Duodjeealáhusa ovddideapmi ja rekrutteren dasa2 578 0002 578 000</p>
    <p>Duodjeinstituhtta 2 856 0002 856 000</p>
    <p>Gánnáhahtti kulturealáhusaid ovddideapmi1 400 000-300 0001 100 000</p>
    <p>Gealbovuđot kulturealáhusa ovddideapmi1 350 0001 350 000</p>
    <p>Duoji ealáhusšiehtadus9 400 0009 400 0000</p>
    <p><em type="bold">17 584 000-300 00017 284 000Submi</em>  </p>
    <p>Čoahkketabealla - árvoháhkan ja ođđaásaheamit</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Árvoháhkan ja ođđaásaheamit4 000 000-372 0003 628 000</p>
    <p>Gelbbolašvuođa buorideapmi ja čuovvoleapmi1 000 0001 000 0000</p>
    <p><em type="bold">5 000 000-372 0004 628 000Submi</em>  </p>
    <p>Eará doaibmabijut</p>
    <p>Čoahkketabealla - eará doaibmabijut</p>
    <p><em type="bold">Akt.Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Sámedikki konferánssat1 000 000500 0001 500 000</p>
    <p>Sámiide guoski statistihkka Norggas375 000375 000</p>
    <p>Bálkkašumiid ja stipeanddaid juohkin125 000125 000</p>
    <p>Čielggadeamit ja árvvoštallamat1 052 0001 052 000</p>
    <p>Sámedikki 25 jagi ávvudeapmi1 000 0001 000 0000</p>
    <p><em type="bold">3 552 000500 0004 052 000Submi </em>  </p>
    <p>2014 bušeahtas várrejuvvui 1 000 000 ruvnno konferánssaide maid Sámediggi lágida. Sámediggi lea juo čađahan máŋga konferánssa 2014:s. Olggosgolut čađahuvvon ja plánejuvvon konferánssaide leat eanet go bušeterejuvvon. Danin lea dárbu lasihit dán postii ruđa.</p>
    <p>Dássážii 2014:s leat boraspireseminára, evaluerenseminára sámediggeválggain 2013:s ja pedagogalaš fágabeaivvit čađahuvvon.</p>
    <p>Čuovvovaš konferánssat galget čađahuvvot maŋŋil 2014:s:</p>
    <p>-  Dáiddárkonferánsa -  Kulturmuitokonferánsa -  Mánáidgárdeseminára -  Sámedikki čalmmusteapmi Vuođđolága 200- jagi ávvudeami čalmmusteapmi</p>
    <p>-  Sámedikki 25- jagi ávvudeapmi -  Sámi girjjálašvuođabeaivvit -  Álggahankonferánsa alit oahpus -  Seminára oahppoplánaid ođasmahttima birra duojis ja boazodoallofágas</p>
    <p>2014 reviderejuvvon bušeahtas várrejuvvo 500 000 ruvnno konferánssaide maid Sámediggi lágida.</p>
    <p>Doaibmagolut politihkalaš dásis</p>
    <p>Čoahkketabealla - politihkalaš dási doaibmagolut</p>
    <p><em type="bold">Čilgehus Bušeahtta -14Liigejuollud.Ođđasisj. bušRev.buš-14</em> </p>
    <p>Politihkalaš dási doaibmagolut22 991 000361 22723 352 227 Váikkuhangaskaoamit dievasčoahkkinjođihangotti geavahussii8 076 0008 076 000</p>
    <p><em type="bold">31 067 000361 22731 428 227Submi</em>  </p>
    <p>Politihkalaš dási doaibmagolut</p>
    <p><em type="bold">Akt. 01Čilgehus Bušeahtta -14Liigejuollud.Ođđasisj. bušRev.buš-14</em> </p>
    <p>Sámedikki dievasčoahkkin9 136 000361 2279 497 227</p>
    <p>Sámedikki dievasčoahkkinjođihangoddi2 150 0002 150 000</p>
    <p>Sámedikki bearráigeahččanlávdegoddi900 000900 000</p>
    <p>Sámi parlamentáralaš ráđđi900 000900 000</p>
    <p>Sámediggeráđđi9 000 0009 000 000</p>
    <p>Sámedikki nuoraidpolitihkalaš lávdegoddi (SNPL) 350 000350 000</p>
    <p>Sámedikki vuorrasiidráđđi400 000400 000</p>
    <p>Sámedikki váiddalávdegoddi155 000155 000</p>
    <p><em type="bold">22 991 000361 22723 352 227Submi</em>  </p>
    <p>2014 bušeahtas várrejuvvui 9 136 000 ruvnno Sámedikki dievasčoahkkimii. Sámedikki 2013 rehketdoalu badjelmeare geavaheami mielde lea dárbu lasihit dán postii ruđa. Várrejuvvo danin 361 227 ruvnno reviderejuvvon bušeahtas Sámedikki dievasčoahkkimii.</p>
    <p>Plána- ja finánsalávdegoddi árvalus</p>
    <p>Álggahus</p>
    <p>Sámedikki doaibma lea meroštallojuvvon netto bušeahttadoaibman, danne bisuha ja juohká Sámediggi iežas bušeahta badjelbáhcaga. Vejolaš vuolláibáza váldojuvvo sisa maŋit jagi bušeahtas. Sámedikki 2013 rehketdoallu čájeha rehketdoalu dáfus 11 377 545 ruvnno vuolláibáhcaga, ja ovttas iežaskapitálain (badjebáza mii ii leat geavahuvvon) 2012 rájes, 4 407 772 ruvnno., lea ieškapitála 31.12.2013 muttus 6 969 773 ruvnno (vuolláibáza iežasruđas). Dát ferte gokčojuvvot 2014 reviderejuvvon bušeahtas, ja dán ášši lea Plána- ja finánsalávdegoddi meannudan.</p>
    <p>Evttohusat</p>
    <p>
      <em type="italic">NSR, Bargiidbellodaga, Nordkalottfolket, Árja, Olgeš ja Åarjel - Saemiej Giel evttohus </em>
    </p>
    <p>Evttohus 1</p>
    <p>
      <em type="bold">Lohko muddemat bušeahtas </em>
    </p>
    <p>Tabealla 4.2.   Sámi almmolaš čielggadusat vuoliduvvo 1 000 000 ruvnnuin ja sihkkojuvvo</p>
    <p>Tabealla 16  Hálddahusdási doaibmagolut vuoliduvvo 1 000 000 ruvnnuin. Postii báhcá    102 372 000 ru Tabell 14.2  Sámedikki konferánssat vuoliduvvo 500 000 ruvnnuin ja dasa báhcá 1 000 000 ru Akt 1510  Sámediggeráđđi vuoliduvvo 500.000 ruvnnuin ja dasa báhcá     8 500 000 ru Akt 1010  Sámedikki dievasčoahkkin vuoliduvvo 361 227 ruvnnuin ja dasa báhcá     9 136 000 ru Akt 11000-11020 Giellaprošeavttat lasihuvvo 216 000 ruvnnuin ja dasa gártá      7.610.000 ru Akt 21000  Oahpporesurssaid ráhkadeapmi lasihuvvo 630 000 ruvnnuin ja dasa gártá    17.625.000  Akt 41010 Árvoháhkan ja ođđaásaheamit lasihuvvo 372 000 ruvnnuin ja dasa gártá    4 000 000 ru Akt 17010  Musihkka ja girjjálašvuohta lasihuvvo 700 000 ruvnnuin ja dasa gártá     9 038 000 ru Akt 17100  Kulturdoaibmabijut lasihuvvo 573 000 ruvnnuin ja dasa gártá 4 600 000 ru Akt 40000  Doarjja vuođđoealáhusaide lasihuvvo 400 000 ruvnnuin ja submin gártá    7 212 000 ru Akt 40510  Ealáhuseallin ja fitnodatovddideapmi lasihuvvo 470 227 ruvnnuin ja submin gártá   7 470 227 ru</p>
    <p>
      <em type="bold">Teakstaevttohus bušehttii: </em>
    </p>
    <p>Kap 15.1 Politihkalaš dási doaibmagolut</p>
    <p>Teaksta vuollekapihttalii <em type="bold">Sámedikki dievasčoahkkin</em> lasihuvvo: </p>
    <p>Lávdegodde- ja dievasčoahkkinvahkku skábmamánus ja juovlamánus 2014 čohkkejuvvo oktan vahkkun.</p>
    <p>Ruđat lávdegoddemátkkiide ja fágalávdegottiid oassálastimii semináraide ja konferánssaide bissehuvvojit olggos dán jagi.</p>
    <p>Evttohus 2</p>
    <p>Teakstaevttohus bušehttii:</p>
    <p>Giella Čujuhit kapihttalii 4.2.2 Ođđa teaksta čoahkketabellii - giella</p>
    <p>Lávdegotti ásaheapmi, mii galgá čielggadit ja ovddidit evttohusa mo buoridit sámegiela láhkadahkosa, gozihan- ja dárkkistandoaimmaid, resursadili ja gelbbolašvuođadili, maŋiduvvo. Sámediggi álggaha gulahallama dálá áittardeaddjiortnegiiguin, dás maiddái Siviilaáittardeaddji, Nationála ásahusain olmmošvuoigatvuođaid várás, Dásseárvo- ja vealahusáittardeddjiin, Mánáidáittardeddjiin, Buhcciidáittardeaddjiortnegiin ja eará guoskevaš almmolaš áittardanortnegiiguin dainna ulbmiliin ahte geahčadit mo dáid áittardeddjiid gelbbolašvuođa sámi gielas ja kultuvrras sáhttá nannet.</p>
    <p>Lávdegotti ráva</p>
    <p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
    <p>Sámediggi doarju muđui sámediggeráđi árvalusevttohusa.</p>
    <p>Mearkkašumit, Bargiidbellodat, áirras Vibeke Larsen bokte</p>
    <p>Sisaoastinortnet Savio-dáidagii</p>
    <p>Dáiddár John Andreas Savio lei vuosttaš sápmelaš geas lei iežas čájáhus Nasjonalgalleias ja mis lea dáiddamusea mii gaskkusta Savio- dáidaga. Stuora oassi Savio- dáidagis lea maid priváhta olbmuin, maiddái olggobealde Sámi. Danin ferte Bargiidbellodaga mielas árvvoštallojuvvot galgá go Saviomuseii  ásahuvvot sierra sisaoastinortnet Savio- dáidaga várás, nu ahte eanet Savio- dáidagis gullá almmolaš Sápmái.</p>
    <p>Evttohus 3, áirras Isak Mathis O. Hætta, Dáloniid Listu</p>
    <p>Álggahit čielggademiid ja ovddidit evttohusaid buoridan dihtii lágaid meahccegeavaheami ja meahcceealáhusaid ektui amas kultuvra, giella ja eallinvuohki jávkat. Guoská erenoamážit: láhka mohtorjohtalusa birra mehciin, luonddušláddjivuođaláhkii ja plána- ja huksenláhkii. Leat erenoamážit dát golbma lága mat leat áittan sámi ávkkástallamii meahcceresurssaiguin.</p>
    <p>III  Jienasteapmi</p>
    <p>39 áirasis ledje 36 čoahkis. Jienasteapmi dahkkojuvvui čuovvovaš vuogi mielde:</p>
    <p>Dáloniid listu evttohus mearriduvvui 26 jienain 10 jiena vuostá. Evttohus 1 mearriduvvui ovttajienalaččat.  Evttohus 2 mearriduvvui ovttajienalaččat.  Plána- ja finánsalávdegotti ráva mearriduvvui ovttajienalaččat.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  1  Laila Nystad, áššejođiheaddji Mariann Wollmann Magga   Ellen Kristina Saba  Laila Nystad   2  Vibeke Larsen Kirsti Guvsám   Inger Elin Utsi   Piera Heaika Muotka  Vibeke Larsen   3  Ann-Mari Thomassen Vibeke Larsen   Mariann Wollmann Magga   Marit Kirsten Anti Gaup  Ann-Mari Thomassen   4  Isak Mathis O. Hætta Kjetil Romsdal   Marit Kirsten Anti Gaup   Per Andersen Bæhr  Isak Mathis O. Hætta   5  Ronny Wilhelmsen Piera Heaika Muotka   Kirsti Guvsám   Inger Elin Utsi  Ronny Wilhelmsen   6  Kirsti Guvsám Mariann Wollmann Magga   Johan Vasara   Vibeke Larsen</p>
    <p>Kirsti Guvsám   7  Mariann Wollmann Magga Kirsti Guvsám   Inger Elin Utsi   Ellen Kristina Saba  Mariann Wollmann Magga   8  Láilá Susanne Vars Piera Heaika Muotka   Christina Henriksen   Kirsti Guvsám  Láilá Susanne Vars   9  Per Andersen Bæhr Inger Elin Utsi   Piera Heaika Muotka   Kirsti Guvsám 10  Lars Filip Paulsen Kirsti Guvsám   Inger Elin Utsi   Beaska Niillas  Lars Filip Paulsen  11  Ellen Kristina Saba Mariann Wollmann Magga   Inger Elin Utsi   Isak Mathis O. Hætta  Ellen Kristina Saba  12  Laila Nystad  13  Jovna Zakarias Dunfjell  14  Marie Therese Nordsletta Aslaksen 15  Anita Persdatter Ravna  16  Hartvik Hansen  17  Láilá Susanne Vars  18  Vibeke Larsen  19  Piera Heaika Muotka  20  Ann-Mari Thomassen  21  Christina Henriksen   Laila Nystad</p>
    <p>VI  Sámedikki mearrádus</p>
    <p>Sámedikki doaibma lea meroštallojuvvon netto bušeahttadoaibman, danne bisuha ja juohká Sámediggi iežas bušeahta badjelbáhcaga. Vejolaš vuolláibáza váldojuvvo sisa maŋit jagi bušeahtas Sámediggi láve jahkásaččat revideret bušeahtas dievasčoahkkimis geassemánus, jahkedieđáhusa mearrádusa vuođul njukčamánus mas lea mielde maiddái jahkerehketdoallu.</p>
    <p>Sámediggi sáhttá hálddašit poastta 50 ruđaid maid lea ožžon departemeanttain friddja. Dát ii guoskka merkejuvvon ruđaide mat bohtet eará departemeantapoasttain, nugo poasttain 22 ja 72. Lassijuolludusat váldojuvvojit dattetge mielde reviderejuvvon bušeahtas.</p>
    <p>Sámedikki 2013 rehketdoallu čájeha rehketdoalu dáfus 11 377 545 ruvnno vuolláibáhcaga, ja ovttas iežaskapitálain (badjelbáza mii ii leat geavahuvvon) 2012 rájes, 4 407 772 ruvnno, lea iežaskapitála  juovlamánu 31.b. 2013 6 969 773 ruvnno (vuolláibáza iežas ruđas). Dát ferte gokčojuvvot 2014 reviderejuvvon bušeahtas.</p>
    <p>2013 Rehketdoallu čájeha ahte stuorimus vuolláibáhcaga leat politihkalaš dási doaibmagolut, Áltá 2013 ja ohcanvuđot doarjagat kultuvrii, máhttui, ealáhusaide ja regionálaovddideapmái mat leat</p>
    <p>buktán. Čujuhuvvo muđui Sámedikki jahkerehketdollui ja Sámedikki 2013 jahkedieđáhussii áššis 005/14.</p>
    <p>Ođđasis juohkin 2014 bušeahtas oidno tabeallain vuolábealde ja válddahusas juohke poastta birra.</p>
    <p>Sámediggi lea vuoruhan vuolidit stuorimus ohcanvuđot doarjjaortnegiid ja ortnegiin main lea leamaš eanemus badjelmeare geavaheapmi jagis 2013. Lea maid vuoruhuvvon unnidit iežas prošeavttaid mat eai leat vel boahtán johtui, ja ovdánahttindoarjja suohkaniidda sámegiela hálddašanguovllus lea vuoliduvvon.</p>
    <p>Njuolggodoarjja ii leat vuoliduvvon. Sámediggi lea sádden juolludanreivve buot njuolggodoarjaga vuostáiváldiide ja lea geatnegahtton doalahit dáid doarjagiid 2014:s. Poasttain mat gusket sohppojuvvon ovttasbargošiehtadusaide ii ge leat vuoliduvvon, ii ge Sámeálbmot foandda reanttuin.</p>
    <p>Sámedikki ollislaš sisaboahtu ja golut</p>
    <p>Sámedikki boađut ja golut buohkanassii</p>
    <p><em type="bold"> BušeahttaOđđasisj uog.Rev.buš-14</em> </p>
    <p><em type="bold">bušeahtta</em> </p>
    <p><em type="bold">Doaibmaboađut</em> </p>
    <p xml:lang="koi">412 499 000412 499 000</p>
    <p>Departemeanttaid juolludusat</p>
    <p xml:lang="koi">5 000 0005 000 000</p>
    <p xml:lang="koi">2 800 0002 800 000</p>
    <p>Juolludus Sámeálbmotfoanda</p>
    <p xml:lang="koi"><em type="bold">420 299 000420 299 000</em> </p>
    <p xml:lang="koi">80 965 000-3 000 00077 965 000</p>
    <p xml:lang="koi">102 568 000-291 000102 277 000</p>
    <p xml:lang="koi">8 711 0008 711 000</p>
    <p>Sámeálbmot foandda reanttuid álggaheapmi</p>
    <p><em type="bold">Doaibmaboađuid submi</em> </p>
    <p xml:lang="smj">Giella</p>
    <p>Kultuvra</p>
    <p>Girjerádju</p>
    <p xml:lang="koi">39 653 000-360 00039 293 000</p>
    <p xml:lang="koi">3 531 0003 531 000</p>
    <p xml:lang="koi">2 000 0002 000 000</p>
    <p xml:lang="koi">2 900 0002 900 000</p>
    <p xml:lang="koi">37 684 000-1 818 77335 865 227</p>
    <p xml:lang="koi">2 500 0002 500 000</p>
    <p xml:lang="koi">1 796 0001 796 000</p>
    <p xml:lang="koi">3 552 0003 552 000</p>
    <p>Sámi ovttasbargu ja riikkaidgaskasaš bargu</p>
    <p>Eará doaibmabijut</p>
    <p xml:lang="koi"><em type="bold">285 860 000-5 469 773280 390 227</em> </p>
    <p xml:lang="koi"><em type="bold">134 439 0005 469 773139 908 773</em> </p>
    <p><em type="bold">Váikkuhangaskaomiid submi</em> </p>
    <p xml:lang="koi">31 067 000-500 00030 567 000</p>
    <p><em type="bold">Doaibmaboađuid - váikkuhangaskaomiid submi</em> </p>
    <p><em type="bold">Doaibmagolut</em> </p>
    <p>Politihkalaš dási doaibma</p>
    <p xml:lang="koi">103 372 000-1 000 000102 372 000</p>
    <p xml:lang="koi"><em type="bold">134 439 000-1 500 000132 939 000</em> </p>
    <p xml:lang="koi"><em type="bold">6 969 7736 969 773</em> </p>
    <p><em type="bold">Váikkuhangaskaoamit</em> </p>
    <p>Máhtolašvuohta</p>
    <p>Dearvvašvuohta ja sosiála</p>
    <p>Areálat ja biras</p>
    <p xml:lang="est">Kultursuodjalus</p>
    <p>Ealáhus</p>
    <p>Regionalá ovddideapmi</p>
    <p>Hálddahusa doaibma</p>
    <p><em type="bold">Doaibmagoluid submi</em> </p>
    <p xml:lang="deu"><em type="bold">JAHKEBOAĐUS</em> </p>
    <p>Vuolláibáhcaga juohkin</p>
    <p>Tabeallat vuolábealde čujuhit movt vuolláibáza 6 969 773 ru juogaduvvo.</p>
    <p xml:lang="smj">Giella</p>
    <p>Čoahkketabealla giella</p>
    <p><em type="bold">Čilgehus Bušeahtta -14 Ođđasisj . bušRev.buš-14</em> </p>
    <p>Ovddasvástádus sámegielas ja dan rámmaeavttut1 000 000-1 000 000</p>
    <p xml:lang="smj">Giellageavaheaddjit8 000 0008 000 000</p>
    <p>Sámegiela geavaheapmi71 965 000-2 000 00069 965 000</p>
    <p><em type="bold">80 965 000-3 000 00077 965 000Submi </em>  </p>
    <p>Čoahkketabealla - ovddasvástádus sámegiealas ja dan rámmaeavttut</p>
    <p><em type="bold">Akt.Čilgehus Bušeahtta -14 Ođđasisj . bušRev.buš-14</em> </p>
    <p>Sámi almmolaš čielggadusat1 000 000-1 000 000</p>
    <p><em type="bold">1 000 000-1 000 000Submi</em> </p>
    <p>Lávdegotti ásaheapmi, mii galgá čielggadit ja ovddidit evttohusa mo buoridit sámegiela láhkadahkosa, gozihan- ja dárkkistandoaimmaid, resursadili ja gelbbolašvuođadili, maŋiduvvo. Sámediggi álggaha gulahallama dálá áittardeaddjiortnegiiguin, dás maiddái Siviilaáittardeaddji, Nationála ásahusain olmmošvuoigatvuođaid várás, Dásseárvo- ja vealahusáittardeddjiin, Mánáidáittardeddjiin, Buhcciidáittardeaddjiortnegiin ja eará guoskevaš almmolaš áittardanortnegiiguin dainna ulbmiliin ahte geahčadit mo dáid áittardeddjiid gelbbolašvuođa sámi gielas ja kultuvrras sáhttá nannet.</p>
    <p>Čoahkketabealla - sámegiela geavaheapmi</p>
    <p><em type="bold">Akt. Čilgehus Bušeahtta -14 Ođđasisj . bušRev.buš-14</em> </p>
    <p>Sámi giellakampánnja1 400 0001 400 000 10000Guovttegielatvuođadoarjagat48 429 000-2 000 00046 429 000</p>
    <p>Čállin- ja lohkanveahkki vuorrasiidda450 000450 000</p>
    <p>10100Sámi giellaguovddážat14 076 00014 076 000</p>
    <p>11000Giellaprošeavttat7 610 0007 610 000</p>
    <p><em type="bold">71 965 000-2 000 00069 965 000Submi</em> </p>
    <p>Čoahkketabealla - sámegiela geavaheapmi - guovttegielatvuođadoarjagat gielddaide</p>
    <p><em type="bold">Akt. Čilgehus Bušeahtta -14 Ođđasisj . bušRev.buš-14</em> </p>
    <p>Guovdageainnu suohkan6 459 0006 459 000</p>
    <p>Kárášjoga gielda6 113 0006 113 000</p>
    <p>Deanu gielda3 785 0003 785 000</p>
    <p>Porsáŋggu gielda3 534 0003 534 000</p>
    <p>Unjárgga gielda2 509 0002 509 000</p>
    <p>Gáivuona suohkan2 559 0002 559 000</p>
    <p>Divttasvuona suohkan2 422 0002 422 000</p>
    <p>Snoase suohkan1 798 0001 798 000</p>
    <p>Loabága suohkan1 717 0001 717 000</p>
    <p xml:lang="sma">Raavrhvijhke tjïelte  1 601 0001 601 000 Ovddidandoarjagat10 832 000-2 000 0008 832 000</p>
    <p><em type="bold">43 329 000-2 000 00041 329 000Submi</em>  </p>
    <p>2 000 000 ruvnno ovdánahttindoarjagis suohkaniidda sámegiela hálddašanguovllus sirdojuvvo eará doaimmaide Sámedikki bušeahtas.</p>
    <p>Sivvan dása lea go suohkanat Divttasvuotna ja Porsáŋgu leat bidjan ovddit jagiid guovttegielatruđaid mat eai leat geavahuvvon, fondii. Dan sivas leat ruđat sirdojuvvon geavaheapmái 2014:s. Sámediggeráđđi sáhttá geassit ruovttoluotta doarjagiid jus dat eai leat geavahuvvon juolludeami ulbmila mielde. Dát lea guovttegielatdoarjaga njuolggadusaid mielde suohkaniidda ja fylkkasuohkaniidda.</p>
    <p>Kultuvra</p>
    <p>Čoahkketabealla - kultuvra</p>
    <p><em type="bold">Čilgehus Bušeahtta -14 Ođđasisj . bušRev.buš-14</em> </p>
    <p>Buorit rámmaeavttut sámi dáiddáriidda21 408 00021 408 000 Sámi kulturásahusat arenan sámi kultuvrra gaskusteapmái ja vásiheapmái74 968 000-291 00074 677 000</p>
    <p>Sámi faláštallan2 427 0002 427 000</p>
    <p>Sámi mediafálaldat3 765 0003 765 0000</p>
    <p><em type="bold">102 568 000-291 000102 277 000Submi</em>  </p>
    <p>Čoahkketabealla - sámi kulturásahusat sámi kulturarenan</p>
    <p><em type="bold">Akt. Čilgehus Bušeahtta -14 Ođđasisj . bušRev.buš-14</em> </p>
    <p>15100Sámi festiválat4 585 0004 585 000</p>
    <p>15300Sámi teahter21 428 00021 428 000 15500Sámi museat27 752 00027 752 000 15000Sámi kulturviesut ja kulturgaskkustanásahusat14 914 00014 914 000</p>
    <p>Dáidda- ja kulturgaskkustanarenat3 139 000-291 0002 848 000</p>
    <p>Sámi lágádusat2 750 0002 750 000</p>
    <p>Prográmma ásahusovddideami várás400 000400 000</p>
    <p><em type="bold">74 968 000-291 00074 677 000Submi</em> </p>
    <p xml:lang="smj">Máhttu</p>
    <p>Čoahkketabealla - máhttu</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Mánáidgárdi11 405 000-360 00011 045 000</p>
    <p>Vuođđooahpahus24 248 00024 248 000</p>
    <p>Alitoahppu ja duktan4 000 0004 000 0000</p>
    <p><em type="bold">39 653 000-360 00039 293 000Submi</em>  </p>
    <p>Čoahkketabealla - mánáidgárdi</p>
    <p><em type="bold">Akt. Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Sámi mánáigárdefálaldat11 405 000-360 00011 045 0000</p>
    <p><em type="bold">11 405 000-360 00011 045 000Submi</em>  </p>
    <p>Ealáhusat</p>
    <p>Čoahkketabealla - ealáhus</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Vuođđoealáhusaid rámmaeavttut8 100 000-888 0007 212 000</p>
    <p>Geasuheaddji báikegottit7 000 000-630 7736 369 227</p>
    <p>Kulturealáhusat17 584 000-300 00017 284 000</p>
    <p>Árvoháhkan ja ođđaásaheamit5 000 0005 000 0000</p>
    <p><em type="bold">37 684 000-1 818 77335 865 227Submi</em>  </p>
    <p>Čoahkketabealla - vuođđoealáhusaid rámmaeavttut</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Doarjja vuođđoealáhusaide8 100 000-888 0007 212 0000</p>
    <p><em type="bold">8 100 000-888 0007 212 000Submi</em>  </p>
    <p>Čoahkketabealla - geasuheaddji báikegottit</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Ealáhuseallin ja fitnodatovddideapmi7 000 000-630 7736 369 2270</p>
    <p><em type="bold">7 000 000-630 7736 369 227Submi</em>  </p>
    <p>Čoahkketabealla - kulturealáhusat</p>
    <p><em type="bold">Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Duodjeealáhusa ovddideapmi ja rekrutteren dasa2 578 0002 578 000</p>
    <p>Duodjeinstituhtta 2 856 0002 856 000</p>
    <p>Gánnáhahtti kulturealáhusaid ovddideapmi1 400 000-300 0001 100 000</p>
    <p>Gealbovuđot kulturealáhusa ovddideapmi1 350 0001 350 000</p>
    <p>Duoji ealáhusšiehtadus9 400 0009 400 0000</p>
    <p><em type="bold">17 584 000-300 00017 284 000Submi</em>  </p>
    <p>Eará doaibmabijut</p>
    <p>Čoahkketabealla - eará doaibmabijut</p>
    <p><em type="bold">Akt.Čilgehus Bušeahtta -14Liigejuollud.Ođđasisj . bušRev.buš-14</em> </p>
    <p>Sámedikki konferánssat1 000 0001 000 000</p>
    <p>Sámiide guoski statistihkka Norggas375 000375 000</p>
    <p>Bálkkašumiid ja stipeanddaid juohkin125 000125 000</p>
    <p>Čielggadeamit ja árvvoštallamat1 052 0001 052 000</p>
    <p>Sámedikki 25 jagi ávvudeapmi1 000 0001 000 0000</p>
    <p><em type="bold">3 552 0003 552 000Submi </em>  </p>
    <p>Álggahit čielggademiid ja ovddidit evttohusaid buoridan dihtii lágaid meahccegeavaheami ja meahcceealáhusaid ektui amas kultuvra, giella ja eallinvuohki jávkat. Guoská erenoamážit: láhka mohtorjohtalusa birra mehciin, luonddušláddjivuođaláhkii ja plána- ja huksenláhkii. Leat erenoamážit dát golbma lága mat leat áittan sámi ávkkástallamii meahcceresurssaiguin.</p>
    <p>2014 bušeahtas várrejuvvui 1 000 000 ruvnno konferánssaide maid Sámediggi lágida. Sámediggi lea juo čađahan máŋga konferánssa 2014:s. Olggosgolut čađahuvvon ja plánejuvvon konferánssaide leat eanet go bušeterejuvvon. Danin lea dárbu lasihit dán postii ruđa.</p>
    <p>Dássážii 2014:s leat boraspireseminára, evaluerenseminára sámediggeválggain 2013:s ja pedagogalaš fágabeaivvit čađahuvvon.</p>
    <p>Čuovvovaš konferánssat galget čađahuvvot maŋŋil 2014:s:</p>
    <p>-  Dáiddárkonferánsa -  Kulturmuitokonferánsa -  Mánáidgárdeseminára -  Sámedikki čalmmusteapmi Vuođđolága 200- jagi ávvudeami čalmmusteapmi -  Sámedikki 25- jagi ávvudeapmi -  Sámi girjjálašvuođabeaivvit -  Álggahankonferánsa alit oahpus -  Seminára oahppoplánaid ođasmahttima birra duojis ja boazodoallofágas</p>
    <p>Doaibmagolut politihkalaš dásis</p>
    <p>Čoahkketabealla - politihkalaš dási doaibmagolut</p>
    <p><em type="bold">Čilgehus Bušeahtta -14Liigejuollud.Ođđasisj. bušRev.buš-14</em> </p>
    <p>Politihkalaš dási doaibmagolut22 991 000-500 00022 491 000 Váikkuhangaskaoamit dievasčoahkkinjođihangotti geavahussii8 076 0008 076 000</p>
    <p><em type="bold">31 067 000-500 00030 567 000Submi</em>  </p>
    <p>Politihkalaš dási doaibmagolut</p>
    <p><em type="bold">Akt. 01Čilgehus Bušeahtta -14Liigejuollud.Ođđasisj. bušRev.buš-14</em> </p>
    <p>Sámedikki dievasčoahkkin9 136 0009 136 000</p>
    <p>Sámedikki dievasčoahkkinjođihangoddi2 150 0002 150 000</p>
    <p>Sámedikki bearráigeahččanlávdegoddi900 000900 000</p>
    <p>Sámi parlamentáralaš ráđđi900 000900 000</p>
    <p>Sámediggeráđđi9 000 000-500 0008 500 000</p>
    <p>Sámedikki nuoraidpolitihkalaš lávdegoddi (SNPL) 350 000350 000</p>
    <p>Sámedikki vuorrasiidráđđi400 000400 000</p>
    <p>Sámedikki váiddalávdegoddi155 000155 000</p>
    <p><em type="bold">22 991 000-500 00022 491 000Submi</em>  </p>
    <p>Lávdegodde- ja dievasčoahkkinvahkku skábmamánus ja juovlamánus 2014 čohkkejuvvo oktan vahkkun.</p>
    <p>Ruđat lávdegoddemátkkiide ja fágalávdegottiid oassálastimii semináraide ja konferánssaide bissehuvvojit olggos dán jagi.</p>
    <p>Hálddahusdási doaibmagolut</p>
    <p><em type="bold">Akt. 01Čilgehus Bušeahtta -14Liigejuollud.Ođđasisj. bušRev.buš-14</em> </p>
    <p>Hálddahusdási doaibmagolut103 372 000-1 000 000102 372 000</p>
    <p><em type="bold">103 372 000-1 000 000102 372 000Submi</em>  </p>
    <p>Ášši meannudeapmi loahpahuvvui 05.06.14 dii. 14.20.</p>
    <p xml:lang="smj">Vuđđogiella: Dárogiella</p>
    <p xml:lang="nob">Ášši/Sak  DC 018/14</p>
    <p>Sámedikki bearráigeahččanlávdegoddi – doaibmadieđáhus 2013</p>
    <p>Arkiivaáššenr.</p>
    <p xml:lang="koi">14/128</p>
    <p>Meannudeamit</p>
    <p>Politihkalaš dássi Beaivi Áššenr. Sámedikki bearráigeahččanlávdegoddi 27.03.14  Sámedikki dievasčoahkkin 03. – 06.06.14 DC</p>
    <p>Ášši meannudeapmi álggahuvvui 05.06.14 dii. 14.30.</p>
    <p>I  Mildosat</p>
    <p>Nr.  Beaivi    Geas/Geasa Namahus</p>
    <p>II  Evttohusat ja mearkkašumit</p>
    <p>Bearráigeahččanlávdegotti evttohus:</p>
    <p>Sámediggi lea guorahallan bearráigeahččanlávdegotti doaibmadieđáhus 2013. Doaibmadieđáhus čuovvu čoahkkingirjji.</p>
    <p>Jahkedieđáhus 2013</p>
    <p xml:lang="deu">1. ÁLGGAHUS</p>
    <p>Sámedikki bearráigeahččanlávdegoddi oaččui ođđa nama dievasčoahkkináššis 09/10. Ođđa namma lea <span type="quote" xml:lang="nob">“Sametingets kontrollutvalg”</span>. Gustovaš njuolggadusain geavahuvvo ain namahus <span type="quote" xml:lang="nob">“Sametingets kontrollkomité”</span>.</p>
    <p>Bearráigeahččanlávdegotti ovddasvástádus- ja bargosuorggi sierra njuolggadusaid § 2 mielde galgá bearráigeahččanlávdegoddi «... <em type="italic">fágalaš vuođuin doaimmahit parlamentáralaš bearráigeahču ja stivrenbearráigeahču iskamiin ja čielggademiin áššebeliid, árvvoštallat daid ásahuvvon eavttuid ja ortnegiid ektui, ja čujuhit vejolaš boasttuvuođaid ja váilevašvuođaid</em>. </p>
    <p>
      <em type="italic">Bearráigeahččanlávdegottis dahje sis geasa Bearráigeahččanlávdegoddi lea fápmudan válddi, lea dievaslaš vuoigatvuohta beassat oaidnit Sámedikki dokumeanttaid, raporttaid ja sullasaččaid.  </em>
    </p>
    <p>Bearráigeahččanlávdegotti barggut leat mearriduvvon Sámedikki čoahkkinortnegis § 15. Lávdegotti barggut leat: <em type="italic">a)  doaimmahit parlamentáralaš bearráigeahču doaimmas mii ruhtaduvvo Sámedikki bušeahtas, ja b)  bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda. </em></p>
    <p>
      <em type="italic">Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit.  </em>
    </p>
    <p>
      <em type="italic">Lávdegoddi  sáhttá ovddidit árvalusa Sámedikki dievasčoahkkimii áššiin maid meannuda. </em>
    </p>
    <p>
      <em type="italic">Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái. </em>
    </p>
    <p>Sámedikki bearráigeahččanlávdegoddi galgá, Bearráigeahččanlávdegotti ovddasvástádus- ja bargosuorggi sierra njuolggadusaid § 5 mielde, ovddidit jahkedieđáhusa. Jahkedieđáhusas galget boahtit ovdan dat maid bearráigeahččanlávdegoddi lea bargan ovddit jagi.</p>
    <p xml:lang="deu">2. BEARRÁIGEAHČČANLÁVDEGOTTI LAHTUT</p>
    <p>Sámediggi válljii 14.10.09 <em type="italic">áššis 34/09 </em>čuovvovaččaid lahttun bearráigeahččanlávdegoddái áigodahkii 2009 - 2013: </p>
    <p>1.  Randi A. Skum, jođiheaddji 2.  Åge Nordkild,  nubbinjođiheaddji 3.  Silje Karine Muotka, lahttu 4.  Jørn Are Gaski, lahttu 5.  Mariann W. Magga, lahttu</p>
    <p>Dasto válljii Sámediggi 15.10.2013 áššis <em type="italic">037/13</em> čuovvovaččaid lahttun bearráigeahččanlávdegoddái áigodahkii 2013 - 2017: </p>
    <p>1.  John Kappfjell, jođiheaddji 2.  Marie Therese N. Aslaksen,  nubbinjođiheaddji 3.  Tor Gunnar Nystad, lahttu 4.  Inger Elin Utsi, lahttu 5.  Arthur Tørfoss, lahttu</p>
    <p>Siskkáldas čoahkkimat:  Bearráigeahččanlávdegoddi čađahii čuovvovaš siskkáldas čoahkkimiid doaibmaáigodagas:</p>
    <p type="listitem">  Oslos    25.01.13</p>
    <p type="listitem">  Oslos    06.05.13</p>
    <p type="listitem">  Romssas 22.08.13</p>
    <p type="listitem">  Kárášjogas 17.10.13</p>
    <p xml:lang="deu">3. BEARRÁIGEAHČČANLÁVDEGOTTI DOAIBMA</p>
    <p>Áššemeannudanbálvalusaid rámmašiehtadus</p>
    <p>Sámedikki bearráigeahččanlávdegoddi lea dahkan rámmašiehtadusa áššemeannudanbálvalusaid birra advokáhtafitnodagain ALT advokatfirma AS. ALT advokatfirma AS galgá fállat bealátkeahtes áššemeannudanbálvalusaid Sámedikki bearráigeahččanlávdegoddái. Soahpamušáigodat gusto golbma jagi (2012 - 2015), maid lea vejolaš guhkidit ovttain jagiin.</p>
    <p>
      <em type="bold">Bearráigeahččanlávdegoddi lea meannudan čuovvovaš áššiid 2013:s  </em>
    </p>
    <p><em type="bold">Ášši 03/13 Referáhtat </em>Bearráigeahččanlávdegoddi meannudii Sámi Duodji Oarje-Finnmárkku guovllu váidaga. Sámi Duodji Oarje-Finnmárkku guovllus váiddii ahte Sámi Duoji Riikaorganisašuvdna ii čuovu njuolggadusaid barggustis siskkáldasat organisašuvnnas.  </p>
    <p>Bearráigeahččanlávdegoddi hilggui váidaga ja čujuhii Sámedikki čoahkkinortnegii § 15, mas boahtá ovdan ahte bearráigeahččanlávdegoddi galgá čađahit Sámedikki parlamentáralaš bearráigeahču ja bearráigeahččat dan jahkerehketdoalu.</p>
    <p><em type="bold">Ášši 04/13 Bearráigeahččanlávdegotti ođasmahttojuvvon njuolggadusat  </em>Sámedikki bearráigeahččanlávdegoddi oinnii ahte lea dárbu ođasmahttit njuolggadusaidis. Rievdaduvvon njuolggadusat ovddiduvvojedje Sámedikki plána- ja finánsalávdegotti meannudeapmái, áššis 06/13 ja dat ovddiduvvojedje dievasčoahkkimii ja dohkkehuvvojedje áššis <em type="italic">26/13 – Sierra njuolggadusat bearráigeahččanlávdegotti ovddasvástádus- ja bargosuorgái. </em></p>
    <p>Álgonjuolggadusaid ektui, leat dáláš njuolggadusain divvojuvvon sieiva fáktameattáhusat. Mielde leat biddjojuvvon ođđa paragráfat surggiide mat gusket dasa movt iskkadeamit ja gulaskuddamat galget čađahuvvot. Dasto ođđa paragráfat mat válddahit bearráigeahččanlávdegotti bargovuogi ja movt guoskevaččaid vuoigatvuođat galget gozihuvvot.</p>
    <p>Bearráigeahččanlávdegotti njuolggadusaide lea maiddái ráhkaduvvon bagadus.</p>
    <p><em type="bold">Ášši 05/13  Sámedikki jagi 2011 rehketdoalu revideren </em>Vuođđun Sámedikki 2011 rehketdoalu meannudeapmái Bearráigeahččanlávdegottis ledje “<em type="italic">Riikarevišuvnna mearkkašumit Sámedikki doarjjasuorgái jagis 2011</em>” maid ALT advokatfirma AS lei dahkan<em type="italic">.</em> Bearráigeahččanlávdegoddi konkluderii, raportta vuođul, ahte dárbbašuvvojedje eanet dieđut ášši čuvgemii. </p>
    <p>Hálddahus dievasmahtii vástádusa čuoggáide mat guske doarjjahálddašeapmái, árvvus atnima prinsihpaide ja ossosiid oastimii Davvi Álbmot OS guovddážis ja rutiinnaide movt meannudit mátkerehkegiiguin.</p>
    <p>Ášši meannuduvvui loahpalaččat áššis 11/13. Bearráigeahččanlávdegoddi konkluderii ahte hálddahus lea vástidan gažaldagaide mat ovddiduvvojedje ášši vuosttaš gearddi meannudeami oktavuođas.</p>
    <p><em type="bold">Ášši 12/13 Sámedikki čoahkkingirjjiid geahčadeapmi </em>Bearráigeahččanlávdegoddi mearridii 2012:s geahčadit Sámedikki čoahkkingirjjiid ja bargu álggahuvvui maiddái jagi mielde.  </p>
    <p>Čoahkkingirjjiid geahčadeapmi jotkojuvvui 2013:s. ALT advokatfirma AS ovddidii notáhta mii válddahii čoahkkingirjjiid stáhtusa 2012:s. Raportta konklušuvdna lei čuovvovaš:</p>
    <p type="listitem">  Berrejit ráhkaduvvot rutiinnat maid bokte láhčit dan ahte bearráigeahččanlávdegoddi geahčada Sámediggeráđi čoahkkingirjjiid</p>
    <p type="listitem">  Sámediggeráđi čoahkkingirjjit berrejit gárvvistuvvot oanehis áiggi maŋŋá go čoahkkin lea loahpahuvvon, ja čoahkkingirjjit berrejit leat fidnemis.</p>
    <p type="listitem">  Berre fuolahit ahte ášši mii lea áššelisttas čalmmustuvvo lávga nummarráiddus</p>
    <p>Notáhta ovddiduvvui sámediggeráđđái ja sis lei vejolašvuohta buktit mearkkašumiid notáhta čuoggáide.</p>
    <p>Bearráigeahččanlávdegoddi válddi vuhtii ovddiduvvon mearkkašumiid.</p>
    <p>
      <em type="bold">Ášši 19/13 Bearráigeahččanlávdegotti áššiid stáhtus suoidnemánu 2013 nammii. </em>
    </p>
    <p>Dat bearráigeahččanlávdegoddi mii heittii, hábmii notáhta barggu stáhtusa birra válgaáigodagas 2009 - 2013. Notáhtas bohte ovdan hástalusat maiguin ođđa bearráigeahččanlávdegoddi sáhttá bargat.</p>
    <p>Notáhta ovddiduvvui ođđa bearráigeahččanlávdegoddái mii válljejuvvui áigodahkii 2013 - 2017 čoahkkimis golggotmánus 2013.</p>
    <p><em type="bold">Ášši 20/13 Riskaárvvoštallan – Sámedikki riskasurggiid identifiseren </em>Bearráigeahččanlávdegoddi diŋgui barggu Sámedikki riskasurggiid árvvoštallama birra. Diŋgojumis lei áigeguovdilis dokumeanttaid kárten ja viežžan.  </p>
    <p>Bearráigeahččanlávdegotti bušeahttadili geažil čakčat 2013 maŋiduvvui diŋgojupmi jahkái 2014.</p>
    <p><em type="bold">Ášši 21/13 Sámedikki doarjjahálddašeapmi –hálddašandárkkisteami ovdaanalysa </em>Bearráigeahččanlávdegoddái čájehuvvui Sámedikki doarjjahálddašeami hálddašandárkkisteami ovdaanalysa. </p>
    <p>Bearráigeahččanlávdegoddi válljii vuordit diŋgojumi bidjamis viidáseappot bargui hálddašandárkkistemiin.</p>
    <p><em type="bold">Ášši 23/13 Bearráigeahččanlávdegotti bargguid stáhtus  </em>Čoahkkin dollojuvvui diehtojuohkinčoahkkimin ođđa bearráigeahččanlávdegotti ja hálddahusa gaskka. Bearráigeahččanlávdegoddái čilgejuvvui bargguid stáhtusa birra, dieđuid birra dan ovddit bearráigeahččanlávdegottis. Hálddahus čilgii bušeahttastáhtusa birra ja ahte juolluduvvon ruđat jahkái 2013 ledje geavahuvvon.  </p>
    <p xml:lang="est">4. ISKKADEAMIT MAT ČAĐAHUVVOJIT BOAHTTEVAŠ JAGIIN</p>
    <p>Maiddái ođđa bearráigeahččanlávdegoddi eaktudii ahte ekonomalaš rámmat lasihuvvojit mealgat vai lávdegoddi áiggi mielde sáhttá čađahit daid doaimmaid mat leat eaktuduvvon ahte bearráigeahččanlávdegoddi galgá čađahit ovddasvástádus- ja bargosurggiid ektui.</p>
    <p>Bearráigeahččanlávdegoddi lea álgán bargat riskaanalysain Sámedikki riskasurggiid ektui. Vurdojuvvo ahte dán barggu boađus gárvvásmuvvá jagis 2014. Mii guoská bargui Sámedikki doarjjahálddašeami hálddašanođastusain, de áigu bearráigeahččanlávdegoddi maŋŋil mearridit goas bargu álggahuvvo.</p>
    <p xml:lang="nob">5. HÁSTALUSAT</p>
    <p>Bearráigeahččanlávdegotti bargodilli lea buorránan maiddái dán áigodagas áššemeannudanbálvalusaid rámmašiehtadusa bokte advokáhtafitnodagain ALT. Dat go namuhuvvon šiehtadus lea sajis, buorida ođđa bearráigeahččanlávdegotti bargodili mealgat ja dat sáhttá fokuseret bargguid nugo dat leat válddahuvvon bearráigeahččanlávdegotti ovddasvástádus- ja bargosuorggi  sierra njuolggadusain § 5.</p>
    <p>Ekonomalaš rámmat fertejit boahtit dan dássái ahte lea vejolaš čađahit revišuvdnadoaimmaid dohkálaš vuogi mielde.</p>
    <p>Bearráigeahččanlávdegoddi oaidná ahte lea dárbu buoridit lahtuid máhtu bearráigeahččanbarggu birra. Dat mearkkaša dan ahte sii fertejit searvat kurssaide ja konferánssaide.</p>
    <p>Bearráigeahččanlávdegoddi deattuha ahte Sámediggi lea ovddideamen parlamentáralaš málle mii maiddái resurssaid dáfus ferte dávistit Sámedikki bearráigeahččandoibmii.</p>
    <p>III  Jienasteapmi</p>
    <p>39 áirasis ledje 34 čoahkis. Dán áššis ii jienastuvvon.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  1  John Kappfjell, áššejođiheaddji Jørn Are Gaski  2  Mariann Wollmann Magga   3  Kirsti Guvsám   4  Beaska Niillas   5  Jørn Are Gaski Inger Elin Utsi   Marie Therese Nordsletta Aslaksen   Piera Heaika Muotka  Jørn Are Gaski   6  Tor Gunnar Nystad Jørn Are Gaski   Hartvik Hansen  7  Inger Elin Utsi Jørn Are Gaski  Inger Elin Utsi   8  Arthur Johan Tørfoss Inger Elin Utsi   Tor Gunnar Nystad  9  Jørn Are Gaski   John Kappfjell</p>
    <p>VI  Sámedikki mearrádus</p>
    <p>Sámediggi lea guorahallan bearráigeahččanlávdegotti doaibmadieđáhus 2013. Doaibmadieđáhus čuovvu čoahkkingirjji.</p>
    <p>Jahkedieđáhus 2013</p>
    <p xml:lang="deu">1. ÁLGGAHUS</p>
    <p>Sámedikki bearráigeahččanlávdegoddi oaččui ođđa nama dievasčoahkkináššis 09/10. Ođđa namma lea <span type="quote" xml:lang="nob">“Sametingets kontrollutvalg”</span>. Gustovaš njuolggadusain geavahuvvo ain namahus <span type="quote" xml:lang="nob">“Sametingets kontrollkomité”</span>.</p>
    <p>Bearráigeahččanlávdegotti ovddasvástádus- ja bargosuorggi sierra njuolggadusaid § 2 mielde galgá bearráigeahččanlávdegoddi «... fágalaš vuođuin doaimmahit parlamentáralaš bearráigeahču ja stivrenbearráigeahču iskamiin ja čielggademiin áššebeliid, árvvoštallat daid ásahuvvon eavttuid ja ortnegiid ektui, ja čujuhit vejolaš boasttuvuođaid ja váilevašvuođaid.</p>
    <p>Bearráigeahččanlávdegottis dahje sis geasa Bearráigeahččanlávdegoddi lea fápmudan válddi, lea dievaslaš vuoigatvuohta beassat oaidnit Sámedikki dokumeanttaid, raporttaid ja sullasaččaid.</p>
    <p>Bearráigeahččanlávdegotti barggut leat mearriduvvon Sámedikki čoahkkinortnegis § 15. Lávdegotti barggut leat: a) doaimmahit parlamentáralaš bearráigeahču doaimmas mii ruhtaduvvo Sámedikki bušeahtas, ja b) bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda. Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit.  Lávdegoddi  sáhttá ovddidit árvalusa Sámedikki dievasčoahkkimii áššiin maid meannuda.</p>
    <p>Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái.</p>
    <p>Sámedikki bearráigeahččanlávdegoddi galgá, Bearráigeahččanlávdegotti ovddasvástádus- ja bargosuorggi sierra njuolggadusaid § 5 mielde, ovddidit jahkedieđáhusa. Jahkedieđáhusas galget boahtit ovdan dat maid bearráigeahččanlávdegoddi lea bargan ovddit jagi.</p>
    <p xml:lang="deu">2. BEARRÁIGEAHČČANLÁVDEGOTTI LAHTUT</p>
    <p>Sámediggi válljii 14.10.09 áššis 34/09 čuovvovaččaid lahttun bearráigeahččanlávdegoddái áigodahkii 2009 - 2013:</p>
    <p>Randi A. Skum, jođiheaddji Åge Nordkild,  nubbinjođiheaddji Silje Karine Muotka, lahttu Jørn Are Gaski, lahttu Mariann W. Magga, lahttu</p>
    <p>Dasto válljii Sámediggi 15.10.2013 áššis 037/13 čuovvovaččaid lahttun bearráigeahččanlávdegoddái áigodahkii 2013 - 2017:</p>
    <p>John Kappfjell, jođiheaddji Marie Therese N. Aslaksen,  nubbinjođiheaddji Tor Gunnar Nystad, lahttu Inger Elin Utsi, lahttu Arthur Tørfoss, lahttu</p>
    <p>Siskkáldas čoahkkimat:  Bearráigeahččanlávdegoddi čađahii čuovvovaš siskkáldas čoahkkimiid doaibmaáigodagas:</p>
    <p>Oslos    25.01.13 Oslos    06.05.13 Romssas 22.08.13 Kárášjogas 17.10.13</p>
    <p xml:lang="deu">3. BEARRÁIGEAHČČANLÁVDEGOTTI DOAIBMA</p>
    <p>Áššemeannudanbálvalusaid rámmašiehtadus</p>
    <p>Sámedikki bearráigeahččanlávdegoddi lea dahkan rámmašiehtadusa áššemeannudanbálvalusaid birra advokáhtafitnodagain ALT advokatfirma AS. ALT advokatfirma AS galgá fállat bealátkeahtes áššemeannudanbálvalusaid Sámedikki bearráigeahččanlávdegoddái. Soahpamušáigodat gusto golbma jagi (2012 - 2015), maid lea vejolaš guhkidit ovttain jagiin.</p>
    <p>Bearráigeahččanlávdegoddi lea meannudan čuovvovaš áššiid 2013:s</p>
    <p><em type="bold">Ášši 03/13 Referáhtat </em>Bearráigeahččanlávdegoddi meannudii Sámi Duodji Oarje-Finnmárkku guovllu váidaga. Sámi Duodji Oarje-Finnmárkku guovllus váiddii ahte Sámi Duoji Riikaorganisašuvdna ii čuovu njuolggadusaid barggustis siskkáldasat organisašuvnnas.  </p>
    <p>Bearráigeahččanlávdegoddi hilggui váidaga ja čujuhii Sámedikki čoahkkinortnegii § 15, mas boahtá ovdan ahte bearráigeahččanlávdegoddi galgá čađahit Sámedikki parlamentáralaš bearráigeahču ja bearráigeahččat dan jahkerehketdoalu.</p>
    <p><em type="bold">Ášši 04/13 Bearráigeahččanlávdegotti ođasmahttojuvvon njuolggadusat  </em>Sámedikki bearráigeahččanlávdegoddi oinnii ahte lea dárbu ođasmahttit njuolggadusaidis. Rievdaduvvon njuolggadusat ovddiduvvojedje Sámedikki plána- ja finánsalávdegotti meannudeapmái, áššis 06/13 ja dat ovddiduvvojedje dievasčoahkkimii ja dohkkehuvvojedje áššis 26/13 – Sierra njuolggadusat bearráigeahččanlávdegotti ovddasvástádus- ja bargosuorgái. </p>
    <p>Álgonjuolggadusaid ektui, leat dáláš njuolggadusain divvojuvvon sieiva fáktameattáhusat. Mielde leat biddjojuvvon ođđa paragráfat surggiide mat gusket dasa movt iskkadeamit ja gulaskuddamat galget čađahuvvot. Dasto ođđa paragráfat mat válddahit bearráigeahččanlávdegotti bargovuogi ja movt guoskevaččaid vuoigatvuođat galget gozihuvvot.</p>
    <p>Bearráigeahččanlávdegotti njuolggadusaide lea maiddái ráhkaduvvon bagadus.</p>
    <p><em type="bold">Ášši 05/13  Sámedikki jagi 2011 rehketdoalu revideren </em>Vuođđun Sámedikki 2011 rehketdoalu meannudeapmái Bearráigeahččanlávdegottis ledje <span type="quote">“Riikarevišuvnna mearkkašumit Sámedikki doarjjasuorgái jagis 2011”</span> maid ALT advokatfirma AS lei dahkan. Bearráigeahččanlávdegoddi konkluderii, raportta vuođul, ahte dárbbašuvvojedje eanet dieđut ášši čuvgemii. </p>
    <p>Hálddahus dievasmahtii vástádusa čuoggáide mat guske doarjjahálddašeapmái, árvvus atnima prinsihpaide ja ossosiid oastimii Davvi Álbmot OS guovddážis ja rutiinnaide movt meannudit mátkerehkegiiguin.</p>
    <p>Ášši meannuduvvui loahpalaččat áššis 11/13. Bearráigeahččanlávdegoddi konkluderii ahte hálddahus lea vástidan gažaldagaide mat ovddiduvvojedje ášši vuosttaš gearddi meannudeami oktavuođas.</p>
    <p><em type="bold">Ášši 12/13 Sámedikki čoahkkingirjjiid geahčadeapmi </em>Bearráigeahččanlávdegoddi mearridii 2012:s geahčadit Sámedikki čoahkkingirjjiid ja bargu álggahuvvui maiddái jagi mielde.  </p>
    <p>Čoahkkingirjjiid geahčadeapmi jotkojuvvui 2013:s. ALT advokatfirma AS ovddidii notáhta mii válddahii čoahkkingirjjiid stáhtusa 2012:s. Raportta konklušuvdna lei čuovvovaš:  Berrejit ráhkaduvvot rutiinnat maid bokte láhčit dan ahte bearráigeahččanlávdegoddi geahčada Sámediggeráđi čoahkkingirjjiid Sámediggeráđi čoahkkingirjjit berrejit gárvvistuvvot oanehis áiggi maŋŋá go čoahkkin lea loahpahuvvon, ja čoahkkingirjjit berrejit leat fidnemis.  Berre fuolahit ahte ášši mii lea áššelisttas čalmmustuvvo lávga nummarráiddus</p>
    <p>Notáhta ovddiduvvui sámediggeráđđái ja sis lei vejolašvuohta buktit mearkkašumiid notáhta čuoggáide.</p>
    <p>Bearráigeahččanlávdegoddi válddi vuhtii ovddiduvvon mearkkašumiid.</p>
    <p><em type="bold">Ášši 19/13 Bearráigeahččanlávdegotti áššiid stáhtus suoidnemánu 2013 nammii. </em>Dat bearráigeahččanlávdegoddi mii heittii, hábmii notáhta barggu stáhtusa birra válgaáigodagas 2009 - 2013. Notáhtas bohte ovdan hástalusat maiguin ođđa bearráigeahččanlávdegoddi sáhttá bargat. </p>
    <p>Notáhta ovddiduvvui ođđa bearráigeahččanlávdegoddái mii válljejuvvui áigodahkii 2013 - 2017 čoahkkimis golggotmánus 2013.</p>
    <p><em type="bold">Ášši 20/13 Riskaárvvoštallan – Sámedikki riskasurggiid identifiseren </em>Bearráigeahččanlávdegoddi diŋgui barggu Sámedikki riskasurggiid árvvoštallama birra. Diŋgojumis lei áigeguovdilis dokumeanttaid kárten ja viežžan.  </p>
    <p>Bearráigeahččanlávdegotti bušeahttadili geažil čakčat 2013 maŋiduvvui diŋgojupmi jahkái 2014.</p>
    <p><em type="bold">Ášši 21/13 Sámedikki doarjjahálddašeapmi –hálddašandárkkisteami ovdaanalysa </em>Bearráigeahččanlávdegoddái čájehuvvui Sámedikki doarjjahálddašeami hálddašandárkkisteami ovdaanalysa. </p>
    <p>Bearráigeahččanlávdegoddi válljii vuordit diŋgojumi bidjamis viidáseappot bargui hálddašandárkkistemiin.</p>
    <p><em type="bold">Ášši 23/13 Bearráigeahččanlávdegotti bargguid stáhtus  </em>Čoahkkin dollojuvvui diehtojuohkinčoahkkimin ođđa bearráigeahččanlávdegotti ja hálddahusa gaskka. Bearráigeahččanlávdegoddái čilgejuvvui bargguid stáhtusa birra, dieđuid birra dan ovddit bearráigeahččanlávdegottis. Hálddahus čilgii bušeahttastáhtusa birra ja ahte juolluduvvon ruđat jahkái 2013 ledje geavahuvvon.  </p>
    <p xml:lang="est">4. ISKKADEAMIT MAT ČAĐAHUVVOJIT BOAHTTEVAŠ JAGIIN</p>
    <p>Maiddái ođđa bearráigeahččanlávdegoddi eaktudii ahte ekonomalaš rámmat lasihuvvojit mealgat vai lávdegoddi áiggi mielde sáhttá čađahit daid doaimmaid mat leat eaktuduvvon ahte bearráigeahččanlávdegoddi galgá čađahit ovddasvástádus- ja bargosurggiid ektui.</p>
    <p>Bearráigeahččanlávdegoddi lea álgán bargat riskaanalysain Sámedikki riskasurggiid ektui. Vurdojuvvo ahte dán barggu boađus gárvvásmuvvá jagis 2014. Mii guoská bargui Sámedikki doarjjahálddašeami hálddašanođastusain, de áigu bearráigeahččanlávdegoddi maŋŋil mearridit goas bargu álggahuvvo.</p>
    <p xml:lang="nob">5. HÁSTALUSAT</p>
    <p>Bearráigeahččanlávdegotti bargodilli lea buorránan maiddái dán áigodagas áššemeannudanbálvalusaid rámmašiehtadusa bokte advokáhtafitnodagain ALT. Dat go namuhuvvon šiehtadus lea sajis, buorida ođđa bearráigeahččanlávdegotti bargodili mealgat ja dat sáhttá fokuseret bargguid nugo dat leat válddahuvvon bearráigeahččanlávdegotti ovddasvástádus- ja bargosuorggi  sierra njuolggadusain § 5.</p>
    <p>Ekonomalaš rámmat fertejit boahtit dan dássái ahte lea vejolaš čađahit revišuvdnadoaimmaid dohkálaš vuogi mielde.</p>
    <p>Bearráigeahččanlávdegoddi oaidná ahte lea dárbu buoridit lahtuid máhtu bearráigeahččanbarggu birra. Dat mearkkaša dan ahte sii fertejit searvat kurssaide ja konferánssaide.</p>
    <p>Bearráigeahččanlávdegoddi deattuha ahte Sámediggi lea ovddideamen parlamentáralaš málle mii maiddái resurssaid dáfus ferte dávistit Sámedikki bearráigeahččandoibmii.</p>
    <p>Ášši meannudeapmi loahpahuvvui 05.06.14 dii. 15.15.</p>
    <p>Vuođđogiella: Dárogiella</p>
    <p>Ášši/Sak   EKL   Ášši/Sak   DC  019/14</p>
    <p>Finnmárkkulága čuovvoleapmi</p>
    <p>Arkiivaáššenr.</p>
    <p xml:lang="koi">14/210</p>
    <p>Meannudeamit</p>
    <p>Politihkalaš dássi Beaivi Áššenr. Sámediggeráđđi  02.05.14 SR 058/14 Ealáhus- ja kulturlávdegoddi 20. – 22.05.14 EKL Sámedikki dievasčoahkkin 03. – 06.06.14 DC 020/14</p>
    <p>Ášši meannudeapmi álggahuvvui 05.06.14 dii. 15.15.</p>
    <p>I  Mildosat</p>
    <p>Nr.  Beaivi    Geas/Geasa Namahus</p>
    <p xml:lang="nob">Ášši/Sak SR 058/14    Sametinget Sak 19/05 Utkast til innstilling fra Stortingets justiskomité til finnmarksloven     Sametinget Sak 56/05 Oppnevning av Finnmarkseiendommens styre og kontrollkomiteen. Lokalisering av Finnmarkseiendommen, Finnmarkskommisjonen og Utmarksdomstolen for Finnmark    Sametinget Sak 23/06 Sametingets retningslinjer for endret bruk av utmark i Finnmark fylke    Sametinget Sak 23/07 Sametinget retningslinjer etter finnmarksloven § 4    Sametinget  Sak 08/09 NOU 2007: 13 Den nye sameretten - Sametingets grunnlag og premisser    Sametinget  Sak 23/10 Sametingets planveileder for sikring av naturgrunnlaget for samisk kultur, næringsutøvelse og samfunnsliv for planlegging etter plan- og bygningslovens plandel    Sametinget Sak SP 45/10 Utforming av Finnmarkseiendommens strategiske plan    Sametingsrådet Sak SR 154/10 Utforming av Finnmarkseiendommens strategiske plan    Sametinget Sak SP 39/12 Finnmarkseiendommen - Eierstrategier og overskuddsanvendelse   20.06.12 Finnmark fylkeskommune FeFo - eierstrategier og overskuddsanvendelse - orientering om fylkestingsvedtak    FFK/FeFo/Sametinget  Notat - Alternativer for overskuddsanvendelse fro FeFo    21.03.05 Stortingets justiskomité Notat    Sametinget Arbeidsdokument 7: Forvaltning og utmarkstilsyn</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>Sámediggi čujuha dasa ahte ovcci jagi leat vássán dan rájes go Stuorradiggi stuorra eanetloguin dohkkehii finnmárkkulága Sámedikki ovttajienalaš mieđihemiin. Viidáseappot čujuhuvvo dasa ahte Finnmárkkuopmodaga doaibma 2006 rájes ja Finnmárkkukomišuvnna bargu 2008 rájes lea addán vásáhusaid lága geavaheami ektui. Dát doarju dan ahte Sámediggi ferte čađahit ollislaš guorahallama ja ovdanbuktit buot vuoruhemiid finnmárkkulága čuovvoleapmái, ja dovddahit čielga vuođu čuovvoleapmái ja doarjaga nammaduvvon lahtuid bargui dain orgánain mat leat ásahuvvon finnmárkkulága olis.</p>
    <p>Oppalaččat</p>
    <p>1.  Sámediggi čujuha dasa ahte Stuorradiggi lea bidjan vuođđun ahte finnmárkkulága váldoulbmil lea sihkkarastit sámi kultuvrra luondduvuđđosa. Dat lea deattuhuvvon dakko bokte ahte lága ulbmilmearrádusas boahtá ovdan ahte Finnmárkku eatnamat ja luondduresurssat galget hálddašuvvon erenoamážit vuođđun sámi kultuvrii, eanadollui, meahccegeavaheapmái, ealáhusdoaimmaheapmái ja servodateallimii. Sámediggi muittuha ahte dát váldoulbmil galgá boahtit oidnosii ja árjjalaččat fuolahuvvot lága iešguđet mearrádusaid čuovvoleamis.</p>
    <p>2.  Sámediggi čujuha iežas mearrádussii Áššis 56/05 dan birra ahte ásahit Finnmárkkuopmodaga Porsáŋgui. Gávnnahuvvo ahte Finnmárkkuopmodat lea ásahan iežas váldokantuvrra Levdnjii. Sámediggi mihtte dattetge ahte eanaš oassi Finnmárkkuopmodaga bargiin lea bargosadji eará sajiin go Leavnnjas. Sámediggi bivdá Finnmárkkuopmodaga bearráigeahččat ahte Finnmárkkuopmodaga  váldogelbbolašvuohta ja váldooassi bargiin leat váldokantuvrras Leavnnjas.</p>
    <p>3.  Sámediggi čujuha iežas mearrádussii Áššis SP 19/12 Prop 70 L (2011-2012) Riddoguolástuslávdegotti birra ja nanne ain ahte sápmelaččain leat ásahuvvon vuoigatvuođat guolásteapmái ja eará mariidna resurssaide riddolagaš sámi guovlluin. Sámediggi doalaha dan ahte sápmelaččat ja earát geat ásset rittuin, lea vuoigatvuohta guolásteapmái dološ áiggi rájes geavaheami ja báikkálaš boares vieru vuođul. Álbmotrievtti njuolggadusat álgoálbmogiid ja minoritehtaid birra addet dasa lassin vuoigatvuođa guolásteapmái iešalddes. Deattuhuvvo ahte daid láhkarievdadusaid mat čuvvot Prop 70 L (2011-2012) ii sáhte áddet dan láhkai ahte dat rievdadit oamastuvvon vuoigatvuođaid guolásteapmái. Danne áigu Sámediggi bargat dan ala lága bokte dohkkehuvvo sámi guovlluid vuotna- ja riddoálbmoga vuoigatvuohta guolásteapmái.</p>
    <p>Finnmárkkuopmodat</p>
    <p>4.  Sámediggi čujuha dasa ahte Finnmárkkuopmodaga stivra galgá dahkat mearrádusa rievdaduvvon meahccegeavaheami ektui gitta opmodaga luobaheami ektui finnmárkkulága § 10 vuođul, geahča §§ 4 ja 5. Sámediggi bivdá ahte dakkár mearrádusat dahkkojuvvojit ja almmuhuvvojit, das gos maiddái almmuhuvvojit fágalaš árvvoštallamat Sámedikki njuolggadusaid vuođul rievdaduvvon meahccegeavaheami birra mat leat vuođđun mearrádusaide. Dain áššiin main Finnmárkkuopmodat vásiha eahpesihkarvuođa dan ektui mii adnojuvvo leat rievdaduvvon meahccegeavaheapmi, áigu Sámediggi leat mielde čielggadeamen dan. Vejolaš váldi hálddahussii ahte dahkat mearrádusa rievdaduvvon meahccegeavaheami ektui ja gitta opmodaga luobaheami ektui, sáhttá Sámedikki mielas dušše čatnat uhcit áššiide main ii leat prinsihpalaš mearkkašupmi dahje eaktudeaddji váikkuhus.</p>
    <p>5.  Dan ektui ahte fuolahit dieđihan- ja gulaskuddanvuoigatvuođa, hálddašanlága § 16 vuođul, geahča finnmárkkulága § 18, mearrádusaid ektui rievdaduvvon meahccegeavaheami ja gitta opmodaga luobaheami birra, bidjá Sámediggi vuođđun ahte Finnmárkkuopmodat vuosttažettiin sáhttá dán oktiiordnet daid gulaskuddamiiguin maid plána- ja konsešuvdnaeiseválddit dahket.</p>
    <p>6.  Sámediggi bidjá vuođđun ahte Finnmárkkuopmodaga doaimma ekonomalaš badjebáza máksojuvvo finnmárkkulága § 15 vuođul. Sámediggi bivdá sámediggeráđi evttohit foandda ulbmila, geavaheami ja organiserema ja Finnmárkkuopmodaga badjebázamáksima ja vejolaš eará ortnegiid mo geavahit ávkeárvvu.</p>
    <p>7.  Sámediggi eaktuda ahte Finnmárkkuopmodaga ulbmil ii leat dat oažžut badjebáhcaga mii lea nu stuoris go vejolaš, muhto čađahit hálddašeami finnmárkkulága mearrádusaid vuođul. Finnmárkkuopmodaga badjebáza ii galgga oaivenjuolggadusa mielde investerejuvvot ovddidanprošeavttaid gávpedoaimmaide meahccegeavaheami ja gitta opmodagaid luobaheami vuođul. Sámediggi čujuha dasa ahte dakkár doaibma sáhttá rihkkut finnmárkkulága mearrádusa ahte ii lihkat oamastuvvon oktasaš ja oktagaslaš vuoigatvuođaid (geahča § 5), ja njuolgga beroštusriidu mearrádusa ektui rievdaduvvon meahccegeavaheami mearrádusa birra oktan árvvoštallamiiguin Sámedikki njuolggadusaid vuođul (gč. § 10, gč. § 4). Finnmárkkuopmodaga oasi sihkkarastin árvobadjáneami oktavuođas gávpe- ja opmodatovddidanprošeavttaid bokte berre oaivenjuolggadusa mielde dáhpáhuvvat dakkár vugiid mielde ii sáhte bidjat Finnmárkkuopmodaga njuolga beroštusriidui hálddašandoaimmaiguin lága vuođul, ja vuostálaga oamastuvvon oktasaš ja oktagaslaš vuoigatvuođaiguin. Go Finnmárkkuopmodat árvvoštallá dárbbu spiehkastit dán oaivenjuolggadusas, de bivdojuvvo ahte dat váldojuvvo ovdan Sámedikkiin digaštallamii. Sámediggi bivdá Finnmárkkuopmodaga árvvoštallat molssaeavttuid iežas eaiggátvuhtii Finnmark Kraft as:s.</p>
    <p>8.  Sámediggi oaidná ahte Finnmárkkuopmodat sáhttá čađahit gávpedoaimma ja searvat dasa ođasmuvvi resurssaid vuođul, go dat a) ii mielddisbuvtte rievdaduvvon meahccegeavaheami ja opmodagaid luobaheami, b) ii hehtte árbevirolaš ealáhusdoaimmaheami ásaheami, ja c) váikkuha dasa ahte hálddašit resurssaid ekologalaččat ceavzilis vugiin.</p>
    <p>Ođasmuvvi resurssat</p>
    <p>9.  Sámediggi deattuha ahte Finnmárkkuopmodat galgá hálddašit ođasmuvvi resurssaid dan áddejumi vuođul ahte báikkálaš olbmuin lea iehčanas riektevuođus dološ áiggi rájes geavaheami ja boares vieru vuođul vuoigatvuohta bivdui, meahcásteapmái, guolásteapmái, muorračuohppamii ja eará ávkašuvvamii meahcceresurssaiguin. Danne ferte ođasmuvvi resurssaid muddet ja hálddašit dainna lágiin ahte báikkálaš olbmuid geavahanvuoigatvuohta jotkojuvvo eai ge earát galgga sáhttit gáržžidit dán vuoigatvuođa.</p>
    <p>10.  Sámediggi deattuha ahte earáid vejolašvuođa geavahit ođasmuvvi resurssaid galgá sáhttit muddet garraseappot ja eará vugiiguin go báikkálaš olbmuid geavaheami. Dát čuovvu sihke finnmárkkulága paragráfain 5, 21 ja 27, ja ILO 169 artihkkalis nr. 14, geahča finnmárkkulága § 3. Erenoamážit go báikkálaš olbmot jearahit muddemiid sihkkarastin dihtii sin luondduresursageavaheami joatkima iežaset geavahanguovlluin, de dan ferte geahččalit vuhtiiváldit. Dan sáhttá dahkat máŋgga láhkai, maiddái erenoamáš muddemiid bokte mearriduvvon gáržžidusguovlluin. Danne oaidná Sámediggi ahte Finnmárkkuopmodat, ovttas báikkálaš olbmuiguin, árvvoštallá konkrehta báikkálaš geavaheami (gč. § 5 ja 21) ja resursadili (gč. § 27) fuolahan dihtii ahte báikkálaš olbmuid geavaheapmi, hálddašeapmi ja dienas ain jotkojuvvo. Sámediggi oaivvilda ahte dát lahkoneapmi maid ferte leat vuođđun go ohccojuvvo erenoamáš vuoigatvuohta báikkálaš ávkašuvvamii (gč. § 24) ja  oažžut vuoigatvuođa bákkálaš bivdin- ja guolástanhálddašeapmái (gč. § 26).</p>
    <p>Deatnu ja Njávdán</p>
    <p>11.  Sámediggi gávnnaha ahte guolásteapmi Deanus ja dan oalgejogain lea báikkálaš olbmuid vuoigatvuohta vuođđuduvvon earenoamáš boares áiggi geavaheami ja boares vieru riektediliide. Sámediggi čujuha dasa ahte Deanučázádaga guollehálddašeapmi lea báikkálaččat vuoigatvuođavuđot hálddašanorgána, mii áiggis áigái ferte leat iešguđet vuoigatvuođajoavkkuid vuoigatvuođalaččaid eanetlogu ovddastus. Sámediggi vuordá ahte báikkálaš stággooaggunvuoigatvuođa Deanučázádagas nannejuvvo lága bokte. Sámediggi oaidná erenoamáš positiivan go Dálkkádat- ja birasdepartemeanta iežas láhkaevttohusas ođđa deanuláhkan, váldá mielde mearrádusa mii lea seammalágan go finnmárkkulága mearrádus mii čatnasa ILO 169:ii.</p>
    <p>Sámediggi bidjá vuođđun ahte mudden láhkaásahusas earáid guolástanvuoigatvuođa birra ii dahkkojuvvo dainna lágiin ahte báikkálaš olbmuid geavaheapmi gáržžiduvvo.</p>
    <p>12.  Sámediggi čujuha dasa ahte Sámediggi iežas mieđáhusmearrádusas finnmárkkuláhkii Áššis 19/05 nannii ahte sámi vuoigatvuođaid sihkkarastin nuortasámi guovlluin lea okta dain lávkkiin mii feret čuovvut viidáset riektebarggu Finnmárkkus. Finnmárkkulágas lea nannejuvvon ahte báikkálaš olbmuin Njávdámis lea sierra guolástanvuoigatvuohta dološ áiggi rájes geavaheami ja báikkálaš vieruiduvvama vuođul, ja ahte láhkaásahusa bokte galget addojuvvot lagat njuolggadusat guolásteami báikkálaš vuoigatvuođavuđot hálddašeami ja čađaheami birra. Sámediggi deattuha man deaŧalaš dat lea ahte dát bargu čuovvoluvvo farggamusat, ja ahte dat dáhpáhuvvá nu ahte dat erenoamážit sihkkarastá nuortasámi kultuvrra, ealáhusdoaimmaheami ja servodateallima.</p>
    <p>Kárten ja dohkkeheapmi</p>
    <p>13.  Sámediggi gávnnaha stuorra fuolastusain ahte Duopmostuollohálddahus lea juohkán vuollel beali dain juolludusain stáhtabušeahtas áigodagas 2007-2013 dálá vuoigatvuođaid kártemii ja dohkkeheapmái Finnmárkkus. Dasa ii sáhte leat sivvan dat go Finnmárkku Meahcceduopmostuollu mii ásahuvvui 2014:s, maiddái galgá ruhtaduvvot dán juolludeamis. Kárten- ja dohkkehanbarggu juolludemiid váilevaš čuovvoleapmi Duopmostuollohálddahusa bealis hehtte Finnmárkkukomišuvnna barggu ovdáneame ja sáhttá dagahit ahte Norga ii sáhte fuolahit ILO 169 artihkkala 14 geatnegasvuođaid. Sámediggi gáibida ahte 2015 stáhtabušeahtas várrejuvvojit ruđat Finnmárkkukomišuvdnii sierra poasttas.</p>
    <p>14.  Sámediggi gávnnaha ahte finnmárkkulága § 5 lea rievttálaš geatnegasvuohta dohkkehit daid oktasaš ja oktagaslaš vuoigatvuođaid maid sápmelaččat leat rábidan Finnmárkku eatnamiid guhkes áiggi geavaheami vuođul.</p>
    <p>15.  Sámediggi bidjá vuođđun ahte Finnmárkkukomišuvnna kártenmandáhta ferte geahččat finnmárkkulága § 3 olis, vai § 5 doahpagis ‘eará vuđđosa’ ja § 29 doahpagis ‘riikkagottálaš rievtti’ leat čielga geatnegasvuohta geavahit ILO 169 artihkkala 14, ja sámi boares vieruid ja riekteáddejumiid iehčanas riektegáldun.</p>
    <p>16.  Sámediggi čujuha dasa ahte Finnmárkkukomišuvdna dain surggiin maid sii lea čielggadan, lea gávnnahan ahte báikkálaš olbmuid vuoigatvuođat lea mealgat boarráset go stáhta čuoččuhus ahte dat eaiggáduššá Finnmárkku eatnamiid. Stáhta ovddeš hálddašeamit dan vuođul go dat čuoččuha eaiggáduššanvuoigatvuođa Finnmárkkus, lea mealgadii dáhpáhuvvan dainna lágiin ahte dat lea leamaš vuostálagaid báikkálaš oainnuiguin, ja geavahuvvon stáhta politihka váikkuhangaskaoapmin mas ulbmil lei dáruiduhttit sámi kultuvrra. Dán leat stáhta eiseválddit maŋŋá ieža bidjan vuođđun ahte dat lea loavkidan ja vealahan sápmelaččaid. Dakkár politihka ja hálddašeami ii sáhte atnit riekteduddjomin ja vuođđudeaddjin stáhta eaiggáduššanháliidussii Finnmárkku eatnamiid ektui, nu ahte geavadis leat sápmelaččat geat galget duođaštit iežaset vuoigatvuođaid. Norga lea maŋimus logijagiid váldán badjelasas daid álbmotrievttálaš geatnegasvuođaid mat galget suodjalit sápmelaččaid álbmogin ja álgoálbmogin eiseválddiid rihkkumiin. Danne deattuha Sámediggi ahte ovddeš stáhta hálddašemiid ferte dulkot álbmotrievtti rihkkun- ja vealahansuodjalusa vuođul go vuollásaš vuoigatvuođat galget kártejuvvot ja dohkkehuvvot. Sámediggi deattuha ahte dát leat dakkár dilit mat fertejit leat mielde go opmodatrievttálaš árvvoštallamat dahkkojuvvojit finnmárkkulága § 5 vuođul.</p>
    <p>17.  Sámediggi čujuha dasa ahte Stuorradikki justiisalávdegoddi evttohusas Innst. O. nr. 80 (20042005) 'Finnmarksloven' lea dovddahan ahte Finnmárkkuopmodaga eaiggátvuohta muhtumassii lei oaivvilduvvon leat gaskaboddasaš lágan, geahča justiisalávdegotti mearkkašumi 29. Paragráfii ahte dat eatnamiid mat leat Finnmárkkuopmodaga namas, duohtavuođas eaiggáduššet earát (sáhttet earát eaiggáduššat). Dát jurdda heive dan posišuvdnii mii Sámedikkis lei Finnmárkolága konsultašuvnnaid oktavuođas.</p>
    <p>18.  Sámediggi čujuha dasa ahte Stuorradiggi lea bidjan vuođđun ahte sápmelaččain ja sámi báikegottiin lea oktasaš eaiggáduššanvuoigatvuohta guovlluide Finnmárkkus, ja áinnas siskkit osiin Finnmárkkus (geahča finnmárkkulága §§ 5, 9 ja 10 ja justiisalávdegotti 21.03.05 notáhta). Sámediggi oaivvilda ahte dán áddejumi doarju riekteovdáneapmi sihke alimusrievtti geavada bokte ja dan bokte mo áddejupmi lea ovdánan daid álbmotrievttálaš geatnegasvuođaid ektui mat Norggas leat sápmelaččaid ektui álbmogin ja álgoálbmogin. Sámediggi oaidná ahte dasa ferte biddjojuvvot mearkkašupmi Finnmárkkukomišuvnna árvvoštallamiin dan barggus ahte identifiseret vuoigatvuođaid Finnmárkkus.</p>
    <p>Eana- ja resursavuoigatvuođat olggobealde Finnmárkku</p>
    <p>19.  Sámediggi gávnnaha ahte leat vássán 6 jagi dan rájes go Sámi vuoigatvuođalávdegoddi geigii iežas evttohusa eana- ja resursavuoigatvuođaid birra olggobealde Finnmárkku almmá dan haga ahte konsultašuvnnat láhkabarggu čuovvoleami birra lea ovdánan dađe eanet. Sámediggi dovddaha fuolastuvvama váilevaš ovdáneami geažil ja oaidná vahágin go sápmelaččaid oktasaš ja ovttaskas eana- ja resursavuoigatvuođat dohkkeheapmi olggobealde Finnmárkku ii leat vel čielggaduvvon, seammás go sisabahkkemat sturrot sámi kultuvrra, ealáhusdoaimmaheami ja servodateallima areála- ja resursavuđđosii.</p>
    <p>20.  Sámediggi deattuha ahte finnmárkkulága mearrideapmi nannii deaŧalaš rievttálaš ja politihkalaš prinsihpaid sápmelaččaid ja earáid oktasaš ja oktagaslaš eana- ja resursavuoigatvuođaid dohkkeheapmái, sihkkarastimii, stivremii ja kártemii. Stáhta eiseválddiid ja Sámedikki konsultašuvdnaprosedyraid mearrideapmi gonagaslaš resolušuvnna bokte 2005:s mearkkašii seammalágan prinsihpalaš čielggadeami. Sámediggi deattuha ahte dát mearriduvvon prinsihpat ovttas vásáhusaiguin finnmárkkulágain doarju dan ahte ráđđehus hoahpuha Sámi vuoigatvuođalávdegotti jagi 2007 čielggadeami čuovvoleami.</p>
    <p>Ealáhus- ja kulturlávdegoddi árvalus</p>
    <p>Álgu</p>
    <p>Sámediggi čujuha dasa ahte leat gollan 9 jagi dan rájes go Finnmárkoláhka mearriduvvui viiddis eanetloguin Stuoradikkis ja Sámedikki ovttajienalaš miehtamiin. Viidáset čujuhit dasa ahte Finnmárkkuopmodaga doaimmaheapmi 2006 rájes ja Finnmárkkukommišuvnna bargu 2008 rájes leat addán vásihusaid das movt láhka lea geavahuvvon. Sámediggi lea dáiguin geahčadan ollislaččat lága sisdoalu ja dan doaimmaheami.</p>
    <p>Lávdegoddi buktá dás čuovvovaš árvalusa áššái:</p>
    <p>Evttohusat</p>
    <p>1. evttohus  <em type="italic">Evttohus Bargiidbellodagas (Bb) Mariann Wollmann Magga, Marit Kirsten A. Gaup, Per Mathis Oskal, Norgga sámiid riikasearvvis (NSR) lahttut Mathis Nilsen Eira, Tor Gunnar Nystad ja Nora Marie Bransfjell, Norgga sámiid riikasearvvis/Sámeálbmot bellodagas (NSR/SáB) lahttu Christina Henriksen, Árja lahttu Inger Eline Eriksen, Nordkalottfolket lahttu Kjetil Romsdal, Johttisápmelaččaid listtu lahttu Per Andersen Bæhr, Sámit lulde lahttu Marie Therese Aslaksen ja Dáloniid listtu lahttu Isak Mathis O. Hætta:</em> </p>
    <p>Lasáhus álgui</p>
    <p>Finnmárkkuopmodat lea stuorimus eanaeaiggát Finnmárkkus, ja das lea stuora servodatovddasvástádus. Ollugin lea stuora beroštupmi ođasmahtti resurssaide, seammás go resurssat mat eai leat ođasmahtti, šaddet deháleappot ja deháleappot. Danin lea dehálaš gávdnat balánssa dan gaskkas ahte ii geavat buot árbesilbba mii galggašii mannat boahtteáiggi buolvvaide, ja dan ahte sáhtášii váikkuhit ovddideapmái ja lassáneapmái. FeFo lea dál mannan čađa álggahan- ja ovdánahttindási, ja lea juksen nanu organisašuvnna máŋgga suorggis. Seammás lea dehálaš boahtteáigái čájehit Finnmárkku álbmogii ahte háliida hukset oadjebas hálddašeami min oktasaš resurssain.</p>
    <p>Lasáhus 2. čuoggái</p>
    <p>Sámedikki mielas lea dehálaš Finnmárkku álbmogii sáhttit váldit oktavuođa FeFoin. Lea dehálaš ahte lea oidnosis eanemus lági mielde suohkaniin, ahte FeFo gávdno. Doaimmaheapmi ferte maid leat beaktil ja organiserejuvvot dainna lágiin ahte lea dohkálaš doaimmaid ektui maid galgá doaimmahit, ja dan prinsihppa ahte leat báikkis báikegottiin olggobealde guovddáš hálddahusbáikki lea dehálaš.</p>
    <p>3. čuoggá maŋimus cealkka rievdaduvvo:</p>
    <p>Sámediggi áigu danin bargat dan nala ahte ollislaš dohkkeheapmi guolásteami rievttis riddo- ja vuotnaguovllu álbmogis sámi guovlluin, nannejuvvo lága bokte.</p>
    <p>Ođđa teakstaoassi 3. čuoggás</p>
    <p>Mearraluosabivdu lea dehálaš oassi sámi ealáhusain ja lea giella- ja kulturguoddi. Go Finnmárkokommišuvdna galgá meannudit vuoigatvuođagáibádusaid, de ferte váldit vuhtii gáibádusaide beassat ávkkástallat boares mearraluosabivdobáikkiin guoskevaš guovlluin. Dát ferte veardádallojuvvot ovdal go addo lohpi ásahit guollebiebmanrusttegiid.</p>
    <p>Ođđa teakstaoassi maŋŋil 3. čuoggá</p>
    <p>Sámediggi oaidná ahte sáhttá leat dárbu bidjat johtui guorahallama mas dilit čielggaduvvojit gaskal Finnmárkolága, ja dasa guoski njuolggadusaid ja láhkaásahusaid, ja Luonddusuodjalanlága. Lea erenoamáš dehálaš geahččat movt dát gaskavuohta sáhttá čuohcat FeFo bargui.</p>
    <p>Rievdadusárvalus 4. čuoggái, teaksta boahtá nuppi ja goalmmát cealkaga sadjái</p>
    <p>Lea dehálaš ahte <span type="quote">"meahci rievdaduvvon geavaheapmi"</span> njuolggadusat álget doaibmat aktiivvalaččat, nu ahte Sámediggi oažžu vuođu vai sáhttá evalueret ja ođasmahttit daid vásihusaid vuođul. FeFo berre bidjat johtui doaimma gos ráhkadit bagadusa Njuolggadusaide, nu ahte čielgasit boahtá ovdan maid dajahusat mearkkašit. Sámediggi vuordá viiddis proseassa dán oktavuođas. Viidáseappot ferte sihkkarastit  ahte áššemeannudanrutiinnat rievdaduvvot, nu ahte juohke áššis sáhttá dahkkot konkrehta árvvoštalan njuolggadusaid guovddáš čuoggáin, ja ahte dát boahtá ovdan mearrádusas.</p>
    <p>Rievdadit olles 6. čuoggá</p>
    <p>Sámediggi lea positiiva olggosmáksimii badjelbáhcagis jus dakkár lea, nu go lea namuhuvvon Finnmárkolágas. Goitge berrejit sihkkarastojuvvot ruđat álbmotávkkálaš doaimmaide ovdal go dákkár badjelbázajuohkin mearriduvvo. Eaktun lea maid ahte Sámediggeráđđi buktá ovdan evttohusaid čovdosiidda movt Sámedikki oassi badjelbáhcagis galgá hálddašuvvot. Sámediggi bivdá Sámediggeráđi boahtit ruovttoluotta áššiin dievasčoahkkimii dan birra movt badjelbáza galgá hálddašuvvot. Ferte sihkkarastojuvvot ahte ruđat bissot Finnmárkkus.  Sisaboađu go vuovdá eatnamiid dahje eará riggodagaid, ferte veardádallat bidjat fondii dahje eará ládje sihkkarastit, gitta vuoigatvuođat leat čielggaduvvon Finnmárkokommišuvnna meannudeamis riektegáibádusaid bokte. Ferte maid veardádallat man stuora oassi dákkár dietnasiin galgá máksojuvvot ruovttoluotta sidjiide geain leat vuoigatvuođat.</p>
    <p>Rievdadus 7. čuoggái eret 2 maŋimuš cealkaga ráđi evttohusasi</p>
    <p>FeFo mihttomearri lea doaimmahit hálddašeami Finnmárkolága mearrádusaid mielde. Ferte leat ovttadássásašvuohta gaskal FeFo goluin iešguđet lágan gálvvuide ja bálvalusaide ja dan hattis maid geavaheaddjit galget máksit. Eanahálddašeaddjin ferte FeFo fuolahit ahte eatnamat álbmotávkkálaš doaimmaide nu go skuvllaide, buohcciviesuide ja eará (gávppaškeahtes doaimmaide) leat dan dásis ahte leat olahahtti. Lea FeFo duohken hábmet eavttuid dákkár eanajuohkima oktavuođas. Sámediggi ii hálit ahte FeFo eaiggáda gávpelágádusaid dahje ruhtada prošeavttaid maid vuolggasadji lea resurssat ja geavaheapmi, mii mielddisbuktá rievdaduvvon geavaheami meahcis ja eanaluohpamis. Dákkár gávppašeapmi sáhttá vuosttaldit áiggiid čađa háhkkojuvvon kollektiivvalaš vuoigatvuođaid ja oktagaslaš vuoigatvuođaid. Go Finnmárkkuopmodat árvvoštallá dárbbu (...........)</p>
    <p>Ođđa teakstaoasit 9. čuoggá vuollai</p>
    <p>Ferte veardádallat sáhttet go bivdu ja guolásteapmi sirrejuvvot eret FeFo doaimmain ja dahkat daid gávppaškeahtes ovttadahkan, mas dienas bivdo- ja guolástankoarttain manná ruovttoluotta fuođđo- ja guolledikšumii Finnmárkkus. Dás sáhttá stáhtaalmenneha modealla geavahit, gos adno dákkár prinsihppa. Bivdu ja guolásteapmi dáin guovlluin ii boađe EEO- mearrádusaid vuollai. Dan bokte livččii álkit suddjet geavaheami mii lea oaivvilduvvon leat suddjejuvvon lágas. Viidáset barggus ferte Finnmárkkuopmodat maiddái bidjat eanet deattu prinsihpaide mat mearriduvvo dalle go EEO- šiehtadus dahkkui gaskal Norgga ja EO. Ot.prp. nr. 53 (2002–2003) lea geardduhuvvon oktavuohta gaskal EO ja sámiid vuoigatvuođa árbevirolaš geavaheami ja lea maid geardduhuvvon St.prop 2007:13 <span type="quote" xml:lang="nob">”Ođđa sámeriekti (Den nye sameretten)”</span>, dás maid deattuhuvvo ahte EEO-šiehtadus ii galgga leat hehttehussan sámi kultuvrii. Sámediggi bivdá ahte FeFo váldá fas ruovttoluotta 5-kilomehter-ráji njuolggadusa jávrebivddu birra, dahje ráddjejuvvon guovlluid resursavuođu vuođul juohke jávrris.</p>
    <p>Sámediggi lea vuohttán ollu unnit árbevirolaš mearraluossabivddu, sihke das mii guoská galle sajis bivdet ja man ollu leat guolásteaddjit. FeFo ferte dahkat juoidá suodjalandihtii registrerejuvvon luossabáikkiid iežas eatnamis, ja eanemus lági mielde olbmot galget sáhttit lasihit bivdosajiid. Ferte maid addot vejolašvuohta olggobealde suohkana olbmuide oažžut luossabáikki jus leat liiggás luossabáikkit.</p>
    <p>Sámedikki mielas berre hábmejuvvot rekruterenortnet mearraluosabivddus luossasajiid bokte mat leat várrejuvvon nuoraide sierra njuolggadusaid mielde juolludemiid várás.</p>
    <p>2. evttohus</p>
    <p><em type="italic">Evttohus Bargiidbellodagas (Bb), Norgga sámiid riikasearvvis (NSR), Norgga sámiid riikasearvvis/Sámeálbmot bellodagas (NSR/SáB), Árjas, Sámit lulde, Johttisápmelaččaid listtus, Dáloniid listtu ja Nordkalottfolket: </em> </p>
    <p>Lasáhus 8. čuoggái (lasáhus lea čállon finjubustávaiguin)</p>
    <p>Sámediggi vuohttá ahte Finnmárkkuopmodat sáhttá ovddastit ja searvat gávpedoaimmaide ođasmahtti resurssain, dalle go<em type="italic"> a) ii leat Finnmárkolága njuolggadusaid vuostá sámi kultuvrra luondduvuođu sihkkarastima ektui, </em>b) ii mielddisbuvtte eará ládje geavaheami meahcis..  </p>
    <p>Lassi 13. čuoggá maŋimus cealkagii (lasáhus lea čállon finjubustávaiguin)</p>
    <p>Sámediggi gáibida ahte 2015 stáhtabušeahtas várrejuvvojit ruđat Finnmárkokommišuvdnii sierra <em type="italic">poasttas nu ahte Finnmárkokommišuvdna sáhttá ollašuhttit barggu Finnmárkolága áigumuša mielde. Sámediggi eaktuda ahte Sámedikkiin konsulterejuvvo dán bušeahttapoastta mearrideami birra. </em> </p>
    <p>Lasáhus 16.čuoggái ođđa 2.cealkka :</p>
    <p><em type="italic">Lihkká lea Finnmárkokommišuvdna čielggaduvvon surggiin meastta álo konkluderen ahte Finnmárkkuopmodat eaiggáda buot eatnamiid ja ahte maiddái ii leat ágga dohkkehit sierra dahje oktasaš geavahanvuoigatvuođaid eará hámis go dat mat juo dohkkehuvvojit Finnmárkolága 22. Ja 23 §§. Finnmárkokommišuvdna ákkastallá iežas konklušuvnnaid dainna go stáhtas leat leamaš nu aktiivvalaš ja viiddis disposišuvnnat ahte dat lihccu eaiggát- ja geavahanvuoigatvuođaid báikkálaš olbmuin. Sámediggi geahččá kritihkalaččat go váilot oktagaslaš ja kollektiivvalaš vuoigatvuođat. Dan oktavuođas lea Sámedikki mielas dárbbašlaš čujuhit dasa ahte stáhta ovddeš disposišuvnnat maid eanavuoigatvuohta doaimmaheaddjin Finnmárkkus, eanas muddui ii leat čuvvon</em> (...) </p>
    <p>Lasáhus 16. čuoggái mii lasihuvvo loahpas maŋimus cealkagii:</p>
    <p>
      <em type="italic">Ja Finnmárkokommišuvnna barggus.  </em>
    </p>
    <p>Lasáhus 18. čuoggái ođđa maŋimus cealkkan:</p>
    <p>
      <em type="italic">Sámedikki mielas ii leat dát dahkkon Finnmárkokommišuvnna bealis dán rádjái.   </em>
    </p>
    <p>3. evttohus</p>
    <p><em type="italic">Evttohus Bargiidbellodagas (Bb), Árjas, Dáloniid listtus, Sámit lulde, Johttisápmelaččaid listtus ja Nordkalottfolket: </em> </p>
    <p>Lasáhus 9. čuoggái (Ođasmahtti resurssat)</p>
    <p>Maŋimus jagiid leat leamaš unnán rievssahat Finnmárkkus, ja FeFo lea gáržžidan buohkaid ektui dássásaččat. Go lea unnán resursa, de galgá álggos gáržžidit guossebivdiin. Sámedikki mielas ii leat  FeFo váldán vuhtii Finnmárkolága ja báikkálaš olbmuid meahcceávkkástallama.</p>
    <p>4. evttohus</p>
    <p><em type="italic">Evttohus Bargiidbellodagas (Bb), Sámit lulde ja Árjas :</em> </p>
    <p>Lasáhus 2. čuoggái Báikádeapmi</p>
    <p>FeFo ferte ođđasit veardidit iežas doaimmaheami ja leahkima, ja rahpat ođđasit kantuvrraid mat leat heaittihuvvon.</p>
    <p>Ođđa teakstaoassi 9. čuoggái</p>
    <p>Viidáseappot berre árbevirolaš sámi geavaheapmi gođiin, ja daid huksenmálliin váldot vára. Sadjeláigoheapmi berre veardádallojuvvot boarrásit gođiin mat leat dahkkon boares málle mielde, muhto Sámedikki mielas ii leat dat vuogas, danin go jus bidjá sadjeláigohandivada, de lea dat dábálaš olbmo ipmárdusa vuostá eaiggátdilis, ja árbevierru rabas gođiiguin sáhttá jávkat.</p>
    <p>Sámediggi ferte maid ieš vuoruhit rekruterendoarjagiid ja -prográmmaid.</p>
    <p>5. evttohus</p>
    <p><em type="italic">Evttohus Árjas, Dáloniid listtus, Sámit lulde, Johttisápmelaččaid listtus ja Nordkalottfolket lahttu: </em> </p>
    <p>Lasáhus 9. čuoggái Ođasmahtti resurssat</p>
    <p>Sámedikki mielas lei garra boasttudahku FeFo stivrras go láigohedje bivdolobi Anárjoga álbmotmeahci ealgabivdui muhtin fitnodahkii olggobealde suohkana, ja dan bokte eai váldán vuhtii báikkálaš olbmuid beroštumiid danin go báikkálaš bivdit šadde olggobeallái ja suohkanat fuođđoeiseváldin eai váldojuvvon vuhtii. Dát ii soaba Finnmárkkulágain.</p>
    <p>Sámedikki mielas galgá murren leat nuvttá Finnmárkku álbmogii.</p>
    <p>6. evttohus</p>
    <p>
      <em type="italic">Evttohus Árjas, Dáloniid listtus, Sámit lulde ja  Nordkalottfolket: </em>
    </p>
    <p>Lasáhus 9. čuoggái Ođasmahtti resurssat</p>
    <p>Sámediggi i oainne ahte barttaid/ gođiid huksen guovlluin maid báikkálaš olbmot leat geavahan, lea  eará lágan geavaheapmi meahcis, go ii sáhte vuordit ahte álbmot mii ávkkástallá meahccebuktagiin, galgá orrut lávus dahje tealttás. Viidáset oaivvilda Sámediggi ahte go váldá atnui ođđa veahkkeneavvuid meahcceávkkástallama oktavuođas, de dat maid ii leat eará ládje geavaheapmi meahcis. Eanadoallu lea boares ealáhus sámi guovlluin ja Sámedikki oainnu mielde ii leat lassieanan boanddaide eará ládje geavaheapmi. Mis leat ovdamearkkat go boanda ii leat ožžon lassieatnama, go FeFo ákkastallá dán eará ládje geavaheapmin eatnamiin. Dát lea boasttugeavaheapmi sámedikki njuolggadusaid mielde.</p>
    <p>7. evttohus</p>
    <p>
      <em type="italic">Evttohus Árjas, Sámit lulde ja Dáloniid listtus: </em>
    </p>
    <p>Bajilčállagis <span type="quote">"Ođasmahtti resurssat"</span> ođđa 11. čuokkis. Dálá 11. čuokkis šaddá dasto 12. čuokkisin jna.</p>
    <p>
      <em type="italic">Sámediggi oaidná dárbbu ahte Finnmárkkuopmodat eanet geahččala háhkat ovdánahttindoaibmabijuid mat erenoamážit leat oaivvilduvvon sámi báikegottiide ja gilážiidda mat leat dahje sáhttet leat áitojuvvon eretfárremiin. Sámediggi eaktuda ahte Finnmárkkuopmodat buktá ovdan strategiijaid mat sáhttet váikkuhit dasa ahte dákkár báikegottiin ja gilážiin ain bissot olbmot. Ovdamearkka dihti sáhttá Finnmárkkuopmodat go lea eanaeaiggát heivehit báikkálaš hálddašeapmái ođasmahtti resurssain ja doarjut báikkálaš árbevirolaš gánnáhahtti ávkkástallama luondduresurssain. Dát lea Finnmárkkulága ulbmila mielde ja lea dehálaš jus galgá sihkkarastit ahte máhttu sámi árbevirolaš meahcásteapmi ja -ávkkástallan seailu ja viidásetfievrriduvvo.  </em>
    </p>
    <p>8.evttohus</p>
    <p>
      <em type="italic">Evttohus Dáloniid listtus ja Árjas: </em>
    </p>
    <p>Lasáhus 6. čuoggái</p>
    <p>Maŋŋil go FeFo ásahuvvui, de leat hattit gorgŋon Finnmárkku álbmogii hui ollu, seammás go FeFos lea logiid miljovnnaid badjelbáza, olbmuid dihte geat orrot Finnmárkkus. Lea váidalahtti go FeFo stivra lea lokten hattiid nu bajás báikkálaš álbmogii, Sámediggi bivdá FeFo njeaidit haddedási. Dál lea haddi nu badjin ahte nuoraide lea váttis ásaiduvvat, oastit eatnama dahje láigohit FeFos. Sámediggi bivdá ahte FeFo njeaidá buot hattiid Finnmárkku álbmogii.</p>
    <p>Meahcástankultuvra lea  leamaš ja lea ain dehálaš báikegottiide Finnmárkkus, ja de erenoamážit meahcceresurssaid ávkkástallan. Danin ii galgga FeFo váldit mávssu Finnmárkku olbmuin geat ávkkástallet meahcis.</p>
    <p>Ii oktage barta mii geavahuvvo vuođđoealáhusaide ja  meahcásteapmái Finnmárkkus galgga máksit divadiid.</p>
    <p>FeFo lea dat mii hálddaša Finnmárkku eatnamiid, ja dan sivas berre FeFo leat dat mii heiveha doaimmaide mat ávkkástallet ja geavahit ođasmahtti resurssaid.</p>
    <p>Lea buorre go FeFo áŋgiruššá stuorit ealáhusdoaimmaid ásaheapmái Finnmárkkus, diehttelasat rámmaid siskkobealde maid Finnmárkoláhka addá. Sámediggi oaidná dárbbu dasa ahte stuorit ealáhusaktevrrat ásahuvvojit Finnmárkui, ođđa bargisajiid dihte.</p>
    <p>9.evttohus</p>
    <p><em type="italic">Ovddádusbellodaga lahttu Bengt Rune Strifeldt ovddidii čuovvovaš evttohusa:</em> </p>
    <p>Boahtá sámediggeráđi evttohusa sadjái</p>
    <p>Sámediggi áigu bivdit Stuoradikki heaittihit Finnmárkolága, heaittihit FeFo ja addit eatnamiid guoskevaš suohkaniidda. Sámediggi čujuha dieđihuvvon suohkanreforbmii, ja oaivvilda ahte stuorit ja nannosit suohkaniin lea lagat oktavuohta geavaheddjiide go FeFos lea, ja dain lea stuorit demokráhtalaš dohkkejupmi ja eanet gelbbolašvuohta hálddašit almmolaš eatnamiid Finnmárkkus buorrin Finnmárkku álbmogii. Sorjavaš makkár etnisitehta olbmuin lea.</p>
    <p>10. evttohus</p>
    <p>
      <em type="italic">Evttohus Nordkalottfolket listtus: </em>
    </p>
    <p>Boahtá sámediggeráđi evttohusa sadjái</p>
    <p>Sámediggi áigu čujuhit áhte ovtta áššis čuovvolit Finnmárkolága, livččii galgan leat mihá viidát vuolggasadji, mas proseassa lea vuođđuduvvon buot álbmotválljejuvvon orgánain Finnmárkkus. Mii doaivut ahte ovttabeallásaš álgga Sámedikkis dán áššis, ipmirduvvo ahte lea dáhttu čavget lága, maid álbmot Finnmárkkus, geat eai leat sápmelaččat, šaddet gillát.</p>
    <p>Sámediggi berre dasa lassin meannudit ja oažžut áigái, iežas njuolggadusaid dahje eaiggátstrategiija iežas barggus FeFos. Dáppe sáhtášii maid ovdanbuktit iežas oainnuid dasa movt stivralahtut galget fuolahit iežaset rolla FeFo stivrras.</p>
    <p>Finnmárkkuopmodat lea stuorimus eanaeaiggát Finnmárkkus, ja das lea stuora servodatovddasvástádus. Ollugin lea stuora beroštupmi ođasmahtti resurssaide, seammás og resurssat mat eai leat ođasmahtti, šaddet deháleappot ja deháleappot. Danin lea dehálaš gávdnat balánssa dan gaskkas ahte ii geavat buot árbesilbba mii galggašii mannat boahtteáiggi buolvvaide, ja dan ahte sáhtášii váikkuhit ovddideapmái ja lassáneapmái. FeFo lea dál mannan čađa álggahan- ja ovdánahttindási, ja lea juksen nanu organisašuvnna máŋgga suorggis. Seammás lea dehálaš boahtteáigái čájehit Finnmárkku álbmogii ahte háliida hukset oadjebas hálddašeami min oktasaš resurssain. FeFo galgá hálddašuvvot buorrin buohkaide Finnmárkkus, Dát mielddisbuktá ahte sihke sámi, kvena ja dáža kultuvra galget sáhttit seailut.</p>
    <p>Eaiggátstrategiijaid prinsihpat sáhttet leat:</p>
    <p>FeFos galgá leat dearvvašlaš ja mearálaš ekonomiija. Ásahusas ii dárbbaš leat iežas doaimma ulbmilin ahte háhkat eanemus lági mielde badjelbáhcaga. FeFo galgá ovddemus bargat min oktasaš resurssaid hálddašemiin.   FeFo dohkkeha ja doahttala báikegottiid áiggiid čađa háhkkojuvvon rievtti geavahit luonddu ja meahci.  FeFo váldá ruovttoluotta 5-kilomehter ráji jávrebivdui, dahje ásaha ráddjejuvvon guovlluid resurssavuođul juohke jávrris.  FeFo galgá láhčit dili nu ahte luondu ain lea dehálaš oassi eallimis Finnmárkulaččain, ja dán bokte sáhttit hábmet vuođu gánnáhahtti bargosajiide báikegottiin. FeFo galgá organiserejuvvot nu ahte eanas bargit ja doaimmat leat čadnojuvvon váldokantuvrii. Láigohattit eatnamiin ja eará divadat galget leat nu vuollin go vejolaš, erenoamážit priváhta olbmuide ja vuođđoealáhusaide. Eanahattit galget eanemus lági mielde leat ovttaláganat miehtá fylkka.</p>
    <p>Sámediggi lea hábmen njuolggadusaid meahccegeavaheami eará ládje geavaheapmái. Dát leat oaivvilduvvon reaidun FeFoi stuorit sisabahkkemiid oktavuođas sámi guovlluin. Njuolggadusat sáhttet ipmirduvvot nu ahte galget vuhtiiváldit boazosámi beroštumiid ovdalii eará sámi ealáhusaid ja beroštumiid. Dát mielddisbuktá dássedeattokeahtesvuođa, ja sáhttá ipmirduvvot ahte boazodoalus leat nannosit vuoigatvuođat go buohkain earáin Finnmárkkus. Dasa lasiin ii daddjo njuolggadusain mihkke dan birra movt áššiid galgá meannudit go lea gižžu iešguđet lágan sámi beroštumiin. Nu go  njuolggadusat leat hábmejuvvon dál, de sáhttet ipmirduvvot dego boazodoalus lea eanet árvu go buot eará ealáhusain ja servodateallimiin. Dát ii leat vuogas, go buot beroštumit galget vuhtiiváldojuvvot dássálaga ja meannuduvvot ovtta ládje. Sámediggi bivdá danin ahte njuolggadusat eará ládje geavaheami birra váldojuvvojit meannudeapmái.</p>
    <p>11. evttohus</p>
    <p><em type="italic">Evttohus Dáloniid listtus:</em> </p>
    <p>Lasáhus 9. čuoggái (ođasmahtti resurssat)</p>
    <p>Finnmárkkuopmodat berre atnit fuola báikkálaš diliin guolleresurssaid hálddašeamis, Dáppe Finnmárkkus leat ollu báikkit main bivdu lea regulerejuvvon, resursaváilivuođa dihti. Dákkár guovlluin berre FeFo gulahallat báikki bivdoeiseválddiiguin ákka birra, ja vejolaččat caggat olgoriikkalaččaid bivdit iehčanassii.</p>
    <p>Lávdegotti ráva</p>
    <p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju Sámediggi Sámediggeráđi árvalusa.</p>
    <p>Mearkkašupmi, Johttisámiid listtu, Per A. Bær, Bargiidbellodat, Vibeke Larsen, NSR/SÁB, Kirsti Guvsám ja ÁaSG, Ellinor Marita Jåma</p>
    <p>Eará ládje geavaheapmi meahcis</p>
    <p>Ovdal go eará ládje geavaheapmi meahcis váldojuvvo čielggadeapmái Finnmárkkulága 10. § mielde, de galgá vuos oažžut ovdagihtii dohkkeheami vuoigatvuođaeaiggádiin.</p>
    <p>Mii čujuhit Finnmárkkulága 3. § álbmotrievtti ektui. Riikkaidgaskasaš rievtti mielde galgá oažžut ovdagihtiidieđihuvvon miehtama guoskevaš vuoigatvuođaeaiggádiin. Dát lea mielde sihkkarastime beaktilis suodjaleami sámiid vuoigatvuođain eaiggáduššamii ja hálddašeapmái.</p>
    <p>Čujuhit ILO 169 14. artihkkalii ja Álgoálbmotjulggaštusa 10. artihkkalii.</p>
    <p>Mearkkašupmi, Bargiidbellodat, Mariann Wollmann Magga bokte</p>
    <p>FeFo hálddašeaddjin</p>
    <p>Mii leat duhtavaččat go evttohuvvo ášši Finnmárkkuopmodaga birra eanahálddašeaddjin, mii galgá veahkehit doarjut ja čielggadit Sámedikki oainnu Sámedikki áirasiid várás FeFo:s.</p>
    <p>Mii gávnnahit ahte ášši namahus lea boktán eahpádusa ja eahpečielgasa das mas áššis duođas lea sáhka. Finnmárkkulága sisdoalu ja FeFo geavada čuovvoleapmi lea dattetge deaŧalaš Finnmárkku álbmogii.</p>
    <p>Livččii ulbmillaš nannet váldokantuvrra veaháš, seammás go boađášii ávkin FeFo:i ahte das livččii doaibma iešguđet kantuvrrain. Daid kánturbáikkiid ođđasis ásaheapmi mat leat heaittihuvvon Unjárggas ja Kárášjogas, ii leat vuostálagaid váldokantuvrra nannemiin.</p>
    <p>Viidáseappot lea mearraluossabivddu nannen, rekrutterendoaibmabijuid bokte sihke Sámedikki ja FeFo bealis, dárbbašlaš dasa ahte sihkkarastit ealáhusa boahtteáiggi. Nuorat geat leat álggaheamen ealáhusa, berrejit oažžut sierra bivdosajiid.</p>
    <p>Gođiid árbevirolaš sámi geavaheapmi berre fuolahuvvot, dás maiddái huksenvierut. Čuoggáláigu oktan gullevaš láigomávssuin, sáhttá rihkkut dábálaš oainnu eaiggátdili ektui, ja Sámediggi ballá ahte árbevierru rabas gođiiguin sáhttá jávkat. Eaktun lea ahte vuoigatvuođadilit leat čielggaduvvon Finnmárkkukommišuvnna bokte ovdalgo dakkár čuoggáláigu fállojuvvo.</p>
    <p>Kárten ja dohkkehus</p>
    <p>Sámedikkis lea erenoamáš ovddasvástádus čuovvolit ahte árbevirolaš ealáhusaid vuoigatvuođat gáhttejuvvojit Finnmárkkukommišuvnna bokte, Finnmárkkulága čuovvoleapmin. Ain lea eahpádus muhtun osiin Finnmárkku álbmogis das mo galget gáibádusat dieđihuvvot ja čuovvoluvvot go Finnmárkkukommišuvdna rahpá guovlluid iskkadan dihtii vuoigatvuođaid.</p>
    <p>Čujuhuvvo erenoamážit dan rievdadussii mii dáhpáhuvai Finnmárkkulágas 2012:s, go Finnmárkkukommišuvdna oaččui mandáhtan meannudit vuoigatvuođagáibádusaide boares/árbevirolaš bivdosajiide mearas. Sámediggái lea deaŧalaš ahte dakkár vuoigatvuođačielggadeapmi dáhpáhuvvá, ja áigu árvvoštallat ásahit veahkkeortnegiid sin várás geat háliidit gáibit dakkár čielggadusaid.</p>
    <p>Golut mat gártet dan oktavuođas ahte čuoččáldahttit ášši Meahcceduopmostuolu ovdii, sáhttet adnojuvvot hehttehussan dasa ahte váidit vejolaš váilevaš vuoigatvuođaduođašteami Finnmárkkukommišuvnna bealis. Sámediggeráđđi bivdojuvvo bargat viidáseappot dainna ahte gávdnat čovdosiid mo ruhtadit ja doarjut gáibádusaid mat galget ovddiduvvot Meahcceduopmostullui, gos gáibádusat sáhttet adnojuvvot mearrideaddjin ealáhusdoaimmaheapmái ja nu ássamii. Iešguđet guovlluid beroštusovddasteddjiin lea hui stuorra bargohivvodat ja Sámediggi ferte veahkehit dahje fuolahit ahte sii ožžot veahki čađahit bargguset. Vuođđudus Protect Sapmi sáhttá ovddiduvvot šaddat buorre reaidun dasa dainna eavttuin ahte vuođđudusas gávdno gelbbolašvuohta mearrasámi vuoigatvuođaid birra.</p>
    <p xml:lang="kal">Resurssat</p>
    <p>Muhtun guovlluin gos bivdojuvvo ja oggojuvvo garrasit, leat báikkálaš olbmot dovddahan ahte resurssat leat uhccon garrasit. Dáin guovlluin berre kártet resursadili, vai sáhttá álggahit doaibmabijuid gáhtten dihtii báikkálaš olbmuid árbevirolaš vuoigatvuođaid, ja ahte gáržžidemiid berre vuos čađahit earáid várás go báikkálaš olbmuide.</p>
    <p>Mearkkašupmi, Árja, Inger Eline Eriksen, Dáloniidlistu, Isak Mathis O. Hætta, ÁaSG, Ellinor Marita Jåma ja Nordkalottfolket, Kjetil Romsdal, Sámit lulde, Marie Therese N . Aslaksen ja Olgešbellodat, Ellen Kristina Saba</p>
    <p>Finnmárkku álbmogis váilevaš luohttámuš Finnmárkkuláhkii ja Finnmárkkuopmodahkii</p>
    <p>Árja lea fuolastuvvan go orru leamen nu ahte Finnmárkku álbmogis lea uhccán luohttámuš Finnmárkkuláhkii ja daidda orgánaide mat leat ásahuvvon Finnmárkkulága olis, dás erenoamážit Finnmárkkuopmodahkii. Čujuhuvvo Norut raportii 2014:4 <span type="quote" xml:lang="nob">"Finnmarkseiendommen under lupen"</span> mas njealje jagi dás ovdal čujuhedje dasa ahte Finnmárkkuopmodat rahčá jáhkehahttivuođain olbmuid gaskkas oppalaččat. Orru leamen nu ahte ain lea dát váttisvuohta. Finnmárkku eatnamiid hálddašeaddjái lea deaŧalaš ahte Finnmárkku ássiin lea luohttámuš dan bargui maid Finnmárkkuopmodat lea biddjojuvvon dahkat.</p>
    <p>Vai juvssašii dan stuorát legitimitehta ja luohttámuša Finnmárkkuopmodaga doibmii, lea rabasvuohta, diehtojuohkin ja gulahallan áibbas deaŧalaččat. De vuos ferte álbmot oažžut eanet máhtu Finnmárkkuopmodaga rolla birra, muhto maiddái oažžut eanet dieđuid dan birra maid Finnmárkkuopmodat bargá ja galgá bargat. Dasto ferte álbmot oažžut vejolašvuođa váikkuhit ja konsulterejuvvot ovdalgo deaŧalaš mearrádusat dahkkojuvvojit. Dasa lassin fertejit mearrádusat dieđihuvvot almmolaččat maŋŋágo dat leat dahkkojuvvon. Ollašuhttin dihtii dán, de lea deaŧalaš ahte ásahuvvo ovttasbargu gaskal Finnmárkkuopmodaga, gielddaid, Fylkkadikki ja Sámedikki politihkalaš ja hálddahuslaš dásis.</p>
    <p>Mearkkašupmi, Árja, Hartvig Hansen, Dáloniidlistu Isak Mathis O. Hætta, ÅaSG Ellinor Marita Jåma, Nordkalottfolket Kjetil Romsdal ja Bargiidbellodat Vibeke Larsen</p>
    <p>Nu gohčoduvvon Oktasaščoahkkin sis geain lea bivdolohpi lea ožžon rievtti válljet Deanučázádaga guolástanhálddahussii eanas áirasiid. Sámedikki mielas ii leat vuoiggalaš ahte dát seamma olbmot geain lea bivdolohpi, eai sáhte erenoamáš oktasaščoahkkimis molsut áirasiid, maid sii ieža leat válljen, dainna ákkain ahte lea eahpeluohttámuš sidjiide. Jus eanetlohku sis geain lea bivdolohpi, čužžot dákkár ákkastallama duohken, de ferte láhkaásahus addit lobi lonuhit eanet go ovtta dahje guokte oktagaslaš áirasiid.</p>
    <p>Evttohus 12, áirras Mariann Wollmann Magga bokte, Bargiidbellodat</p>
    <p>Lasáhus 2. čuoggái</p>
    <p>Livččii ulbmillaš nannet váldokantuvrra veaháš, seammás go boađášii ávkin FeFo:i ahte das livččii doaibma iešguđet kantuvrrain. Daid kánturbáikkiid ođđasis ásaheapmi mat leat heaittihuvvon Unjárggas ja Kárášjogas, ii leat vuostálagaid váldokantuvrra nannemiin.</p>
    <p>Ođđa teakstaoasit 9. čuoggái</p>
    <p>Gođiid árbevirolaš sámi geavaheapmi berre fuolahuvvot, dás maiddái huksenvierut. Čuoggáláigu oktan gullevaš láigomávssuin, sáhttá rihkkut dábálaš oainnu eaiggátdili ektui, ja Sámediggi ballá ahte árbevierru rabas gođiiguin sáhttá jávkat. Eaktun lea ahte vuoigatvuođadilit leat čielggaduvvon Finnmárkkukommišuvnna bokte ovdalgo dakkár čuoggáláigu fállojuvvo.</p>
    <p>Viidáseappot lea mearraluossabivddu nannen, rekrutterendoaibmabijuid bokte sihke Sámedikki ja FeFo bealis, dárbbašlaš dasa ahte sihkkarastit ealáhusa boahtteáiggi. Nuorat geat leat álggaheamen ealáhusa, berrejit oažžut sierra bivdosajiid.</p>
    <p>Evttohus 13, áirras Inger Eline Eriksen, Árja</p>
    <p>Lassiárvalus ráđi evttohussii. Ođđa lassičuokkis <span type="quote">“Ođasmahtti resurssat”</span> čuoggái</p>
    <p>Sámediggi čujuha Finnmárkkuopmodaga plánejuvvon revideremii njuolggadusain mat gusket lihttoláigoheapmái anadroma čázádagain Finnmárkkus, ja Finnmárkkuopmodaga geahčadeami dálá šiehtadusain lihttoláigoheami olis. Báikkálaš hálddašeapmi luossajogain lea buorre ovdamearka das movt báikkálaš vuoigatvuođaeaiggádat leat ožžon vejolašvuođa leat oassin premissaaddiin duohta geavaheamis ja hálddašeamis meahcis. Rievdadus lihttoláigohanortnegis sáhttá mielddisbuktit ahte báikkálaš hálddašeapmi gáržžiduvvo mearkkašahtti olu, ja vuoigatvuođaeaiggádiid geavaheapmi ferte rievdaduvvot. Sámedikki mielas danin ferte revišuvdna lihttoláigohanortnegis maŋiduvvot gitta Finnmárkkukommišuvnna čielggadanbargu áigeguovdilis guovlluin lea válbmejuvvon. Vaikko movt de livččii, de ferte Finnmárkkuopmodaga lihttoláigoheapmi anadroma čázádagain dáhpáhuvvat virolašvuđot geavaheami mielde ja hálddašeami mielade ja dan árbevieru mielde mii báikkálaččat lea doaibman.</p>
    <p>III  Jienasteapmi</p>
    <p>39 áirasis ledje 36 čoahkis. Jienasteapmi dahkkojuvvui čuovvovaš vuogi mielde:</p>
    <p>Evttohus 9 hilgojuvvui 33 jienain 3 jiena vuostá. Evttohus 10 hilgojuvvui 33 jienain 3 jiena vuostá. Evttohus 12, 1. Oassi, mearriduvvui 20 jienain 16 jiena vuostá. Evttohus 12, 2. Oassi, mearriduvvui 19 jienain 17 jiena vuostá. Evttohus 12, 3. Oassi, hilgojuvvui 25 jienain 11 jiena vuostá. Evttohus 12, 4. Oassi, mearriduvvui 32 jieanin 4 jiena vuostá. Evttohus 13 hilgojuvvui 23 jienain 13 jiena vuostá. Evttohus 7 hilgojuvvui 28 jienain 8 jiena vuostá. Evttohus 5 hilgojuvvui 27 jienain 9 jiena vuostá. Evttohus 6 hilgojuvvui 26 jienain 10 jiena vuostá. Evttohus 8 hilgojuvvui 29 jienain 7 jiena vuostá. Evttohus 11 hilgojuvvui 31 jienain 5 jiena vuostá. Evttohus 3 mearriduvvui 20 jienain 16 jiena vuostá. Evttohus 2 mearriduvvui 32 jienain 4 jiena vuostá. Evttohus 1 mearriduvvui 31 jienain 5 jiena vuostá. Evttohus 4 gessojuvvui.</p>
    <p>Ealáhus - ja kulturlávdegotti ráva mearriduvvui 31 jienain 5 jiena vuostá.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  Tor Gunnar Nystad, áššejođiheaddji Mariann Wollmann Magga</p>
    <p>Tor Gunnar Nystad   Arthur Johan Tørfoss Inger Elin Utsi   Mariann Wollmann Magga   Piera Heaika Muotka  Silje Karine Muotka   Mariann Wollmann Magga Ellen Kristina Saba   Hartvik Hansen   Christina Henriksen  Mariann Wollmann Magga   Inger Eline Eriksen Ellen Kristina Saba   Ronny Wilhelmsen   Marie Therese Nordsletta Aslaksen  Inger Eline Eriksen   Isak Mathis O. Hætta Christina Henriksen   Inger Elin Utsi   Johan Vasara  Isak Mathis O. Hætta   Per Mathis Oskal Inger Elin Utsi  Per Mathis Oskal   Nora Marie Bransfjell   Per Andersen Bæhr Mariann Wollmann Magga   Inger Eline Eriksen  Per Andersen Bæhr  10  Kirsti Guvsám  11  Kjetil Romsdal Inger Elin Utsi   Vibeke Larsen   Inger Eline Eriksen  Kjetil Romsdal  12  Beaska Niillas  13  Christina Henriksen  14  Ronny Wilhelmsen  15  Hartvik Hansen  16  Mariann Wollmann Magga  17  Inger Elin Utsi  18  Christina Henriksen  19  Ellen Kristina Saba  20  Ellinor Marita Jåma  21  Kirsti Guvsám  22  Mariann Wollmann Magga  23  Láilá Susanne Vars, čoahkkinortnegii 24  Isak Mathis O. Hætta,  čoahkkinortnegii 25  Marie Therese Nordsletta Aslaksen, čoahkkinortnegii 26  Tor Gunnar Nystad  27  Isak Mathis O. Hætta, čoahkkinortnegii 28  Marie Therese Nordsletta Aslaksen, čoahkkinortnegii 29  Inger Eline Eriksen, čoahkkinortnegii 30  Aud Marthinsen, čoahkkinortnegii 31  Jørn Are Gaski, čoahkkinortnegii 32  Isak Mathis O. Hætta, čoahkkinortnegii 33  Marie Therese Nordsletta Aslaksen, čoahkkinortnegii 34  Mariann Wollmann Magga, čoahkkinortnegii</p>
    <p>VI  Sámedikki mearrádus</p>
    <p>Sámediggeráđi mearrádusárvalus:</p>
    <p>Sámediggi čujuha dasa ahte ovcci jagi leat vássán dan rájes go Stuorradiggi stuorra eanetloguin dohkkehii finnmárkkulága Sámedikki ovttajienalaš mieđihemiin. Viidáseappot čujuhuvvo dasa ahte Finnmárkkuopmodaga doaibma 2006 rájes ja Finnmárkkukomišuvnna bargu 2008 rájes lea addán vásáhusaid lága geavaheami ektui. Dát doarju dan ahte Sámediggi ferte čađahit ollislaš guorahallama ja ovdanbuktit buot vuoruhemiid finnmárkkulága čuovvoleapmái, ja dovddahit čielga vuođu čuovvoleapmái ja doarjaga nammaduvvon lahtuid bargui dain orgánain mat leat ásahuvvon finnmárkkulága olis.</p>
    <p>Finnmárkkuopmodat lea stuorimus eanaeaiggát Finnmárkkus, ja das lea stuora servodatovddasvástádus. Ollugin lea stuora beroštupmi ođasmahtti resurssaide, seammás go resurssat mat eai leat ođasmahtti, šaddet deháleappot ja deháleappot. Danin lea dehálaš gávdnat balánssa dan gaskkas ahte ii geavat buot árbesilbba mii galggašii mannat boahtteáiggi buolvvaide, ja dan ahte sáhtášii váikkuhit ovddideapmái ja lassáneapmái. FeFo lea dál mannan čađa álggahan- ja ovdánahttindási, ja lea juksen nanu organisašuvnna máŋgga suorggis. Seammás lea dehálaš boahtteáigái čájehit Finnmárkku álbmogii ahte háliida hukset oadjebas hálddašeami min oktasaš resurssain.</p>
    <p>Oppalaččat 1.  Sámediggi čujuha dasa ahte Stuorradiggi lea bidjan vuođđun ahte finnmárkkulága váldoulbmil lea sihkkarastit sámi kultuvrra luondduvuđđosa. Dat lea deattuhuvvon dakko bokte ahte lága ulbmilmearrádusas boahtá ovdan ahte Finnmárkku eatnamat ja luondduresurssat galget hálddašuvvon erenoamážit vuođđun sámi kultuvrii, eanadollui, meahccegeavaheapmái, ealáhusdoaimmaheapmái ja servodateallimii. Sámediggi muittuha ahte dát váldoulbmil galgá boahtit oidnosii ja árjjalaččat fuolahuvvot lága iešguđet mearrádusaid čuovvoleamis.</p>
    <p>2. Sámediggi čujuha iežas mearrádussii Áššis 56/05 dan birra ahte ásahit</p>
    <p>Finnmárkkuopmodaga Porsáŋgui. Gávnnahuvvo ahte Finnmárkkuopmodat lea ásahan iežas váldokantuvrra Levdnjii. Sámediggi mihtte dattetge ahte eanaš oassi Finnmárkkuopmodaga bargiin lea bargosadji eará sajiin go Leavnnjas. Sámediggi bivdá Finnmárkkuopmodaga bearráigeahččat ahte Finnmárkkuopmodaga  váldogelbbolašvuohta ja váldooassi bargiin leat váldokantuvrras Leavnnjas. Sámedikki mielas lea dehálaš Finnmárkku álbmogii sáhttit váldit oktavuođa FeFoin. Lea dehálaš ahte lea oidnosis eanemus lági mielde suohkaniin, ahte FeFo gávdno. Doaimmaheapmi ferte maid leat beaktil ja organiserejuvvot dainna lágiin ahte lea dohkálaš doaimmaid ektui maid galgá doaimmahit, ja dan prinsihppa ahte leat báikkis báikegottiin olggobealde guovddáš hálddahusbáikki lea dehálaš. Livččii ulbmillaš nannet váldokantuvrra veaháš, seammás go</p>
    <p>boađášii ávkin FeFo:i ahte das livččii doaibma iešguđet kantuvrrain. Daid kánturbáikkiid ođđasis ásaheapmi mat leat heaittihuvvon Unjárggas ja Kárášjogas, ii leat vuostálagaid váldokantuvrra nannemiin.</p>
    <p>3.  Sámediggi čujuha iežas mearrádussii Áššis SP 19/12 Prop 70 L (2011-2012) Riddoguolástuslávdegotti birra ja nanne ain ahte sápmelaččain leat ásahuvvon vuoigatvuođat guolásteapmái ja eará mariidna resurssaide riddolagaš sámi guovlluin. Sámediggi doalaha dan ahte sápmelaččat ja earát geat ásset rittuin, lea vuoigatvuohta guolásteapmái dološ áiggi rájes geavaheami ja báikkálaš boares vieru vuođul. Álbmotrievtti njuolggadusat álgoálbmogiid ja minoritehtaid birra addet dasa lassin vuoigatvuođa guolásteapmái iešalddes. Deattuhuvvo ahte daid láhkarievdadusaid mat čuvvot Prop 70 L (2011-2012) ii sáhte áddet dan láhkai ahte dat rievdadit oamastuvvon vuoigatvuođaid guolásteapmái. Sámediggi áigu danin bargat dan nala ahte ollislaš dohkkeheapmi guolásteami rievttis riddo- ja vuotnaguovllu álbmogis sámi guovlluin, nannejuvvo lága bokte.</p>
    <p>Mearraluosabivdu lea dehálaš oassi sámi ealáhusain ja lea giella- ja kulturguoddi. Go Finnmárkokommišuvdna galgá meannudit vuoigatvuođagáibádusaid, de ferte váldit vuhtii gáibádusaide beassat ávkkástallat boares mearraluosabivdobáikkiin guoskevaš guovlluin. Dát ferte veardádallojuvvot ovdal go addo lohpi ásahit guollebiebmanrusttegiid. Sámediggi oaidná ahte sáhttá leat dárbu bidjat johtui guorahallama mas dilit čielggaduvvojit gaskal Finnmárkolága, ja dasa guoski njuolggadusaid ja láhkaásahusaid, ja Luonddusuodjalanlága. Lea erenoamáš dehálaš geahččat movt dát gaskavuohta sáhttá čuohcat FeFo bargui.</p>
    <p>Finnmárkkuopmodat</p>
    <p>4.  Sámediggi čujuha dasa ahte Finnmárkkuopmodaga stivra galgá dahkat mearrádusa rievdaduvvon meahccegeavaheami ektui gitta opmodaga luobaheami ektui finnmárkkulága § 10 vuođul, geahča §§ 4 ja 5. Lea dehálaš ahte <span type="quote">"meahci rievdaduvvon geavaheapmi"</span> njuolggadusat álget doaibmat aktiivvalaččat, nu ahte Sámediggi oažžu vuođu vai sáhttá evalueret ja ođasmahttit daid vásihusaid vuođul. FeFo berre bidjat johtui doaimma gos ráhkadit bagadusa Njuolggadusaide, nu ahte čielgasit boahtá ovdan maid dajahusat mearkkašit. Sámediggi vuordá viiddis proseassa dán oktavuođas. Viidáseappot ferte sihkkarastit  ahte áššemeannudanrutiinnat rievdaduvvot, nu ahte juohke áššis sáhttá dahkkot konkrehta árvvoštalan njuolggadusaid guovddáš čuoggáin, ja ahte dát boahtá ovdan mearrádusas.   Vejolaš váldi hálddahussii ahte dahkat mearrádusa rievdaduvvon meahccegeavaheami ektui ja gitta opmodaga luobaheami ektui, sáhttá Sámedikki mielas dušše čatnat uhcit áššiide main ii leat prinsihpalaš mearkkašupmi dahje eaktudeaddji váikkuhus.</p>
    <p>5.  Dan ektui ahte fuolahit dieđihan- ja gulaskuddanvuoigatvuođa, hálddašanlága § 16 vuođul, geahča finnmárkkulága § 18, mearrádusaid ektui rievdaduvvon meahccegeavaheami ja gitta opmodaga luobaheami birra, bidjá Sámediggi vuođđun ahte Finnmárkkuopmodat vuosttažettiin sáhttá dán oktiiordnet daid gulaskuddamiiguin maid plána- ja konsešuvdnaeiseválddit dahket.</p>
    <p>6.  Sámediggi lea positiiva olggosmáksimii badjelbáhcagis jus dakkár lea, nu go lea namuhuvvon Finnmárkolágas. Goitge berrejit sihkkarastojuvvot ruđat álbmotávkkálaš doaimmaide ovdal go dákkár badjelbázajuohkin mearriduvvo. Eaktun lea maid ahte Sámediggeráđđi buktá ovdan evttohusaid čovdosiidda movt Sámedikki oassi badjelbáhcagis galgá hálddašuvvot. Sámediggi bivdá Sámediggeráđi boahtit ruovttoluotta áššiin dievasčoahkkimii dan birra movt badjelbáza galgá hálddašuvvot. Ferte sihkkarastojuvvot ahte ruđat bissot Finnmárkkus. Sisaboađu go vuovdá eatnamiid dahje eará riggodagaid, ferte veardádallat bidjat fondii dahje eará ládje sihkkarastit, gitta vuoigatvuođat leat čielggaduvvon Finnmárkokommišuvnna meannudeamis riektegáibádusaid bokte. Ferte maid veardádallat man stuora oassi dákkár dietnasiin galgá máksojuvvot ruovttoluotta sidjiide geain leat vuoigatvuođat.</p>
    <p>7.  FeFo mihttomearri lea doaimmahit hálddašeami Finnmárkolága mearrádusaid mielde. Ferte leat ovttadássásašvuohta gaskal FeFo goluin iešguđet lágan gálvvuide ja bálvalusaide ja dan hattis maid geavaheaddjit galget máksit. Eanahálddašeaddjin ferte FeFo fuolahit ahte eatnamat álbmotávkkálaš doaimmaide nu go skuvllaide, buohcciviesuide ja eará (gávppaškeahtes doaimmaide) leat dan dásis ahte leat olahahtti. Lea FeFo duohken hábmet eavttuid dákkár eanajuohkima oktavuođas. Sámediggi ii hálit ahte FeFo eaiggáda gávpelágádusaid dahje ruhtada prošeavttaid maid vuolggasadji lea resurssat ja geavaheapmi, mii mielddisbuktá rievdaduvvon geavaheami meahcis ja eanaluohpamis. Dákkár gávppašeapmi sáhttá vuosttaldit áiggiid čađa háhkkojuvvon kollektiivvalaš vuoigatvuođaid ja oktagaslaš vuoigatvuođaid. Go Finnmárkkuopmodat árvvoštallá dárbbu spiehkastit dán oaivenjuolggadusas, de bivdojuvvo ahte dat váldojuvvo ovdan Sámedikkiin digaštallamii. Sámediggi bivdá Finnmárkkuopmodaga árvvoštallat molssaeavttuid iežas eaiggátvuhtii Finnmark Kraft as:s.</p>
    <p>8.  Sámediggi oaidná ahte Finnmárkkuopmodat sáhttá čađahit gávpedoaimma ja searvat dasa ođasmuvvi resurssaid vuođul, go dat a)<em type="italic"> </em>ii leat Finnmárkolága njuolggadusaid vuostá sámi kultuvrra luondduvuođu sihkkarastima ektui, b) ii mielddisbuvtte rievdaduvvon meahccegeavaheami ja opmodagaid luobaheami, c) ii hehtte árbevirolaš ealáhusdoaimmaheami ásaheami, ja d) váikkuha dasa ahte hálddašit resurssaid ekologalaččat ceavzilis vugiin. </p>
    <p>Ođasmuvvi resurssat</p>
    <p>9.  Sámediggi deattuha ahte Finnmárkkuopmodat galgá hálddašit ođasmuvvi resurssaid dan áddejumi vuođul ahte báikkálaš olbmuin lea iehčanas riektevuođus dološ áiggi rájes geavaheami ja boares vieru vuođul vuoigatvuohta bivdui, meahcásteapmái, guolásteapmái, muorračuohppamii ja eará ávkašuvvamii meahcceresurssaiguin. Danne ferte ođasmuvvi resurssaid muddet ja hálddašit dainna lágiin ahte báikkálaš olbmuid geavahanvuoigatvuohta jotkojuvvo eai ge earát galgga sáhttit gáržžidit dán vuoigatvuođa.</p>
    <p>Ferte veardádallat sáhttet go bivdu ja guolásteapmi sirrejuvvot eret FeFo doaimmain ja dahkat daid gávppaškeahtes ovttadahkan, mas dienas bivdo- ja guolástankoarttain manná ruovttoluotta fuođđo- ja guolledikšumii Finnmárkkus. Dás sáhttá stáhtaalmenneha modealla geavahit, gos adno dákkár prinsihppa. Bivdu ja guolásteapmi dáin guovlluin ii boađe EEO- mearrádusaid vuollai. Dan bokte livččii álkit suddjet geavaheami mii lea oaivvilduvvon leat suddjejuvvon lágas. Viidáset barggus ferte Finnmárkkuopmodat maiddái bidjat eanet deattu prinsihpaide mat mearriduvvo dalle go EEO- šiehtadus dahkkui gaskal Norgga ja EO. Ot.prp. nr. 53 (2002–2003) lea geardduhuvvon oktavuohta gaskal EO ja sámiid vuoigatvuođa árbevirolaš geavaheami ja lea maid geardduhuvvon St.prop 2007:13 <span type="quote" xml:lang="nob">”Ođđa sámeriekti (Den nye sameretten)”</span>, dás maid deattuhuvvo ahte EEO-šiehtadus ii galgga leat hehttehussan sámi kultuvrii. Sámediggi bivdá ahte FeFo váldá fas ruovttoluotta 5-kilomehter-ráji njuolggadusa jávrebivddu birra, dahje ráddjejuvvon guovlluid resursavuođu vuođul juohke jávrris.</p>
    <p>Sámediggi lea vuohttán ollu unnit árbevirolaš mearraluossabivddu, sihke das mii guoská galle sajis bivdet ja man ollu leat guolásteaddjit. FeFo ferte dahkat juoidá suodjalandihtii registrerejuvvon luossabáikkiid iežas eatnamis, ja eanemus lági mielde olbmot galget sáhttit lasihit bivdosajiid. Ferte maid addot vejolašvuohta olggobealde suohkana olbmuide oažžut luossabáikki jus leat liiggás luossabáikkit.</p>
    <p>Sámedikki mielas berre hábmejuvvot rekruterenortnet mearraluosabivddus luossasajiid bokte mat leat várrejuvvon nuoraide sierra njuolggadusaid mielde juolludemiid várás.</p>
    <p>Maŋimus jagiid leat leamaš unnán rievssahat Finnmárkkus, ja FeFo lea gáržžidan buohkaid ektui dássásaččat. Go lea unnán resursa, de galgá álggos gáržžidit guossebivdiin. Sámedikki mielas ii leat  FeFo váldán vuhtii Finnmárkolága ja báikkálaš olbmuid meahcceávkkástallama.</p>
    <p>Gođiid árbevirolaš sámi geavaheapmi berre fuolahuvvot, dás maiddái huksenvierut. Čuoggáláigu oktan gullevaš láigomávssuin, sáhttá rihkkut dábálaš oainnu eaiggátdili ektui, ja Sámediggi ballá ahte árbevierru rabas gođiiguin sáhttá jávkat.</p>
    <p>Viidáseappot lea mearraluossabivddu nannen, rekrutterendoaibmabijuid bokte sihke Sámedikki ja FeFo bealis, dárbbašlaš dasa ahte sihkkarastit ealáhusa boahtteáiggi. Nuorat geat leat álggaheamen ealáhusa, berrejit oažžut sierra bivdosajiid.</p>
    <p>10.  Sámediggi deattuha ahte earáid vejolašvuođa geavahit ođasmuvvi resurssaid galgá sáhttit muddet garraseappot ja eará vugiiguin go báikkálaš olbmuid geavaheami. Dát čuovvu sihke finnmárkkulága paragráfain 5, 21 ja 27, ja ILO 169 artihkkalis nr. 14, geahča finnmárkkulága § 3. Erenoamážit go báikkálaš olbmot jearahit muddemiid sihkkarastin dihtii sin luondduresursageavaheami joatkima iežaset geavahanguovlluin, de dan ferte geahččalit vuhtiiváldit. Dan sáhttá dahkat máŋgga láhkai, maiddái erenoamáš muddemiid bokte mearriduvvon gáržžidusguovlluin. Danne oaidná Sámediggi ahte Finnmárkkuopmodat, ovttas báikkálaš olbmuiguin, árvvoštallá konkrehta báikkálaš geavaheami (gč. § 5 ja 21) ja resursadili (gč. § 27) fuolahan dihtii ahte báikkálaš olbmuid geavaheapmi, hálddašeapmi ja dienas ain jotkojuvvo. Sámediggi oaivvilda ahte dát lahkoneapmi maid ferte leat vuođđun go ohccojuvvo erenoamáš vuoigatvuohta báikkálaš ávkašuvvamii (gč. § 24) ja oažžut vuoigatvuođa bákkálaš bivdin- ja guolástanhálddašeapmái (gč. § 26).</p>
    <p>Deatnu ja Njávdán</p>
    <p>11.  Sámediggi gávnnaha ahte guolásteapmi Deanus ja dan oalgejogain lea báikkálaš olbmuid vuoigatvuohta vuođđuduvvon earenoamáš boares áiggi geavaheami ja boares vieru riektediliide. Sámediggi čujuha dasa ahte Deanučázádaga guollehálddašeapmi lea báikkálaččat vuoigatvuođavuđot hálddašanorgána, mii áiggis áigái ferte leat iešguđet vuoigatvuođajoavkkuid vuoigatvuođalaččaid eanetlogu ovddastus. Sámediggi vuordá ahte báikkálaš stággooaggunvuoigatvuođa Deanučázádagas nannejuvvo lága bokte. Sámediggi oaidná erenoamáš positiivan go Dálkkádat- ja birasdepartemeanta iežas láhkaevttohusas ođđa deanuláhkan, váldá mielde mearrádusa mii lea seammalágan go finnmárkkulága mearrádus mii čatnasa ILO 169:ii. Sámediggi bidjá vuođđun ahte mudden láhkaásahusas earáid guolástanvuoigatvuođa birra ii dahkkojuvvo dainna lágiin ahte báikkálaš olbmuid geavaheapmi gáržžiduvvo.</p>
    <p>12.  Sámediggi čujuha dasa ahte Sámediggi iežas mieđáhusmearrádusas finnmárkkuláhkii Áššis 19/05 nannii ahte sámi vuoigatvuođaid sihkkarastin nuortasámi guovlluin lea okta dain lávkkiin mii feret čuovvut viidáset riektebarggu Finnmárkkus. Finnmárkkulágas lea nannejuvvon ahte báikkálaš olbmuin Njávdámis lea sierra guolástanvuoigatvuohta dološ áiggi rájes geavaheami ja báikkálaš vieruiduvvama vuođul, ja ahte láhkaásahusa bokte galget addojuvvot lagat njuolggadusat guolásteami báikkálaš vuoigatvuođavuđot hálddašeami ja čađaheami birra. Sámediggi deattuha man deaŧalaš dat lea ahte dát bargu čuovvoluvvo farggamusat, ja ahte dat dáhpáhuvvá nu ahte dat erenoamážit sihkkarastá nuortasámi kultuvrra, ealáhusdoaimmaheami ja servodateallima.</p>
    <p>Kárten ja dohkkeheapmi</p>
    <p>13.  Sámediggi gávnnaha stuorra fuolastusain ahte Duopmostuollohálddahus lea juohkán vuollel beali dain juolludusain stáhtabušeahtas áigodagas 2007-2013 dálá vuoigatvuođaid kártemii ja dohkkeheapmái Finnmárkkus. Dasa ii sáhte leat sivvan dat go Finnmárkku Meahcceduopmostuollu mii ásahuvvui 2014:s, maiddái galgá ruhtaduvvot dán juolludeamis. Kárten- ja dohkkehanbarggu juolludemiid váilevaš čuovvoleapmi Duopmostuollohálddahusa bealis hehtte Finnmárkkukomišuvnna barggu ovdáneame ja sáhttá dagahit ahte Norga ii sáhte fuolahit ILO 169 artihkkala 14 geatnegasvuođaid. Sámediggi gáibida ahte 2015 stáhtabušeahtas várrejuvvojit ruđat Finnmárkkukomišuvdnii sierra poasttas nu ahte Finnmárkokommišuvdna sáhttá ollašuhttit barggu Finnmárkolága áigumuša mielde. Sámediggi eaktuda ahte Sámedikkiin konsulterejuvvo dán bušeahttapoastta mearrideami birra.</p>
    <p>14.  Sámediggi gávnnaha ahte finnmárkkulága § 5 lea rievttálaš geatnegasvuohta dohkkehit daid oktasaš ja oktagaslaš vuoigatvuođaid maid sápmelaččat leat rábidan Finnmárkku eatnamiid guhkes áiggi geavaheami vuođul.</p>
    <p>15.  Sámediggi bidjá vuođđun ahte Finnmárkkukomišuvnna kártenmandáhta ferte geahččat finnmárkkulága § 3 olis, vai § 5 doahpagis ‘eará vuđđosa’ ja § 29 doahpagis ‘riikkagottálaš rievtti’ leat čielga geatnegasvuohta geavahit ILO 169 artihkkala 14, ja sámi boares vieruid ja riekteáddejumiid iehčanas riektegáldun.</p>
    <p>16.  Sámediggi čujuha dasa ahte Finnmárkkukomišuvdna dain surggiin maid sii lea čielggadan, lea gávnnahan ahte báikkálaš olbmuid vuoigatvuođat lea mealgat boarráset go stáhta čuoččuhus ahte dat eaiggáduššá Finnmárkku eatnamiid. Lihkká lea Finnmárkokommišuvdna čielggaduvvon surggiin meastta álo konkluderen ahte Finnmárkkuopmodat eaiggáda buot eatnamiid ja ahte maiddái ii leat ágga dohkkehit sierra dahje oktasaš geavahanvuoigatvuođaid eará hámis go dat mat juo dohkkehuvvojit Finnmárkolága 22. Ja 23 §§. Finnmárkokommišuvdna ákkastallá iežas konklušuvnnaid dainna go stáhtas leat leamaš nu aktiivvalaš ja viiddis disposišuvnnat ahte dat lihccu eaiggát- ja geavahanvuoigatvuođaid báikkálaš olbmuin. Sámediggi geahččá kritihkalaččat go váilot oktagaslaš ja kollektiivvalaš vuoigatvuođat. Dan oktavuođas lea Sámedikki mielas dárbbašlaš čujuhit dasa ahte stáhta ovddeš disposišuvnnat maid eanavuoigatvuohta doaimmaheaddjin Finnmárkkus, lea mealgadii dáhpáhuvvan dainna lágiin ahte dat lea leamaš vuostálagaid báikkálaš oainnuiguin, ja geavahuvvon stáhta politihka váikkuhangaskaoapmin mas ulbmil lei dáruiduhttit sámi kultuvrra. Dán leat stáhta eiseválddit maŋŋá ieža bidjan vuođđun ahte dat lea loavkidan ja vealahan sápmelaččaid. Dakkár politihka ja hálddašeami ii sáhte atnit riekteduddjomin ja vuođđudeaddjin stáhta eaiggáduššanháliidussii Finnmárkku eatnamiid ektui, nu ahte geavadis leat sápmelaččat geat galget duođaštit iežaset vuoigatvuođaid. Norga lea maŋimus logijagiid váldán badjelasas daid álbmotrievttálaš geatnegasvuođaid mat galget suodjalit sápmelaččaid álbmogin ja álgoálbmogin eiseválddiid rihkkumiin. Danne deattuha Sámediggi ahte ovddeš stáhta hálddašemiid ferte dulkot álbmotrievtti rihkkun- ja vealahansuodjalusa vuođul go vuollásaš vuoigatvuođat galget kártejuvvot ja dohkkehuvvot. Sámediggi deattuha ahte dát leat dakkár dilit mat fertejit leat mielde go opmodatrievttálaš árvvoštallamat dahkkojuvvojit finnmárkkulága § 5 vuođul ja Finnmárkokommišuvnna barggus.</p>
    <p>17.  Sámediggi čujuha dasa ahte Stuorradikki justiisalávdegoddi evttohusas Innst. O. nr. 80 (2004-2005) 'Finnmarksloven' lea dovddahan ahte Finnmárkkuopmodaga eaiggátvuohta muhtumassii lei oaivvilduvvon leat gaskaboddasaš lágan, geahča justiisalávdegotti mearkkašumi 29. Paragráfii ahte dat eatnamiid mat leat Finnmárkkuopmodaga namas, duohtavuođas eaiggáduššet earát (sáhttet earát eaiggáduššat). Dát jurdda heive dan posišuvdnii mii Sámedikkis lei Finnmárkolága konsultašuvnnaid oktavuođas.</p>
    <p>18.  Sámediggi čujuha dasa ahte Stuorradiggi lea bidjan vuođđun ahte sápmelaččain ja sámi báikegottiin lea oktasaš eaiggáduššanvuoigatvuohta guovlluide Finnmárkkus, ja áinnas siskkit osiin Finnmárkkus (geahča finnmárkkulága §§ 5, 9 ja 10 ja justiisalávdegotti 21.03.05 notáhta). Sámediggi oaivvilda ahte dán áddejumi doarju riekteovdáneapmi sihke alimusrievtti geavada bokte ja dan bokte mo áddejupmi lea ovdánan daid álbmotrievttálaš geatnegasvuođaid ektui mat Norggas leat sápmelaččaid ektui álbmogin ja álgoálbmogin. Sámediggi oaidná ahte dasa ferte biddjojuvvot mearkkašupmi Finnmárkkukomišuvnna árvvoštallamiin dan barggus ahte identifiseret vuoigatvuođaid Finnmárkkus. Sámedikki mielas ii leat dát dahkkon Finnmárkokommišuvnna bealis dán rádjái.</p>
    <p>Eana- ja resursavuoigatvuođat olggobealde Finnmárkku</p>
    <p>19.  Sámediggi gávnnaha ahte leat vássán 6 jagi dan rájes go Sámi vuoigatvuođalávdegoddi geigii iežas evttohusa eana- ja resursavuoigatvuođaid birra olggobealde Finnmárkku almmá dan haga ahte konsultašuvnnat láhkabarggu čuovvoleami birra lea ovdánan dađe eanet. Sámediggi dovddaha fuolastuvvama váilevaš ovdáneami geažil ja oaidná vahágin go sápmelaččaid oktasaš ja ovttaskas eana- ja resursavuoigatvuođat dohkkeheapmi olggobealde Finnmárkku ii leat vel čielggaduvvon, seammás go sisabahkkemat sturrot sámi kultuvrra, ealáhusdoaimmaheami ja servodateallima areála- ja resursavuđđosii.</p>
    <p>20.  Sámediggi deattuha ahte finnmárkkulága mearrideapmi nannii deaŧalaš rievttálaš ja politihkalaš prinsihpaid sápmelaččaid ja earáid oktasaš ja oktagaslaš eana- ja resursavuoigatvuođaid dohkkeheapmái, sihkkarastimii, stivremii ja kártemii. Stáhta eiseválddiid ja Sámedikki konsultašuvdnaprosedyraid mearrideapmi gonagaslaš resolušuvnna bokte 2005:s mearkkašii seammalágan prinsihpalaš čielggadeami. Sámediggi deattuha ahte dát mearriduvvon prinsihpat ovttas vásáhusaiguin finnmárkkulágain doarju dan ahte ráđđehus hoahpuha Sámi vuoigatvuođalávdegotti jagi 2007 čielggadeami čuovvoleami.</p>
    <p>Ášši meannudeapmi loahpahuvvui 05.06.14 dii. 18.50.</p>
    <p>Vuođđogiella: Dárogiella</p>
    <p>Ášši/Sak  BFOL  002/14 Ášši/Sak  DC 020/14</p>
    <p>Oahpahusláhka ja priváhtaskuvlaláhka – sámi ohppiid vuoigatvuođat</p>
    <p>Arkiivaáššenr.</p>
    <p xml:lang="koi">14/2617</p>
    <p>Meannudeamit</p>
    <p>Politihkalaš dássi Beaivi Áššenr. Sámediggeráđđi 02.05.14 SR 054/14 Bajásšaddan-, fuolahus- ja kulturlávdegoddi 20. – 22.05.14 BFOL 002/14 Sámedikki dievasčoahkkin 03. – 06.06.14 DC 020/14</p>
    <p>Ášši meannudeapmi álggahuvvui 05.06.14 dii. 18.50.</p>
    <p>I  Mildosat</p>
    <p>Nr.  Beaivi    Geas/Geasa Namahus</p>
    <p>Sámediggeráđđi Ášši SR 054/14</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>Dat sámi mánáid ja nuoraid vuoigatvuođat, mat bohtet ovdan vuođđoskuvlalágas ja riikkaidgaskasaš soahpamušain ja julggaštusain, eai boađe doarvái bures ovdan gustovaš oahpahus- ja priváhtaskuvlalágas. Dán geažil gáibida Sámediggi ahte oahpahusláhka ja priváhtaskuvlaláhka guorahallojuvvojit ja ođasmahttojuvvojit ollislaččat, dainna ulbmiliin ahte sihkkarastit ja nannet sámi ohppiid vuoigatvuođa oahpahussii sámegielas ja sámegillii ja sámi kulturárvvuid vuođul.</p>
    <p>Gustovaš oahpahuslágas ráddjejuvvo sámi ohppiid vuoigatvuohta oahpahussii sámegielas ja sámegillii vuođđoskuvladássái sidjiide geat ásset sámegiela hálddašanguovllu siskkobealde dahje olggobealde. Ohppiin hálddašanguovllu olggobealde lea vuoigatvuohta oahpahussii sámegillii vuođđoskuvladásis jus sii leat uhcimusat logi oahppi gielddas. Dát vuoigatvuohta bisuhuvvo nu guhká go uhcimusat guhtta oahppi lea vel joavkkus.</p>
    <p>Oahpahusláhka addá joatkkaskuvlaohppiide vuoigatvuođa oahpahussii sámegielas, muhto ii fal sámegillii. Priváhtaskuvlaláhka ii geatnegahte priváhta joatkkaskuvllaid addit oahpahusa sámegielas ja sámegillii, ii ge leat čielggas go guoská geatnegasvuhtii fállat oahpahusa sámi oahppoplánadahkosa vuođul. Sámediggi oaivvilda ahte vuoigatvuohta ollislaččat oahpahussii sámegielas ja sámegillii, ferte oažžut nannoset čatnaseami oahpahusláhkii ja priváhtaskuvlaláhkii. Dán vuoigatvuođas eai galgga prinsihpalaččat leat ráddjehusat ja dat galgá čuovvut ohppiid beroškeahttá das gos sii ásset.</p>
    <p>Seamma láhkai galget sámi kulturárvvut oahpahusas fuolahuvvot oahpahus- ja priváhtaskuvlalágas.</p>
    <p>Sámediggi oaidná dárbbašlažžan lasihit sámi oahpponeavvuid olles vuođđoskuvladássái, maiddái daid sámi ohppiid várás geain leat sierra dárbbut. Sámedikki mielas lea deaŧalaš ahte sámi ohppiid vuoigatvuohta sámi oahpponeavvuide, boahtá ovdan oahpahuslágas.</p>
    <p>Sámediggi áigu čalmmustahttit ohppiid geain leat sierra dárbbut, sii han gullet dan rašimus sámi ohppiidjovkui masa oahpahuslága mearrádusat gusket. Sihkkarastin dihtii dáidda ohppiide dohkálaš áššedovdi árvvoštallama ja dohkálaš heivehuvvon oahpahusa lea deaŧalaš ahte almmolaš fágaeiseválddiin lea sámi giella- ja kulturgelbbolašvuohta. Oahpahuslágas fertejit biddjojuvvot čielga gáibádusat dan ektui.</p>
    <p>Sámediggi gávnnaha ahte oahpahus sámegielas ja sámegillii organiserejuvvo iešguđet láhkai dađi mielde gos oahppit ásset riikkas. Deaŧalaš lea ahte bearráigeahččaneiseválddit lasihit fuomášumi dán oahpahusa kvalitehtii. Sámediggái lea deaŧalaš ahte ollislaš kvalitehta oahpahusas sámegielas ja sámegillii: oahpahusfálaldaga sisdoallu, organiseren ja struktuvra, oahpponeavvut, fysihkalaš dilálašvuođat, ja gelbbolašvuođarekrutteren, bearráigehččojuvvo. Sámedikki rolla váikkuhit bearráigeahččandoaimmaid ferte boahtit čielgasit ovdan oahpahuslágas.</p>
    <p>Dán vuođul bivdá Sámediggi ahte ráđđehus farggamusat ođasmahttigoahtá oahpahus- ja priváhtaskuvlalága, ja ahte Sámediggi searvvahuvvo árrat prosessii formálalaš dialoga ja konsultašuvnnaid bokte.</p>
    <p>Bajásšaddan-, fuolahus- ja oahppolávdegotti árvalus</p>
    <p>Álgu</p>
    <p>Bajásšaddan-, fuolahus ja oahppolávdegoddi lea meannudan sámediggeráđi mearrádusárvalusa oahpahuslága ja priváhtaskuvlalága -sámi ohppiid vuoigatvuođat áššis. Lávdegoddi árvala čuovvovaš mearrádusárvalusa.</p>
    <p>Evttohusat</p>
    <p><em type="italic">Norgga sámiid riikasearvi (NSR) lahttut Viktor Inge Paulsen, Sandra Márjá West, Nanna Thomassen ja Inger Elin Kristina Utsi, Bargiidbellodaga lahtut (Bb) Johan Vasara ja Jørn-Are Gaski, Åarjel-Saemiej Gielh lahttu Tåamma Bransfjell, Árja lahtut Torbjørg Leirbakken ja Hartvik Hansen ja Olgešbellodaga (H) lahttu Aili Kirste Strømeng evttohit:</em> </p>
    <p>Evttohus 1</p>
    <p>Lasáhus vuosttaš oassái vuosttaš cealkaga maŋŋái:</p>
    <p>Vuođđoláhka § 110a addá sámi mánáide rievtti seailluhit ja ovdánahttit gielaset ja kultuvrraset. Vuoigatvuođat oahppat sámegiela, guoská davvi-, lulli,- ja julevsámegillii.</p>
    <p>Ođđa oassi maŋŋá vuosttaš oasi:</p>
    <p>Lea dárbu rievdadit lága ja láhkaásahusa gozihan dihte sámi mánáid vuoigatvuođaid čuovvovaš surggiin, muhto ii ráddjejuvvon dáid osiide:</p>
    <p>1. Vuoigatvuohta oahpahussii sámegillii ja sámegielas sámi kultuvrra vuođul, geahčakeahttá oahppi/váhnemiid duogáža  2. Vuoigatvuohta oahpponeavvuide mat leat heivehuvvon sámi oahppoplánii  3. Sámegiel erenoamášoahpahus  4. Bearráigeahčču</p>
    <p>Nubbi oassi ráđi árvalusas álgá vuosttaš čuoggáin dáinna lasáhusain:</p>
    <p>Lea heittotvuohta lágas go sámi mánáid vuoigatvuohta oažžut oahpahusa iežas gillii boahtá das leatgo logi máná gielddas geat gáibidit oahpahusa sámegillii. Lea maiddái váttis oaidnit govttolažžan ja pedagogalaččat dohkálažžan ohppiide geat ožžot oahpahusa sámegillii, ahte sáhttet massit oahppofálaldaga jus muhtin oahppit heitet dahje gerget vuođđoskuvllas, ja dan geažil eai báze eambbo go guhtta oahppi jovkui mas ožžot oahpahusa sámegillii. Dat lea vealaheapmi go vuoigatvuohta oažžut sámegillii oahpahusa lea čadnon muhtin guovlluide ja ohppiid lohkui.</p>
    <p>Oahpahuslágas § 6-2 viđát lađđasis lea čállon ná: " Olggobealde sámi guovlluid lea vuođđoskuvlla ahkásaš sápmelaččain riekti oažžut oahpahusa sámegielas (..)..". Seamma lágas § 2-5 čilgejuvvo doaba <span type="quote">"sápmelaš"</span>: "Sápmelaš: olmmoš gii sáhttá čálihuvvot sámedikki jienastuslohkui, geahča § 2-6 lágas geassemánu 12.b. 1987 nr.56 Sámedikki ja eará sámi vuoigatvuođaid birra (sámeláhka), ja sin mánát geat sáhtte čálihuvvot dasa." Sámegiella lea almmolaš giella Norggas ja sámediggi oaidná dan dárbbašlažžan ahte oahppit Norggas oččot vejolašvuođa válljet sámegiela fágain, beroškeahttá ohppiid ja váhnemiid persovnnalaš duogáža.</p>
    <p>Lea dárbbašlaš rievdadit oahpahuslága nu ahte ohppiin vuođđoskuvllain olggobealde sámi hálddašanguovllu ja beroškeahttá ohppiid ja váhnemiid persovnnalaš duogážis maiddái lea vuoigatvuohta oažžut sámegiela oahpahusgiellan.</p>
    <p>Oahpahuslágas § 6-2, guđát láđđasis čuočču ná: Oahppit mearridit ieža háliidit go oahpahusa sámegielas ja sámegilli 8. klássa rájes vuosttaš, nuppi ja viđat lađđasa mielde. Dát mearkkaša ahte oahppit 8.luohká rájes sáhttet válljet eret sámegielfága, vaikko vel leage leamaš sámegiella fágan vuosttaš luohká rájes. Vuosttaš luohká rájes čihččet luohkkái lea váhnemiid duohken mearridit galgá go mánáin sámegiella skuvllas. Lea dušše suohkaniin gos leat mearridan ahte sámegiella galgá bákkolaš fágan (Guovdageainnus, Kárášjogas ja Unjárggas) maid oahppit eai sáhte válljet eret.  Sámegiel- ja suomagielfágas lea nu vuollegis stáhtus ahte daid sáhtte válljet eret liikká go oahpis leamaš oahpahus dáid fágain vuosttaš luohká rájes. Dát válljen mearrádus lea báhccán das rájes go sámegiella lei fálaldat nuoraidskuvllas, nuppi giela sajis. Ii leat buorre ahte oahppit geat leat dakkár agis ahte eai álohii smiehta nu guhkás ovddos, sáhttet válljet eret oahpahusa iežas gielas.</p>
    <p>Lea dárbbašlaš rievdadit lágu nu ahte oahppit eai sáhte válljet eret sámegiela go álget nuoraidskuvlii. Ohppiiguin galgá liikká leat vejolašvuohta válljet sámegiela beroškeahttá leago sis leamaš dát fálaldat mánáidskuvllas.</p>
    <p>3 ja 4 oassi ráđi árvalussii boahtá čuovvovaš lasáhus:</p>
    <p>Lea govttolaš ahte buot ohppiin geain leamaš sámegiella vuođđoskuvllas, besset joatkit sámegielain ja váldit eksámena joatkkaskuvlla dásis. Láhka ferte gozihit dán rievtti.</p>
    <p>Láhka berre rievdaduvvot nu ahte vuoigatvuohta oažžut sámegillii oahpahusa maiddái gusto ohppiid joatkkaskuvlaoahpahusas. Ii gávdno ii oktage joatkkaskuvla lulli- ja julevsámi guovllus geat leat geatnegahtton oahpahit Máhttolokten - sámegiela vuođul.</p>
    <p>Sámegielfága ii leat namuhuvvon fágan mii galgá leat vuođđooahpahusas oahpahuslága § 2-3 mielde. Dát dahká sámegiela oaidnemeahttumiin. Seammá ferte gustot oahpahuslága § 3-4 Sisdoallu ja vearideapmi joatkkaskuvlla oahpahusas. Konkrehta váikkuhus go sámegiella ii namuhuvvo, lea ahte priváhtaskuvllat eai leat geatnegahtton fállat sámegiel oahpahusa. Odne leat ollu sámegiel oahppit geat vásihit ahte sis ii leat vuoigatvuohta beassat oahppat sámegiela go vázzet priváhta skuvllain. Lea dárbbašlaš rievdadit lágaid ja láhkaásahusaid nu ahte sámi ohppiid vuoigatvuođat sámegielas gozihuvvojit. Priváhtaskuvlaláhka galgá addit unnimus seammá vuoigatvuođaid maid oahpahusláhka addá sámi ohppiide. Dát galggašii maiddái biddjot priváhtaskuvlaláhkii.</p>
    <p>Sámegiela gáiddusoahpahus geavahuvvo ollu oahpahusvuohkin sámi ohppiide geat orrot olggobealde sámi hálddašanguovllu. Dát lea ge okta molssaeaktu skuvlaeaiggádiidda mo olahit ohppiid vuoigatvuođa oažžut sámegiel oahpahusa. Gáiddusoahpahussii lea ávkin jus oahppit besset fitnat oahppin sámi skuvllain ja giellabirrasis, muhto eai buot oahppit geain lea sámegieloahpahus oažžu dákkár fálaldaga. Dát lea stuora váikkuhus oahpahusa kvalitehtii, ja dan seammás maid fállat ohppiide hospiterema lassin dábálaš oahpahussii.</p>
    <p>Viđát oassi ráđi árvalus álggaha nu go lea 2 čuoggás ja joatká dán láhkai:</p>
    <p>Oahpahuslágas § 9-4, vuosttaš láđđasis, čuočču ná: Eará fágain go dárogielas sáhttá dušše atnit oahppogirjjiid ja eará oahpponeavvuid mat leat gávdnamis girjedárogillii ja ođđadárogillii oktanaga ja seamma haddái. Sierranas oktavuođain sáhttá departemeanta spiehkkut dán njuolggadusas." Dát mielddisbuktá ahte sámegielat girjjit eai sáhte geavahuvvot, dahje ahte dat bohtet <span type="quote">"sierranas oktavuođaid"</span> vuollái. Dat lea hui dehálaš ahte dát mearrádus divvojuvvo, go dát  heađušta sámi mánáid vuoigatvuođa oažžut sámegillii ja sámegielas oahpahusa, nu og dál lea gustovaš lágas čállojuvvon.</p>
    <p>6 oassi ráđi árvalusas álgá 3 čuoggás.</p>
    <p>7 ja 8 oassi ráđi árvalusas álgá 4 čuoggás.</p>
    <p>Lasáhus maŋimuš oassái ráđi árvalussii:</p>
    <p>Sámedikki oahpahusdieđáhus galgá leat vuođđun oahpahus- ja priváhtaskuvlalága viidásat dárkkisteami bargui.</p>
    <p>
      <em type="italic">Nordkalottfolket lahttu Kjellrun Wilhelmsen evttohii: </em>
    </p>
    <p>Árvalus 2</p>
    <p>Gustovaš oahpahus- ja priváhtaskuvlaláhka goziha ulbmila sihkkarastit ja nannet sámi mánáid ja nuoraid oahpahusvuoigatvuođaid.</p>
    <p>Odne leat buorit vejolašvuođat ovdánahttit ja geavahit e-vuođđuduvvon oahpahusa mii lea govttolaš fálaldat sidjiide geat orrot olggobealde sámi guovddášguovllu. Dán háliida Sámediggi deattuhit eanet ovddasguvlui.</p>
    <p>Lávdegotti ráva</p>
    <p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
    <p>Muđui doarju Sámediggi Sámediggeráđi árvalusa.</p>
    <p>Mearkkašupmi Bargiidbellodat, NSR, Sámit Lulde, Olgešbellodat, Árja, ÅaSG ja Nordkalottfolket</p>
    <p>Sámediggi čielggadit rolla Fylkkamánni ektui</p>
    <p>Sámediggi lea fuolastuvvon daid ollu cuiggodemiid geažil mat bohtet sámi skuvlaohppiin ja váhnemiin oahpahuslága rihkkumiid hárrái. Ollu oahppit vásihit ahte sámi oahppofálaldagas leat váilevašvuođat, ja máŋgii geavvá ahte sii eai oaččo oahpahusa sámegillii ja sámegielas, nugo láhka geatnegahttá.</p>
    <p>Fylkkamánniin lea formálalaččat bearráigeahččanovddasvástádus, muhto go bearráigeahčču ii árvvoštala kvalitehta dahje eará dehálaš bealit oahpahusas eai boađe bearráigeahču vuollái, de lea dárbu bidjat návccaid čielggadit Sámedikki vuordámušaid Fylkkamánniid bearráigeahču sisdollui ja čađaheapmái, ja viidáseappot čielggadit Sámedikki rolla Fylkkamánni bearráigeahču ektui. Sámediggi oaidná maid dárbbu oahpahuslága dahje láhkaásahusaid bokte formaliseret Sámedikki rolla bargoreivviid ektui mat mearridit Fylkkamánni bearráigeahččandoaimmaid.</p>
    <p>III  Jienasteapmi</p>
    <p>39 áirasis ledje 35 čoahkis. Jienasteapmi dahkkojuvvui čuovvovaš vuogi mielde:</p>
    <p>Evttohus 2 hilgojuvvui 31 jienain 4 jiena vuostá. Evttohus 1 mearriduvvui 31 jienain 4 jiena vuostá. Ealáhus- ja kulturlávdegotti ráva mearriduvvui 31 jienain 4 jiena vuostá.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  Viktor Inge Paulsen, áššejođiheaddji  Ellinor Marita Jåma Inger Elin Utsi  Ellinor Marita Jåma   Kjellrun Wilhelmsen Ellinor Marita Jåma   Inger Elin Utsi   Kirsti Guvsám  Kjellrun Wilhelmsen   Johan Vasara Inger Elin Utsi  Lars Filip Paulsen   Silje Karine Muotka Ellinor Marita Jåma   Mariann Wollmann Magga  Silje Karine Muotka   Mariann Wollmann Magga Inger Elin Utsi   Nanna Thomassen  Mariann Wollmann Magga   Vibeke Larsen   Hartvik Hansen Inger Elin Utsi 10  Beaska Niillas  11  Nanna Thomassen Aud Marthinsen  Nanna Thomassen  12  Johan Vasara Kjellrun Wilhelmsen   Viktor Inge Paulsen 13  Inger Elin Utsi  14  Silje Karine Muotka  15  Marie Therese Nordsletta Aslaksen 16   Hartvik Hansen, čoahkkinortnegii 17  Viktor Inge Paulsen</p>
    <p>VI  Sámedikki mearrádus</p>
    <p>Dat sámi mánáid ja nuoraid vuoigatvuođat, mat bohtet ovdan vuođđoskuvlalágas ja riikkaidgaskasaš soahpamušain ja julggaštusain, eai boađe doarvái bures ovdan gustovaš oahpahus- ja priváhtaskuvlalágas. Vuođđoláhka § 110a addá sámi mánáide rievtti seailluhit ja ovdánahttit gielaset ja kultuvrraset. Vuoigatvuođat oahppat sámegiela, guoská davvi-, lulli,- ja julevsámegillii.  Dán geažil gáibida Sámediggi ahte oahpahusláhka ja priváhtaskuvlaláhka guorahallojuvvojit ja ođasmahttojuvvojit ollislaččat, dainna ulbmiliin ahte sihkkarastit ja nannet sámi ohppiid vuoigatvuođa oahpahussii sámegielas ja sámegillii ja sámi kulturárvvuid vuođul.</p>
    <p>Lea dárbu rievdadit lága ja láhkaásahusa gozihan dihte sámi mánáid vuoigatvuođaid čuovvovaš surggiin, muhto ii ráddjejuvvon dáid osiide:</p>
    <p>1. Vuoigatvuohta oahpahussii sámegillii ja sámegielas sámi kultuvrra vuođul, geahčakeahttá oahppi/váhnemiid duogáža  2. Vuoigatvuohta oahpponeavvuide mat leat heivehuvvon sámi oahppoplánii  3. Sámegiel erenoamášoahpahus  4. Bearráigeahčču</p>
    <p>1.  Gustovaš oahpahuslágas ráddjejuvvo sámi ohppiid vuoigatvuohta oahpahussii sámegielas ja sámegillii vuođđoskuvladássái sidjiide geat ásset sámegiela hálddašanguovllu siskkobealde dahje olggobealde. Ohppiin hálddašanguovllu olggobealde lea vuoigatvuohta oahpahussii sámegillii vuođđoskuvladásis jus sii leat uhcimusat logi oahppi gielddas. Dát vuoigatvuohta bisuhuvvo nu guhká go uhcimusat guhtta oahppi lea vel joavkkus.</p>
    <p>Lea heittotvuohta lágas go sámi mánáid vuoigatvuohta oažžut oahpahusa iežas gillii boahtá das leatgo logi máná gielddas geat gáibidit oahpahusa sámegillii. Lea maiddái váttis oaidnit govttolažžan ja pedagogalaččat dohkálažžan ohppiide geat ožžot oahpahusa sámegillii, ahte sáhttet massit oahppofálaldaga jus muhtin oahppit heitet dahje gerget vuođđoskuvllas, ja dan geažil eai báze eambbo go guhtta oahppi jovkui mas ožžot oahpahusa sámegillii. Dat lea vealaheapmi go vuoigatvuohta oažžut sámegillii oahpahusa lea čadnon muhtin guovlluide ja ohppiid lohkui.</p>
    <p>Oahpahuslágas § 6-2 viđát lađđasis lea čállon ná: " Olggobealde sámi guovlluid lea vuođđoskuvlla ahkásaš sápmelaččain riekti oažžut oahpahusa sámegielas (..)..". Seamma lágas § 2-5 čilgejuvvo doaba <span type="quote">"sápmelaš"</span>: "Sápmelaš: olmmoš gii sáhttá čálihuvvot sámedikki jienastuslohkui, geahča § 2-6 lágas geassemánu 12.b. 1987 nr.56 Sámedikki ja eará sámi vuoigatvuođaid birra (sámeláhka), ja sin mánát geat sáhtte čálihuvvot dasa." Sámegiella lea almmolaš giella Norggas ja sámediggi oaidná dan dárbbašlažžan ahte oahppit Norggas oččot vejolašvuođa válljet sámegiela fágain, beroškeahttá ohppiid ja váhnemiid persovnnalaš duogáža.</p>
    <p>Lea dárbbašlaš rievdadit oahpahuslága nu ahte ohppiin vuođđoskuvllain olggobealde sámi hálddašanguovllu ja beroškeahttá ohppiid ja váhnemiid persovnnalaš duogážis maiddái lea vuoigatvuohta oažžut sámegiela oahpahusgiellan.</p>
    <p>Oahpahuslágas § 6-2, guđát láđđasis čuočču ná: Oahppit mearridit ieža háliidit go oahpahusa sámegielas ja sámegilli 8. klássa rájes vuosttaš, nuppi ja viđat lađđasa mielde. Dát mearkkaša ahte oahppit 8.luohká rájes sáhttet válljet eret sámegielfága, vaikko vel leage leamaš sámegiella fágan vuosttaš luohká rájes. Vuosttaš luohká rájes čihččet luohkkái lea váhnemiid duohken mearridit galgá go mánáin sámegiella skuvllas. Lea dušše suohkaniin gos leat mearridan ahte sámegiella galgá bákkolaš fágan (Guovdageainnus, Kárášjogas ja Unjárggas) maid oahppit eai sáhte válljet eret.</p>
    <p>Sámegiel- ja suomagielfágas lea nu vuollegis stáhtus ahte daid sáhtte válljet eret liikká go oahpis leamaš oahpahus dáid fágain vuosttaš luohká rájes. Dát válljen mearrádus lea báhccán das rájes go sámegiella lei fálaldat nuoraidskuvllas, nuppi giela sajis. Ii leat buorre ahte oahppit geat leat dakkár agis ahte eai álohii smiehta nu guhkás ovddos, sáhttet válljet eret oahpahusa iežas gielas.</p>
    <p>Lea dárbbašlaš rievdadit lágu nu ahte oahppit eai sáhte válljet eret sámegiela go álget nuoraidskuvlii. Ohppiiguin galgá liikká leat vejolašvuohta válljet sámegiela beroškeahttá leago sis leamaš dát fálaldat mánáidskuvllas.</p>
    <p>Oahpahusláhka addá joatkkaskuvlaohppiide vuoigatvuođa oahpahussii sámegielas, muhto ii fal sámegillii. Priváhtaskuvlaláhka ii geatnegahte priváhta joatkkaskuvllaid addit oahpahusa sámegielas ja sámegillii, ii ge leat čielggas go guoská geatnegasvuhtii fállat oahpahusa sámi oahppoplánadahkosa vuođul. Sámediggi oaivvilda ahte vuoigatvuohta ollislaččat oahpahussii sámegielas ja sámegillii, ferte oažžut nannoset čatnaseami oahpahusláhkii ja priváhtaskuvlaláhkii. Dán vuoigatvuođas eai galgga prinsihpalaččat leat ráddjehusat ja dat galgá čuovvut ohppiid beroškeahttá das gos sii ásset.</p>
    <p>Seamma láhkai galget sámi kulturárvvut oahpahusas fuolahuvvot oahpahus- ja priváhtaskuvlalágas.</p>
    <p>Lea govttolaš ahte buot ohppiin geain leamaš sámegiella vuođđoskuvllas, besset joatkit sámegielain ja váldit eksámena joatkkaskuvlla dásis. Láhka ferte gozihit dán rievtti.</p>
    <p>Láhka berre rievdaduvvot nu ahte vuoigatvuohta oažžut sámegillii oahpahusa maiddái gusto ohppiid joatkkaskuvlaoahpahusas. Ii gávdno ii oktage joatkkaskuvla lulli- ja julevsámi guovllus geat leat geatnegahtton oahpahit Máhttolokten - sámegiela vuođul.</p>
    <p>Sámegielfága ii leat namuhuvvon fágan mii galgá leat vuođđooahpahusas oahpahuslága § 2-3 mielde. Dát dahká sámegiela oaidnemeahttumiin. Seammá ferte gustot oahpahuslága § 3-4 Sisdoallu ja vearideapmi joatkkaskuvlla oahpahusas. Konkrehta váikkuhus go sámegiella ii namuhuvvo, lea ahte priváhtaskuvllat eai leat geatnegahtton fállat sámegiel oahpahusa. Odne leat ollu sámegiel oahppit geat vásihit ahte sis ii leat vuoigatvuohta beassat oahppat sámegiela go vázzet priváhta skuvllain. Lea dárbbašlaš rievdadit lágaid ja láhkaásahusaid nu ahte sámi ohppiid vuoigatvuođat sámegielas gozihuvvojit. Priváhtaskuvlaláhka galgá addit unnimus seammá vuoigatvuođaid maid oahpahusláhka addá sámi ohppiide. Dát galggašii maiddái biddjot priváhtaskuvlaláhkii.</p>
    <p>Sámegiela gáiddusoahpahus geavahuvvo ollu oahpahusvuohkin sámi ohppiide geat orrot olggobealde sámi hálddašanguovllu. Dát lea ge okta molssaeaktu skuvlaeaiggádiidda mo olahit ohppiid vuoigatvuođa oažžut sámegiel oahpahusa. Gáiddusoahpahussii lea ávkin jus oahppit besset fitnat oahppin sámi skuvllain ja giellabirrasis, muhto eai buot oahppit geain lea sámegieloahpahus oažžu dákkár fálaldaga. Dát lea stuora váikkuhus oahpahusa kvalitehtii, ja dan seammás maid fállat ohppiide hospiterema lassin dábálaš oahpahussii.</p>
    <p>2.  Sámediggi oaidná dárbbašlažžan lasihit sámi oahpponeavvuid olles vuođđoskuvladássái, maiddái daid sámi ohppiid várás geain leat sierra dárbbut. Sámedikki mielas lea deaŧalaš ahte sámi ohppiid vuoigatvuohta sámi oahpponeavvuide, boahtá ovdan oahpahuslágas.</p>
    <p>Oahpahuslágas § 9-4, vuosttaš láđđasis, čuočču ná: Eará fágain go dárogielas sáhttá dušše atnit oahppogirjjiid ja eará oahpponeavvuid mat leat gávdnamis girjedárogillii ja ođđadárogillii oktanaga ja seamma haddái. Sierranas oktavuođain sáhttá departemeanta spiehkkut dán njuolggadusas." Dát mielddisbuktá ahte sámegielat girjjit eai sáhte geavahuvvot, dahje ahte dat bohtet <span type="quote">"sierranas oktavuođaid"</span> vuollái. Dat lea hui dehálaš ahte dát mearrádus divvojuvvo, go dát  heađušta sámi mánáid vuoigatvuođa oažžut sámegillii ja sámegielas oahpahusa, nu og dál lea gustovaš lágas čállojuvvon.</p>
    <p>3.  Sámediggi áigu čalmmustahttit ohppiid geain leat sierra dárbbut, sii han gullet dan rašimus sámi ohppiidjovkui masa oahpahuslága mearrádusat gusket. Sihkkarastin dihtii dáidda ohppiide dohkálaš áššedovdi árvvoštallama ja dohkálaš heivehuvvon oahpahusa lea deaŧalaš ahte almmolaš fágaeiseválddiin lea sámi giella- ja kulturgelbbolašvuohta. Oahpahuslágas fertejit biddjojuvvot čielga gáibádusat dan ektui.</p>
    <p>4.  Sámediggi gávnnaha ahte oahpahus sámegielas ja sámegillii organiserejuvvo iešguđet láhkai dađi mielde gos oahppit ásset riikkas. Deaŧalaš lea ahte bearráigeahččaneiseválddit lasihit fuomášumi dán oahpahusa kvalitehtii. Sámediggái lea deaŧalaš ahte ollislaš kvalitehta oahpahusas sámegielas ja sámegillii: oahpahusfálaldaga sisdoallu, organiseren ja struktuvra, oahpponeavvut, fysihkalaš dilálašvuođat, ja gelbbolašvuođarekrutteren, bearráigehččojuvvo. Sámedikki rolla váikkuhit bearráigeahččandoaimmaid ferte boahtit čielgasit ovdan oahpahuslágas.</p>
    <p>Dán vuođul bivdá Sámediggi ahte ráđđehus farggamusat ođasmahttigoahtá oahpahus- ja priváhtaskuvlalága, ja ahte Sámediggi searvvahuvvo árrat prosessii formálalaš dialoga ja konsultašuvnnaid bokte. Sámedikki oahpahusdieđáhus galgá leat vuođđun oahpahus- ja priváhtaskuvlalága viidásat dárkkisteami bargui.</p>
    <p>Ášši meannudeapmi loahpahuvvui 05.06.14 dii. 20.00.</p>
    <p xml:lang="smj">Vuđđogiella: Dárogiella</p>
    <p>Ášši/Sak  BFOL  003/14 Ášši/Sak  DC 021/14</p>
    <p>Sámedikki lávdegodde- ja dievasčoahkkimat 2015 čoahkkinplána</p>
    <p>Arkiivaáššenr.</p>
    <p xml:lang="koi">14/2223</p>
    <p>Meannudeamit</p>
    <p>Politihkalaš dássi Beaivi Áššenr. Dievasčoahkkinjođihangoddi 05.05.14 DCJ 011/14 Ealáhus- ja kulturlávdegoddi 20. – 23.05.14 EKL  Sámedikki dievasčoahkkin 03. – 06.06.14 DC 022/14</p>
    <p>Ášši meannudeapmi álggahuvvui 05.06.14 dii. 20.00.</p>
    <p>I  Mildosat</p>
    <p>Nr.  Beaivi    Geas/Geasa Namahus</p>
    <p xml:lang="vep">kaleandar</p>
    <p>II  Evttohusat ja mearkkašumit</p>
    <p>Dievasčoahkkinjođihangotti mearrádusárvalus:</p>
    <p>Sámediggi mearrida čuovvovaš čoahkkinplána jagi 2015 Sámedikki čoahkkimiid várás.</p>
    <p>Sámedikki lávdegodde- ja dievasčoahkkimat vuosttas jahkebeali 2015:</p>
    <p>Vahku 10:  njukčamánu 2. – 6. b., lávdegodde- ja dievasčoahkkimat. Vahku 21:  miessemánu 19. – 22. b., lávdegoddečoahkkimat (maŋŋebárga – bearjadaga) Vahku 23:  geassemánu 1. – 5. b., dievasčoahkkin</p>
    <p>Sámedikki lávdegodde- ja dievasčoahkkimat nuppi jahkebeali 2015:</p>
    <p>Vahku 39:  čakčamánu 21. – 25. b., lávdegodde- ja dievasčoahkkimat. Vahku 47:  skábmamánu 16. - 20. b., lávdegoddečoahkkimat  Vahku 49:  skábmamánu 30. b. - juovlamánu 4. b., dievasčoahkkin</p>
    <p>Bajásšaddan-, fuolahus- ja oahppolávdegotti árvalus</p>
    <p>Álgu</p>
    <p>Sámediggi lea ožžon sámedikki 2015 čoahkkinplána meannudeapmái.</p>
    <p>Mearkkašumit</p>
    <p>
      <em type="italic">Norgga sámiid riikasearvi (NSR) lahtut Viktor Inge Paulsen, Sandra Márjá West, Nanna Thomassen ja Inger Elin Kristina Utsi, Bargiidbellodaga lahtut (Bb) Johan Vasara ja Jørn-Are Gaski, Åarjel-Saemiej Gielh lahttu </em>
    </p>
    <p><em type="italic">Ellinor Marita Jåma, Árja lahtut Torbjørg Leirbakken ja Hartvik Hansen ja Olgešbellodaga (H) lahttu Aili Kirste Strømeng ovddidedje čuovvovaš mearkkašumi:</em> </p>
    <p>Lávdegotti eanetlohku dáhttu dievasčoahkkin jođihangotti veardidit man galle čoahkkinbeaivve galget leat lávdegottevahkus vahkku 21-2015.</p>
    <p>Evttohusat</p>
    <p><em type="italic">Nordkalottfolket lahttu Kjellrun Wilhelmsen evttohii: </em>Evttohus 1 </p>
    <p>Evttohus boahtá dievasčoahkkin jođihangotti evttohusa sadjái:</p>
    <p>2015 čoahkkinplána</p>
    <p>2015, vuosttaš jahkebealli: Vahkku 10: njukčamánu 2.-6. b, lávdegoddečoahkkimat/dievasčoahkkin Vahkku 23: geassemánu1.-5. b, lávdegoddečoahkkimat/dievasčoahkkin</p>
    <p>2015 nubbi jahkebealli: Vahkku 39: čakčamánu 21.-25. b, lávdegoddečoahkkimat/dievasčoahkkin  Vahkku 49: skábmamánu 30. b, – juovlamánu 4. b, lávdegoddečoahkkimat/dievasčoahkkin</p>
    <p>Lávdegotti ráva</p>
    <p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat:</p>
    <p>Sámediggi doarju dievasčoahkkinjođihangotti mearrádusárvalusa.</p>
    <p>III  Jienasteapmi</p>
    <p>39 áirasis ledje 35 čoahkis. Jienasteapmi dahkkojuvvui čuovvovaš vuogi mielde:</p>
    <p>Evttohus 1 hilgojuvvui 31 jienain. 4 jienastedje beali.  Bajásšaddan- fuolahus- ja oahppolávdegotti ráva mearriduvvui 31 jienain 4 jiena vuostá.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  Ellinor Marita Jåma, áššejođiheaddji  Inger Elin Utsi   Kjellrun Wilhelmsen   Ellinor Marita Jåma</p>
    <p>VI  Sámedikki mearrádus</p>
    <p>Sámediggi mearrida čuovvovaš čoahkkinplána jagi 2015 Sámedikki čoahkkimiid várás.</p>
    <p>Sámedikki lávdegodde- ja dievasčoahkkimat vuosttas jahkebeali 2015:</p>
    <p>Vahku 10:  njukčamánu 2. – 6. b., lávdegodde- ja dievasčoahkkimat. Vahku 21:  miessemánu 19. – 22. b., lávdegoddečoahkkimat (maŋŋebárga – bearjadaga) Vahku 23:  geassemánu 1. – 5. b., dievasčoahkkin</p>
    <p>Sámedikki lávdegodde- ja dievasčoahkkimat nuppi jahkebeali 2015:</p>
    <p>Vahku 39:  čakčamánu 21. – 25. b., lávdegodde- ja dievasčoahkkimat. Vahku 47:  skábmamánu 16. - 20. b., lávdegoddečoahkkimat  Vahku 49:  skábmamánu 30. b. - juovlamánu 4. b., dievasčoahkkin</p>
    <p>Ášši meannudeapmi loahpahuvvui 05.06.14 dii. 20.10.</p>
    <p>Vuođđogiella: Dárogiella</p>
    <p>Ášši/Sak  VL 002/14 Ášši/Sak  DC 022/14</p>
    <p>Dievasčoahkkinjođihangotti válljen</p>
    <p>Arkiivaáššenr.</p>
    <p xml:lang="koi">13/3786</p>
    <p>Meannudeamit</p>
    <p>Politihkalaš dássi Beaivi Áššenr. Válgalávdegoddi  VL002/14 Sámedikki dievasčoahkkin 03. – 06.06.14 DC 023/14</p>
    <p>Ášši meannudeapmi álggahuvvui 06.06.14 dii. 11.35.</p>
    <p>I  Mildosat</p>
    <p>Nr.  Beaivi    Geas/Geasa Namahus</p>
    <p>II  Evttohusat ja mearkkašumit</p>
    <p>Válgalávdegotti mearrádusevttohus:</p>
    <p>Čuovvovaš olbmot válljejuvvojit dievasčoahkkinjođihangotti lahttun áigodahkii geassemánu 6. b. 2014 rájes olggos válgaáigodaga.</p>
    <p>Jørn Are Gaski    jođiheaddji  BB Anita Ravna   nubbijođiheaddji NSR Marie Therese Aslaksen  lahttu    Sámit lulde Mathis Nilsen Eira  lahttu    NSR Aud H. Marthinsen  lahttu    OvB</p>
    <p>III  Jienasteapmi</p>
    <p>39 áirasis ledje 30 čoahkis. Lonuhanortnega vuođul guđiiba John Kappfjell ja Jan Åge Biti čoahkkima. Jienasteapmi dahkkojuvvui gorrelohkoválgga prinsihpa mielde:</p>
    <p>Jienasteapmi 1 Mathis Nilsen Eira ja Anita Ravna oaččuiga 10 jiena.   Jienasteapmi 2 Jørn Are Gaski, oaččui 8 jiena. Jienasteapmi 3 Aud H. Marthinsen, oaččui 8 jiena. Jienasteapmi 4 Marie Therese Aslaksen oaččui 4 jiena.</p>
    <p>Lonuhanortnet loahpahuvvui. Áirras John Kappfjell searvvai jienasteapmái, Jan Åge Biti lei guođđán lanja.</p>
    <p>39 áirasis ledje 31 čoahkis. Jienasteapmi dahkkojuvvui čuovvovaš vuogi mielde:</p>
    <p>Jienasteapmi 5 Jørn Are Gaski jođiheaddjin mearriduvvui ovttajienalaččat. Jienasteapmi 6 Anita Ravna nubbinjođiheaddjin mearriduvvui ovttajienalaččat.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  Mathis Nilsen Eira, áššejođiheaddji   Kirsti Guvsám, čoahkkinortnegii  Isak Mathis O. Hætta, čoahkkinortnegii  Hartvik Hansen, čoahkkinortnegii</p>
    <p>VI  Sámedikki mearrádus</p>
    <p>Čuovvovaš olbmot válljejuvvojedje dievasčoahkkinjođihangotti lahttun áigodahkii geassemánu 6. b. 2014 rájes olggos válgaáigodaga.</p>
    <p>Jørn Are Gaski   jođiheaddji   BB Anita Ravna   nubbinjođiheaddji NSR Marie Therese Aslaksen  lahttu    Sámit lulde Mathis Nilsen Eira  lahttu    NSR Aud H. Marthinsen  lahttu    OvB</p>
    <p>Mearrádus boahtá fápmui 06.06.14 dii. 18.00.</p>
    <p>Ášši meannudeapmi loahpahuvvui 06.06.14 dii. 11.55.</p>
    <p>Vuođđogiella: Dárogiella</p>
    <p xml:lang="nob">Ášši/Sak   DC  023/14</p>
    <p>Gulaskuddan – Struktuvraearreortnet daid bivdofatnasiid várás, mat leat oanehat go 11 mehtera.</p>
    <p>Arkiivaáššenr.</p>
    <p xml:lang="koi">14/1344</p>
    <p>Meannudeamit</p>
    <p>Politihkalaš dássi Beaivi Áššenr. Sámediggeráđđi 09.05.14 SR 057/14 Ealáhus- ja kulturlávdegoddi 20. – 22.05.14 EKL Sámedikki dievasčoahkkin 03. – 06.06.14 DC 023/14</p>
    <p>Ášši meannudeapmi álggahuvvui 06.06.14 dii. 13.00.</p>
    <p>I  Mildosat</p>
    <p>Nr.  Beaivi    Geas/Geasa Namahus</p>
    <p xml:lang="nob">Ássi/Sak 057/14  14/1344-8 29.04.2014 Nærings- og Fiskeridepartementet  Strukturkvoteordning for kystflåten under 11 meter hjemmelslengde</p>
    <p>II  Evttohusat ja mearkkašumit</p>
    <p>Sámediggeráđi mearrádusárvalus:</p>
    <p>Sámediggi čujuha Ealáhus- ja guolástusdepartemeantta 29.04.14 mannosaš gulaskuddamii struktuvraearreortnega birra daid riddofatnasiid várás mat leat oanehat go 11 mehtera.</p>
    <p>Sámediggi doalaha dan ahte sápmelaččat leat ásahan vuoigatvuođaid guolásteapmái ja eará mariidna resurssaide riddolagaš sámi guovlluin. Danne lea sápmelaččain ja earáin geat ásset rittuin, guolástanvuoigatvuohta dološ áiggi rájes geavaheami ja báikkálaš vieruiduvvama vuođul. Dasa lassin addet álbmotrievtti njuolggadusat álgoálbmogiid ja minoritehtaid birra vuođu guolástanvuoigatvuhtii. Danne oaivvilda Sámediggi ahte guolásteami muddendoaibmabijut eai sáhte čađahuvvot nu ahte daid sáhttá áddet dainna lágiin ahte dat váldet eret sápmelaččaid vuoigatvuođa gánnáhahtti guolásteapmái bisuheami várás kultuvrra oktan gielain, ealáhusdoaimmahemiin ja servodateallimiin.</p>
    <p>Dat bivdofatnasat mat leat oanehat go 11 mehtera, leat sámi kultuvrra geađgejuolgin riddo- ja vuotnaguovlluin. Ealáhus- ja guolástusdepartemeantta evttohus sáhttá dagahit vealgegoargŋuma mii buktá eahpádusa gánnáheami ektui, dat hehtte rekrutterema guolásteapmái ja dasa searvama, ja hedjonahttá gánnáhahttivuođa rabas joavkkus. Sámediggi oaivvilda ahte dát dilálašvuođat čuhcet erenoamáš garrasit árbevirolaš sámi guovlluin gos guolásteapmi árbevirolaččat lea lunddolaččat heivehuvvon resursa- ja ekonomiijavuogádahkii. Sámediggi oaivvilda ahte departemeantta evttohus sáhttá leat mielde hedjonahttimin sámi kulturvuđđosa riddo- ja vuotnaguovlluin, mii ii soaba mearraresursalága 7. paragráfa g bustávain ahte hálddašandoaibmabijut galget leat mielde sihkkarastimin sámi kultuvrra ávnnaslaš vuđđosa ja § 11 6. lađđasiin ahte galgá biddjojuvvot mearkkašahtti deaddu sámi geavaheapmái ja dasa maid geavaheapmi mearkkaša sámi báikegottiide. Sámediggi ii oainne ahte departemeantta evttohus dávista daidda rievdadusaide maid Stuorradiggi mearridii mearraresursalágas, oassálastinlágas ja finnmárkkulágas (gč. Lovvedtak 62 (2011-2012)) čuovvoleapmin Stuorradikki mearrádussii finnmárkkulága ektui (gč. mearrádusa O. nr. 77 (2004-2005)) ja Riddoguolástuslávdegotti čielggadeami NOU 2008:5 guolástanvuoigatvuođa birra mearas olggobealde Finnmárkku.</p>
    <p>Sámediggi oaidná ahte sáhttet čađahuvvot doaibmabijut mat buoridit earrevuđđosa, gánnáhahttivuođa ja sihkkarvuođa daid fatnasiid ektui mat leat oanehat go 11 mehtera. Dan sáhttá dattetge dahkat dakkár ortnegiid bokte main joavkoearri lasihuvvo, earit oktiiordnejuvvojit daid fatnasiid várás mat leat oanehat go 11 mehtera, dakkár kondemnerenortnet ásahuvvo mas earit mannet ruovttoluotta jovkui, oktasašbivdinortnet ásahuvvo sihke gitta ja rabas joavkku várás, addit liigeeari go leat máŋga guolásteaddji fatnasis, ja karantena rabas joavkkus go vuvdojuvvo fanas mas leat vuoigatvuođat gitta joavkkus.</p>
    <p>Sámedikki mielas lea evttohusas ásahit strukturerema daid fatnasiid várás mat leat oanehat go 11 mehtera, deaŧalaš prinsihpalaš mearkkašupmi mas leat stuorra ja guhkesáiggi váikkuhusat sámi riddo- ja vuotnaservodagaide. Dát dagaha ahte evttohusa ferte meannudit áššin Stuorradikkis.</p>
    <p>Sámediggi bivdá konsulterejuvvot gulaskuddanevttohusa čuovvoleami birra daid konsulterenprosedyraid vuođul mat dohkkehuvvojedje 01.07.05 mannosaš gonagaslaš resolušuvnnas ja Njuolggadusain konsultašuvnnaid várás guolástusáššiin.</p>
    <p>Ealáhus- ja kulturlávdegoddi árvalus</p>
    <p>Álgu</p>
    <p>Sámedikki ealáhus- ja kulturlávdegoddi lea meannudan Ealáhus- ja guolástusdepartemeantta gulaskuddama vuollel 11 mehtera riddofatnasiid strukturbivdoortnetevttohusa birra ja lea buktán čuovvovaš árvalusa:</p>
    <p>Mearkkašumit</p>
    <p>
      <em type="italic">Lávdegotti eanetlohku, Bargiidbellodaga (Bb) lahtut Mariann Wollmann Magga, Marit Kirsten A. Gaup ja Per Mathis Oskal, Norgga sámi riikkasearvvi (NSR) lahtut Mathis Nilsen Eira, Tor Gunnar Nystad, Nora Marie Bransfjell, Norgga sámi riikkasearvvi /Sámeálbmotbellodaga (NSR/SáB) lahttu Lilly Roska, Nordkalottfolket lahttu Kjetil Romsdal, Johttisámi listta lahttu Per Andersen Bæhr, Dáloniid listta lahttu Isak Mathis O. Hætta ja Sámit lulde lahtu Marie Therese Aslaksen, ovddidit čuovvovaš mearkkašumi:  </em>
    </p>
    <p>Molssaektosaš strukturerenčoavddus</p>
    <p>NGD (NFD) strukturerenevttohusa sadjái áigu Sámediggi evttohit čovdosiid mat sihke bajidit bivdoearremeari ja buoridit gánnáhahttivuođa fatnasiidda mat leat vuollel 11 mehtera, ja dasto nannejit dán fanasjoavkku guolásteddjiid sihkarvuođa:</p>
    <p>1. Bajidit joavkobivdoeari</p>
    <p>a. Bajidit joavkobivdoeari fatnasiidda mat leat vuollel 11 mehtera sihke gitta ja rabas joavkkus. Ovdamearkka dihte guolástusas mii báhcá bivdoearrelonuheamis goalmmát riikkain.</p>
    <p>b. Oktiiortnet bivdoeriid jovkui vuollel 11 mehtera nu ahte dát guhkimus guhkkodat gustogoahtá, ja dan bokte fievrridit ruovttoluotta joavkobivdoeriid fatnasiidda vuollel 11 mehtera, muhto gos dál bivdet fatnasat mat leat guhkit go 11 mehtera.  Dát nannešii bivdoearrevuođu fatnasiidda mat leat vuollel 11 mehtera. Stáhta ferte buhtadit sidjiide geaidda doaibmabidju čuohcá.</p>
    <p xml:lang="smn">c. Bivdoearit anuseretváldinortnegis</p>
    <p>2. Váldit fas geavahussii anuseretváldinortnega mas bivdoearit mannet ruovttoluotta jovkui dássidis juogadeapmái.</p>
    <p>3. Sihkarvuođa ja beaktilvuođa buorideami dihte ferte ovttasbivdinortnega bidjat guoskat maiddái rabas jovkui.</p>
    <p>4. Lassin liigebivdoearri (omd. 1/3 bivdoearri) jos sii váldet mielde guolásteaddji geas ii leat fanas. Dat olmmoš ferte leat Norgga stáhtaborgár ja leat čálihuvvon guolástuslohkui B- bláđđái.</p>
    <p>Evttohusat<em type="italic"> </em></p>
    <p>1. evttohus <em type="italic">Evttohas Bargiidbellodagas (Bb), Norgga sámi riikkasearvvis (NSR), Norgga sámi riikkasearvvi/Sámeálbmotbellodagas(NSR/SáB), Árjas, Johttisámiid listtas ja Nordkalottfolket: </em> </p>
    <p>Nubbi teakstaoassi nuppi siiddus, guokte maŋimuš cealkaga rievdaduvvojit ja lasihuvvojit:</p>
    <p>Dan sáhttá dattetge dahkat dakkár ortnegiid bokte main joavkoearri lasihuvvo, earit oktiiordnejuvvojit daid fatnasiid várás mat leat vuollel 11 mehtera, ásahuvvo dakkár anuseretváldinortnet mas earit mannet ruovttoluotta jovkui, ásahuvvo oktasašbivdinortnet sihke gitta ja rabas jovkui (dát ortnet ii galgga gustot joavkkuid gaskka) ja ásahuvvo liigebivdoearri jos seamma fatnasis leat eanet bivdit. Sámediggi oaivvilda ahte ferte sihkkarastit rekrutterema, nuorat fertejit oažžut bivdoeriid vai sáhttet álkibut álgit guolásteaddjin. Eaktun dán bivdoearrejuohkimii berre leat ahte dat ráddjejuvvo áigái ja ahte dat addojuvvo dušše nuoraide geat bivdet fárrolaga ámmátbivdiin su fatnasis (fidnooahppiortnet). Maŋŋá lagabuidda namuhuvvon áiggi, oažžu nuorra guolásteaddji bivdoeari ja son fievrriduvvo guolástuslogu B- bláđđái, ja dieinna lágiin registrerejuvvo ámmátbivdin.</p>
    <p>Ođđa teakstaoassi:</p>
    <p>Departemeanta evttoha čuovvovačča: <span type="quote" xml:lang="nno">“det er fartøyet (reiarlaget) si adresse som er avgjerande, ikkje bustaden til reiaren.”</span> (Fatnasa (fanassearvi) čujuhus dat lea mearrideaddji, ii ge guolásteaddji ássanbáiki). Dat dagaha prinsihpas dan ahte bivdoeriid sáhttet oastit eret sámi guovlluin ja heađuštit báikkálaš eaiggáduššama ja geavahanvejolašvuođa. Áiggi mielde goarida dát ain eanet ja geahpedahttá ássama ja barggolašvuođa riddo- ja vuotnaguovlluin, mii rihkku Mearraresursalága ulbmilparagráfa.</p>
    <p>Ođđa teakstaoassi:</p>
    <p>Stuorradikki oainnu mielde lea guolli nationála resursa, álbmot dat ovttas eaiggáda guoli. Sámediggi registrere ahte struktureren buktá dan ahte ovttaskas olbmot sáhttet oastit ja vuovdit bivdoeriid nubbi nubbái. Sámediggi ii ádde dán ja dat rihkku ollásit prinsihpa maid Stuorradiggi lea mearridan ahte guolli lea oktasašopmodat. Sámediggi muitá Stuorradikki mearrádusa, iige doarjjo prinsihpa bivdoeriid oastimis ja vuovdimis.</p>
    <p>Ođđa teakstaoassi:</p>
    <p>Sámediggi ii leat ráđđehusain ovttaoaivilis das ahte sis geain lea stuorámus máksindáhttu leat dat beaktileamos aktevrrat guolástusain. Sámedikki mielas ii sáhte dákkár čuoččuhusa bealuštit movtge. Sámediggi oaivvilda ahte olbmot ja álbmot riddo- ja vuotnaguovlluin ovttas guliin leat deaŧaleamos resurssat man bokte háhkat bargosajiid ja bisuhit ássama. Smávvafatnasiin lea árbevirolaččat leamaš stuorra gánnáhahttivuohta, dasa lassin lea dain báikkálaš faggi ja vuvdet guliid fásta guollevuostáiváldiide. Dát nanne báikegottiid riddo- ja vuotnaguovlluin ja buktá oadjebasvuođa ássamii. Jagi 2014 álggus rahppojuvvui friija bivdu fanasjovkui mii lea vuollel 11 mehtera, ja lea čájehan ahte smávvafatnasat nagodit háhkat ollu aktivitehta nannámis ja gánnáhahttivuođa. Fatnasiidda mat leat vuollel 11 mehtera ferte ain addit gánnáhanvejolašvuođa ja aktivitehta nannámis nugo lei jagi 2014 álggus. Sámediggi oaivvilda vissásit ahte struktureren ii buorit gánnáhahttivuođa nannámis iige fatnasiin mat leat vuollel 11 mehtera.</p>
    <p>2. evttohus  <em type="italic">Evttohus Árjás, Nordkalottfolket listtas, Dáloniid listtas ja Sámit lulde listtas: </em></p>
    <p>Lasseevttohus ođđa nubbin teakstaoassin:</p>
    <p>Sámediggi lea prinsihpalaččat álohii vuostálastán bivdoeriid oastima ja vuovdima. Bivdoeriid struktureren privatisere oktasaš luondduresurssaid. Sámediggi čujuha Riddoguolástuslávdegotti čielggadussii NAČ 2008:5 'Retten til fisket i havet utenfor Finnmark', guollebivdovuoigatvuođa birra mearas olggobealde Finnmárkku, ja čujuha ahte bivdovuoigatvuohta gullá olbmuide geat ásset vuonain ja miehtá rittu báikkálaš boaresvirot vuoigatvuođa, oamasteami ja dološ áiggiid rájes geavaheami bokte.</p>
    <p>Rievdadusevttohus goalmmát teakstaoassái nuppi cealkagis:</p>
    <p>Sániid <span type="quote">"sáhttá dagahit"</span> sadjái biddjojuvvo <span type="quote">"dagaha"</span>.</p>
    <p>Rievdadusevttohus goalmmát teakstaoassái njealját cealkagii:</p>
    <p>Árbevirolaš sámi riddo- ja vuotnabivddu vuođđun lea máŋggalágan guollešlájaid bivdu. Sáhttá dadjat ahte struktureren rihkku árbevirolaš sámi bivddu danne go dat addá ovdamuni sidjiide geat válljejit spesialiseret ovtta šlája bivdui.</p>
    <p>Rievdadusevttohus dálá njealját cealkagii goalmmát teakstaoasis, sirdojuvvo ođđa teakstaoassin:</p>
    <p>"Sámediggi oaivvilda ahte departemeantta evttohus sáhttá leat mielde hedjonahttimin ..."</p>
    <p>3. evttohus  <em type="italic">Ovddádusbellodat evttohus: </em></p>
    <p>Boahtá sámediggeráđi evttohusa sadjái</p>
    <p>Sámediggi čujuha Ealáhus- ja guolástusdepartemeantta gulaskuddamii strukturbivdoearreortnega evttohusa ektui fatnasiidda mat leat vuollel 11 mehtera guhkkodaga mielde 29.04.14.</p>
    <p>Fatnasat mat leat vuollel 11 mehtera leat áiggiid čađa leamaš vuođđun ássamii riddo- ja vuotnaguovlluin. Sámediggi oaidná dattetge daid demográfalaš rievdamiid mat áiggiid čađa leat dáhpáhuvvan ja dáhpáhuvvet Finnmárkkus. Ássan Finnmárkkus lea sorjavaš buori infrastruktuvrras, vearro- ja divatstivremis maid bokte láhččojuvvojit ođđa ásaheamit ja gánnáhahttivuohta buot ealáhusain, ja almmolaš hálddašeamis mii unnánat berošta gáhttemis ja eanet berošta ovddideamis ja ahtanuššamis otnáš ektui. Sámediggi ii čujut ovttaskas doaibmabijuide, muhto bivdá ahte jos fatnasiid mat leat vuollel 11 mehtera struktureren čađahuvvo, de berre láhčit eará váikkuhangaskaomiid mat sáhttet váikkuhit ássama bissumii ja ealáhusdoaimma gánnáhahttivuhtii miehtá rittu.</p>
    <p>Lávdegotti ráva</p>
    <p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Muđui doarju Sámediggi Sámediggeráđi árvalusa.</p>
    <p>Mearkkašupmi, bargiidbellodat, áirras Ronny Wilhelmsen ja olgešbellodat áirras Ellen Kristine Saba bokte</p>
    <p>Bivdoearrejahki</p>
    <p>Sámediggi oaivvilda ahte bivdoearrejagi sirdin lea čoavddus, mii berre árvvoštallojuvvot jos galgá sáhttit dássideappot vuovdit guliid ja dieinna lágiin dorvvastit barggolašvuođa ja gánnáhahttivuođa gáttis. Muhto dán ferte geahčadit fárrolaga riddodorskesuodjalemiin ja dainna duohtavuođain ahte riddodorski bivdojuvvo hui garrasit.</p>
    <p>Mearkkašupmi, Árja, áirras Inger Eline Eriksen bokte, Bb, áirras Vibeke Larsen bokte, NSR, áirras Kirsti Guvsám bokte ja Olgešbellodat, áirras Ellen Kristine Saba bokte</p>
    <p>Karantena rabas joavkkus go vuvdojuvvo fanas mas leat vuoigatvuođat gitta joavkkus</p>
    <p>Sámediggi oaidná ahte jus ásahuvvo struktuvraearreortnet de lea dárbu ásahit karantenaortnega rabas joavkku várás go vuvdojuvvo dakkár fanas mas leat vuoigatvuođat gitta joavkkus. Go fanas ja vuoigatvuođat vuvdojuvvojit gitta joavkkus, sáhttá guolásteaddji dalá registrerehit ieža rabas jovkui ja nu bivdit rabas joavkkus. Dakkár sirdin dalán hedjonahttá doaibmavuođu ja gánnáhahttivuođa rabas joavkkus. Dalle gártet eanet guolásteaddjit rabas joavkkus mat gilvvohallet ollislaš earrevuođu alde.</p>
    <p>Danne lea dárbu ásahit ráddjemiid daidda guolásteddjiide geat heitet gitta joavkkus ja geat dalán háliidit sirdit rabas jovkui. Sii ii berre leat vejolašvuohta registrerehit iežaset rabas jovkui ovdalgo lea vássán uhcimusat x jagi dan rájes go sii vuvde iežaset vuoigatvuođaid gitta joavkkus.</p>
    <p>Evttohus 4, áirras Ronny Wilhelmsen, Bargiidbellodat</p>
    <p>Gulaskuddan- Struktuvraearreortnet daid bivdofatnasiid várás, mat leat oanehat go 11 mehtera</p>
    <p>Lasáhus 1. evttohussii. Čuovvovaš cealkka lasihuvvo maŋŋá maŋimus teakstaoasi goalmmát celkaga:</p>
    <p>Kapitála ja máksindáhtu leat dušše reaiddut eaige mihttomearit iešalddiset. Searvevuođa mihttomearri lea ain ássan riddo- ja vuotnaguovlluin.</p>
    <p>Evttohus 5, Árja, áirras Inger Eline Eriksen bokte</p>
    <p xml:lang="deu">EVTTOHUS RÁĐI EVTTOHUSSII</p>
    <p>
      <em type="bold">Lasseevttohus ođđa 5. teakstaoassin: </em>
    </p>
    <p>Viidáseappot oaidná Sámediggi ahte lea dárbu ásahit karantenaortnega rabas joavkku várás go vuvdojuvvo dakkár fanas mas leat vuoigatvuođat gitta joavkkus. Go fanas ja vuoigatvuođat vuvdojuvvojit gitta joavkkus, sáhttá guolásteaddji dalá registrerehit ieža rabas jovkui ja nu bivdit rabas joavkkus. Dát vejolašvuohta hedjonahttá doaibmavuođu ja gánnáhahttivuođa rabas joavkkus. Danne lea dárbu ásahit ráddjemiid daidda guolásteddjiide geat dalán háliidit sirdit gitta joavkkus rabas jovkui. Sii ii berre leat vejolašvuohta registrerehit iežaset rabas jovkui ovdalgo lea vássán uhcimusat 3 jagi dan rájes go sii vuvde iežaset vuoigatvuođaid gitta joavkkus.</p>
    <p>III  Jienasteapmi</p>
    <p>39 áirasis ledje 31 čoahkis. Jienasteapmi dahkkojuvvui čuovvovaš vuogi mielde:</p>
    <p>Evttohus 5 gessojuvvui. Evttohus 3 hilgojuvvui 29 jienain 2 jiena vuostá.  Evttohus 4 mearriduvvui 29 jienain 2 jiena vuostá.   Evttohus 2 mearriduvvui 29 jienain 2 jiena vuostá.   Evttohus 1 mearriduvvui 29 jienain 2 jiena vuostá.</p>
    <p>Ealáhus- ja kulturlávdegotti ráva mearriduvvui 29 jienain 2 jiena vuostá.</p>
    <p>IV  Beavdegirjelasáhusat</p>
    <p>Dán áššis ii ovddiduvvon beavdegirjelasáhus.</p>
    <p>V  Sáhkavuorrolistu ja replihkat</p>
    <p>Sáhkavuorru Replihkka  Kjetil Romsdal, áššejođiheaddji    2  Marit Kirsten Anti Gaup   3  Beaska Niillas Ellen Kristina Saba   Inger Eline Eriksen  Beaska Niillas   Arthur Johan Tørfoss Ronny Wilhelmsen   Vibeke Larsen   Beaska Niillas  Arthur Johan Tørfoss   5  Inger Eline Eriksen Beaska Niillas   Vibeke Larsen  Inger Eline Eriksen   6  Ronny Wilhelmsen Beaska Niillas   Inger Eline Eriksen  Ronny Wilhelmsen   7  Nora Marie Bransfjell Inger Eline Eriksen  8  Silje Karine Muotka   9   Ronny Wilhelmsen   Inger Eline Eriksen, čoahkkinortnegii  Beaska Niillas, čoahkkinortnegii    Inger Eline Eriksen, čoahkkinortnegii 10  Ellen Kristina Saba  11  Ronny Wilhelmsen  12  Beaska Niillas  13  Kjetil Romsdal</p>
    <p>VI  Sámedikki mearrádus</p>
    <p>Sámediggi čujuha Ealáhus- ja guolástusdepartemeantta 29.04.14 mannosaš gulaskuddamii struktuvraearreortnega birra daid riddofatnasiid várás mat leat oanehat go 11 mehtera.</p>
    <p>Sámediggi lea prinsihpalaččat álohii vuostálastán bivdoeriid oastima ja vuovdima. Bivdoeriid struktureren privatisere oktasaš luondduresurssaid. Sámediggi čujuha Riddoguolástuslávdegotti čielggadussii NAČ 2008:5 'Retten til fisket i havet utenfor Finnmark', guollebivdovuoigatvuođa birra mearas olggobealde Finnmárkku, ja čujuha ahte bivdovuoigatvuohta gullá olbmuide geat ásset vuonain ja miehtá rittu báikkálaš boaresvirot vuoigatvuođa, oamasteami ja dološ áiggiid rájes geavaheami bokte.</p>
    <p>Sámediggi doalaha dan ahte sápmelaččat leat ásahan vuoigatvuođaid guolásteapmái ja eará mariidna resurssaide riddolagaš sámi guovlluin. Danne lea sápmelaččain ja earáin geat ásset rittuin, guolástanvuoigatvuohta dološ áiggi rájes geavaheami ja báikkálaš vieruiduvvama vuođul. Dasa lassin addet álbmotrievtti njuolggadusat álgoálbmogiid ja minoritehtaid birra vuođu guolástanvuoigatvuhtii.</p>
    <p>Danne oaivvilda Sámediggi ahte guolásteami muddendoaibmabijut eai sáhte čađahuvvot nu ahte daid sáhttá áddet dainna lágiin ahte dat váldet eret sápmelaččaid vuoigatvuođa gánnáhahtti guolásteapmái bisuheami várás kultuvrra oktan gielain, ealáhusdoaimmahemiin ja servodateallimiin.</p>
    <p>Dat bivdofatnasat mat leat oanehat go 11 mehtera, leat sámi kultuvrra geađgejuolgin riddo- ja vuotnaguovlluin. Ealáhus- ja guolástusdepartemeantta evttohus dagaha vealgegoargŋuma mii buktá eahpádusa gánnáheami ektui, dat hehtte rekrutterema guolásteapmái ja dasa searvama, ja hedjonahttá gánnáhahttivuođa rabas joavkkus. Sámediggi oaivvilda ahte dát dilálašvuođat čuhcet erenoamáš garrasit árbevirolaš sámi guovlluin gos guolásteapmi árbevirolaččat lea lunddolaččat heivehuvvon resursa- ja ekonomiijavuogádahkii. Árbevirolaš sámi riddo- ja vuotnabivddu vuođđun lea máŋggalágan guollešlájaid bivdu. Sáhttá dadjat ahte struktureren rihkku árbevirolaš sámi bivddu danne go dat addá ovdamuni sidjiide geat válljejit spesialiseret ovtta šlája bivdui.</p>
    <p>Sámediggi oaivvilda ahte departemeantta evttohus sáhttá leat mielde hedjonahttimin sámi kulturvuđđosa riddo- ja vuotnaguovlluin, mii ii soaba mearraresursalága 7. paragráfa g bustávain ahte hálddašandoaibmabijut galget leat mielde sihkkarastimin sámi kultuvrra ávnnaslaš vuđđosa ja § 11 6. lađđasiin ahte galgá biddjojuvvot mearkkašahtti deaddu sámi geavaheapmái ja dasa maid geavaheapmi mearkkaša sámi báikegottiide. Dan sáhttá dattetge dahkat dakkár ortnegiid bokte main joavkoearri lasihuvvo, earit oktiiordnejuvvojit daid fatnasiid várás mat leat vuollel 11 mehtera, ásahuvvo dakkár anuseretváldinortnet mas earit mannet ruovttoluotta jovkui, ásahuvvo oktasašbivdinortnet sihke gitta ja rabas jovkui (dát ortnet ii galgga gustot joavkkuid gaskka) ja ásahuvvo liigebivdoearri jos seamma fatnasis leat eanet bivdit. Sámediggi oaivvilda ahte ferte sihkkarastit rekrutterema, nuorat fertejit oažžut bivdoeriid vai sáhttet álkibut álgit guolásteaddjin. Eaktun dán bivdoearrejuohkimii berre leat ahte dat ráddjejuvvo áigái ja ahte dat addojuvvo dušše nuoraide geat bivdet fárrolaga ámmátbivdiin su fatnasis (fidnooahppiortnet). Maŋŋá lagabuidda namuhuvvon áiggi, oažžu nuorra guolásteaddji bivdoeari ja son fievrriduvvo guolástuslogu B- bláđđái, ja dieinna lágiin registrerejuvvo ámmátbivdin.</p>
    <p>Sámediggi oaidná ahte sáhttet čađahuvvot doaibmabijut mat buoridit earrevuđđosa, gánnáhahttivuođa ja sihkkarvuođa daid fatnasiid ektui mat leat oanehat go 11 mehtera. Dan sáhttá dattetge dahkat dakkár ortnegiid bokte main joavkoearri lasihuvvo, earit oktiiordnejuvvojit daid fatnasiid várás mat leat oanehat go 11 mehtera, dakkár kondemnerenortnet ásahuvvo mas earit mannet ruovttoluotta jovkui, oktasašbivdinortnet ásahuvvo sihke gitta ja rabas joavkku várás, addit liigeeari go leat máŋga guolásteaddji fatnasis, ja karantena rabas joavkkus go vuvdojuvvo fanas mas leat vuoigatvuođat gitta joavkkus.</p>
    <p>Sámedikki mielas lea evttohusas ásahit strukturerema daid fatnasiid várás mat leat oanehat go 11 mehtera, deaŧalaš prinsihpalaš mearkkašupmi mas leat stuorra ja guhkesáiggi váikkuhusat sámi riddo- ja vuotnaservodagaide. Dát dagaha ahte evttohusa ferte meannudit áššin Stuorradikkis.</p>
    <p>Sámediggi bivdá konsulterejuvvot gulaskuddanevttohusa čuovvoleami birra daid konsulterenprosedyraid vuođul mat dohkkehuvvojedje 01.07.05 mannosaš gonagaslaš resolušuvnnas ja Njuolggadusain konsultašuvnnaid várás guolástusáššiin.</p>
    <p>Departemeanta evttoha čuovvovačča: <span type="quote" xml:lang="nno">“det er fartøyet (reiarlaget) si adresse som er avgjerande, ikkje bustaden til reiaren.”</span> (Fatnasa (fanassearvi) čujuhus dat lea mearrideaddji, ii ge guolásteaddji ássanbáiki). Dat dagaha prinsihpas dan ahte bivdoeriid sáhttet oastit eret sámi guovlluin ja heađuštit báikkálaš eaiggáduššama ja geavahanvejolašvuođa. Áiggi mielde goarida dát ain eanet ja geahpedahttá ássama ja barggolašvuođa riddo- ja vuotnaguovlluin, mii rihkku Mearraresursalága ulbmilparagráfa.</p>
    <p>Stuorradikki oainnu mielde lea guolli nationála resursa, álbmot dat ovttas eaiggáda guoli. Sámediggi registrere ahte struktureren buktá dan ahte ovttaskas olbmot sáhttet oastit ja vuovdit bivdoeriid nubbi nubbái. Sámediggi ii ádde dán ja dat rihkku ollásit prinsihpa maid Stuorradiggi lea mearridan ahte guolli lea oktasašopmodat. Sámediggi muitá Stuorradikki mearrádusa, iige doarjjo prinsihpa bivdoeriid oastimis ja vuovdimis.</p>
    <p>Sámediggi ii leat ráđđehusain ovttaoaivilis das ahte sis geain lea stuorámus máksindáhttu leat dat beaktileamos aktevrrat guolástusain. Sámedikki mielas ii sáhte dákkár čuoččuhusa bealuštit movtge. Sámediggi oaivvilda ahte olbmot ja álbmot riddo- ja vuotnaguovlluin ovttas guliin leat deaŧaleamos resurssat man bokte háhkat bargosajiid ja bisuhit ássama. Kapitála ja máksindáhtu leat dušše reaiddut eaige mihttomearit iešalddiset. Searvevuođa mihttomearri lea ain ássan riddo- ja vuotnaguovlluin. Smávvafatnasiin lea árbevirolaččat leamaš stuorra gánnáhahttivuohta, dasa lassin lea dain báikkálaš faggi ja vuvdet guliid fásta guollevuostáiváldiide. Dát nanne báikegottiid riddo- ja vuotnaguovlluin ja buktá oadjebasvuođa ássamii. Jagi 2014 álggus rahppojuvvui friija bivdu fanasjovkui mii lea vuollel 11 mehtera, ja lea čájehan ahte smávvafatnasat nagodit háhkat ollu aktivitehta nannámis ja gánnáhahttivuođa. Fatnasiidda mat leat vuollel 11 mehtera ferte ain addit gánnáhanvejolašvuođa ja aktivitehta nannámis nugo lei jagi 2014 álggus. Sámediggi oaivvilda vissásit ahte struktureren ii buorit gánnáhahttivuođa nannámis iige fatnasiin mat leat vuollel 11 mehtera.</p>
    <p>Ášši meannudeapmi loahpahuvvui 06.06.14 dii. 14.25.</p>
    <p>Vuolláičállit leat lohkat čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
    <p>Kárášjohka, 06.06.14</p>
    <p>Dievasčoahkkinjođihangoddi</p>
    <p>Jørn Are Gaski      Anita Persdatter Ravna jođiheaddji</p>
    <p xml:lang="nob">Marie Therese Nordsletta Aslaksen   Mathis Nilsen Eira</p>
  </body>
</document>
