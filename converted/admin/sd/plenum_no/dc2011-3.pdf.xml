<document xml:lang="sme" id="no_id"><header><title>Sámedikki dievasčoahkkin Čoahkkingirji 003/11</title><genre code="admin"/><author><unknown/></author><translator><unknown/></translator><translated_from xml:lang="nob"/><year>2011</year><publChannel><publication><publisher>Norgga Sámediggi</publisher></publication></publChannel><wordcount>69257</wordcount><conversion_status type="standard"/><availability><free/></availability><submitter name="Márjá Eira" email="marja.eira@uit.no"/><multilingual><language xml:lang="nob"/></multilingual><origFileName>http://innsyn.e-kommune.no/innsyn_sametinget_samisk/wfdocument.aspx?journalpostid=2011026178&amp;dokid=343410&amp;versjon=1&amp;variant=P&amp;ct=RA-PDF</origFileName><parallel_text xml:lang="nob" location="sp2011-3.pdf"/><metadata><uncomplete/></metadata><version>XSLtemplate $Revision: 48460 $; file-specific xsl  Revision; common.xsl  $Revision: 154948 $; </version></header><body><p>Sámedikki dievasčoahkkin Čoahkkingirji 003/11</p>
<p>Ávjuvárgeaidnu 50, N-9730 Kárášjohka Telefon +47 78 47 40 00</p>
<p>Telefaks +47 78 47 40 90  samediggi@samediggi.no www.samediggi.no</p>
<p>Áigi:   21.09.11 - 23.09.11 Báiki:   Kárášjohka</p>
<p>Áššelistu</p>
<p xml:lang="nob">Saksnr. Sakstittel</p>
<p>030/11 Vuođđudeapmi 031/11 Sámediggeráđi doaibmađiedahus 032/11 Gažaldagat Sámediggeráđđái</p>
<p>033/11 Ođđa áššiid dieđiheapmi 034/11 Sámedikki dieđáhus oahpahusa ja ohpu birra 035/11 Sámedikki dieđáhus ealáhusovddideami birra</p>
<p>036/11 Davviriikkalaš sámi giellaovttasbargu 037/11 Ohcan luvvejuvvot ámmáhis várrelahttun Sámedikkis - Anne Jannok Eira 038/11 Sámepolitihka hálddašanrevišuvdna</p>
<p>Čoahkkináiggit</p>
<p>Áigi Ášši Siidu</p>
<p>21.09.11                    dii. 09.00 - 09.10 030/11                                    dii. 09.30 - 15.10 031/11</p>
<p>dii. 15.10 - 16.15 032/11</p>
<p>dii. 16.15 - 18.30 033/11                                    dii. 18.30 - 19.00 034/11</p>
<p>22.09.11                    dii. 09.15 - 12.00 035/11                                    dii. 15.00 - 16.30 036/11</p>
<p>dii. 16.30 - 16.40 037/11</p>
<p>23.09.11                    dii. 09.00 - 11.15 038/11</p>
<p>Vuođđogiella: Dárogiella</p>
<p xml:lang="nob">Ášši/Sak  DC  030/11</p>
<p>Čoahkkima vuođđudeapmi</p>
<p>Ášši meannudeapmi álggahuvvui 21.09.11 dii. 09.00.</p>
<p>Áirasat</p>
<p>Čuovvovaš áirasat ledje vuođđudeamis:</p>
<p>1. Mariann Wollmann Magga 21. Odd Iver Sara 2. Elin Kristin Henriksen  <em type="italic">(Gunn-Britt Retter ovddas)</em> 22. Geir Tommy Pedersen 3. Knut Inge Store 23. <em type="italic">Ii várrelahttu Willy Ørnebakk </em></p>
<p><em type="italic"> ovddas</em> </p>
<p>4. Trond Are Anti 24. Cecilie Grape   (<em type="italic">Randi A. Skum ovddas)</em> 5. Ragnhild M. Aslaksen 25.<em type="italic"> </em>Margit Eli Anti Oskal 6. Monica Dervo   <em type="italic">(Hans J. Eriksen ovddas)</em> 26. Aud Marthinsen 7. Alf Isaksen 27. Rolf Johansen 8. Aili Keskitalo 28. Ann-Mari Thomassen 9. Ronny Wilhelmsen 29. Inga-Lill Sundset 10. Per Andersen Bæhr 30. Olof Anders Kuhmunen  (<em type="italic">Miriam Paulsen ovddas)</em> 11. Olaf Eliassen 31. Åge Nordkild 12. Mathis Nilsen Eira<em type="italic"> </em> 32. Geir Johnsen 13. Anne Helene Moeng Saari 33. Jarle Jonassen </p>
<p xml:lang="nob">14.  Anders Somby jr.   (<em type="italic">Sajis 22.09.11)</em> 34. Sten Erling Jønsson </p>
<p>Anne-Marit Eira</p>
<p><em type="italic"> (Knut Roger Hanssen ovddas)</em> 35.  Ida Marie Bransfjell </p>
<p>16. Hilde Anita Nyvoll 36. Jørn Are Gaski 17.<em type="italic"> </em>Rolf Fjellstad  </p>
<p><em type="italic"> (Arthur Johan Tørfoss ovddas)</em> 37. Kirsti Guvsám </p>
<p xml:lang="nob">18.<em type="italic"> </em>Toril Bakken Kåven 38. Marie Therese N. Aslaksen 19. Silje Karine Muotka 39. Heidi P. Greiner Haaker 20. Inger Jørstad   </p>
<p>Juolluduvvon permišuvnnat</p>
<p>Permišuvnnat olles dievasčoahkkimis</p>
<p xml:lang="nob">Áirras nr. 2. Gunn-Britt Retter Áirras nr. 6 Hans J. Eriksen Áirras nr. 15 Knut Roger Hanssen Áirras nr. 17 Arthur Johan Tørfoss Áirras nr. 23 Willy Ørnebakk Áirras nr. 24 Randi A. Skum Áirras nr. 30 Miriam Paulsen</p>
<p>Permišuvnnat osiid dievasčoahkkimis</p>
<p xml:lang="nob">Áirras nr. 14 Anders Somby jr. 19. - 21.09.11 Áirras nr. 20 Inger Jørstad 21.09. dii 13.00 rájes - 23.09.11 Áirras nr. 18 Toril Bakken Kåven 23.09.11</p>
<p>Várrelahtut</p>
<p>Elin Kristin Henriksen lei čoahkkimis áirasa nr. 2 Gunn-Britt Retter ovddas Monica Dervo lei čoahkkimis áirasa nr. 6 Hans Eriksen ovddas Anne-Marit Eira lei čoahkkimis áirasa nr. 15 Knut Roger Hanssen ovddas Rolf Fjellstad lei čoahkkimis áirasa nr. 17 Arthur Johan Tørfoss ovddas Cecilie Grape lei čoahkkimis áirasa nr. 24 Randi A. Skum ovddas Olof A. Kuhmunen lei čoahkkimis áirasa nr. 30 Miriam Paulsen ovddas Cecilie Helen Eliassen Johansen lei čoahkkimis áirasa nr. 20 Inger Jørstad ovddas</p>
<p>Ii lean várrelahttu áirasa nr. 23 Willy Ørnebakk ovddas</p>
<p>I  Áššebáhpirat</p>
<p>01.09. 2011 beaiváduvvon gohččun ja áššelistu</p>
<p>II  Evttohusat ja mearkkašumit</p>
<p>Dievasčoahkkinjođihangotti árvalus Sámediggái</p>
<p>01.09. 2011 beaiváduvvon gohččun ja áššelistu dohkkehuvvo</p>
<p>III  Jienasteapmi</p>
<p>39 áirasis ledje 37 čoahkis. Jienasteapmi dahkkojuvvui čuovvovaš vuogi mielde:</p>
<p>Dievasčoahkkinjođihangotti árvalus mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Jarle Jonassen, dievasčoahkkinjođiheaddji</p>
<p>VI  Sámedikki mearrádus</p>
<p>01.09.11 beaiváduvvon gohččun oktan áššelisttuin dohkkehuvvo.</p>
<p>Ášši meannudeapmi loahpahuvvui 21.09.11 dii. 09.10.</p>
<p>Vuođđogiella: dárogiella</p>
<p xml:lang="nob">Ášši/Sak  DC  031/11</p>
<p>Sámediggeráđi doaibmadieđáhus</p>
<p>Arkiiva</p>
<p>SF- Arkiiváššenr.</p>
<p xml:lang="nob">11/4308</p>
<p>Ášši meannudeapmi álggahuvvui 21.09.11 dii. 09.30.</p>
<p>I  Mildosat</p>
<p>Nr  Beaivi Geas/Geasa Namahus</p>
<p>II  Evttohusat ja mearkkašumit</p>
<p>Sámediggeráđi árvalus Sámediggái</p>
<p>Sámediggi váldá Sámediggeráđi doaibmadieđáhusa áigodagas 21.5. - 7.9.2011 diehtun.</p>
<p>1 Álggahus</p>
<p>Dát dieđáhus válddaha áigodaga 21.5. - 7.9 2011 ja čatnasa Sámedikki 2011 bušehttii.</p>
<p>Sámediggeráđđi lea dán áigodaga doallan 6 čoahkkima ja meannudan 55 ášši. Lassin leat meannudan 298 doarjjaášši.</p>
<p>Nugo oidno geahčastagas<em type="italic"> www.samediggi.no </em>de lea ráđđi searvan olu čoahkkimiidda ja ovddastemiide. </p>
<p>Sámediggeválga</p>
<p>Sámediggeráđđi lea ordnen suohkaniidda vejolašvuođa beassat oaidnit Sámedikki jienastuslogu dán jagi, vai jienastuslohku sáhtii biddjot almmolaš dárkkisteapmái. Dán jagáš kvalitehtasihkkarastin mielddisbuktá ahte Sámediggi oažžu almmolaš logu čálihuvvon jienasteddjiin maŋŋel suohkan- ja fylkaválggaid. Ođđa jienastuslohku šaddá de vuođđun válgabiiriid mandáhttajuogadeapmái 2013 sámediggeválgii.</p>
<p>Sámediggeráđđi lea bargame ođđa válgadiehtoreaidduin maid suohkanat ja Sámediggi sáhttet geavahit. Sámediggeráđđi lea earret eará geahččaleame oažžut sámi bustávaid sisa, ja elektronalaš jienasteaddjidieđuid suohkaniidda, mii dagahivččii ahte suohkaniidda šaddá álkibut váldit vuostá jienaid buot válgabiiriin.</p>
<p>Fágalaš analiisajoavku sámi statistihka várás</p>
<p>Ođasmahttin- ja hálddahusdepartemeanta lea ovttas Sámedikkiin dárkkistan fágalaš analiisajoavkku njuolggadusaid sámi statistihka várás. Analiisajoavku galgá juohke jagi ovdal golggotmánu 1. b. ovddidit raportta OHD:i ja Sámediggái. Raporta galgá čilget ja analyseret sámi servodaga dili ja ovddidandovdomearkkaid. Raporta váldo vuođđun jahkásaš bušeahttabarggus ja konsultašuvnnaide gaskal stáhta eiseválddiid ja Sámedi</p>
<p>Dásseárvopolitihkalaš áššit</p>
<p>Sámediggeráđis lei 10.6.2011 čoahkkin stáhtačálliin Kirsti Bergstøain Mánáid-, dásseárvo- ja searvadahttindepartemeanttas.</p>
<p>Sámediggi ovddidii earret eará Sámedikki dásseárvodoaibmaplána čuovvoleami. Čujuhuvvui earret eará ahte unnán sámi geavaheaddjit leat váldán oktavuođa Dásseárvo- ja vealahanáittardeddjiin. Sámediggeráđđi jáhkká ahte jus áittardeaddji kantuvrras livččii sámegielgelbbolašvuohta, de livčče eanet sámi geavaheaddjit váldán oktavuođa. Muđui lea sámediggeráđđi evttohan kandidáhtaid Dásseárvo- ja vealahanlávdegoddái.</p>
<p>Lea ráđđehusa ovddasvástádus ovttastahttit sámi dásseárvoorganisašuvnnaid davviriikkalaš dássái. Danne bivddii sámediggeráđđi stáhtačálli váldit ovddasvástádusa ja fuolahit ahte sámi dásseárvoorganisašuvnnat váldojit fárrui davviriikkalaš dásseárvobargui. Nu go odne lea, de eai beasa sámi dásseárvoorganisašuvnnat searvat. Sámediggi bivddii departemeanta hábmet muhtun fásta rámmaid mot sámi dásseárvoorganisašuvnnat sáhttet fátmmastuvvot oktasaš davviriikkalaš dásseárvovuoruheapmái.</p>
<p>Dásseárvolávdegoddi ásahuvvui 12.2.2010 ja lea almmolaš orgána mii galgá čielggadit norgga dásseárvopolitihka eallingearddi, čearddalašvuođa ja luohkkádási vuođul. Lávdegoddi galgá ovddidit iežas čielggadusa Mánáid-, dásseárvo- ja searvadahttindepartementii 1.8.2012. Ulbmil čielggadusain lea hábmet vuođu boahtteáiggi ollislaš dásseárvopolitihkkii mii lea vuođđuduvvon máhtolašvuođas. Čielggadus galgá čađahuvvot eallingearddi-, luohkkádási- ja čearddalašvuođaperspektiivvas, ja perspektiivvaid oktavuođat galget digaštallot. Sámediggi vuordá ahte sámi perspektiiva laktojuvvo ja váldo fárrui dásseárvolávdegotti viidásit bargui. Sámediggi lea deattuhan ahte go ođđa čielggadusat vuolggahuvvojit, de galgá maiddái sámi álbmoga dilli čielggaduvvot ja váldot fárrui.</p>
<p>Sámedikki hálddahus oassálasttii 16.6.2011oktasaščoahkkimii ovttas KUN:in Senter for Kunnskap og likestilling (máhtolašvuođa- ja dásseárvoguovddáš), Gálduin ja Reformain - resursaguovddáš dievdduid várás.</p>
<p>KUN lea dásseárvoaktevra mas leat olu doaimmat ja mii lea mielde olu unnit ja stuorát regiovnnalaš, nationála ja riikkaidgaskasaš prošeavttain ja doaimmain. KUN galgá fállat iežas fágalaš dásseárvogelbbolašvuođa máhtolašvuođaovddideapmái ja gaskkusteapmái. Reform lea Norgga vuosttaš dievdoguovddáš. Reform álggahuvvui 3-jagi geahččalanprošeaktan mii joatkašuvai dábálaš doaimmain maŋŋel go evaluerejuvvui 2004 čavčča.</p>
<p>Čoahkkimis mearriduvvui lágidit konferánssa sámi dievdduid várás, maid Mánáid-, dásseárvo- ja searvadahttindepartemeanta ja Sámediggi galget doarjut ruđalaččat. Konferánssa dáhton ii leat vel mearriduvvon, muhto vuordimis šaddá dat 2012:s.</p>
<p>Sámediggeráđis lei 7.7.2011 čoahkkin Antirasistisk senteriin (antirasttilalaš guovddáš). Guovddáš lea iešráđđejeaddji guovddáš mii bargá rasismma ja vealaheami eastademiin Norggas. Čoahkkima fáddá lei earret eará rasisma maid olu sápmelaččat vásihit, guovttebeallásaš diehtojuohkin doaibmi proseassaid birra ja jurddalonohallan.</p>
<p>2 Oahpahus</p>
<p>Sámi servodagaid ovddideami ja nannema vuođđun lea máhtolašvuohta ja gelbbolašvuohta.</p>
<p>Váldomihttomearri</p>
<p>Sámi álbmogis galgá leat máhtolašvuohta, gelbbolašvuohta ja gálggat mat dárbbašuvvojit sámi</p>
<p>servodaga ovddideamis.</p>
<p>Oassemihttomearit</p>
<p>Sámi mánáin ja nuorain lea nana sámi identitehta ja oktavuohta sámi gillii, kultuvrii ja</p>
<p>servodateallimii. <em type="bold"> </em></p>
<p> Sámi álbmogis galgá leat duohta vuoigatvuohta kvalitatiivalaččat buori oahpahussii sámegielas ja sámegillii.<em type="bold"> </em></p>
<p>Alit oahpus ja dutkamis fuolahuvvo álohii sámi perspektiiva.</p>
<p>Strategiijat</p>
<p>Gulahallama bokte guovddáš, regionála ja báikkálaš eiseválddiiguin ja eará guoskevaš</p>
<p>aktevrraiguin sihkkarastit buriid rámmaeavttuid sámi mánáidgárddiid, vuođđooahpahusa, alit oahpu ja dutkama váste.</p>
<p>Sámediggeráđđi doalai álbmotčoahkkima Ájluovttas Divttasvuonas Sámediggedieđáhusa birra oahpahusa ja oahpu birra. Dieđáhus lei maiddái fáddá sámediggeráđi álbmotčoahkkimis Røyrvikas 22.6.2011. Harstads maid dollui álbmotčoahkkin 24.8.2011 gos dieđáhus lei fáddán.</p>
<p>Sámediggeráđđi lea jearahallan skuvlaeaiggádiid, oahpaheddjiid ja váhnemiid davvi-, julev- ja lullisámi guovlluin. Jearahallamat leat čađahuvvon sihke siskkobealde ja olggobealde sámegiela hálddašanguovllu, ja sihke unnit ja stuorát báikkiin. Álbmotčoahkkimiid ja informánttaid cealkámušat leat dehálaš dieđut viidásit bargui dieđáhusain.</p>
<p>Sámediggeráđis lei čoahkkin oahpaheddjiiguin geat oahpahit sámegiela Divttasvuonas 20.6.2011. Dat ledje suohkanoahpaheaddjit ja oahpaheaddjit Árran- julevsámi guovddážis. Oahpaheaddjit fátmmastedje sihke vuođđo- ja joatkkaskuvlla, ja sámediggeráđđi beasai gullat makkár hástalusat sis leat sihke luohkkálanjas ja gáiddusoahpahusain.</p>
<p>Ovttasbargočoahkkimat</p>
<p>Sámediggeráđđi lea oassálastán čoahkkimis 8.6.2011 Norgga ja Ruoŧa ovttasbargojoavkkus, gos ledje ovddasteaddjit Máhttodepartemeanttas, Oahpahusdirektoráhtas, Ruoŧa oahpahusdepartemeanttas, Skuvladoaimmahagas, Sámeskuvlastivrras ja Norgga Sámedikkis. Ovttasbargojoavku galgá ráhkadit sámegieloahpahusa áigumuššiehtadusevttohusa gaskal Norgga ja Ruoŧa. Šiehtadusevttohus galgá  oahpaheaddjioahpu ja oahpponeavvuid birra, das maiddái Ovttas.no, sámi oahpponeavvuid portála. Gáiddusoahpahus ii váldo mielde šiehtadusevttohussii, danne go láhkaproposišuvdna gáiddusoahpahusa birra maŋiduvvo Ruoŧas. Šiehtadusevttohus deattuha lullisámi ja julevsámi dárbbuid. Čoahkkimis ovddiduvvui sávaldat ovttasbargat Suomain ja maiddái ahte davvisámegiella galgá váldot mielde, ja dat soaitá boahtit lassin viidásit barggus.</p>
<p>Sámediggeráđis lei ovttasbargočoahkkin Máhttodepartemeanttain (MD) Oslos 16.-17-6-2011. Dát lei nubbi čoahkkin njealji fásta jahkásaš ovttasbargočoahkkimis. Oahpahusdirektoráhtta maid oassálasttii čoahkkimis. MD dieđihii earret eará ahte mánáidgárdesuorggis boahtá láhkarievdadus. Dan oktavuođas lea ráđđehus nammadan almmolaš lávdegotti mii galgá árvvoštallat lága rievdadandárbbu. Lávdegotti jođiheaddji, Kjell Erik Øie, muitalii sin barggu birra. Sii háliidedje čoahkkima Sámedikkiin vai ožžot sámi perspektiivva árvalusaid bargui. Dasto dieđihedje ahte galgá ráhkaduvvot Stuoradiggedieđáhus boahtteáiggi mánáidgárddi birra. Dasa maid háliidit oažžut cealkámušaid Sámedikkis.</p>
<p>Sii muitaledje maiddái MD viidásit meannudeami birra fága- ja diibmojuogu ektui ohppiide geain lea sámegieloahpahus. Ášši ovddiduvvo MD oahpahusossodaga jođiheaddjičoahkkimii čakčamánus. Viidásit muitaledje rámmabuktosa birra nationála geahččalemiin sámegiellohkama birra. Plána lea ahte nationála geahččaleamit sámegillii lohkamis galget čađahuvvot vuosttaš geardde 2012 čavčča, 5., 8. Ja 9. Ceahkis.</p>
<p>Váikkuhit dasa ahte refušuvdnamáksomearit muddejuvvojit nu ahte dat gokčet duohta goluid.  Váikkuhit dasa ahte Sámi allaskuvla ovddiduvvo álgoálbmotuniversitehtan.  Váikkuhit dasa ahte sámi guovlluid giliskuvllat bisuhuvvojit.</p>
<p>Sámediggeráđis lei čoahkkin 23.8.2011 Skániid suohkana delegašuvnnain, maid sátnejođiheaddji Svein Berg jođihii. Sii muitaledje maid sii leat bargan Skániid skuvlla ođđasisrahpama ovddas. Sámediggeráđđi oažžu viidásit dieđuid dan proseassa birra.</p>
<p>Bargat dan ala ahte ráhkaduvvojit oahpponeavvut vuođđoskuvlla ohppiide geat ožžot</p>
<p>dárogieloahpahusa Máhttolokten - Sámi mielde.</p>
<p>Ođasmahttit Sámedikki dohkkehan oahppoplánaid.</p>
<p>Heivehanevttohusat oahppoplánain sámegiella vuosttašgiellan, sámegiella nubbingiellan ja dárogiella ohppiide geain lea sámegiella vuosttašgiellan, leat leamaš gulaskuddamis, ja gulaskuddanáigemearri lei 31.8.2011. Daidda leat boahtán vástádusat čieža gulaskuddaninstánssain.</p>
<p>Sámediggeráđđi lea dohkkehan muorraduodjefága oahppoplána ja čoarve-, dákte- ja metálladuodjefága oahppoplána Jo3/oahppu fitnodagas.</p>
<p>Váikkuhit dan ahte oahpahusláhka, rávesolbmuidoahpahusláhka, priváhtaskuvlaláhka ja eará</p>
<p>gullevaš láhkaásahusat mat gusket sámi oahpahussii, dárkkistuvvojit.</p>
<p>Váikkuhangaskaomiid aktiivvalaš geavaheami bokte nannet máhtolašvuođa ja gelbbolašvuođa</p>
<p>sámi servodagas.</p>
<p>Asplan Viak raportta vuođul sámi mánáidgárdedoarjaga evaluerema birra, lea Sámediggeráđđi evttohan rievdadit juolludaneavttuid. Evttohus lea sáddejuvvon gulaskuddamii guoskevaš beliide. Gulaskuddanáigi lea 9.9.2011.</p>
<p>Váikkuhit dasa ahte boarráset sámiid máhtolašvuohta dohkkehuvvo ja oainnusin boahtá go</p>
<p>bálkáhuvvojit máhttogaskkusteaddjin mánáidgárddiin ja vuođđooahpahusas.</p>
<p>Váikkuhit sámi oahpponeavvuid ja pedagogalaš ávdnasiid beaktilis ovdáneami.</p>
<p>Maiddái dán áigodaga leat kárten sámi stoahkanhearvvaid. Mii leat fitnan golmma mánáidgárddis; guovtti mánáidgárddis Kárášjogas ja ovtta mánáidgárddis Bådåddjo suohkanis. Dássážii leat oktiibuot kárten 11 mánáidgárddi 8 suohkanis. Kártemiid vuođul galgá ráhkaduvvot raporta mas leat evttohusat doaibmabijuide. Mihttu lea ráhkadit sámi stoahkanhearvvaid maid mánáidgárddit besset geahččaladdat.</p>
<p>Dán áigodagas leat oktiibuot 28 dábálaš ja earenoamážit heivehuvvon oahpponeavvu gárvvistuvvon, davvi, julev- ja lullisámegillii.</p>
<p>Bargat dan ala ahte mánáidgárddi, vuođđooahpahusa, alit oahpu ja dutkama nationála politihkas</p>
<p>fuolahuvvo sámi perspektiiva.</p>
<p>Ođđa nationála rámmaplánabargu ovdaskuvlaoahpaheaddjioahpu várás lea ain jođus. Dán áigodagas leat rámmaplánalávdegottis leamaš guokte čoahkkima, 16.6. ja 25.6.2011. Dál leat ráhkadeame láhkaásahusevttohusa ja oahppanutbŧttebeskrivelser. Rámmaplánalávdegottis lea rabas debáhtta Hedemárkku allaskuvlla neahttasiiddus<em type="italic">, www.hihm.no/rammeflu, ma</em>s čuožžu mii ain lea meannuduvvome. Doppe leat boahtán olu cealkámušat mat leat leamaš ávkin rámmaplánalávdegotti bargui. Dasa lassin bargá fágajoavku ođđa rámmaplána sisdoalu evttohusain, oktanaga rámmaplánalávdegottiin.   </p>
<p>Oččodit eanet ohppiid čađahit joatkkaoahpahusa.  Váikkuhit dan ahte mánáidgárddiin gos leat sámi mánát, lea kvalitatiiva sámi sisdoallu.  Addit dárbbašlaš dieđuid ja bagadusa sámi oahpahusa birra mánáidgárddiin ja vuođđooahpahusas.</p>
<p>Sámediggeráđđi lea almmuhan ovtta <span type="quote">"Stullán"</span> mánáidgárdeáigečállaga.</p>
<p>Bargu sámi mánáidgárddiid sámediggedieđáhusain lea jođus. Dasa lea nammaduvvon ad.hoc joavku, ja áigeplána lea ráhkaduvvon. Dál leat bargame álggahannotáhtain mii galggašii gárvvis golggotmánus/skábmamánus.</p>
<p>Sámediggeráđis lea leamaš čoahkkin lávdegottiin mii galgá árvvoštallat mánáidgárdesuorggi, Øielávdegoddi, Kárášjogas 23.8.2011. Čoahkkimis ledje golmmas lávdegottis, golmmas Sámedikkis ja sámi váhnenovddasteaddji mánáidgárddi váhnenlávdegottis (FUB). Čoahkkima fáddá lei, lávdegotti sávaldaga mielde, Sámedikki vásáhusat ja árvvoštallamat mánáidgárdesuorggi jođiheami ektui. Lávdegoddi beasat oaidnit Sámedikki, ja sii fitne sámi mánáidgárddis gos guossohedje beaiveborramuša goađis.</p>
<p>Váikkuhit dan ahte ásahuvvošii bistevaš sámi dulkaoahppofálaldat</p>
<p>3 Giella</p>
<p>Sámi álbmogis galgá leat vejolašvuohta ja vuoigatvuohta geavahit gielas. Sámegiela suodjaleapmi ja ovddideapmi lea deaŧalaš sámi kultuvrra boa</p>
<p>Váldomihttomearri</p>
<p>Sámegiella galgá geavahuvvot árjjalaččat ja galgá leat oidnosis almmolašvuođas.</p>
<p>Oassemihttomearit</p>
<p>Birgenvejolaš ja árjjalaš arenat sámegiela váste.  Sámegiella galgá geavahuvvot guovlluin gos giella lea rašis dilis.  Guovlluin gos sámegiella lea beaivválaš giella lea nana dihtomielalašvuohta geavahit sámegiela.</p>
<p>Strategiijat</p>
<p>Gulahallama bokte báikkálaš, regionála ja guovddáš eiseválddiiguin ja eará aktevrraiguin háhkat</p>
<p>buriid rámmaeavttuid sámegiela várás.</p>
<p>Guovttegielalašvuođadoarjagiid ođđa juolludaneavttut</p>
<p>Sámediggeráđđi lea doallan álgočoahkkimiid buot gielddaiguin ja fylkkagielddaiguin sámegielahálddašanguovllus dan oktavuođas go galget ráhkaduvvot ovttasbargošiehtadusat das mo juohke gielda/fylkkagielda galgá čalmmustahttit, nannet ja ovddidit sámegielaid. Ovttasbargošiehtadusat galget doaibmagoahtit 2012 rájes.</p>
<p>Álgočoahkkimat láhče dehálaš vuođu viidáset bargui ovttasbargošiehtadusaid hábmemis. Sámediggi lea dáhtton dál gielddaid ja fylkkagielddaid buktit cealkámušaid ja evttohusaid ovttaskas ovttasbargošiehtadusaide. Gielddat ja fylkkagielddat galget buktit cealkámušaid ja evttohusaid ovttasbargošiehtadussii 30.09.2011 rádjai. Ovttasbargošiehtadusat hábmejuvvojit sierra juohke gielddain ja fylkkagielddain juohke áidna gieldda cealkámuša vuođul. Ovttasbargošiehtadusa sisdoalu ja hábmema birra lea lagas gulahallan beliid gaskkas. Áigumuššan lea oažžut ovttasbargošiehtadusaid oktasaččat vuolláičállojuvvot Kárášjogas go Sámedikkis lea dievasčoahkkin vahkus 48.</p>
<p>Sámegiela hálddašanguovllu viiddideapmi</p>
<p>Dan oktavuođas go Røyrvik suohkan lea ohcan beassat sámegiela hálddašanguvlui, de lea Sámediggi sádden iežas ávžžuhusaid Ođasmahttin-, hálddahus- ja girkodepartementii. Røyrvik suohkan gullá lullisámi guvlui, ja lea ge hui dehálaš ahte eanet suohkanat dán guovllus šaddet sámegiela hálddašanguovlun, ja dan bokte nannet ja ovddidit lullisámegiela. Lullisámegiela viidásit ovddideami ektui livččii hui dehálaš ahte Røyrvik suohkan šaddá sámegiela hálddašanguovlun. Sámediggi lea čilgen makkár ekonomalaš ja hálddahuslaš váikkuhusat šaddet Røyrvik suohkanii searvat sámegiela hálddašanguvlui. Ođasmahttin-, hálddahus- ja girkodepartemeanttas lea dát ášši leamaš gulaskuddamis áigemeriin 1.9.2011. Plána mielde galgá Røyrvik suohkan šaddat sámegiela hálddašanguovlun 1.1.2012 rájes.</p>
<p>Nannet ja ovddidit sámegiela sámi tearbmabarggu bokte.</p>
<p>Sámediggeráđđi rávve ja veahkeha jorgalemiid oktavuođas, sihke telefuvnna ja E-boastta bokte, maiddái sámi tearpmaid birra, sihke davvi-, lulli- ja julevsámegillii, siskkáldasat ja olggobeallái ásahusa.</p>
<p>Nannet, suodjalit ja buktit oidnosii sámegiela báikenammabarggu bokte.</p>
<p>Sámediggeráđđi searvvai 15.-16.6.2011 Giellagiella forumas Fanasgiettis, mii lea sámi hálddašansuohkaniid giellabargiid fierpmádatčoahkkin. Čoahkkimis digaštalle giellafágalaš áššiid mat leat guoskevaččat  giellabargiide. Muitaluvvui maiddái vuđolaččat tearbma- ja báikenammaprošeavttaid birra, ja prošeavttaid ruhtadeami, gáibádusat buktagii ja dohkkehanproseassa birra.</p>
<p>Sámediggeráđđi lea ovttas sámi báikenammakonsuleanttaiguin rávven nammaáššiin, earret eará sámi suohkannama Divtasvuona suohkan.</p>
<p>Sámediggeráđđi lea ovttas sámi nammakonsuleanttaiguin rávven muhtun báikenamaid čállinvuogi Álttás, maid Stáhta geaidnodoaimmahat Davvi galgá galbet sámegillii.</p>
<p>Sámediggeráđđi lea ovttas sámi nammakonsuleanttaiguin bargan nammaáššiiguin main leat paralleallanamat sámegillii, kvenagillii ja dárogillii, Návuona ja Gávuona suohkaniin.</p>
<p>Sámediggeráđđi diehtá ahte máŋga suohkanstivrra, earret eará Narviika gávpotstivra, leat mearridan ahte eai áiggo ráhkadit nammaášši gávpoga sámi nama várás. Nu ii áiggo suohkan geavahit iige galbet</p>
<p>Álggahit barggu ođđa sátnebáŋkkuin sámegiela várás  Gulahallama bokte relevánta aktevrraiguin oainnusmahttit sámegielaid áitojuvvon dili</p>
<p>Sámi giellaguorahallan 2011</p>
<p>Sámediggi lea šiehtadan Nordlandsforskning AS:in, mii galgá čađahit sámi giellaguorahallama. Sámediggi doalai čoahkkima Nordlandsforskningain 18.8.2011 Álttás. Dán čoahkkimis bealit šiehtadedje ovdánanplánas ja guorahallama čađaheamis. Nordlandsforskning AS čađaha giellaguorahallama ovttasbargun Norut Altain. Guorahallamis geavahuvvojit sihke kvantitatiivalaš ja kvalitatiivalaš metodat oažžun dihte nu bures go vejolaš čielgasa das, man ollugat hálddašit iešguhtege sámegiela njálmmálaččat ja čálalaččat, makkár oktavuođain giella geavahuvvo, ja man olu sámegiella geavahuvvo gulahallangiellan mánáidgárddis, skuvllas, barggus, oahpuin, astoáiggis, báikkálaš servodagas ja eaktodáhtolaš dahje politihkalaš bargguin. Čakčat 2011:s jearahallo sámegiela geavaheddjiid unna jovkkoš. Dán láhkai vižžo diehtovuođđu, mii geavahuvvo vuođđun jearahallanskovi hábmemis. Guorahallan čađahuvvo poastta bokte. Skovvi sáddejuvvo boastta mielde 2012 álggus ja dat sáddejuvvo stuorát vástideddjiid jovkui. Dasa lassin galget čađahuvvot čiekŋalis jearahallamat 12 gielddas sámegiela hálddašanguovllu olggobealde ja siskkobealde, sihke lulli-, julev- ja davvisámegielat guovlluin. Čiekŋalis jearahallamat galget čađahuvvot čuovvovaš gielddain: Árborde, Bådåddjo, Divttasvuotna, Gáivuotna,  Guovdageaidnu, Oslo, Plassje, Ráhkerávju, Romsa, Skánit Snåasa ja Unjárga.</p>
<p>Iešguđetlágan institušuvnnaide ja organisašuvnnaide váldo oktavuohta. Dán láhkai gártejuvvo man ollugat hálddašit sámegiela iešguđetge suorggis, man ollu sámegiella geavahuvvo, makkár giellaválljejumiid vánhemat dahket mánáid ektui, ja man ollugat sáhtášedje oahppat sámegiela. Guorahallama bohtosat galget gárvvásmuvvat cuoŋománus 2012:s ja dat leat oaivvilduvvon Sámedikki giellapolitihka vuođđun boahtteáiggis servodaga buot surggiin. Guorahallama bohtosat leat oaivvilduvvon vuođđun sámi giellapolitihkas servodaga buot surggiin nu stáhta, guovllu go gieldda dásis. Guorahallan lea hirbmat dehálaš reaidun Sámedikki giellabarggus ovddos guvlui. Bohtosat galget geavahuvvot daid doaibmabijuid hábmemis ja čađaheamis, mat laktásit sámegielaid seailluheapmái ja ovddideapmái. Dasa lassin bohtosat galget geavahuvvot Sámedikki gielladieđáhusa hábmemis.</p>
<p>Kronihkka giellavuoigatvuođaid birra</p>
<p>Sámediggepresideanttas Egil Ollis lei kronihkka Finnmark dagbladis 16.6.2011 sámi giellavuoigatvuođaid birra ja Sámedikki sámegiela čalmmustahttima birra. Sámegiela hálddašanguovllu viiddideami oktavuođas vuhtii Sámediggi olu negatiiva guottuid sámivuođa ektui, ja bohciide olu boasttuipmárdusat dan ektui ahte makkár váikkuhusat leat go searvá sámegiela hálddašanguvlui. Sámediggepresideanta čilgii dárkilit ahte juohke sápmelaččas lea riekti geavahit iežas eatnigiela, seamma ládje go norgga álbmogis lea riekti geavahit iežas giela. Son deattuhii maiddái maid giellavuoigatvuođat mearkkašit ovttaskas sápmelažžii ja suohkaniidda mat šaddet sámegiela hálddašanguovlun.</p>
<p>Paneladigaštallan Riddu Riđđus sámelága giellanjuolggadusaid birra ja sámegiela hálddašanguovllu birra</p>
<p>Sámediggeráđđi oassálastti paneladigaštallamis sámelága giellanjuolggadusaid birra ja sámegiela hálddašanguovllu birra Riddu Riđđu festiválas 22.7.2011. Digaštallan čájehii ahte lea ollu diehtemeahttunvuohta ja olu boasttudieđut dan birra ahte makkár váikkuhusat leat go searvá sámegiela hálddašanguvlui.</p>
<p>Ovttasráđiid Ráđđehusain čađahit sámegiela doaibmabijuid mat leat Ráđđehusa doaibmaplánas</p>
<p>sámegielaid várás.</p>
<p>Ráđđehusa sámegielaid doaibmaplána</p>
<p>Sámediggeráđis lea leamaš lagas oktavuohta Mánáid- ja dásseárvodepartmeanttain (MDD) ja Ođasmahttin, hálddahus- ja girkode<span type="quote">"Sámegiela deaivvadansajit mánáide ja nuoraide"</span> ja doaibmabidju 69 <span type="quote">"Diehtojuohkin sámegillii nuoraide"</span>. Lea Sámedikki, MDD ja OHG oktasaš ovddasvástádus čađahit dán guovtti doaibmabiju. Doaibmabiju 69 sisdoallu lea oktasaš neahttabáiki sámi nuoraide maŋŋel go Infonuorra heaittihuvvui 2010:s. Sihke Sámediggi, MDD ja OHG leat ovttaoaivilis ahte sámi nuorat dárbbašit dakkár fálaldaga gos dieđut mat gusket nuoraide leat sámegillii, ja deaivvadanbáikki sámi nuoraid várás gos dieđut lonohallot ja gos nuorat besset geavahit iežaset sámegiela. Sosiála mediat leat dehálaš reaiddut sámegiela nannemis ja ovddideamis, seammás go nuorat álkit ožžon dieđuid iežaset gillii. Lea maiddái leamaš dehálaš ahte nuorat besset ieža leat fárus ásaheame oktasaš neahttabáikki sámi nuoraide, sihke hábmema dáfus ja sisdoalu hárrái. Ulbmil doaibmabijuin lea ásahit neahttabáikki gos sihke biddjojit dieđut nuoraide buot sámegielaide, dieđut iešguđet nuoraidorganisašuvnnaid ja sin bargguid birra, ja mii seammás doaibmá deaivvadanbáikin sámi nuoraide.</p>
<p>Doaibmabidju 67 lea sámegiela deaivvadansajiid birra mánáide ja nuoraide. Jus galgá ovddidit sámegiela deaivvadanbáikkiid, de lea dehálaš ahte buohkain lea ovttalágan ipmárdus doahpaga ektui, makkár vásáhusat olbmuin leat iešguđetge surggiin, ja mot háliidit hukset dakkár deaivvadanbáikkiid. Ulbmil lea dál vuosttaš vuorus lágidit seminára/workshop fáttá birra sámegiela deaivvadanbáikkit mánáide ja nuoraide, gos mánát ja nuorat galget leat guovddážis, ja maiddái giellabargiide iešguđetge sámi ásahusain. Mihttu seminárain/workshopain lea lonohallat vásáhusaid, jurdagiid, kártet dárbbuid ja evttohit konkrehta doaibmabijuid mat leat heivehuvvon Sámi iešguđege guvlui. Seminára/workshopa galggašii lágiduvvot loahpas 2011.</p>
<p>Váikkuhangaskaomiid aktiivvalaš geavaheami bokte ovdánahttit sámegiela geavaheami, ja</p>
<p>earenoamážit deattuhit lullisámegiela.</p>
<p>Váikkuhangaskaoamit sámegiela várás</p>
<p>2011 giellaprošeavttaid ohcanvuđot doarjagiidda ledje boahtán eanet ohcamat go ovdal. Ohcamat bohte miehtá Sámi, muhto earenoamážit lullisámi guovllus vuhtto eanet áŋgiruššan. Sámediggeráđđi lea earenomážit deattuhan lullisámegiela, ja dán jagáš juolludeamis ledje ollu ohcamušat lullisámi guovllus. Earret eará ledje ohcamat lullisámi álgokursii, servodatfágatearpmaid ovddideapmái, lullisámi suopmaniid duođašteapmái, lullisámi grammatihka ođasteapmái ja ođđasit deaddileapmái, mánáidspealu ráhkadeapmái, lullisámi duodje-sátnegirjái, lullisámi biibalteavsttaide ja giellaleairraide mánáide ja rávisolbmuide.</p>
<p>Mii leat maiddái juolludan doarjaga iešguđetlágan ohcamiidda main ulbmil lea ovddidit sámegielaid eanet ja ođđa giellaarenain. Giellaarenat leat hui dehálaččat sámegielaid nannen- ja ovddidanbarggus. Mánát, nuorat ja rávisolbmot dárbbašit arenaid gos giella gullo ja geavahuvvo, ja dat guoská earenoamážit daidda guovlluide gos giella ii leat nu nanus. Sihke Várdobáiki sámi guovddáš, Aastavuona giellagoahti, Isak Saba Guovddáš ja Álttá sámi giellaguovddáš leat ožžon doarjaga ovddidit iešguđetlágan sámi giellaarenaid nuoraid váste. Sámediggeráđđi lea maiddái hui movttet go guovllut gos sámegiella árbevirolaččat lea leamaš nanus, maiddái álget deattuhit giellaovddideami. Beassi doaibmavisti Kárášjogas lea ožžon doarjaga gielladikšumii giellakaféa bokte.</p>
<p>Hálddašanguovllu giellaprošeavttaide ledje ohcanáigemearrái boahtán 44 ohcama oktiibuot 7 799 250 ru ovddas. 26 ohcama leat ožžon doarjaga, oktiibuot 4 625 000 ru ovddas. Dát lea 224 000 ru eambbo go 2011 bušeahttasupmi. Áššit leat meannuduvvon ráđđečoahkkimis 21.-23.6.2011.</p>
<p>Giellaprošeavttaide olggobealde sámegiela hálddašanguovllu ledje ohcanáigemearrái boahtán 50 ohcama oktiibuot 7 725 455 ru ovddas. 34 ohcama ožžo doarjaga, okt</p>
<p>Bargat dan ala vai ásahuvvošii nationála sámi giellaorgána sámi giellabarggu nannema várás.</p>
<p>Sámedikki giellastivra</p>
<p>Sámedikki giellastivrras lei čoahkkin Røyrvikas 21.6.2011. Dan oktavuođas lei Sámediggeráđđi bivdán čoahkkima giellastivrrain gos galget digaštallat viidásit organiserema Sámedikki barggus sámegielaiguin. Leimmet ovttaoaivilis ahte giellastivrras, dan hámis go dál lea, eai leat nu olu barggut earret go rávvet sámediggeráđi giellafágalaš áššiin. Danne áigu sámediggeráđđi čavčča mielde čielggadit mot bargu sámegielaiguin galgá organiserejuvvot Sámedikkis.</p>
<p>Bisuhit ja viidáseappot ovddidit dáláš arenaid, ja ásahit ođđa arenaid sámegiela várás.</p>
<p>Davviriikkalaš sámi giellaovttasbargu</p>
<p>Sámi parlamentáralaš ráđi stivra (SPR) ásahii geasset 2007:s bargojoavkku čállit evttohusa sámi giellaovttasbarggu ođđasit organiseremis. Raporta gárvánii 2008:s. SPR gieđahalai raportta Evttohus sámi giellaovttasbarggu ođđasit organiseremis sámedikki vástosurggiin čoahkkimis borgemánu 2008 (SPRs 023/08). Sámi giellaovttasbarggu ođđasit organiseren lei maid fáddán Sámi parlamentarihkkáriid konfereanssas golggotmánus 2008:s Roavvenjárggas. SPR dievasčoahkkin mearridii golggotmánu 2008 áššis SPR 06/2008 ná:</p>
<p><span type="quote">“Sámi parlamentáralaš ráđđi bivdá sámedikkiid čuovvolit bargojoavkku raporta sámi giellabarggu ođđa organiserenevttohusa birra sámedikkiid ovddasvástádussurggiin".  “Sámi parlamentáralaš ráđđi ávžžuha, ahte bargu álggahuvvo bušeahttajagis 2009.”</span></p>
<p>SPR mearridii doaibmaplána 1.11.2008–31.12.2009 oktavuođas, ahte Suoma Sámediggi váldá ovddasvástádusa sámi giellaovttasbarggu ođasmahttinbarggus (ášši SPR 04/2008). Sámi parlamentáralaš ráđi ávžžuhusas Suoma, Norgga ja Ruoŧa Sámedikkit álggahedje jagi 2011 álggus Interreg-ruhtaduvvon SáFá – ovdačielggadanprošeavtta (prošeaktaáigi 6 mánu) davviriikkalaš sámegiela dutkan- ja ámmát/resursaguovddáža vuođđudeami birra.</p>
<p>SáFá-ovdačielggadanprošeavtta ulbmilin lea ohcat ruđa geahččalanprošektii Interreg IV A Nordprográmma 10. Ohcanvuorus, mas lea ohcanáigemearri 1.12.2011. Geahččalanprošeakta ii sáhte bistit guhkit go 2-2,5 jagi. Interreg IV A Davvi prográmmabadji nohká 30.6.2014. Ovdačielggadanprošeavtta ulbmilin lea 1.) čállit raportta guovddáža vuođđudeamis ja 2.) čállit joatkkaruhtadanohcamuša guovddáža geahččaleami várás. Dáid ollašuhttin gáibida Norgga, Ruoŧa ja Suoma Sámedikkiin politihkalaš mearrádusaid praktihkalaš doaimmain, nugo guovddáža ruhtadeamis ja bargiresurssaid ordnemis.</p>
<p>Davviriikkalaš sámegiela dutkan- ja ámmát/resursaguovddáža bargguide gullet giellafágalaš barggut dego omd. dutkamuššii, giellagáhttemii, giela ovddideapmái, terminologiijabargguide, giella-normeremii, nammabálvalussii, báikenamaide ja dieđiheapmái guoski barggut. Giellafágalaš bargguid čohkken sierra guovddážii álkidahttá giellaovttasbarggu, ja čalmmustahttá, nanne ja ovddida iešguđetge sámegielaid.</p>
<p>Sámediggeráđđi doarju davviriikkalaš sámegiela dutkan- ja ámmát/resursaguovddáža geahččalanprošeavtta, ja barggu oččodit guovddáža doaimma bistevažžan maŋit áiggis. Ráđđi lea čuovvolan SPR mearrádusa 5.5.2011: <span type="quote">“Iešguhtege Sámediggi mearrida Interreg –joatkkaprošeavtta várás dárkilut doaibmabijuid iežasruhtadanoasi lágideapmin. Dasa lassin iešguhtege Sámediggi álggaha siskkáldas čielggadeami vejolaš bargoveahkaresurssaid ođđasit organiseremis davviriikkaid oktasaš sámegiela dutkan- ja ámmát/resursaguovddáža vuođđudeami geahččaladdama várás. Buot Sámedikkiid mearrádusat áššis leat dahkkojuvvon borgemánu 2011 loahpa rádjai.”</span></p>
<p>Sámediggeráđđi dáhttu sihkkarastit dan, ahte davviriikkaid oktasaš sámegiellaguovddáža vuođđudanprošeakta ovdaná SPR mearrádusa mielde ja lea sádden</p>
<p>Váikkuhit sámi sisdoalu ovddideami skuvlaasttoáiggeortnegiin ja kulturskuvllain</p>
<p>4 Kultuvra</p>
<p>Máŋggabealat kultureallin nanne sámi gullevašvuođa ja identitehta, ja váikkuha ealli báikegottiide gos olbmot háliidit ássat.</p>
<p>Váldomihttomearri</p>
<p>Ealli ja máŋggabealat sámi dáidda- ja kultureallin</p>
<p>Oassemihttomearri</p>
<p>Nanu ja aktiivvalaš sámi deaivvadanbáikkit, kulturásahusat ja museat   Sámi dáiddalaš ja kultuvrralaš ovdanbuktimiid girjáivuohta mat gaskkustuvvojit servodagas  Máŋggabealat valáštallandoaimmat sámi álbmogii  Viiddes kulturdoaibmafálaldat sámi mánáide ja nuoraide  Buorre bibliotehkafálaldat sámi geavaheddjiide</p>
<p>Strategiijat</p>
<p>Gulahallama bokte báikkálaš, regionála ja guovddáš eiseválddiiguin ja earáiguin nannet sámi</p>
<p>kulturovddideami rámmaeavttuid</p>
<p>Čoahkkin Sámedikki dálááiggedáidaga ja dáiddaduoji oastinlávdegottis</p>
<p>Sámediggeráđđi oassálasttii Sámedikki dálááiggedáidaga ja dáiddaduoji oastinlávdegotti čoahkkimis 27.5.2011. Čoahkkima fáttát ledje Sámedikki mandáhtta lávdegottis, ja njuolggadusaid vejolaš rievdadeamit. Sámediggeráđđi lea áššis 77/11 veahá rievdadan Sámedikki oastinlávdegotti njuolggadusaid.</p>
<p>Norgga - Ruošša kulturbeaivvit</p>
<p>Sámediggeráđđi oassálasttii Norgga-Ruošša kulturbeivviin maid Kulturdepartemeanta lágidii Festspillene i Harstad nammasaš doaluin geassemánu loahpas. Sámediggeráđđi lei ovdal evttohan fáttáid, oktavuođaolbmuid ja dáiddalaš guoimmuheami kulturbeivviide.</p>
<p>Čoahkkin kulturdepartemeanttain</p>
<p>Hálddahuslaš gulahallančoahkkin gaskal Sámediggeráđi ja Kulturdepartemeantta, mii dollo juohke jahkebeali, lei 24.6.2011 Girkonjárggas. Lassin diehtojuohkimii ledje čoahkkima fáttát earret eará huksenáššiid stáhtus, sávaldat doallat čoahkkimiid politihkalaš dásis, lávdegotti nammadeapmi mii galgá evalueret Kulturløftet II (Kulturvuoruheapmi), kulturpolitihka bargu maŋŋel 2014, speallanruđaid ođđa juogadančoavddus, 2012 stáhtabušeahtta ja rievdadit láhkaásahusa báikenamaid čállinvuogi birra § 7. Čoahkkinoasseváldit fitne maiddái Nuortasámi museas ja Saviomuseas, gos ožžo oahpisteami. Sii dolle čoahkkima Nuortasámi museain, ja das serve Deanu ja Várjjaga museasiidda stivrajođiheaddji, beaivválaš jođiheaddji ja viessohoaiddár. Fáddá lei earret eará váilevašvuođat ja boasttuvuođat museavisttis, vistti gárvvisteapmi ja eaiggátsirdin, vuođđočájáhus ja doaibmaruhta. Go visti ii leat dohkkehuvvon, de ii sáhte vuođđočájáhus gárvvistuvvot, ja de ii sáhte rahpat ge musea olbmuide. Sii háliidivčče rahpat musea vuosttaš jahkebealis 2012:s. Sámediggeráđis ja Kulturdepartemeanttas galgá leat čuovvolančoahkkin Nuortasámi musea birra maŋŋel geasseluomu.</p>
<p>Kulturpolitihkka maŋŋel 2014</p>
<p>Sámediggeráđđi válddii 23.3.2011 oktavuođa Kulturdepartemeanttain kulturpolitihka barggu birra maŋŋel 2014. Stáhtaráđđi nammadii lávdegotti dán bargui 18.3.2011. Sámediggeráđđi ii lean ožžon dieđu dan nammadeami birra, iige lávdegotti mandáhta birra. Kulturdepartemeanta čállá reivves 21.6.11 ahte lávdegotti lahtut leat persovnnalaččat nammaduvvon sin gelbbolašvuođaid vuođul, eaige leat beliidovddasteaddjit. Danne ii lean lunddolaš nammadit lávdegoddái sierra ovddasteaddji sámi beroštusaid várás. Kulturdepartemeanta miehtá ahte sámi kultuvrras galgá leat lunddolaš sadji lávdegotti barggus, ja oaivvilda ahte lávdegotti mandáhtta ii guđe ge ládje hehtte dan. Kulturutredning 2014 (kulturčielggadeapmi) jođiheaddji Anne Enger, lea čuovvolaš sámediggeráđi reivve ja háliida fitnat Sámedikkis skábmamánus dievasčoahkkima oktavuođas, ovttas muhtun láhtuiguin lávdegottis.</p>
<p>Čoahkkin Márkomeanuin</p>
<p>Sámediggeráđis lei čoahkkin Márkomeanuin 6.7.2011. Čoahkkimis Márkomeannu muitalii mot festivála lea rievdan, ja ahte háliidit sierra produseantavirggi festiválii. Márkome</p>
<p>Sámedikki nuoraidpolitihkalaš lávdegoddi (SNPL)</p>
<p>Sámedikki nuoraidpolitihkalaš lávdegoddi (SNPL) lea dán áigodagas doallan guokte telefončoahkkima. SNPL jođiheaddji Johan Vasara nammaduvvui ođđa ráđđeaddin sámediggeráđđái. Danne lea sámediggeráđđi nammadan Sigrid Marie Fjellheim Danielsen SNPL ođđa jođiheaddjin áigodahkii 15.6.11 - 31.12.11. SNPL doalai 6.6.2011 sáhkavuoru semináras <span type="quote">"Álgoálbmot, nationála minoritehtat ja sisafárrejeaddjit Davvi-Norggas - identitehta ja searvan"</span>. SNPL lei mielde lágideame "What's up North?!" - seminára ja workshop Riddu Riđđu festiválas 21.-22.7.2011 SNPL lea mielde pláneme oktasaš sámi nuoraidkonferánssa Sámi parlamentáralaš ráđi olis, mii galgá lágiduvvot 13.-15.10.2011 Suoločielggis Suomas. Ovdalaš suohkan- ja fylkkadiggeválggaid lea SNPL iežas bloggas ja Facebookas ávžžuhan nuoraid geavahit iežaset jienastanvuoigatvuođa.</p>
<p>Ođđa teáhtervisti Beaivváš Sámi Našunálateáhterii</p>
<p>Sámediggeráđđi oassálastti ođđa teáhtervistti bargočoahkkimis 31.5.2011 Oslos. Čoahkkimis ledje Statsbygg, Kulturdepartemeanta ja Beaivváš Sámi Našunálateáhter. 21.6.2011 fitne bealit Nordlándda Teáhteris Mo I Ranas. Sámediggi lea programmerenáigodagas, gulahaladettiin Beaivvážiin, buktán evttohusaid earret eará prošeavtta mihttosátnádeami ektui. Statsbygg sáddii 5.9.2011 beliide Beaivváš Sámi Našunálateáhtera huksenprográmma gulaskuddanevttohusa.</p>
<p>Nannet ja ovddidit ovttasbarggu earáiguin mat barget sámi kulturovddidemiin.</p>
<p>Ovttasbargošiehtadus Sámi girkoráđiin</p>
<p>Sámediggi ja Sámi girkoráđđi šiehtadedje hálddahuslaš ovttasbargošiehtadusa 31.5.2011. Šiehtadusa mielde galgá jahkásaččat dollot gulahallančoahkkin hálddahusdásis, ja ulbmil lea lonohallat dieđuid áššiid birra main goappašagat beroštit, ja gos sáhttá čielggadit dárbbuid mielde fágalaččat veahkehit nubbi nuppi.</p>
<p>Nannet gulahallama sámi valástallanservviiguin ja organisašuvnnaiguin movttiidahttin dihte sámi</p>
<p>valáštallantaleanttaid.</p>
<p>Nannet gulahallama sámi nuoraiguin.  Váikkuhit dan sámi mediafálaldaga nannema, mii buori vuogi mielde fuolaha mátta-, julev- ja</p>
<p>davvisámegielaid giellaguovlluid.</p>
<p xml:lang="nob">NuorajTv</p>
<p>Sámediggi muitalii jahkebeallásaš gulahallančoahkkimis Kulturdepartemeanttain hálddahusdásis 24.6.11 <span type="quote" xml:lang="nob">”NuorajTv”</span> prošeavtta birra. 2010 geahččalanáigodaga vuođul, áigu NuorajTV 2012 rájes geahččalit oažžut prošeavtta doibmii ollislaš ruhtadeami earret eará Sámedikkis ja Kulturdepartemeanttas.</p>
<p>Váikkuhit sámi teáhterdoaimma viidodaga nannema.</p>
<p>Beaivváš Sámi Našunálateáhtera váldočoahkkin</p>
<p>Sámediggi Hans Isak Olsen bokte oassálasttii 23.05.11 Beaivváš Sámi Našunálateáhtera váldočoahkkimis. Sámediggi lea vuohččan searvame dán čoahkkimii oasuseaiggádin, maŋŋel go Kulturdepartemeantta ossosat sirdojuvvo Sámediggái.</p>
<p>Bargat sámi valáštallama viidodaga sihkkarastima.  Árjjalaš váikkuhangaskaomiid geavaheami bokte váikkuhit sámi dáidda- ja kultureallima bisuheami</p>
<p>ja viidáset ovddideami.</p>
<p>Sámedikki ja fylkkagielddaid gaskasaš ovttasbargošiehtadusaid bokte vel eanet geatnegahttit ovttas</p>
<p>ovddidit sámi dáidda- ja kultureallima.</p>
<p>Dáiddáršiehtadusa bokte láhčit dili sámi dáidaga dahkamii ja gaskkusteapmái.</p>
<p>Ovttamielalašvuohta 2012 dáiddáršiehtadusa birra</p>
<p>Sámediggeráđđi ja Sámi dáiddárráđđi sohpe šiehtadallančoahkkimis 23.8.2011 dáiddáršiehtadusa 2012 várás. Dáiddáršiehtadusa ollislaš rámma lea 6 295 000 ru. Dat vástida oktiibuot 380 000 ru lassáneami gustovaš dáiddáršiehtadusa ektui.</p>
<p>Bargat vuoruhuvvon sámi kulturviesuid huksehemiin sámi ásahusdieđáhusa mielde.  Čuovvolit sámi ásahusdieđáhusa vuoruhuvvon doaibmabijuid.  Váikkuhit ahte sámi museat ožžot buriid rámmaeavttuid</p>
<p>Čoahkkin Sáččá sámi viesuin</p>
<p>Sámediggeráđis lei čoahkkin Sáččá sámi viesuin 4.7.2011. Čoahkkimis digaštalle earret eará Sámedikki doarjjaortnega, earenoamážit ulbmilolahusaid ja daid eavttuid. Sámediggeráđđi juolludii 104 000 ru Sáččá sámi vissui, dainna eavttuin ahte kulturviessu galgá sáhttit čujuhit doaimmaide doaibmaplána mielde. Sámediggeráđđi beasai maiddái oaidnit viesu, maid leat ollu šaddan divvut maŋŋel čáhcevahágiid.</p>
<p>Sámi museat</p>
<p>Sámediggeráđđi bovdii sámi museaid museaseminárii Áltái geassemánu 16. ja 17.b. 2011. Seminára fáddá lei sámi kulturávdnasiid máhcaheapmi Norgga álbmotmuseas sámi museaide, ja sámi museaid dárbbuid analysa. Dárbbuid analysa galgá leat vuođđun boahttevaš sámi museapolitihkas. Dál leat bargame čielggademiin máhcaheami birra Norgga álbmotmuseas, mii galggašii gárvánit ođđajagis 2012.</p>
<p>5 Ealáhusat</p>
<p>Nana ja ealli servodagat juohkelágan ealáhusaiguin lea deaŧalaš eaktun bisuhit ássama sámi guovlluin.  Dárbbašuvvojit eanet nissonolbmot mat vuođđudit ealáhusaid. Dat nannešii ealáhuseallima, ja bijašii  vuođu máŋggabealat ealáhuseallimii.</p>
<p>Váldomihttomearri</p>
<p>Nana ja máŋggabealat ealáhuseallin mii fuolaha sámi kultuvrra, luonddu ja birrasa sámi guovlluin</p>
<p>Oassemihttomearri</p>
<p>Máŋggabealat ealáhuseallima bargodilálašvuohta bisuhuvvo ja ovddiduvvo  Eanedit nissonolbmuid logu fitnodateaiggádiid ja fitnodatbargiid gaskkas</p>
<p>Strategiijat</p>
<p>Gulahallama bokte guovddáš, regionála ja báikkálaš eiseválddiiguin, ja earáiguin nannet buriid</p>
<p>rámmaeavttuid sámi ealáhusovddideapmái</p>
<p>Sámediggeráđđi lea doallan sáhkavuoru ja oassálastán Norgga Boazosápmelaččaid riikkasearvvi jahkečoahkkimii Rørosas geassemánu 2011.</p>
<p>Sámediggeráđđi lea oassálastán Slow Food Sápmi konferánssas Johkamohkis Ruoŧas geassemánu 2011.</p>
<p>Sámediggeráđđi oassálasttii nuppi beaivvi LO davviguovlokonferánssas Bådådjos borgemánu 25. b. 2011. Ráđđi doalai doppe sáhkavuoru Sámedikki oainnu birra ealáhusovdáneamis davvin. Sáhkavuorus logai Sámediggeráđđi ahte davviguovloáŋgiruššan lea dehálaš Sámediggái dan sivas og dat čuohcá sápmelaččaide njuolga go leat álgoálbmogat. Viidáset daddjui ahte buorre gulahallan lea dehálaš gálgan dihte hástalusaid mat gávdnojit sámi guovlluin. Dalle sáhttá ávkkástallat vejolašvuođain mat gávdnojit guovllus.</p>
<p>Sámediggeráđđi lea bidjan johtui guokte gelbbolašvuođaloktendoaimma sámi guovlluin. Nubbi deaivvadeapmi lullisámi fitnodagaid čuovvoleamis dollojuvvui borgemánu 24. ja 25. b. 2011. Deaivvadeapmái serve ovcci olbmo.</p>
<p>Luosa, meararávddu ja mearadápmoha guolástusmudden</p>
<p>Sámediggeráđđi bargá guolástusmuddemiiguin jogain ja mearas jagi 2012 ovddas. Vuordimis geige  bargolávdegoddi mii veahkeha konsulterenproseassas, ja masa Sámediggi lea nammadan guokte áirasa, iežas loahpparaportta golggotmánu 15. b. dán jagi.  Bargojoavkku ámmát čuvvojuvvo rámmašiehtadusas maid Sámediggeráđđi lea soahpan Birasgáhttendepartemeanttain. Beroštusorganisašuvnnat bealálaččain geaidda ášši guoská, leat mielde lávdegottis ja sáhttet dan sivas ovddidit iežaset beroštumiid lávdegotti barggu bokte Sámediggái ja direktoráhttii. Sámi beroštumit sihkkarastojuvvojit bargolávdegotti bokte vuođđun reguleremiidda.</p>
<p>Go bargolávdegoddi lea geigen raportta, de galgá dat leat vuođđun viidáset konsulteremiidda luondduhálddašandirektoráhtain muddemiid birra, ja raportta galgá maid biddjot mielddusin go guolástanmuddemat sáddejuvvojit gulaskuddamii.  Váldi mearridit guolástanláhkaásahusa jogaide lea sirdojuvvon Finnmárkku fylkkamánnis luondduhálddašandirektoráhttii. Sámediggeráđđi lea konsulteren direktoráhta njuolggadusaid birra mat leat vuođđun ođđa njuolggadusaid mearrideapmái sihke jogain ja mearas. Sámediggeráđđi lea olahan oažžut mielde riektevuo</p>
<p>Mearranjiččehasaid hálddašeapmi</p>
<p>Mearranjiččehasaid hálddašeamis heaittihuvvui Mearranjiččehasráđđi juovlamánu 31. b. 2010. Dan sadjái bođii fágalaš lávdegoddi. Dát mielddisbuvttii earret eará ahte geavaheaddjit (guolásteaddjit) masse iežaset ovddasteami ja jiena mearranjiččehasaid hálddašeamis (omd riddonjuorju). Buhtadanortnet mii ovdal lei ásahuvvon movttiidahttin dihte  bivdit riddonjuorjjuid váldojuvvui maid eret. Dát lea mielddisbuktán ahte riddonjuorjobivdu lea measta áibbas bisánan. Sámediggeráđđi válddii bajás dáid váttisvuođaid čoahkkimis Bergenis guolástusdirektevrrain geassemánu 7. b. 2011. Guolástusdirektevra bijai muitui dáid oainnuid, ja áigu čavčča mielde geahčadit proseassa gos riddonjuorjju muddendoaimma mearrideami, maiddái buhtadanortnega. Guolástusdirektoráhtta doallá oktavuođa Sámedikkiin ja earáiguin boahtte jagáš muddendoaimma digaštallama oktavuođas.</p>
<p>Lotnolasealáhusaid ja sámi mátkkoštanealáhusaid árvoháhkanprográmma</p>
<p>Lulli- ja Gaska- Romssa lotnolasealáhusbargiid čuovvolanbargu ovdána.  Vuosttaš deaivvadeapmi lágiduvvo golggotmánu 4. ja 5. b. 2011. PricewaterhouseCoopers lea bálkáhuvvon čađahit čuovvolemiid. Čuovvoleamit sihke lullisámi guovllus ja Romssas leat oassin lotnolasealáhusaid ja sámi mátkkoštanealáhusaid árvoháhkanprográmmas.</p>
<p>Lotnolasealáhusaid ja sámi mátkkoštanealáhusaid árvoháhkanprográmma forum doalai čoahkkima borgemánu 31. b. 2011. Sihke ealáhusorganisašuvnnaid ovddasteaddjit ja almmolaš bálvalusolbmot serve, ja bukte oaiviliid doaibmabijuide jagiide 2012 ja 2013. Dát oainnut galget leat vuođđun go Sámediggeráđđi mearrida ođđa prográmmabagadusa ráđđečoahkkimis golggotmánu.</p>
<p>Ođđa nammadeapmi regionála boraspirelávdegoddái</p>
<p>Sámedikki regionála boraspirelávdegoddi 7 Nordlánda miellahttu, Anna Sofie Kappfjell, lea ohcan ja beassan luovos iežas doaimmas lávdegottis. Sámediggeráđđi lea čoahkkimis borgemánu 30. b. 2001 nammadan  Betty Kappfjell su sadjái.</p>
<p>Dutkan boraspiriin ja boazodoalus Davvi- Trøndelagas</p>
<p>Nu go ovdal lea dieđihuvvon, de leat Birasgáhttendepartemeanta ja Sámediggi konsulteren boraspire dili birra lullisámi guovlluin. Dáid konsultašuvnnaid oktavuođas lea Sámediggi dorjon áigumuša bidjat johtui dutkanprošeavtta boraspiriin ja boazodoalus Davvi- Trøndelagas. Prošeakta álggahuvvo 1022 čavčča. Konsultašuvnnaid lea Sámediggi deattuhan dehálašvuođa ahte báikkálaš boazosápmelaččat servet dása ja eará dákkár dutkanprošeavttaide.</p>
<p>Bargat dan ala ahte Riddoguolástuslávdegotti árvalus čuovvoluvvo  Bargat dan ala ahte Sámedikki mearrádus Deanučázádaga báikkálaš hálddašeami birra</p>
<p>čuovvoluvvo</p>
<p>Bargat dan ala ahte čielggadeapmi Njeavdánčázádaga báikkálaš guollebivddu hálddašeami birra</p>
<p>álggahuvvo</p>
<p>Bargat dan ala ahte nissonolbmuid riektedilli ja sajádat vuođđoealáhusain nannejuvvo ja</p>
<p>oainnusmahttojuvvo</p>
<p>Dásseárvu boazodoalus</p>
<p>Boazodoallošiehtadallamiin vuođđudedje Norgga Boazosápmelaččaid Riikkasearvi ja Eanandoallo- ja biebmodepartemeanta bargojoavkku mii galggai guorahallat nissonolbmo doaimmaid. Soabadallit háliideigga bidjat fokusa dásseárvui, ja oažžut dieđuid doaimmaid birra main ulbmil lea ovddidit dásseárvvu ja nissonolbmuid dili boazodoalus. Bargojoavkkus lea maid dán raporttas leamaš bargun kártet NBR, Boazodoallohálddahusa, Sámedikki ja EBD fálaldaga dásseárvui boazodoalus. Raportta válbmanii golggotmánu 21. b. 2010.</p>
<p>Sámediggi lea buktán gulaskuddancealkámuša raportta doaibmaevttohusaide. Sámediggeráđđi lea duhtavaš go nissonolbmuid eavttut boazodoalus leat čuvgejuvvon go geahččá dásseárvoperspektiivvas. Sámediggeráđđi lea Sámedikki dásseárvodoaibmaplánas 2009- 2013, dovddahan ahte bargu dásseárvvuin ja ovttaárvosašvuođain lea nannosit vuoruhuvvon. Doaibmaplánas leat golbma áŋgiruššansuorggi: Dásse�</p>
<p>Sámediggeráđđi lea nannosit leamaš mielde politihkas mii guoská boazodollui máŋgga suorggis. Ráđđi oaidná váivviin ahte nissonolbmo searvan ealáhusas lea njiedjan, ja eavttut nissonolbmuide beassat searvat  ealáhusas váilot. Dan sivas lea Sámedikkis leamaš erenoamáš fokus dásseárvui go leat buktán cealkámušaid jahkásaš boazodoallošiehtadusaide. Sámediggeráđđi lea dan sivas hui ilus go soabadeaddjit šiehtadallamiin vuođđudedje bargolávdegotti mii galgá geahččat nissonolbmuid dili ealáhusas. Sámediggeráđi mielas lea maid buorre go bargojoavku lea ovdanbuktán doaibmabijuid mat sáhttet álkibun dahkat nuoraid searvama boazodoalus.</p>
<p>Láhčit dilálašvuođaid ealáhushutkamii, gealbudeapmái ja innovašuvdnii ovttasbarggu bokte</p>
<p>Innovašuvdna Norggain ja gealbo- ja máhttobirrasiiguin</p>
<p>Sámediggeráđđi deaivvadii Innovašuvdna Norga váldostivrrain Álttás geassemánu 15. b. 2011. Doppe muitalii ráđđi váldohástalusaid ja vejolašvuođaid birra ealáhusaide sámi guovlluin ja bovdii vel buoret gulahallamii gaskkal Sámedikki ja Innovašuvdna Norga.</p>
<p>Váikkuhangaskaomiid aktiivvalaš geavaheami bokte bisuhit ja ovdánahttit máŋggabealat</p>
<p>ealáhuseallima doarjjaruđaid buriin juogademiin sohkabeliid gaskka.</p>
<p>Searvválaš doaimmaid bokte oččodit máŋggalágan ealáhusaid.  Movttiidahttit nissonolbmuid álggahit ja viidáseappot ovddidit iežaset doaimma.  Movttiidahttit nuorra álggaheddjiid álggahit iežaset doaimma.  Searvat sámi kulturealáhusaid ovddideapmái.  Veahkehit bisuhit ja ovddidit mariidnaealáhusaid, boazodoalu ja eanadoalu deaŧalaš kulturguoddin</p>
<p>ja bargosadjin sámi guovlluin.</p>
<p>Boazodoallohálddahusa rievdadeapmi</p>
<p>Stuoradikki dieđáhusa barggus eanandoallo- ja biebmopolitihka birra, lea ráđđehus ovddidan jurdaga ahte hálddašanmálle sámi boazodoalus galgá rievdaduvvot. Sámediggi meannudii dán sierra áššin dievasčoahkkimis geassemánu 2011. Sámediggeráđđi lea čuovvolan dievasčoahkkinmearrádusa áššis 24/ 11. Eanandoallo- ja biebmodepartemeanta bovdii konsultašuvnnaide borgemánu 22. b. 2011. Sámediggi vástidii reivve bokte suoidnemánu 8. b. 2011 ahte Sámediggi searvá konsulterenčoahkkimii jus konsultašuvnnaid fáddá lea hálddašanortnegat boahtteáiggis maid áigot rievdadit, ja makkár proseassaid áigot čađahit dán oktavuođas. E- poastta bokte borgemánu 17. b. 2011 doalahii Eanandoallo- ja biebmodepartemeanta gitta das ahte čoahkkin čađahuvvo nu go ovdal sáddejuvvon reivves čuožžu ja konsulterennotáhtas Sámediggái. Go eai šaddan čielga konsulteremat, de ii dollojuvvon čoahkkin.</p>
<p>Sámediggeráđđi lea doallan oktavuođa Norgga Boazosápmelaččaid riikkaservviin (NBR) dán ášši birra, ja lea čoahkkinastán NBR:in borgemánu 31. b. 2011. Sámediggepresideanta lea čállán reivve (čakčamánu 1. b. 2011) Stuoradikki parlamentáralaš jođiheddjiide ja bivdán čoahkkima singuin vai beassá muitalit iežas balu dán áššis, ja čielggadan dihtii movt sáhttá olahit buori ja ovttamielalašguvllot proseassa boazodoallohálddašeapmái boahtteáiggis. Presideanta lea maid bovden stáhtaráđi Lars Peder Brekk Sámediggái digaštallat hástalusaid mat leat boazodoalus, ja maiddái boazodoalu almmolaš hálddašeami birra boahtteáiggis. NBR jođiheaddji Nils Henrik Sara lea bovdejuvvon searvat buot dáidda čoahkkimiidda.</p>
<p>Sámediggeráđi árvvoštallan lea ahte almmolaš boazodoallohálddašeapmi mii ii čuovo unnimus gáibádusaid álbmotrievtti ektui, ja maid sámi servodat ii leat dohkkehan, ii sáhte doaibmat heivvolaččat.</p>
<p>Boazodoallolága láhkaásahus</p>
<p>Sámedikkis leat leamaš konsulteremat Eanandoallo- ja biebmodepartemeanttain láhkaásahusa birra divvagiin go rihkku geavahannjuolggadusaid ja láhkaásahusa birra bággosáhkuide. Hálddahus dásis leat čađahuvvon konsulterenčoahkkimat miessemánu 5. b. 2011, ja konsulteremat e- poastta bokte. Sámedikki mielas lea buorre go hábmejuvvojit láhkaá</p>
<p>Láhkaásahus galgá hábmejuvvot nu ahte geavaheaddjit álkit máhttet lohkat dan. Láhkaásahusas fertejit maid boahtit ovdan gos gávdná hálddašanlága njuolggadusaid, vai ovttaskas boazodoalli diehtá iežas proseasalaš vuoigatvuođaid.</p>
<p>Sámedikki mielas lea buorre divatgáibádusat go rihkku geavahannjuolggadusaid geigejuvvojit ovttaskas siidaossosii(dda). Lea dehálaš prinsihppa ahte ráŋggáštusat ja buhtadusgáibádusat boazodoalu vuostá mannet ovddasvástideaddji boazodoallái, ii ge nu go dássážii lea leamaš, orohagaide.</p>
<p>Sámediggi dáhttu buoret čielggadeami das mii guoská ahte gii dahje makkár orgána galgá mearridit lea go ágga geiget sáhku, mearridit sáhku sturrodaga, duođaštusgáibádusaid, ja maiddái čielggadit ja juohkit siva.</p>
<p>Sámediggi dáhttu guorahallat vejolašvuođa geavahit meroštallama go divvagat mearriduvvojit dan sadjái go fásta hattiid, ja maiddái ahte biddjo rádji man bajás divvagat sáhttet mannat.</p>
<p>Sámediggi lea ohcalan departemeantta árvvoštallama das mii guoská váidinvejolašvuođaide, erenoamážit das go sihke guovllustivra ja boazodoallostivra sáhttet bidjat divvagiid.</p>
<p>Sámediggi lea buktán cealkámuša dasa ahte ferte earuhit dáhpáhusaid <span type="quote">“mieleavttus”</span> vai <span type="quote">“várohisvuođas”</span> geavvan. Lea eahpegovttolaš ahte várohisvuođas dahkku mii dahkko dáhpedorpmis dahje dan sivas go bággehallá, ráŋggáštuvvo lihka garrasit go dahkku maid bargá mieleavttus.</p>
<p>Mii guoská gáibádussii geiget siva, lea departemeanta cealkán ahte siva meroštallan guorahallojuvvon, ja ahte dábálaččat ii galgga divat biddjot jus rihkkun ii sáhte biddjot sivalažžii noađđin.</p>
<p>Departemeanta oaivvilda ahte divvagiid bidjat muttolaččat seammás go bidjá ráji man bajás divat galgá biddjot, ii leat ulbmillaš ja maiddái váttis čađahit. Departemeanta lea baicca lasihan cealkaga mas čuožžu ahte divat sáhttá sihkkojuvvot jus dasa leat buorit ákkat. Ulbmil dákkár mearrádusain lea ahte fuobmát diliid goas boađus šaddá eahpegovttolažžan ovttaskas olbmui. Divvaga mihtideami sáhttá bidjat muttolaččat maiddái guođoheami ja boazologu njuolggadusaid rihkkumis jus dása gávdnojit erenoamáš ákkat.</p>
<p>Mii guoská váidimii, de lohká departemeanta ahte boazodoallostivra lea váiddaorgána guovllustivrra mearrádusaide, ja departemeanta lea váiddaorgána boazodoallostivrra mearrádusaide. Dát boahtá ovdan láhkaásahusas.</p>
<p>Sámediggeráđđi lea bidjan merkii ahte departemeanta lea váldán vuhtii Sámedikki oainnuid ja ožžon daid mielde láhkaásahussii ja attii dan sivas iežas doarjaga reivve bokte geassemánu 7. b. 2011.</p>
<p>Sámediggeráđđi lea deattuhan ahte ii soaitte ulbmillaš bidjat johtui ođđa ráŋggáštannjuolggadusaid boazodoalloláhkii gáhtten dihte boazodoallohálddahusa nuppástuhttima proseassa. Dát guoská nu guhká go lea stuora eahpesihkarvuohta das mii guoská movt boazodoallohálddašeapmi šaddá boahtteáiggis. Hálddašandási ja doaimmaheami gažaldat guoská láhkaásahusa sisdollui ja maiddái njuolggadusaid áimmahuššamii. Dan sivas sáhttá badjánit vel eanet eahpesihkarvuohta das mii guoská dasa ahte gii galgá áimmahuššat láhkaásahusa ja man guhká. Dát lea juoga mii mielddisbuktá eahpesihkarvuođa boazodoliide seammás go unnu ovdalgihtii meroštallan doaimmaheamis.</p>
<p>Sivvan go Sámediggi goitge lea válljen miehtat dán láhkaásahusbargui, lea dan sivas go mii oaidnit ahte lea dehálaš oažžut áigái njuolggadusaid maid sáhttá geavahit go geavahannjuolggadusat rihkkojuvvojit. Dát lea dehálaš sihke alcces ealáhussii ja olggobeale máilbmái. Lea erenoamáš dehálaš sihkkarastit boazodoalloorgánaide áimmahuššat dáid njuolggadusaid.</p>
<p>Rievdadit ortnega mii guoská eanandoallobuktagiid muohkadeapmái o lgoriikkas – Sámedikki gulaskuddancealkámuš</p>
<p>Sámedikki lea reivves borgemánu 18. b. 2011 čájehan buorremielalašvuođa Eanandoallo- ja biebmodepartemeantta árvalussii rievdadit ortnega mii guoská eanandoallobuktagiid muohkadeapmái olgoriikkas. Rievdadusárvalus buorida njuovvanvejolašvuođaid Finnmárkkus njuovvanáigodagas ja mielddisbuktá vejolašvuođa doalvut ealli bohccuid Suoma bealde njuovahagaide.</p>
<p>Maŋimus jagiid lea njuovvandilli leamaš hui váttis Finnmárkkus. Váldohástalusat leat leamaš go njuovahagat eai jođit biergguid mat sis leat vuorkkáin. Boazodoallit eai beasa njuovvat nu olu go háliidivčče. Lea dehálaš háhkat bijuid mat buktet vejolašvuođa boazodollui beassat njuovvat, vai ii dagat oallut boazodoallobearrašiid ekonomalaš dili ovdii ja maiddái boazologu dihtii mii máŋgga guovllus Finnmárkkus lea beare allat areálaid ektui. Vaikko johtu ja márkan ii leat vel áibbas dohkálaš, de lea riekta vuoruhit doaibmabijuid mat sihkkarastet ahte sáhttá njuovvat.</p>
<p>Gulaskuddancealkámušas bidjá Sámediggi eaktun ahte rievdadusat eai dagat raporterema ovdii njuvvon bohccuin ja doarjjaortnega ovdii mat dáisa leat čadnon. Viidáset bidjá Sámediggi eaktun ahte   Muhtin oasit evalueremis ožžot eanet beroštumi. Ođđa ortnet ii galgga leat gilvaleaddjin norgga bealde njuovahagaide. Njuovvangolut sáhttet leat unnibut go Norggas. Dát sáhttá fas mielddisbuktit ahte Norgga njuovahagat eai nagot gilvalit singuin. Evalueremis galgá maid boahtit ovdan movt dát ođđa ortnet váikkuha biergohaddái Norggas. Ii leat buorre jus dát mielddisbuktá ahte kilohaddi njiedjá ollu. Rievdadus doaivumis  ii unnit biergovuorká váttisvuođaid, go gorudat fievrreduvvojit fas ruovttoluotta Norgga márkaniidda. Evalueren galgá maid guorahallat dan ulbmila jurdagiin ahte Finnmárkkus galggašii bures doaibmi márkan gos njuovvan lea heivehuvvon norgga diliide.</p>
<p>Ruhtadanortnegat eanandoalus</p>
<p>Sámediggeráđđi lea bidjan merkii ahte leat stuora hástalusat nagodit ruhtadit ođđa doaibmavisttiid eanandoalus. Ruhtadanortnegat eai govčča buot liigegoluid mat gávdnojit Finnmárkkus ja Romssas norgga lulliguovlluid ektui. Ráđđi lea vuoruhan ruhtadit máŋga stuorát visttii, muhto hástalussan lea leamaš gávdnat ruhtadeami eará sajis máŋgga huksenáššis. Ráđđái lea dehálaš ahte gávdnojit dán áigásaš visttit gos nuorat olbmot áigot doaimmahit. Ráđis lea mihttu bisuhit eanandoalu sámi guovlluin.</p>
<p>Veahkehit ovddidit ealáhuslaš duoji mas lea gánnáhahttivuohta ja mii vuovdá iešráhkaduvvon</p>
<p>gálvvuid.</p>
<p>Ođđa duodješiehtadus</p>
<p>Šiehtadallamat duodješiehtadussii álggahuvvojedje borgemánu 16. b. 2011. Gáibádus organisašuvnnain lei 14,4 miljovnna ruvnno. Sámedikki vuosttaš fálaldat lei 9,4 miljovnna ruvnno. Šiehtadallamat galget loahpahuvvon ovdal golggotmánu 1. b. 2011. Šiehtadus galgá meannuduvvot dievasčoahkkimis skábmamánus.</p>
<p>Duoji ekonomalaš lávdegottis leat leamaš 2 čoahkkima dán áigodagas. Lávdegoddi dáhttu vuđolit ja buoret raporterema duojáriin.</p>
<p>Veahkehit bisuhit ekologalaččat, ekonomalaččat ja kultuvrralaččat ceavzilis boazodoalu ja</p>
<p>meahcásteami.</p>
<p>Váikkuhit dan ahte ásahuvvojit buorit buolvamolsunortnegat vuođđoealáhusain.</p>
<p>6 Areálat, birasgáhtten ja kultursuodjaleapmi</p>
<p>Areálat ja resurssat leat vuođđun ássamii ja ealáhusbargui, ja leat eaktun sámi kultuvrra, ealáhusaid ja servodateallima ovddideapmái. Sámi luonddu- ja kulturárbbi, mas mielde maiddái earret eará árbevierut, kulturmuittut, báikenamat ja máhtolašvuohta ceavzilis geavaheami birra, lea deaŧalaš suodjalit boahttevaš buolvvaide. Kulturmuittut čájehit makkár mearkkašupmi areálain ja luonddus áiggi mielde lea leamaš ekonomalaš, sosiála ja oskkodat diliide. Danne lea sámi kultureanadaga suodjaleapmi deaŧalaš maiddái sámi oktavuođaid bajásdoallamii máttuid eanadahkii. Sámit ja eará álgoálbmogat leat lávga sorjavaččat luonddus ja lea dasa oktavuohta, ja danne sii leat rašibut </p>
<p>Váldomihttomearri</p>
<p>Areálaiguin ja resurssaiguin ceavzilis ávkkástallan sámi guovlluin sámi historjjá ja sámi árvvuid</p>
<p>vuođul.</p>
<p>Oassemihttomearit</p>
<p>Sámi kulturmuittut geavahuvvojit sámi ássama duođašteapmái.  Sámi guovlluin deattuhuvvo ceavzilis ja guhkes áiggi perspektiiva buot areála- ja</p>
<p>resursaávkkástallamiin.</p>
<p>Sámiid vuoigatvuođat gozihuvvojit areálaid suodjaleamis ja geavaheamis sámi guovlluin.</p>
<p>Strategiijat</p>
<p>Háhkat buriid rámmaeavttuid sámi areála-, biras- ja kultursuodjaleapmái gulahallama ja</p>
<p>ovttasbarggu bokte guovddáš, guovlulaš ja báikkálaš eiseválddiiguin, ja eará relevánta aktevrraiguin.</p>
<p>Ruvkedoaimma muddenplána Fálesnuori suohkanis</p>
<p>Fálesnuori suohkan sáddii 01.07.11 ruvkedoaimma váikkuhusčielggadusa ja muddenplánaevttohusa gulaskuddamii. Sámediggi attii cealkámušas 13.09.11. Sámediggi lea vuosttaldan plána go dat ii leat čielggas ráfáidahttojuvvon sámi kulturmuittuid ektui. Viidáseappot lea vuosttalduvvon ollislaš negatiiva váikkuhusaid geažil boazodollui, dás maiddái dat ahte johtolagat sáhttet giddejuvvot.</p>
<p>Sámediggi galgá intenšuvdnašiehtadusa vuođul Nussir ASA:in šiehtadit doaibmakonsešuvdnaohcama minerálalága vuođul. Vuosttaldeapmi lea ovddiduvvon Nussir ASA mieđihemiin ahte dat galgá leat oassi plánejuvvon šiehtadallamiin. Šiehtadallamat galget čájehit galgá go vuosttaldeapmi muddenplánii gessojuvvot ruovttoluotta. Áigumuš lea čađahit šiehtadallamiid 2011 čavčča.</p>
<p>Konsultašuvdna Oljo- ja energiijadepartemeanttain Elgåa fápmohuksema birra, Nærøy suohkanis</p>
<p>Konsultašuvdnačoahkkin dollojuvvui 15.8.11 Oljo- ja energiijadepartemeanttain Elgåa fápmohuksema birra ja Elgåvatnet ja Langvatnet muddemiid birra. Doaibmabidju sáhttá giddet ja muosehuhttit boazodoalu johtolagaid. Vestre Namdal orohat konsulterejuvvo maiddái áššis. Sámediggeráđis lea leamaš buorre gulahallan Vestre Namdal orohagain, mii lea ovddidan buriid ja konstruktiiva evttohusaid muddemiidda ja váidudeaddji doaibmabijuide. Sámediggeráđis lea jáhku dasa ahte sáhttá juksat buori čovdosa mii ii hedjonahte guovllu boazodoalu doaibmandili.</p>
<p>Giđđalodden</p>
<p>Sámediggeráđđi lea čuovvolan gulahallama Birasgáhttendepartemeanttain ja sádden árvalusa 27.7.2011 mii galgá leat vuođđun konsultašuvnnaide boahtteáiggi giđđaloddeneriid birra Guovdageainnu suohkanis. Ođđa láhkaásahus earremuddejuvvon giđđaloddema birra Guovdageainnus rievdaduvvui  11.5.2011, ja geahččalanortnet gusto 2012 rádjai. Árvalusa vuođđu lea čálalaš duođaštus fáttás, ja árvalus lea sáddejuvvon Guovdageainnu suohkanis 4.7.2011, dás maiddá 1985-mannosaš čielggadus giđđaloddema birra Guovdageainnus. Dán čielggadusa čálii lávdegoddi maid Fuođđo- ja sáivaguolástusdirektoráhta lei nammadan.</p>
<p>Sámediggeráđđi evttoha árvalusastis ahte giđđalodden galgá šaddat bistevaš ortnegin luonddušláddjivuođalága vuođul, nu ahte luonddu buvttadanmunni ja nálleriggodat fuolahuvvo. Sámediggeráđđi evttoha ahte dat čáhcelottit maid beassá báhčit, leat dat seammá go dat maid beassá báhčit dábálaš bivdoáiggis Finnmárkku fylkkas, ja ahte bivdoguovlu viiddiduvvo gustot olles Guovdageainnu suohkanii, ja ahte bivdoáigi viiddiduvvo 20 beaivái áigodagas miessemánu 1. b. – geassemánu 10. b. Dát sihkkarastá doarvái fleksibilitehta dan dáfus goas ja gos beassá bivdit. Sámediggeráđđi evttoha ahte šaddá lohpi báhčit gitta 600 varris lotti juohke jagi. Dát čuovvu daid rávvagiid mat bohtet ovdan 1985 čielggadusas. Sámediggeráđđi evttoha ahte biddjojuvvo doarvái áigi konsultašuvnnaide, vai loahpalaš mearrádus sáhttá dahkkojuvvot buori áiggi ovdalgo 2013 bivdu álgá.</p>
<p>Suodjalanguovllut</p>
<p>Ráđđelahttu Vibeke Larsen doalai sártni Rohkunbori álbmotmeahci rahpama oktavuođas 20.8.2011. Sártnis deattuhuvvui ahte go bealit leat soahpan ahte Rohkunborri lea árvvolaš guovlu, d</p>
<p>Sámediggeráđđi lea addán cealkámuša Sylan eanasuodjalanguovllu ja Sankkjølen luonddumeahci hálddašanplánii 8.7.2011 ja Dávga suoddjimpárkka hálddašanplánii 28.7.2011. Áigumuš lea čađahit konsultašuvnnaid gaskal Sámediggeráđi ja Luondduhálddašandirektoráhta ovdalgo hálddašanplánat dohkkehuvvojit.</p>
<p>Čoahkkin Ávjovárri álgoálbmotguovlluin</p>
<p>Sámediggeráđis lea leamaš čoahkkin Ávjovári álgoálbmotregiovnnain, mii lei bivdán čoahkkima dollojuvvot ovdalgo sii vulge Osloi čoahkkimii birasgáhttenministariin Erik Solheimain. Čoahkkimis digaštallojuvvui guovllu suodjalanevttohus. Evttohusat mat gieđahallojuvvojedje ledje Anárjoga</p>
<p>álbmotmeahci viiddideapmi, Goahteluobbala suodjaleapmi, ja nješšiid suodjaleapmi Finnmárkkus. Čoahkkimis bidje álgoálbmotguovlu ja Sámediggi ovdan ja digaštalle iežaset oainnuid áššái.</p>
<p>Ođđasis hávdádeapmi Nuortalaš siiddas</p>
<p>Sámedikki hálddahus lea mielde bargojoavkkus maid Oslo universitehta lea nammadan dan várás ahte ráhkkanit ođđasis hávdádit 94 indiviidda Nuortalaš siidda hávdesajis. Ortodoksa girku Norggas lea ovddidan ášši. Girku ja báikkálaš ovddasteaddjit leat maid mielde joavkkus. Ođđasis hávdádeapmi dáhpáhuvvá 25.9.2011. Sámediggepresideanta lea okta dain geain lea sáhkavuorru. Sámediggeráđđi lea juolludan ruđaid lágideapmái ođđasis hávdádeami oktavuođas.</p>
<p>Ceavccageađgi máilmmiárbelisttas</p>
<p>Sámediggeráđđi lea nammadan bargojoavkku mii galgá bargat dainna ulbmiliin ahte Ceavccageađgi boahtá máilmmiárbelistii. Olggobealde lahtut joavkkus leat:</p>
<p>- professor Bjørnar Olsen, Romssa universitehta, - direktevra Øystein Ballari, Bioforsk Nord ja - dr. religiovdnadiehtagis ja smávvadálolaš Unjárggas, Jorunn Jernsletten, Unjárga</p>
<p>Amund H. Steinbakken, gii lea prošeaktabargi Unjárgga gielddas/Várjjat Sámi Museas virggis maid Birasgáhttendepartemeanta lea ruhtadan Ceavccageađggi ovddideapmái ja gaskkusteapmái, lea joavkku čállin.</p>
<p>Guokte Riikkaantikvára bargi leat mielde dárkojeaddjin. Bargojoavkku mandáhta lea ovddidit strategiija ja ákkasteami, hábmet diehtojuohkin- ja promoterendoaibmabijuid ja evttohit mo guovllu galgá viidáseappot ovddidit. Viidáseappot galgá joavku ráhkadit čatnasemiid gaskal máilmmiárbebarggu ja barggu Várnjárgga ođđa álbmotmehciin ja oažžut ávkki dán ovttasbarggus, dás maiddái árvvoštallat sáhttet go/mo sáhttet bivdomuittut Várnjárggas leat mielde máilmmiárbebarggus. Bargojoavkkus leat leamaš 2 čoahkkima, nuppi čoahkkima oktavuođas čađahuvvui báikediđoštallan guoskevaš guovlluin.</p>
<p>Ovdaprošeakta máhttoásaheapmi sámi areálaberoštusaid ja eana - ja resursavuoigatvuođaid fuolaheami várás</p>
<p>Sámediggeráđđi lea juolludan 400.000 ru Norgga Boazosápmelaččat Riikkasearvái ovttasbarggus Ruoŧa sámiid riikkaservviin (Svenska Samernas Riksförbund) ovdaprošektii mii galgá ráhkadit oktasaš idealisttalaš norgga-ruoŧa ásahusa čađahanplána. Ásahusa ulbmil lea áŋgiruššat gealbudemiin árbevirolaš sámi ealáhusaid ja sámi eana- ja resursavuoigatvuođaid várás. Ásahus galgá bargat dakkár areálasisabahkkemiiguin ja rievdaduvvon meahccegeavahemiiguin, mat čuhcet geavahansurggiide ja luondduriggodagaide. Dat galgá maiddái sáhttit bargat dokumeanttaiguin ja buoridit servodaga áddejumi das mii lea vuođđun ceavzilis sámi servodagaide. Ovdaprošeakta galgá čielggadit ja evttohit organiserema, hábmet ulbmiliid ja njuolggadusaid, kártet gelbbolašvuođadárbbu ja resursaolbmuid, ja kártet bušeahttadárbbu ja ruhtadanvugiid. Ovdaprošeavttas galgá leat árjjalaš gulahallan Sámedikkiin go ráhkada čađahanplána.</p>
<p>Árjjalaš váikkuhangaskaoapmegeavaheami bokte nannet máhtolašvuođa sámi árbedieđuin ja</p>
<p>historjjás, ja dasto sámi kulturmuittuid suodjalan- ja gáhttenvuđđosa.</p>
<p>Hálddašit sámi kulturmuittuid iežas historjjá ja árvvuid vuođul.  Duođaštit ja gaskkustit máh</p>
<p>sámi árbedieđuid registreren- ja ođastusprošeavttaid oktavuođas.</p>
<p>Ovddidit positiivvalaš dálkkádatdoaibmabijuid ja heivehanstrategiijaid maidda sámiid árbedieđut</p>
<p>searvvahuvvojit, dain mearrádusain mat čatnasit dálkkádatpolitihkkii.</p>
<p>Dálkkádatpolitihkka</p>
<p>Sámediggeráđis lea leamaš oktavuohta Norgga ođđa dálkkádatšiehtadallanjođiheddjiin, Henrik Harboe. Birasgáhttendepartemeanta dáhkidii Sámediggái dievaslaš dieđuid proseassas ja oassálastima prosessii ovdal dálkkádatnjunuščoahkkima, COP 17, Durbanas Lulli-Afrihkás álgogeahčen juovlamánu 2011.</p>
<p>Searvvahit sohkabealperspektiivva Sámedikki biras- ja areálapolitihkas.</p>
<p>7  Dearvvašvuohta, sosiála ja fuolahus</p>
<p>Sámedikki dearvvašvuođa- ja sosiálapolitihkka vuođđuduvvo dásseárvosaš dearvvašvuođa ja sosiálabálvalusaide sámi álbmoga várás seamma dásis go muđui álbmogis leat. Vuođđun dásseárvosaš mihttomeari sihkkarastimii lea máhtolašvuohta máŋggakultuvrralaš áddejumi birra ja sámi gielas ja kultuvrras buot dásiin ja gelbbolašvuohta dain.</p>
<p>Váldomihttomearri</p>
<p>Dásseárvosaš dearvvašvuođa-, sosiála- ja fuolahusbálvalusat sámi álbmogii mat váldet vuolggasaji</p>
<p>sámi gielas ja kultuvrras.</p>
<p>Oassemihttomearri</p>
<p>Nannejuvvon dearvvašvuođa-, sosiála- ja fuolahusbálvalus mii lea heivehuvvon sámi álbmoga</p>
<p>dárbbuide.</p>
<p>Dearvvašvuođa-, sosiála ja fuolahusbargiide miehtá riikka addojuvvo oahpahus sámi giella- ja</p>
<p>kulturgelbbolašvuođas.</p>
<p>Strategiijat</p>
<p>Gulahallamiin ja ovttasbargguin eiseválddiiguin ja gullevaš oassálastiiguin sihkkarastit Sámediggái</p>
<p>váikkuhanfámu sámi álbmoga dearvvašvuođa- ja sosiálafálaldaga hábmemis ja čađaheamis.</p>
<p>Stuoradikki ovttasdoaibmanreforpma meannudeapmi</p>
<p>Sámediggeráđđi oassálasttii, ovttas Norgga sámiid riikkaservviin, Stuorradikki gulaskuddamii láhkaevttohusa oktavuođas álbmotdearvvašvuođabarggu birra ja gielddalaš dearvvašvuođa- ja fuolahusbálvalusa birra. Gulaskuddamis čilgii Sámediggi mo sii oidnet láhkamearriduvvon sámi buhcciid vuoigatvuođaid guoskevaš lágain.</p>
<p>Oassálastin davviriikkalaš dearvvašvuođabearráigeahččokonferánsii</p>
<p>Sámediggeráđđi oassálasttii sáhkavuoruin lágideapmái <span type="quote">“Kulturáddejupmi – deaŧalaš álgoálbmotbálvalusfálaldahkii”</span> davviriikkalaš dearvvašvuođabearráigeahččokonferánssas Romssas, maid Norgga dearvvašvuođabearráigeahčču lágidii.</p>
<p>Stuorradiggedieđáhus čálgobálvalusoahpu birra.</p>
<p>Sámediggeráđđi lea áigodagas 13.12.2010 - 28.5.2011 oassálastán referánsajovkui stuorradiggedieđáhusbarggu oktavuođas čálgobálvalusoahpuin. Sámediggeráđđi lea čálalaččat addán evttohusaid dieđáhusbarggu prošeaktajovkui. Referánsajoavkobargu lea loahpahuvvon, ja stuorradiggedieđáhus ovddiduvvo 2011 čavčča.</p>
<p>Evttohusat ja cealkámušat ráđđehusa nationála strategiijii bioteknologiija várás.</p>
<p>Sámediggi lea addán evttohusaid ja cealkámušaid ráđđehusa bargui bioteknologiija nationála strategiijain. Sámediggi atná bioteknologiija nationála strategiija deaŧalažžan sámi álbmogii. Sámediggi čujuha iežas árvalusas ahte Sámediggi lea ovttas máŋgga departemeanttain oassálastán proseassaide main lea mearkkašupmi bioteknologiija nationála strategiija bargui. Earret eará čujuhuvvo jagi 2009 bargui luonddušláddjivuođalágain ja 2010 Nagoya-protokollii biologalaš šláddjivuođakonvenšuvnna oktavuođas. Dát bargu lea bidjan njuolggadusaid genetihkalaš resurssaid fidnema birra ja govttolaš ja dásseárvosaš juogadeami birra mii čuovvu dakkár resursaávkkástallamis. Sámediggi vuordá ahte dát váldojuvvojit mielde bioteknologiija nationála strategiijii. Sámediggi čujuha maiddái álgoálbmotvuoigatvuođaide, geahča  ILOkonvenšuvnna nr. 169 ja ON julggaštusa álgoálbmotvuoigatvuođaid birra.</p>
<p>Sámediggi čujuha viidáseappot iežas árvalusas ahte bioteknologiija nationála strategiija lea mielde mearrideamen makkár dutkama mii dárbbašit ja man láhkai min servodat galgá hálddašit dan máhtu maid dutkan addá midjiide. Dan oktavuođas leat sámi álbmogis muhtun erenoamáš hástalusat. Sámi genaávdnasat leat máŋgga suorggis earaláganat go Norgga eanetlohkoálbmogis, ja sáhttet dan dáfus leat miellagiddevažžan dutkamii. Sámediggi diehtá ahte dál eai registrerejuvvo genaávdnasat čearddalaš mihtilmasvuođaiguin. Muhto muhtun guovlluin Norggas lea váttis duođaštit ahte genaávdnasat dán guovllus gullet sámi álbmogii.</p>
<p>Sámi álbmogis lea vuoigatvuohta beassat searvat proseassaide mat gusket min boahtteáigái. Nu lea maiddái etihkalaš standárddaid hábmemis ja bioteknologalaš eaiggátvuođa gažaldagas.</p>
<p>Jurddaálbmogasbargu Dásseárvo- ja vealahusáittardeaddji</p>
<p>Dán jagi gieldda- ja fylkkadikkiválgga oktavuođas lágidii Dásseárvo- ja vealahusáittardeaddji jurddaálbmogasbarggu Kárášjogas 29.8.2011. Áittardeaddji lei bovden politihkkáriid, organisašuvnnaid ja bođuolbmuid digaštallat dásseárvosaš dearvvašvuođabálvalusaid sámi buhcciide. Álbmogasbargguid ulbmil lea geavahit konkrehta ovdamearkkaid čuvget prinsihpalaš čuolbmačilgehusaid vealaheami/váilevaš dásseárvvu oktavuođas ja buriid geavadiid dearvvašvuođabálvalusain, ja nu váikkuhit gealbudeami das.</p>
<p>Sámediggeráđis sáhkavuorru čoahkkimis. Sáhkavuorru čalmmustahtii giella- ja kulturgelbbolašvuođa eaktun dásseárvosaš bálvalusaide, divššu ja fuolahusa kvalitehtii, buhcciidsihkkarvuhtii ja buhcciidduhtavašvuhtii. Ollugat čoahkkimis válde ovdan dárbbu dakkár bargiide dearvvašvuođabálvalusas, geain lea gelbbolašvuohta sámi gielas ja kultuvrras. Dásseárvo- ja vealahusáittardeaddji galgá válbmet gáibádusaid ja rávvagiid dan vuođul mii lea boahtán ovdan buot dain jurddaálbmogasbargguin, mat leat lágiduvvon. Áittardeaddji lea maid lohpidan čuovvolit ášši Sámedikkiin.</p>
<p>Bargat dan ala vai sámi mánáid vuoigatvuođat mánáidsuodjalusa ektui gozihuvvojit.</p>
<p>Čoahkkin mánáidsuodjaluslávdegottiin</p>
<p>Ráđđehusa plánejuvvon stuorradiggedieđáhusa oktavuođas mánáidsuodjalusa birra nammaduvvui lávdegoddi mas leat fágabirrasat ja olbmot geain lea vásáhus mánáidsuodjalusas ja mánáidsuodjalusain. Mánáidsuodjaluslávdegoddi galgá čállit raportta mas politihkkarat rávvejuvvojit mii galggašii dahkkojuvvot vai mánáidsuodjalus galgá buorránit boahtte jagiin. Lávdegoddi ovddida cealkámušaid mánáidsuodjalusa organiserema, gelbbolašvuođa, geavaheaddjioassálastima ja doaibmabijuid birra. Sámedikkis lei čoahkkin mánáidsuodjaluslávdegottiin geassemánus 2011. Čoahkkima fáddá lei sámi mánáid vuoigatvuođat deaivvadettiin mánáidsuodjalusbálvalusain, giella- ja kulturáddejupmedárbu mánáidsuodjalusbálvalusas ja sámi mánáid ja bearrašiid hástalusat go deaivvadit mánáidsuodjalusbálvalusain.</p>
<p>Mánáidsuodjaluskonferánsa</p>
<p>Sámediggi lea ođđajagimánu rájes borgemánu rádjai plánen mánáidsuodjaluskonferánssa Áltái 18. – 19.10.2011. Konferánsa lágiduvvo ovttas Nordlándda, Romssa ja Finnmárkku fylkkamánniiguin, davvi regiovnna Bufetatain ja Finnmárkku allaskuvllain. Konferánsa fáddán lea <span type="quote">“Mánáidsuodjalus sámi mánáide buorrin”</span>.</p>
<p>Referánsajoavku mánáidsuodjalusa masteroahpu várás</p>
<p>Sámediggi lea miehtan searvat referánsajovkui plánejuvvon mánáidsuodjalusa masteroahpu várás Romssa universitehtas. Vuosttaš čoahkkin dollojuvvo golggotmánus 2011.</p>
<p>Bargat dan ala vai kriminálafuolahus heivehuvvo sámi fáŋggaid dárbbuide.</p>
<p>Váikkuhangaskaomiid aktiivvalaš geavaheami bokte veahkkin ovddidit ja heivehit dakkár</p>
<p>dearvvašvuođa- ja sosiálabálvalusa mii lea vuođđuduvvon sámi giella- ja kulturáddejupmái buot dásiin.</p>
<p>Váikkuhangaskaoamit dearvvašvuhtii, sosiálii ja fuolahussii</p>
<p>Sámediggeráđđi lea geassemánus 2011 meannudan 30 doarjjaohcama dearvvašvuođa-, sosiála- ja fuolahusprošeavttaide. Ohcansubmi lei oktiibuot 7 242 625 ru, ja 2011 bušeahtas lei várrejuvvon 2 850 000 ru. 14 prošeavtta ožžo juolluduvvot 2 700 160 ru dán jagi čieža vuoruhuvvon suorggis.</p>
<p>Ohcamat leat boahtán buot guovlluin Sámis, ja eanemus ohcamat bohtet davvisámi guovllus. Mihttomearrin stuorra oasis ohcamiin lea ovddidit máhtu sámi gielas ja kultuvrras dálá dearvvašvuođa- ja sosiálafálaldagain. Guokte prošeavtta lulli- ja julevsámi guovllus leat ožžon prošeaktaruđaid. Sámediggeráđđi atná positiivan go dán jagi ohcamiin lea nana fágalaš čatnaseapmi iežaset organisašuvnnaide. Dat čájeha ahte váikkuhangaskaoapmeortnegis lea leamaš positiiva váikkuhus Sámedikki mihttomearrái ahte oažžut buorebut heivehuvvon dearvvašvuođa-, sosiála- ja fuolahusbálvalusa sámi geavaheddjiide.</p>
<p>8 Regionálaovddideapmi</p>
<p>Geatnegahtti ovttasbargu Sámedikki ja stáhta ja regionála eiseválddiid gaskka váikkuha sámi giela, kultuvrra ja servodateallima nannema ja oainnusin dahkama.</p>
<p>Váldoulbmil</p>
<p>Ealli sámi kultuvra, giella ja servodateallin dain guovlluin maidda ovttasbargošiehtadusat gusket.</p>
<p>Strategiijat</p>
<p>Háhkat buriid rámmaeavttuid sámi gillii, kultuvrii ja servodateallimii gulahallama ja ovttasbarggu</p>
<p>bokte regionála eiseválddiiguin ja eará relevánta aktevrraiguin.</p>
<p>Politihkalaš čoahkkin gaskal Finnmárkkuopmodaga, Finnmárkku fylkkagieldda ja Sámedikki</p>
<p>Guktii jagis dollojuvvojit politihkalaš gulahallančoahkkimat gaskal Finnmárkkuopmodaga, Finnmárkku fylkkagieldda ja Sámediggeráđi. Okta čoahkkimiin dollojuvvui geassemánus, man Sámediggeráđđi lágidii. Earret eará gieđahallojuvvui badjebázaortnegiid hálddašeapmi. Bealit sohpe čohkket hálddahuslaš ovttasbargojoavkku 2011 čavčča ja ráhkadit dasa mandáhta. Čakčii čalmmustahttojuvvo ahte lea vássán 5 jagi dan rájes go FeFo ásahuvvui. Muđui muitalitt Finnmark kraft fitnodaga plánaid ja ovdáneami birra. FeFo muitalii ealgabivddu birra Anárjogas, guolásteami ja smávvafuođđobivddu muddema birra ja sin barggu birra Finnmárkkukommišuvnnas. Boahtte čoahkkin dollojuvvo ođđajagimánus 2012, ja dan lágida FeFo.</p>
<p>Nannet regionála ovddidanbarggu ovttasbargošiehtadusaid bokte fylkkagielddaiguin ja regionála</p>
<p>ovddidanprográmmaiguin – Guovllu ovddidansearvevuohta</p>
<p>Aktiivvalaččat váikkuhangaskaomiid geavaheami bokte nannet sámi giela, kultuvrra ja</p>
<p>servodateallima.</p>
<p>9 Riikkaidgaskasaš ja sámi ovttasbargu</p>
<p>Sámediggi hálddaša prinsihpalaš beliid ja beroštusaid mat ovddiduvvojit ja bealuštuvvojit riikkaidgaskasaš arenain. Deaŧalaš lea ahte álgoálbmotdimenšuvdna nationála ja riikkaidgaskasaš forain gozihuvvo, ja ahte áššit main lea mearkkašupmi álgoálbmogiidda ovddiduvvojit sihke nationálalaččat ja riikkaidgaskasaččat. Rájáid rastá bargu dahkkojuvvo earret eará nationála ja riikkaidgaskasaš foraid ja arenaid ektui mat gusket ON:ii, Davveguovlopolitihkkii, Sámi parlamentáralaš ráđđái, Barentsovttasbargui, Davviriikkalaš ovttasbargui, Árktalaš ovttasbargui, Interreg:ii ja EO:ii.</p>
<p>Váldomihttomearri</p>
<p>Álgoálbmogat mearridit iežaset ahtanuššama ja sis lea vejolašvuohta gozihit iežaset beroštusaid</p>
<p>Riikkaidgaskasaččat.</p>
<p>Oassemihttomearri</p>
<p>Viiddis ovttasbargu sámiid gaskka rastá riikarájáid.  Sámediggi lea iešheanalis aktevra ovttasráđiid eará riikkaidgaskasaš bargguin.  Riikkaidgaskasaš álgoálbmotriekteovdáneapmi lea buorránan.</p>
<p>Strategiijat</p>
<p>Gulahallama bokte guovddáš, regionála ja báikkálaš eiseválddiiguin ja eará guoskevaš aktevrraiguin</p>
<p>nannet rámmaeavttuid riikkaidgaskasaš barggu ja ovttasbarggu várás.</p>
<p>Háhkat buriid rámmaeavttuid riikkaidgaskasaš ovttasbarggu várás gulahallama ja ovttasbarggu bokte</p>
<p>sámiiguin rastá riikkarájáid ja eará álgoálbmogiiguin.</p>
<p>Čuovvolit raporteremiid ILO:ii ja ON:ii.  Váikkuhit dan ahte Davviriikkalaš sámekonvenšuvdna dohkkehuvvošii johtileamos lági mielde.  Čuovvolit Sámedikki mearrádusaid ođđa norgga-ruoŧa boazoguohtonkonvenšuvnna ektui.  Positiivvalaš ovdáneapmi nuortasámi servodagas, ja nuortasámiid ovttasbarggu viidáset ovddideapmi</p>
<p>riikarájáid rastá.</p>
<p>Váikkuhit davviguovloovddideapmái nu ahte sámi ja eará álgoálbmogiid kultuvrra ja servodaga</p>
<p>ovddideapmi nannejuvvošii.</p>
<p>Oainnusmahttit daid váttis diliid maiguin ollu máilmmi álgoálbmogat rahčet.</p>
<p>Čoahkkin olgoriikkadepartemeanttain</p>
<p>Okta dain arenain gos Sámediggi sáhttá ovddidit álgoálbmotdimenšuvnna riikkaidgaskasaš forain, lea Sámedikki ja Olgoriikkadepartemeantta (OD) gaskasaš jahkebeallásaš čoahkkimiin. 24.6.2011 deaivvadeigga sámediggepresideanta ja stáhtačálli Erik Lahnstein Kárášjogas digaštallat olgoriikapolitihkalaš áššiid main lea mearkkašupmi álgoálbmogiidda, maiddái sápmelaččaide. Áššelisttas ledje áššit mat gusket ON:i, davviguovlopolitihkkii, davviriikkalaš ovttasbargui ja Barentsovttasbargui.</p>
<p>Sámediggi muitalii iežas oassálastima birra Bistevaš Forumii New York:s. Bistevaš Forumas evttohii Sámediggi doallat konferánssa mas ráhkkanit máilmmi 2013 álgoálbmotkonferánsii. ON bealis ii leat plánejuvvon formálalaš ráhkkaneapmi máilmmikonferánsii. Seammás leat álgoálbmogat ovddastuvvon iežaset stáhtaid bokte dán konferánsii. Danne šaddá váttis álgoálbmogiidda oažžut sáni saji máilmmikonferánssas. Ráhkkaneaddji konferánsa galgá addit álgoálbmogiidda vejolašvuođa digaštallat áššiid ja oktiiordnet evttohusaid ja cealkámušaid ovdal máilmmikonferánssa. Čoahkkimis OD:in digaštallojuvvui galgá go dakkár konferánsa lágiduvvot, ja mo proseassa galgá leat dakkár ráhkkaneaddji konferánssa rádjai.</p>
<p>Maiddái ON álgoálbmogiid eaktodáhtolašfoanda ja ON álgoálbmotvuoigatvuođaid spesiáladieđiheaddji, James Anaya, raporta sápmelaččaid dili birra, digaštallojuvvojedje. Raporta váldojuvvo ovdan olmmošvuoigatvuođaráđis čakčamánus.</p>
<p>Ráđđehus lea bargamin ođđa stuorradiggedieđáhusain davviguovlopolitihka birra. Sámediggi lea gulahallamin OD:in dieđáhusa birra. Čoahkkimis deattuhii Sámediggi man deaŧalaš dat lea ahte álgoálbmotoaidnu lea čielggas dieđáhusas.</p>
<p>Eará áigeguovdilis áššit davviguovlopolitihka oktavuođas mat gieđahallojuvvojedje čoahkkimis, ledje ealáhusdoaimmaid etihkalaš njuolggadusat ja Ruošša bealde sápmelaččaid dilli.</p>
<p>Norga galgá váldit badjelasas sihke Davviriikkalaš ministtarráđi ja Barentsráđi ovdagotti. Lea maid mearriduvvon ahte Árktalaš ráđi čállingoddi galgá leat Romssas. Sámedikki ja OD gaskasaš čoahkkimis gieđahallojuvvojedje Norgga guovddáš rollat dáin orgánain. Sámediggái lea deaŧalaš ahte álgoálbmot dimenšuvdna šaddá guovddážii Norgga ovdagoddeáigodagas dán guovtti ráđis. Viidáseappot ferte Árktalaš ráđi čállingottis leat gelbbolašvuohta álgoálbmotvuoigatvuođain ja –beroštusain. Dat lei okta dain eavttuin dasa ahte Sámedikkit Ruoŧas, Norggas ja Suomas dorjo čállingotti ásaheami Romsii.</p>
<p>Aktiivvalaččat váikkuhangaskaomiid geavaheami bokte váikkuhit dan ahte Barents</p>
<p>álgoálbmotkantuvra Lujávrris bisuhuvvošii ja ovddiduvvošii viidáseappot.</p>
<p>Aktiivvalaččat váikkuhangaskaomiid bokte váikkuhit dan ahte sámi kultuvra ja servodateallin</p>
<p>bisuhuvvošii ja ovddiduvvošii viidáseappot.</p>
<p>Bargat dan ala vai máhtolašvuohta riikkaidgaskasaš konvenšuvnnaid birra mat gusket</p>
<p>álgoálbmogiidda, dás mielde maiddái ON álgoálbmotjulggaštus, buoriduvvošii.</p>
<p>Álgoálbmotvuoigatvuođaid áššedovdimekanisma (EMRIP)  - 4. sešuvdna</p>
<p>Sámediggeráđđi searvvai álgoálbmotvuoigatvuođaid áššedovdimekanismma (EMRIP) 4. Sešuvdnii. Guokte váldofáddá dán jagi ledje EMRIP dutkkus álgoálbmogiid vuoigatvuođa birra oassálastit mearridanproseassaide ja ON álgoálbmotjulggaštussii. Dutkosa oktavuođas álgoálbmogiid vuoigatvuođa birra oassálastit mearridanproseassaide doalai Sámediggi sáhkavuoru mas ledje mearkkašumit EMRIP raportii. Das dovddahuvvui doarjja raportta sisdollui mii gieđahallá deaŧalaš osiid konsultašuvdnaprosedyraid oktavuođas ja ahte álgoálbmotparlameanttat ožžot iehčanas konsultatiiva stáhtusa, seamma dásis go stáhtat ja NGO:at ON vuogádagas. Loahpas ávžžuhuvvui ahte stáhta geassá ruovttoluotta iežas jienastanreservašuvnna mii mearriduvvui álgoálbmotjulggaštusa dohkkeheami oktavuođas.</p>
<p>EMRIP loahpalaš raporta dohkkehuvvui sešuvnna loahpas mas EMRIP evttohus Olmmošvuoigatvuođaráđđái boahtá ovdan. Oktiibuot ovddiduvvojedje 8 evttohusa, mat dohkkehuvvojedje buot. Dieđáhusas refererejuvvojit dušše golbma evttohusa:</p>
<p>Evttohuvvon fáddán boahttejagi iskkadeapmái lea ain guorahallat álgoálbmogii vuoigatvuođa beassat oassálastit mearridanproseassaide, muhto dalle dakkár industriija ektui mii bargá resursaávkkástallamiin/ovddidemiin.  Viidáseappot evttoha EMRIP ahte Olmmošvuoigatvuođaráđđi ávžžuha Váldočoahkkima nu johtilit go vejolaš nannet álgoálbmogiid vuoigatvuođa beassat oassálastit ON:i, mas earret eará álgoálbmotparlameanttat (nu go Sámediggi) ožžot uhcimusat seamma stáhtusa go NGO:at ON vuogádagas.  EMRIP ávžžuha Olmmošvuoigatvuođaráđi dohkkehit Norgga bealde Sámedikki evttohusa ahte lágidit ráhkkanankonferánssa Álttás 2013:s, ja bivdá Váldočoahkkima ja stáhtaid sihkkarastit ahte dakkár ráhkkanankonferánssa loahppajurdagat váldojuvvojit mielde jagi 2014 Máilmmikonferánssa bohtosii.</p>
<p>Olmmošvuoigatvuođaráđđi meannuda EMRIP-raportta čakčamánu 20.09.2011 dán jagi, mas Sámediggi áigu leat sajis.</p>
<p>Málisčoahkkin Genèves EMRIP sešuvnnas</p>
<p>Dán jagi EMRIP sešuvnnas čohkkii Sámediggi dan 7 álgoálbmotregiovnna ovddasteddjiid mállásiidda, mas digaštallojuvvui álgoálbmogiid ráhkkaneapmi Máilmmikonferánsii 2014. Buot 7 regiovnna ledje ovddastuvvon mállásiin. Boađusin šattai ahte sohppojuvvui ráhkadit evttohusdokumeantta mas earret eará álgoálbmogiid ráhkkananstrategiijat namuhuvvojedje. Dát evttohus ovddiduvvui álgoálbmogii caucusčoahkkimii (politihkalaš čoahkkin dakkár olbmuid várás mat gullet seamma politihkalaš bellodahkii dahje ossodahkii) maŋit beaivvi, ja doppe mieđihuvvui čađahit plána. Norgga bealde Sámediggi lea okta dain geat leat čállán evttohusdokumeantta. Evttohusdokumeanta lei fidnemis 5.8.2011 rájes. Okta strategiijain lea ahte Sámediggi čađaha ráhkkaneaddji álgoálbmotkonferánssa Álttás 2013:s. Evttohusdokumeanta jorgaluvvo eaŋgasgillii, fránskkagillii, spánskkagillii ja ruoššagillii. Dát bargu jotkojuvvo.</p>
<p>11 Ođđa áššiid dieđiheapmi - čuovvoleapmi</p>
<p>Mo Sámediggeráđđi lea čuovvolan daid ođđa áššiid mat almmuhuvvojedje dievasčoahkkima áššis 20/11.</p>
<p>Evttohus 1: Sámediggi ferte bargat ođđa goikeguollenjuolggadusaiguin</p>
<p>Sámediggi oaidná buorrin dakkár ortnegiid mat addet guolásteddjiide vejolašvuođa goikadit guliid. Guollegoikadanáigodat lea máŋgga dáfus nohkan dán jagi, muhto Sámediggi áigu dás duohko váldit oktavuođa guoskevaš eiseválddiiguin ja ealáhusorganisašuvnnaiguin vai ášši čoavdašuvvá ovdal 2012 goikadanáigodaga. Sámediggi oaidná dán ášši deaŧalažžan vuotna- ja riddoguolásteami ovdáneapmái sámi guovlluin.</p>
<p>Evttohus 2: Mánáid Sámedikki ásaheapmi</p>
<p>Dievasčoahkkima jođihangoddi lea vástidan Silje Karine Muotkai čuovvolanevttohusas 2 áššis 20/11 Ođđa áššiid dieđiheapmi.</p>
<p>Evttohus 3: Dárbu oažžut guollevuostáiváldima Álttávutnii</p>
<p>Sámediggi oaidná áibbas deaŧalažžan sámi guovlluid ovdáneapmái ja ássamii ahte lea guollevuostáiváldin dain guovlluin gos dakkár doaibmabijut dárbbašuvvojit.</p>
<p>Guollevuostáiváldima oktavuođas Álttávuonas leat Sámedikkis leamaš guokte diehtojuohkinčoahkkima - 24.6.2011 ja 8.9.2011 – Álttá suohkaniin ja guoskevaš ealáhusdoaimmaheddjiiguin. Áššis leat hástalusat mat gusket sihke álgoávdnasiidda, buvttadanvugiide, logistihkkii, álggaheapmái ja ekonomiijii. Ášši ii leat loahpalaččat meannuduvvon, muhto Sámediggi háliida leat positiiva dakkár vuostáiváldinortnegii, mii sihke guhkit ja oanehis áiggis sáhttá sihkkarastit guolásteddjiide ja álbmogii muđuige guollevuostáiváldima Álttávutnii.</p>
<p>Evttohus 4: Árvvoštallat ođđa nama válgabiirii 5</p>
<p>Sámediggeráđđi árvvoštalai válgabiirre 5 nammarievdadeami mii ovddiduvvui ođđa áššin skábmamánus 2009. Dalle vástidii Sámediggeráđđi ahte ” Válgabiirenamat leat leamaš gulaskuddamis Sámediggejoavkkuin ovdalgo  sámediggeválgga láhka ja láhkaásahus dohkkehuvvojedje. Sámediggeráđđi ii oainne ahte ágga álggahit válgabiirenamaid rievdadanproseassa dál. Buot válgabiirriid namat leat leamaš seamma proseassas ovdalgo namat dohkkehuvvojedje.” Sámediggeráđđi ii oainne ahte livčče boahtán ođđa ákkat mat dagahivčče ahte válgabiirenama berre árvvoštallat ođđasis.</p>
<p>Mii guoská oktavuhtii jagi 1990-mannosaš Báikenammaláhkii, de lea lága ulbmil fuolahit báikenamaid kulturmuitun, ja mearridit daidda čállinvuogi, ja nu váikkuhit máhtu namaid birra ja daid aktiivva geavaheami. Báikenamma lea § 2a) vuođul mearriduvvon ná: báikenamma, geográfalaš čuoggáid, linnjáid ja guovlluid namma maid sáhttá darvvihit kártii. Válgabiirenamat leat stuorra guovlluid ráhkaduvvon namat eai ge leat báikenamat nu mo láhka čujuha, ja danne ii gusto báikenammaláhka válgabiirenamaide.</p>
<p>Evttohus 5: Lullisámegiela ja eará sámi fágaid oahpu birra Norggas ja Ruoŧas</p>
<p>Stáhta Loatnakássa dálá doaibmi njuolggadusaid vuođul ii addojuvvo oahppodoarjja oasseohppui Ruoŧas. Loatnakássa njuolggadussan lea ahte neahttaoahppu galgá leat norgga oahppobáikkis. Dál lea nu ahte studeanttat geat háliidit lohkat máttasámegiela eanet go dan 60 čuoggá maid HiNT – Davvi-Trøndelaga allaskuvla – fállá, jotket C- ja D-kurssain UmU – Upmi universitehtas, Ruoŧas. Jus galgá oažžut oahppodoarjja Stáhta Loatnakássas oasseohppui Ruoŧas, de ferte studeantta norgga oahppoásahus dohkkehit dan fága dahje oahpu oassin oahpus maid lea čađaheamen. Ferte leat studeantan dakkár Norgga oahppoásahusas, mas lea studeantalonohallanšiehtadus guoskevaš oahppoásahusain ja dalle dan fágas maid háliida lohkat. Dakkár oahppolonohallanšiehtadus addá vejolašvuođa ja vuoigatvuođa oažžut doarjaga Stáhta Loatnakássas oahpu várás. Dakkár studeantalonohallanšiehtadus guoskevaš oahppoásahusaid gaskkas ferte leat čielggaduvvon ovdalgo vejolaš oahppu álggahuvvo.</p>
<p>Dál eai leat dakkár šiehtadusat makkárge máttasámi ohppui. Go UmU fállá oahpu sihke máttasámegielas ja eará sámi fáttáin, de oaidná Sámediggi dárbbašlažžan oažžut HiNT ja UmU gaskasaš šiehtadusa dakkár oahppolonohallamiid várás. Sámediggi lea bivdán HiNT geahčadit vejolašvuođaid oažžut ovttasbarggu UmU:in. Sii ledje mielas dasa ja áigot bargat viidáseappot áššiin. Ulbmil lea ahte dakkár HiNT ja UmU gaskasaš lonohallanšiehtadus galgá dahkat vejolažžan HiNT studeanttaide lohkat sierranas sámi fágaid UmU:s ja seammás addit daidda vuoigatvuođa oažžut oahppodoarjaga Stáhta Loatnakássas. Ovttasbarggu bokte sáhttá ráhkadit ollislaš máttasámegieloahpu bachelorprográmmas.</p>
<p>Sámediggi áigu čuovvolit ášši.</p>
<p>Evttohus 6: Bartahuksen ja bartaguovloplána Uhca Liidnavuonaži s</p>
<p>Dábálaččat lea nu ahte gielddat várrejit areálaid bartahuksemii bajimus areálaplánas, gielddaplána areálaoasis. Dohkkehuvvon areálaplána lea deaŧaleamos stivrenreaidu buot gieldda areálahálddašeamis. Areálageavaheapmi mearriduvvo lagaš ovttasbarggus eará guoskevaš berošteddjiiguin, ležžet dal kultur- ja birasgáhttenberošteaddjit, eanadoallo- ja boazodoalloberošteaddjit vai iešguđet huksenberošteaddjit. Šiehtadallamat daid ollu berošteddjiid gaskkas mearridit loahpas dakkár plána, ii čatná buot areálageavaheami mearriduvvon áigodahkii.</p>
<p>Guovllut gos háliiduvvo hukset barttaid várrejuvvojit almmolaš eatnamiidda dahje priváhta eatnamiidda. Bartasajit várrejuvvojit plánas guovtti sierranas prinsihpa vuođul:</p>
<p>- bartasajit muddejuvvon guovllus - bartasajit maidda sáhttá hukset lávdadit ráddjejuvvon guovllu siskkobealde</p>
<p>Bartasajit muddejuvvon guovllus:</p>
<p>Finnmárkkus lea nu ahte gielddat dat ráhkadit muddenplánaid bartahuksemavárás Finnmárkkuopmodaga (FeFo) eatnamiin, ja priváhtat fas plánejit iežaset eatnamiin. Bartasajiid lea dattetge eaiggát gii juohká. Finnmárkkus dat mearkkaša ahte FeFo juohká bartasajiid iežas opmodagain. Bartasajit vuorbáduvvojit. Buot ohccit leat ovtta dásis ja sis lea seamma stuorra vejolašvuohta fidnet opmodaga. Vai gieldda iežas ássiin lea stuorát vejolašvuohta go earáin oažžut bartasaji, diktá FeFo gielddaid juohkit 50 % bartasajiin gieldda fásta ássiide. Dat dáhpáhuvvá muddejuvvon bartasajiid vuosttaš vuorbádeamis. Álttá suohkan ii leat geavahan dán vejolašvuođa.</p>
<p>Jus priváhta eanaeaiggát bidjá ovdan muddenplána bartasajiid várás, ja gielda dan dohkkeha, de son beassá vuovdit daid nu mo ieš háliida.</p>
<p>Lávdaduvvon bartahuksen: Bartasajiide lassin muddejuvvon guovllus lea maid vejolaš hukset lávda dakkár ráddjejuvvon guovlluide, mat leat várrejuvvon dasa gielddaplána areálaoasis. Dát leat vuosttažettiin priváhta eatnamiin, muhto muhtun muddui maiddái FeFo eatnamiin. Jus priváhta eanaeaiggát oažžu bartasajiid hukset lávda, de son beassá friija juohkit dáid bartasajiid nu mo ieš háliida.</p>
<p>FeFo njuolggadusat maid vuođul sáhttá oidit gieldda iežas ássiid bartasajiid juohkima oktavuođas, eai gusto vejolaš bearašlahtuide mat orrot olggobealde gieldda. Dakkár juohkinprinsihpa livččii lossat hálddašit. Sáhttá leat eahpečielggas mii oaivvilduvvo bearašlahtuin, man guhkás galgá fuolkevuohta mahkáš lohkkojuvvot? Ja gii dan galgá dárkkistit? Dasa lassin lea opmodagaid vuovdin friija Norggas. Dat mearkkaša ahte bartaeaiggádis lea friijavuohta vuovdit geas ieš háliida, ja goas son dan háliida.</p>
<p>Vejolaš gáržžideapmi dás sáhttá váikkuhit duođalaččat haddedássái, maid gal eai leat gallis geat háliidit. Álttá suohkanplána areálaoassi bidjá gáibádusaid bartasajiid huksenplánaide ráddjejuvvon guovllus Uhca Liidnavuonažis. Dohko lea vejolaš hukset eanemusat 15 bartta. Guovlu lea priváhta opmodat. Dasa lassin lea vejolaš hukset lávda Uhca Liidnavuonažis. Stuorra Liidnavuonas (Mariviikas) lea vejolaš hukset 5 bartasadjái dakkár eatnamis mii lea muhtumassii priváhta ja muhtumassii FeFo-eana. Álttá suohkanii dieđihit ahte sis lea oktavuohta FeFo:in vai buorebut besset stivret lávda bartahuksema. Jurdda lea ahte dat galgá addit sidjiide buoret vejolašvuođa háhkat bartasaji deike, geain ii deaivva leat priváhta opmodat guovllus.</p>
<p>Evttohus 7: Ovddasmanni prošeakta boarráset sápmelaččaide Oslos</p>
<p>Barggadettiin Sámedikki ja Oslo gieldda gaskasaš ovttasbargošiehtadusain lea sámediggeráđđi ovddidan kultuvrii heivehuvvon divššu ja fuolahusa boarráset sápmelaččaide Oslos. Mii leat čujuhan sámi boarrásiid dillái giela ja gulahallama ektui, go gielddain leat hástalusat jus buohccit boarisvuođa ja/dahje eará dávddaid geažil šaddet ovttagielalaš sápmelažžan ja divššáriin ii leat sámi giella- ja kulturgelbbolašvuohta. Giella- ja kulturgelbbolašvuohta bar</p>
<p>Mo Oslo gielda vállje dustet hástalusaid lea vuosttažettiin sin iežaset ovddasvástádus, muhto sámediggeráđđi áigu váikkuhit ahte boarráset sápmelaččat Oslos ožžot nu buori dili go vejolaš. Mii áigut earret eará čájehit ovdamearkkaid mo eará gielddat leat dusten sullasaš hástalusaid. Oslo gielda oažžu maid dieđuid daid doarjjaruđaid birra, maid Sámediggi hálddaša dearvvašvuođa- ja sosiálaprošeavttaide dan várás ahte láhčit dearvvašvuođa-, sosiála- ja fuolahusprošeavttaid sámi geavaheddjiide.</p>
<p>NSR ovddasmanniprošeaktaevttohus boarráset sápmelaččaid várás Oslos presenterejuvvo maiddái Oslo gildii. Dan oktavuođas lea lunddolaš orienteret Nationála buohcceviessobálvalusaid ovddidanguovddáža birra mii aiddo lea ásahuvvon sámi álbmoga várás, mii dáidá sáhttit veahkehit Oslo gieldda máhtuin ja jurdagiiguin.</p>
<p>Nubbi doaibmabidju masa sámediggeráđđi áigu čujuhit, lea dearvvašvuođaprošeakta Várdobáikkis maid Sámediggi maid lea dorjon ekonomalaččat máŋga jagi. Dat guovtti gieldda gaskasaš ovttasbargoprošeakta mii lea lasihan diehtomielalašvuođa ja máhtu sámi giela ja kultuvrra birra, sámi boarráset geavaheddjiid birra ja sin dárbbuid birra ásahusain ja rabas fuolahusas. Dearvvašvuođadeaivvadeamit Várdobáikkis lea buorre ovdamearkan mo sii leat nagodan čohkket ja ráhkadit čoahkkananbáikki guovllu boarráset sápmelaččaid várás, gos sii leat beassan deaivat earáid, hállat sámegiela, borrat árbevirolaš sámi borramuša ja čađahit iešguđetlágan doaimmaid. Várdobáiki lea dearvvašvuođadeaivvademiid bokte addán dieđuid gielddaide earret eará sámi buhcciid dárbbuid birra.</p>
<p>Dál ii leat sierra fálaldat sámi boarrásiidda Oslo ja dan birrasis eai ge guovllu boarráset sápmelaččat leat organiserejuvvon joavkun. Go ráhkada čoahkkananbáikki/birrasa Oslo ja birrasa boarráset sápmelaččaid várás, de lea álkit oktiiordnet boarrásiid jiena ja nu kártet hástalusaid ja dárbbuid vai sáhttá duhtadit sámi boarrásiid dárbbuid buoremus ja ulbmilleamos lági mielde.</p>
<p>Sámediggeráđđi áigu čuovvolit Oslo gieldda dan barggus ahte fuolahit sámi buhcciid ja geavaheddjiid/boarrásiid vuoigatvuođaid ja dárbbuid dearvvašvuođa- ja fuolahussuorggis.</p>
<p>Evttohus 8: Sihkkarastit doaimma prošektii Nuoraj TV – julevsámi mediafálaldat</p>
<p>NuorajTV doaimmaid 2010 čavčča geahččalanáigodahkan ja lihkostuvai hui bures. Sámediggi, Nordlándda fylkkasuohkan ja Bargo- ja searvadahttindepartemeanta ruhtadedje geahččalanprošeavtta. Sámediggeráđđi lea 2011:s gulahallan máŋgii sihke NuorajTv doaimmahusain ja prošeaktajođiheddjiin, ja muitalan Kulturdepartementii prošeavtta birra. NuorajTv ii leat ohcan ruđaid doibmii 2011:s Sámedikkis. Dasa leat máŋga siva, nu go váilevaš olmmošlaš resurssat ja ahte olbmot leat oahpu gazzamin. NuorajTv háliida 2012 rájes oažžut ollásit ruhtaduvvot julevsámegielat doaimma ja maiddá máttasámegielat doaimmahusa, earret eará ruđaiguin Sámedikkis. Sámediggeráđđi lea dieđihan ahte bohtá ohcan NuorajTv doibmii 2012 várás.</p>
<p>Sámediggeráđđi lea ovttaoaivilis das ahte lea deaŧalaš áŋgiruššat mediafálaldagain sámi mánáid ja nuoraid várás, erenoamážit julev- ja máttasámegillii. Sámediggeráđđi oaidná hui positiivan ahte NuorajTv áigu bidjat návccaid interneahttafálaldahkii nuoraid várás dáid goappašiid sámi gillii. Sámediggeráđđi máhccá NuorajTv doaimma ruhtadangažaldahkii go sin ohcan boahtá.</p>
<p>Evttohus 9: Ealáhushutkan dehálaš guovllupolitihkalaš váikkuhangaskaoapmi</p>
<p>NSR:s lea riekta go dadjet ahte iskkadeapmi čájeha ahte eanet nuorat mat leat leamaš mielde ohppiid- ja nuoraidfitnodagain, álggahit iežaset doaimma rávesolmmožin, go dat mat eai leat leamaš mielde dakkár fitnodagain. Danne lea deaŧalaš eanet návccat geavahuvvojit ohppiid- ja nuoraidfitnodagaide maiddái sámi guovlluin. Dat lasihivččii álggaheddjiidlogu dáid guovlluide. Ungt</p>
<p>Sámediggeráđđi áigu dán vuođul ságastallat Ungt entreprenørskapain mo sáhttá nannet áŋgiruššama ohppiid- ja nuoraidfitnodagaiguin sámi guovlluin. Dasa lassin lea guoskevaš ságastallat mo Ungt entreprenørskap sáhttá nannet iežas sámi gelbbolašvuođa ja mo organisašuvdna sáhttá ovttasbargat Sámedikkiin.</p>
<p>Evttohus 10: Sámediggi háliida eambbo giellaguovddážiid</p>
<p>Sámediggeráđđi lea ovttaoaivilis ahte giellaguovddážat leat dehálaš arenat sámegielaid ovddideamis ja nannemis. Go galgá giela seailluhit lea deaŧalaš ahte gávdno bistevaš báiki gos olbmot sáhttet finadit go dihtet ahte doppe beassá sámástit, ja giellaguovddáš iešalddis čalmmustahttá sámegiela ja  buktá oidnosii báikki sámevuođa. Otne lea nu ahte Sámediggi ii sáhte ásahit giellaguovddážiid. Juohke suohkan ferte ieš válljet movt sidjiide heive buoremusat bargat sámegiela ovddidemiin ja nannemiin, ja fertejit ieža válljet ásahit go giellaguovddáža. Sámediggeráđđi lea dál bargame ovttasbargošiehtadusaiguin hálddašanguovllu suohkaniiguin. Ráđđelahttu Ellinor Marita Jåma lea dan dihte doallan čoahkkimiid juohke suohkaniin ja juohke fylkkasuohkaniin. Dáin čoahkkimiin lea ráđđelahttu ovddidan maid Sámediggi atná dehálažžan go suohkanat ja fylkkasuohkanat galget ráhkadit šiehtadusaid. Dáin čoahkkimiin lea Ellinor Jåma deattuhan dan, ahte  giellaguovddážat leat dehálaččat sámegielaid ovddideamis ja nannemis.</p>
<p>Evttohus 11: Ovdaprošeakta Henrik Kvandahl museii</p>
<p>Sámediggeráđđi atná positiivan go Várdobáiki ohcá ovttasbarggu Henrik Kvandahla barggu kártemii, duođašteapmái ja gaskkusteapmái. Sámediggeráđđi oaidná maiddái ahte dát ovttasbargu sáhttá maiddái vuolggahit sámi ovddasmanni Henrik Kvandahla bargguid gaskkusteami ja hálddašeami. Viidáseappot atná Sámediggeráđđi positiivan go bargu organiserejuvvo Várdobáikki sámi guovddáža doibmii Oassečielggadeami vuođul mii dadjá ahte Davit Nordlándda ja Romssa fylkka sámi museadoaibma berre čohkkejuvvot Várdobáikki museadoibmii. Sámedikki bušeahtas leat várrejuvvon ruđat sierranas ulbmiliidda ja dat juogaduvvojit ohcama vuođul. Ohcan mas lea prošeaktačilgehus árvvoštallojuvvo dalle gustojeaddji vuoruhemiid vuođul.</p>
<p>Evttohus 12: Oahpahusfálaldat sámegielas rávisolbmuide</p>
<p>5-jagi rávesolbmuid oahpahusprográmma sámegielas maid Sámi allaskuvla lea ožžon bargun ovddidit ja čađahit, lea prográmma man mihttomearri lea háhkat eanet aktiivva sámegielgeavaheddjiid. Dán rávesolbmuid oahpahusprográmma ulbmiljoavkun lea buot sápmelaččat geat eai hála sámegiela viiddes geográfalaš guovllus ja erenoamážit dain guovlluin gos dáruiduhttin lea dagahan stuorámus vahágiid. Dát rávesolbmuid oahpahusprográmma galgá heivehuvvot báikkálaš dárbbuide. Sámi allaskuvla bargá dál ovttas measta buot giellaguovddážiiguin mat galget veahkehit geavatlaš čađahemiin.</p>
<p>Dát fálaldat lea vuosttažettiin dakkár fálaldat mas sii geat eai hála sámegiela, galget beassat hárjehallat hállat sámegiela. Dát fálaldat lea vuođđo- ja joatkkaoahppodásis. Sámediggi oaidná ahte viidáset giellahárjehallan maŋŋá kurssa lea deaŧalaš. Sámediggi áigu oahpahusdieđáhusastis mii dál biddjojuvvo ovdan, árvvoštallat mo buoremusat sáhttá láhčit dilálašvuođaid deaivvadansajiide gos sáhttá geavahit ja viidáseappot ovddidit sámegiela. Dát áimmahuššojuvvo eanet gielladieđáhusas.</p>
<p>Sámi servodat dárbbaša eanet sámegielat studeanttaid, lea maiddái deaŧalaš ahte Sámi allaskuvla maiddái láhčá dilálašvuođaid dasa ahte maiddái sii geat eai hála sámegiela, galget sáhttit šaddat sámegielagin ja oažžut vejolašvuođaid váldit sámegielat alit oahpu.</p>
<p>Evttohus 13: Háhkat boarrásiidda ja guhkitáiggi buhcciide árgabeaivvi mas lea sisdoallu huksejuvvon iežaset giela ja kultuvrra nala</p>
<p>Sámedikki váldomihttomearri lea sihkkarastit dearvvašvuođa-, sosiála- ja fuolahusfálaldaga sámi álbmogii. Dat mearkkaša ahte fálaldat galgá heivehuvvot sámi álbmoga dárbbuide. Eaktun lea earret eará ahte dearvvašvuođa-, sosiála- ja fuolahusbargit miehtá riikka ožžot oahpu sámi gielas ja kultuvrras, viidáseappot ahte mihttomearit čadnojuvvojit stivrendokumeanttaide ja ahte doaibmabijut ráhkaduvvojit ja čađahuvvojit bálvalusas.</p>
<p>Dearvvašvuođa- ja sosiálabálvalusat leat stáhta ovddasvástádusa vuođul geatnegahttojuvvon lága bokte Norggas, mas gielddain lea ovddasvástádus vuođđodearvvašvuođabálvalusas ja regionála dearvvašvuođadoaimmain buohcceviesuin ja spesialistadearvvašvuođabálvalusas. Sámedikki rolla bálvalusfálaldagain lea čájehit mat sápmelaččaid dárbbut leat ja gozihit ahte sámi vuoigatvuođat ollašuhttojuvvojit.</p>
<p>Sámediggi lea bargan ja bargá ain ollu dásiid ja oassálastiid ektui sihkkarastin dihtii ahte sámi boarrásat fuolahusásodagain, buohcceruovttuin ja buohcceviesuin galget oažžut kultuvrii heivehuvvon divššu ja fuolahusa. Dat dáhpáhuvvá gulahallama, konsultašuvnnaid ja ovttasbarggu bokte guovddáš eiseválddiiguin, gielddaiguin, fylkkagielddaiguin ja eará guoskevaš oassálastiiguin main lea ovddasvástádus bajimus láidestusain ja láhkaaddimis bálvalusfálaldaga čađaheami oktavuođas.</p>
<p>Dasa lassin lea Sámediggi máŋggaid jagiid juolludan ruđa gielddaid dearvvašvuođa- ja sosiálabálvalusaid ja eará oassálastiid prošeavttaide, maid ulbmil leamaš ovddidit máhtu sámi giela ja kultuvrra birra veahkkebálvalusas. Daid prošeaktaruđaid árvvoštallan maid Sámediggi lea juolludan 2001-2007, čájeha ge ahte doarjagiin lea leamaš buorre ávki máhttui ja áddejupmái sámi kultuvrra ja giela birra dearvvašvuođa- ja sosiálabálvalusas, ja erenoamážit boarrásiidfuolahusas ja geriatriijas.</p>
<p>Dan jagi lea earret eará juolluduvvon doarjja guovtti prošektii Sámi álbmoga buohcceruoktobálvalusaid nationála ovddidanguovddážis. Nubbi lea almmuhit girjji mas leat artihkkalat dan birra mo sámi buohccit vásihit deaivvadeami gieldda dearvvašvuođabálvalusa dikšo- ja fuolahusbargiiguin ja nubbi fas prošektii sámi borramušvieruid nannen buohcceruovttuin ja birrajándorásodagain gos sámi buohccit ásset.</p>
<p>Sámediggi lea maiddái ovttas Kárášjoga gielddain veahkehan ásahit Sámi álbmoga buohcceruoktobálvalusaid nationála ovddidanguovddáža. Dat lea 5-jagi prošeakta mii álggahuvvui 2011:s, man váldobargamuššan lea áŋgiruššat máhtuin ja kvalitehtain ja láhčit buohcceruoktofálaldagaid sámi álbmogii. Okta jagi 2011 doaibmabijuin lea ahte sámegiela hálddašanguovllu gielddat galget bargat ásahemiin buriid heivehuvvon bálvalusaid iežaset fáddásurggiin. Gávcci fáddásuorggi leat válljejuvvon: Termináladikšu, Bávččasváidudeapmi, Árbevirolaš sámi dikšun, Fuolkevuohta, Reminiseansabargu, Dávvaid ja dearvvašvuođa ádden, Borramuš ja biebmu/váilebiebman, Luohttámušduddjon.</p>
<p>Dearvvašvuođadoaimmain dat lea ovddasvástádus sámi kultuvrii heivehuvvon fuolahus- ja doaibmafálaldagas. Sámedikkis leat jahkásaš konsultašuvnnat dearvvašvuođa- ja fuolahusdepartemeanttain dearvvašvuođadoaimmaid bargamušdokumeanttaid hárrái dan ektui ahte sihkkarastit sámi dárbbuid ja vuoigatvuođaid. Viidáseappot lea Sámedikkis leamaš konsultašuvnnat ieš dan Ovttasdoaibmanođastusa birra ja ođđa láhkaaddima birra mii das čuovvu.</p>
<p>Sámediggeráđđi lea oaidnán ahte dálá dearvvašvuođa- ja fuolahusbálvalusas sihke gieldda ja regionála dásis lea buorebut kultuvrii heivehuvvon bálvalusfálaldat sámi boarrásiidda. Danne áigu Ráđđi maiddái boahtteáiggis áŋgiruššat iešguđet doaibmabijuiguin vai sámi boarrásiid giella ja kultuvra fuolahuvvo, beroškeahttá gos riikkas dal orošedje, vai sámi boarrásiid iešárvu ja eallinkvalitehta fuolahuvvo.</p>
<p>Evttohus 14: Doaibmaplána sámi riddo- ja vuotnaguovlluide</p>
<p>Sámediggeráđis lea dan konsultašuvdnaortnega bokte mii formaliserejuvvui ja dohkkehuvvui 2005:s, leamaš eanet ja eanet ovttasdoaibman ja gulahallan almmolaš eiseválddiiguin. Dan áššis ahte sihkkarastit sámi ja báikkálaš guolástusberoštumiid (Riddolávdegotti evttohus - NOU 2008:5) lea Sámediggeráđđi ožžon dohkkehuvvot erenoamáš deaŧalaš osiid go guoská dasa ahte ođasmahttit ja sihkkarastit guolástusberoštusaid mearrasámi guovlluin.</p>
<p>Dan šiehtadusbohtosa vuođul maid Sámediggeráđđi ja Guolástus- ja riddodepartemeanta leat soahpan, ožžot sihke báikkálaš guolásteaddjit ja Sámediggi dakkár hálddašan- ja gulaskuddanortnegiid mat addet álbmogii áibbas ođđa ja earalágan vejolašvuođa go ovdal ovddidit iežaset oainnuid mariidna resurssaid hálddašeamis ja geavaheamis sámi guovlluin. Dan oktavuođas oaidná Sámediggeráđđi uhccán áigeguovdilin ráhkadit doaibmaplána okto, ii ge dan geahččat stuorát oktavuođas daid proseassaid ektui mat leat čađahuvvomin.</p>
<p>Mearkkašupmi, NSR:a sámediggejoavku, Aili Keskitalo</p>
<p>NSR sámediggejoavkkus leat muhtun mearkkašumi Sámediggeráđi doaibmadieđáhussii áigodagas</p>
<p>Sámediggeráđi dieđáhusas daddjojuvvo juoga dan birra mo Ráđđehusa doaibmaplána sámegiela birra lea čuovvoluvvon, muhto ii daddjojuvvo dieđáhusas njuolgga ahte gulahallan ráđđehusain ii leat áibbas buorre. Mii čujuhit gulahallančoahkkimii Máhttodepartemeanttain Oslos geassemánu 16.-17. b. 2011. Doppe digaštallojuvvui sámegielaid doaibmaplána. 400 000 ru lei várrejuvvon Elgå Opplæring:i terminologiija ja oahpponeavvuid ráhkadeapmái. Čoahkkinprotokollas boahtá ovdan ahte ”Sametinget ønsker at tildeling til tiltakene drøftes før de settes i verk, da Sametinget har ansvar for utvikling av samiske læremidler og ønsker at utviklingen sees i sammenheng, slik at det ikke blir overlapping. Sametinget og Fornyings- og administrasjonsdepartementet tar nærmere kontakt om saken.” Dan oktavuođas oažžu dadjat ahte orru leamen nu ahte Sámedikki rolla sámegielaid doaibmaplána ektui ii leat doarvái nanus.</p>
<p>Mii guoská stuorradiggedieđáhussii boahtteáiggi mánáidgárddi birra, nu gohčoduvvon Øie-lávdegoddi, de boahtá dieđáhusas ovdan ahte Sámediggi ii leat ovddastuvvon lávdegottis. Ohcaluvvojit evttohusat lávdegotti bargui Sámedikki bealis. Lea deaŧalaš deattuhit ahte sámi ovddastus dakkár lávdegottiin mearkkaša hui ollu vai lea váikkuhanfápmu áššiide. Sámediggeráđis lea dieđáhusa mielde leamaš čoahkkin Øie-lávdegottiin 23.08.11. Dán čoahkkimis lei maiddái berret vuoruhuvvot oassálastin bajásšaddan-, fuolahus- ja oahppolávdegoddái, go dat lea deaŧalaš ášši lávdegotti doaimma váldoguovllus, ja dannego  stuorra mánáidgárdedieđáhus lea dieđihuvvon Sámedikkis 2012:s.</p>
<p>Ášši 27/11 Guolástanvuoigatvuohta mearrasámi guovlluin dohkkehuvvui uhca eanetloguin Sámedikkis geassemánus. Mii registreret fuolastusain ahte dieđáhusa mielde ii leat ášši čuovvoluvvon mange láhkai. Dás lea hui stuorra vuostálasvuohta dan stuorra hohppui mii eanetlogu bealis lei oažžut meannuduvvot ášši. Go ii leat mihkkege dahkkojuvvon, de lea guovdil jearrat ahte ii go livččii lean vuogas vuordit áššiin dán dievasčoahkkimii, ja de meannudit dan vuđoleappot. Dás han lea sáhka mearrasámi servodaga boahtteáiggis, ja sámi organisašuvnnaid 40 jagi barggus mearrasámi vuoigatvuođaiguin.</p>
<p>Dieđáhusas boahtá ovdan ahte Máhttodepartemeanta muitalit dan raportta viidáset meannudeami birra, mii gieđahallá ohppiid fága- ja diibmojuogu geain lea sámegiella oahpus. Raporta ii leat leamaš gulaskuddamis, ja dan dat lei berret ovdalgo ášši ovddiduvvo Oahppodepartemeantta oahppoossodaga njunuščoahkkimii čakčamánus. Sámi fágaolbmot, fuolaheaddjit ja earát geaidda ášši guoská ledje galgat beassat ovddidit mearkkašumiid raportii ovdalgo ášši meannuduvvo.</p>
<p>Dieđáhusas boahtá ovdan ahte sámediggeráđđi rávve ja veahkeha jorgalemiiguin, sihke telefovnna ja epoastta bokte, maiddái sámi tearpmaid oktavuođas, sihke davvi-, lulli- ja julevsámegillii, siskkáldasat ja olgguldasat. Ii han dat gal leat duohta? Gii sámediggeráđi lahtuin fuolaha dán barggu ráđis? Ferte leat eanet ulbmillaš ahte Sámedikki hálddahus geavahuvvo dán oktavuođas?</p>
<p>Registrerejuvvo ahte ovddasvástádus dásseárvvus ii šat gula sámediggepresideantta Egil Olli áššesurggiide. Lea ovdal jerrojuvvon dievasčoahkkimiid oktavuođas guđe áššesuorggit gullet guđe sámediggeráđđelahttui. Almmolašvuhtii ja Sámedikki parlamentarihkkáriidda mearkkaša hui ollu diehtit gii gieđahallá guđe áššiid sámediggeráđis. Ferte almmuhit albma láhkai go áššesurggiid lonuhit sámediggeráđis ja guđe beaivvi rájes dat gusto, ja ii berre dahkkojuvvo vaikke goas. Eanetlogu ágga geassit sámediggeráđi eret dievasčoahkkimis lei earret eará galggaš šaddat čorgadet ja čielgaset ovddasvástádusdilli. Mii eat oainne ahte sámediggeráđđi lea nagodan dan ollašuhttit dán rádjai.</p>
<p>Lea uhccán duhtadahtti ahte deaŧalaš Ovttasdoaibmanođastusa čuovvoleapmi lea ožžon nu uhccán fuomášumi sámediggeráđi bealis áigodagas, earret oassálastima stuorradiggegulaskuddamii. Ii lea doarvái gulahallat dušše Stuorradikkiin dán áššis, ferte hui viidát bargat maiddái gielddaid ja fágabirrasiid ektui mat duođai fállet dearvvašvuođabálvalusaid geavaheddjiide. Sámedikki váilevaš áŋgiruššan sáhttá earret eará leat dagahan ahte deaŧalaš prošeavttat nu go máŋggakultuvrralaš dearvvašvuođaguovddáš Divttasvuonas ii lea ožžon ruhtadeami Dearvvašvuođa- ja fuolahusdepartemeanttas. Sámediggi lea ovdal veahkehan guovddáža ovdabarggus Dearvvašvuođa- ja sosiálaruđaiguin, ja danne das lea ovddasvástádus sihkkarastit čuovvoleami.</p>
<p>Mii guoská áššái neahttasiidduid birra sámi nuoraid várás, de lei berret boahtit ovdan goas dát neahttasiiddut galggašedje ilbmat plána mielde. Jahki lea juo vássán dan rájes go neahttabáiki Infonuorra heaittihuvvui, ja lea deaŧalaš ahte dovddahuvvo konkrehta goas ođđa neahttasiiddut galget ilbmat.</p>
<p>Sámedikki 2011 bušeahta meannudeami oktavuođas evttohii NSR nuoraidáŋgiruššama, mii earret eará galggai mannat julevsámi fálaldahkii NuorajTV. Dán evttohusa ii dorjon Sámedikki posišuvdna, ja lea šállošahtti go NuorajTV doaibma gaskkalduvai 2011:s. Lea veaháš imaš go dál ráđi dieđáhusas deattuhuvvo man deaŧalaš dakkár mediafálaldat lea sámi mánáide ja nuoraide, ja eaktuduvvo ahte 2012 várás nákcejit dán čuovvolit bušeahttameannudeamis.</p>
<p>Lea viehka šállošahtti go Njávdán duhátjagibáikin ja ođđa museavisttiin ii leat vel rahppojuvvon. Sihke nuortalaččat, álbmot muđui ja Mátta-Várjjaga gielda lágideaddjigieldan leat guhkit áiggi juo vuordán duhátjagibáikki, ja lea áibbas deaŧalaš ahte sámediggeráđđi čuovvola ášši sihkkarastin dihtii ahte duhátjagibáiki rahppojuvvo nu johtilit go vejolaš.</p>
<p>NSR váillaha ahte čuovvoluvvo dat ovdaprošeakta mii galgá guorahallat Álttá-Guovdageainnu-ášši duođaštusguovddáža ásaheami Mázii. Sámediggi juolludii 2010:s ruđaid ovdaprošektii maid mii rehkenastit dál leat luvvejuvvon RiddoDuottar Musea bealis. Eaktuduvvo ahte ášši čuovvoluvvo Sámedikki 2012 bušeahtas ruđaiguin ovdaprošeavtta čuovvoleapmái.</p>
<p>Lea hirpmástuhtti go Sámediggi ii leat dieđihuvvon dan lávdegotti nammadeami birra, mii galgá bargat kulturpolitihkain. Ii ge leat Sámediggái dieđihuvvon mii lea lávdegotti barggu mandáhta, ii ge leat bovdejuvvon searvat dan hábmemii. Lea šállošahtti go Sámediggi ii leat searvvahuvvon aktiivvalačča hábmet boahtteáiggi kulturpolitihka. Mii oaidnit viidáseappot ahte lávdegottis leat mielde resursaolbmot vuosttažettiin stuorát norgga gávpogii, mii lea váttisvuohtan go geahččá guovlopolitihkalaččat kulturpolitihka ekt</p>
<p>Dieđáhusas boahtá maid ovdan ahte sámediggepresideanta Egil Olli ii leat lihkostuvvan oažžut oktavuođa eanadoalloministariin Lars Peder Brekk:in boazodoallohálddašeami organiserema oktavuođas maid Eandoallo- ja biebmodepartemeanta ieš okto lea evttohan. Dát lei maid fáddán Sámedikki dievasčoahkkimis geassemánus, go sámediggeráđđelahttu Ellinor Jåma ii lean nagodan oažžut telefonoktavuođa stáhtaráđiin vaikko lei máŋgii geahččalan. Lea fuolastahtti go EBD stáhtaráđđi čájeha nu uhccán beroštumi ja árvvuatnima ahte oažžut gulahallama Sámedikki politihkalaš njunušgottiin. Ii ge leat čielggasmahttojuvvon mo Sámediggi lea searvan bargui boahttevaš biebmodieđáhusain mii lea dieđihuvvon. Sivva lea ballat ahte váilevaš návccat oažžut oktavuođa stáhtaráđiin sáhttet váikkuhit negatiivalaččat Sámedikki čađahanfápmui boahttevaš eanandoallo- ja biebmopolitihka sisdoalu ektui. Dán dieđáhusas vurdojuvvo ahte eanadoalloáššit main lea stuorra mearkkašupmi sámi boanddaide, gieđahallojuvvojit almmá Sámedikki vejolašvuođa beassat ovddidit beroštusaid mat leat hui deaŧalaččat sámi eanadollui.</p>
<p>Boazodoallohálddahusa ođđasisorganiserenproseassa lea duođaštan váilevaš gulahallama Sámedikki ja eará eiseválddiid gaskkas. Lea hui moaittehahtti go almmolaš boazodoallohálddahus galgá ođđasisorganiserejuvvot dan haga ahte Sámediggi ja guoskevaš bealit leat beassan oassálastit dan bargui ahte árvvoštallat mo lobálašvuohta sámi servodagas galgá fuolahuvvot buoremusat.</p>
<p>Mii gávnnahit ahte dieđáhusas lea máinnašuvvon ođđa vuohki mo konsulteret formálalačča guovddáš eiseválddiiguin, namalassii konsultašuvnnat e-poastta bokte divatláhkaásahusa ektui geavahannjuolggadusaid rihkkuma oktavuođas ja bággosáhkohanláhkaásahusa oktavuođas. Lea miellagiddevaš oažžut čielggasin lea go dát dakkár bargovuohki maid mii sáhttit vuordit eanet boahtteáiggis, earret eará dannego orru leamen nu ahte leat muhtun hástalusat dan oktavuođas ahte beassat gulahallat ovddasvásttolaš ministariiguin sámediggeráđi bealis.</p>
<p>NSR ovddidii ođđa ášši Sámedikkis geassemánus 2010:s mirkoluoitimiid birra Mátta-Várjjat ruvkkis Báhčaveaivuonas. Ášši vástiduvvui dievasčoahkkimis čakčamánu 2010. Sámediggeráđđi dajai dalle ahte sii áigo čuovvolit ášši viidáseappot Klif ektui ja eará almmolaš instánssaid ektui ovddasguvlui. Fáddá lea hui áššeguovdil, maiddái boahtteáiggis go jurddaša ruvke- ja mineráladoaimmaid plánema ja álggaheami birra eará sajiin Finnmárkkus ja riikkas muđui.</p>
<p>Mearraluossaguolástanáššái oažžu dadjat ahte eai leat vel ožžon doarjaga viiddidit bivdoáiggiid ja bivdosiid geavaheami mat leat dárbbašlaččat. Dát ášši lea hui deaŧalaš mearraluossabivdiide, ja danne lea áibbas dárbbašlaš ahte sámediggeráđi dieđáhusas leat dieđut stáhtusa birra dáid áššiin mat leat nu deaŧalaččat mearraluossabivdiide.</p>
<p>Mii guoská bohccobierggu vuovdimii, de lea median leamaš sáhka ahte biergorájut leat gurrejuvvon. Lea eahpečielggas lea go dat duohta. Sámediggeráđđi ii leat máinnašan dili dan ektui man ollu bohccobiergu ain lea iešguđet rájuin. Lea deaŧalaš ahte sámediggeráđđi čielggada ahte lea čuovvolan dakkár deaŧalaš ášši, earret eará dainna lágiin ahte sii leat iskan mo duohta dilli lea. Almmatge orru leamen nu ahte sámediggeráđđi ii leat bargan árjjalaččat áššiin, ja dat fuolastuhttá. Ferte fargga árvvoštallat bargagoahtit dan ala ahte bohccobierggu vuovdin sihkkarastojuvvo buorebut, ja ahte láhččojuvvo buorebut priváhta njuovvamii ja vuovdimii, ii ge hehttet dan.</p>
<p>Ráđi dieđáhusas ii boađe ovdan guđe vuordámušat ja strategiijat Sámedikkis leat go guoská Anárjoga álbmotmeahci viiddideami oktavuođas ja Goahteluobbala suodjaleami oktavuođas. Ii ge boađe ovdan mii lea áigeperspektiiva Sámedikki konsultašuvnnain Birasgáhttendepartemeanttain dáin áššiin.</p>
<p>Loahpalaččat gávnnahuvvo ahte Sámedikki dievasčoahkkimii eai boađe olus politihkalaš áššit. Midjiide lea váttis jáhkit ahte dát dávista sámi servodagaid dárbbuide, ja čujuhit daidda ollu áššiide maid sámediggeáirasat leat ovddidan dán áigodagas. Livččii jurdda ovddidit dáid áššiid dievasčoahkkimis, go sámediggeráđđi ii nákce buvttadit politihkalaš áššiid.</p>
<p>Mearkkašupmi, NSR:a sámediggejoavku, Geir Tommy Pedersen</p>
<p>Sámi riddo- ja vuotnaguovlluid doaibmaplána</p>
<p>Sámedikki ovddit mearrádusa vuođul NSR dáhttu Sámediggeráđi ovddidit ođđa hoahppodoaibmaplána sámi riddo- ja vuotnaguovlluid várás, seammás maŋŋelis guhkit áigásaš doaibmaplána.</p>
<p>NSR oaidná ahte ráđđehus hilgu sápmelaččaid historjjálaš vuoigatvuođaid mearrariggodagaid ávkkástallamii vuotna- ja áhpeguovlluin. Sápmelaččat leat ávkkástallan mearrariggodagaid, guolástan ja geavahan vuona nu guhkás maŋos áiggis go historjjálaš gáldut sáhttet duođaštit.</p>
<p>Daid maŋimuš jagiid, erenomažit 70-logu rájes, sierra eiseválddit leat bidjan johtui dievva lágaid, ásahusaid, ráddjehusaid ja mearrádusaid mat sihke prinsihpalaččat ja geavatlaččat leat dolvon eallinláibbi ollugiin, geat orrot mearrasápmelaš guovlluin ja leat vuojehan dáid olbmuid gáddái. Dát ii leat dáhpáhuvvan ovdal, historjjálaš áiggis. Viidát nammaduvvon áššedovdilávdegotti (Riddoguolástuslávdegoddi) - mii ovdanbuvttii ovttajienalaččat ávžžuhusaid, ovdanbuktima vuođul ráđđehus lea válljen hilgut dán measta ollásit, ja evttohusa man lávdegoddi ovddidii. Dát mearkkaša dan, ahte vuosttas geardde historjjás almmolaš eiseválddit Norggas leat hilgon sámeálbmoga historjjálaš vuoigatvuođaid, mat gusket sisaboađu háhkamii dain resurssain mat ássanbáikkis ja kultuvrras álot leat leamaš.</p>
<p>Sámediggi ferte ieš bidjat johtileamos lági mielde johtui sierra doaimmaid mat sáhttet sihkkarastit ja ealáskahttit mearrasápmelaš kultuvrra, go guovddáš eiseválddiin lea váilevaš dáhttu njulget dološ boasttuvuođa.</p>
<p>Dát lea fas áigeguovdil go orru leamen nu ahte 3000 tonna lasseearri várra gártá feastonuhtiide, iige boađe riddofatnasiidda ávkin.</p>
<p xml:lang="nob"><em type="italic">http://www.kystogfjord.no/nyheter/forsiden/Urfolk-avtale-kan-ende-i-traalen </em></p>
<p>III  Jienasteapmi</p>
<p>39 áirasis ledje 33 čoahkis. Dán áššis ii jienastuvvon.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Egil Olli, áššejođiheaddji Aili Keskitalo     Ann-Mari Thomassen   Trond Are Anti</p>
<p>Egil Olli    2  Aili Keskitalo Rolf Johansen  Aili Keskitalo    3  Geir Tommy Pedersen Jørn Are Gaski  Geir Tommy Pedersen    4  Elin K. Henriksen    5  Åge Nordkild Jørn Are Gaski  Åge Nordkild    6  Alf Isaksen Trond Are Anti   Geir Tommy Pedersen   Silje Karine Muotka   Alf Isaksen    7  Geir Johnsen Jørn Are Gaski   Kirsti Guvsám   Rolf Johansen  Geir Johnsen    8  Jørn Are Gaski Kirsti Guvsám   Ann-Mari Thomassen   Trond Are Anti   Jørn Are Gaski   9  Heidi P. Greiner Haaker  10  Láilá Susanne Vars  11  Vibeke Larsen  12  Hilde Anita Nyvoll  13  Åge Nordkild  14  Ronny Wilhelmsen  15  Ragnhild Melleby Aslaksen  16  Marie Therese Nordsletta Aslaksen  17  Silje Karine Muotka  18  Per Andersen Bæhr  19  Olaf Eliassen  20  Anne Helene Moeng Saari  21  Mariann Wollmann Magga  22  Jørn Are Gaski  23  Mathis Nilsen Eira  24  Ronny Wilhelmsen  25  Ellinor Marita Jåma  26  Egil Olli, áššejođiheaddji   Aili Keskitalo, čoahkkinortnegii   Geir Tommy Pedersen, čoahkkinortnegii  Geir Tommy Pedersen,</p>
<p>čoahkkinortnegii</p>
<p>VI  Sámedikki mearrádus</p>
<p>Sámediggi váldá Sámediggeráđi doaibmadieđáhusa áigodagas 21.5. - 7.9.2011 diehtun.</p>
<p>Ášši meannudeapmi loahpahuvvui 21.09.11 dii. 15.10.</p>
<p>Vuođđogiella: Dárogiella</p>
<p xml:lang="nob">Ášši/Sak  DC  032/11</p>
<p>Gažaldagat Sámediggeráđđái Sámedikki čoahkkinortnega § 11 vuođul</p>
<p>Arkiiva</p>
<p>SF- Arkiiváššenr.</p>
<p xml:lang="nob">11/4309</p>
<p>Ášši meannudeapmi álggahuvvui 21.09.11 dii. 15.10.</p>
<p>I  Mildosat</p>
<p>Nr  Beaivi Geas/Geasa Namahus</p>
<p>12.09.2011 Áirras Odd Iver Sara, Árja Sámegiela oahppofálaldaga ásaheami birra Finnmárkku allaskuvlii   14.09.2011 Áirras Rolf Johansen, NSR:a sámediggejoavku Lea go Sámediggeráđđi ájihan doarjjaáššiid meannudeami   14.09.2011 Áirras Kirsti Guvsám, NSR:a sámediggejoavku Sámedikki čuovvoleapmi stuoradiggemearrádusas ovttasdoaibmama birra   14.09.2011 Áirras Silje Karine Muotka, NSR:a sámediggejoavku Dutkandimenšuvdna sámi giellabarggu oktavuođas davviriikkalaš dásis   14.09.2011 Áirras Silje Karine Muotka, NSR:a sámediggejoavku  Visogovva mii čájeha meannudanáiggiid ja bálvalusaid daid báikediđoštallamiid oktavuođas, maid Sámediggi čađaha, geahča Kulturmuitolága §10</p>
<p>II  Evttohusat ja mearkkašumit</p>
<p>Gažaldat 1 áirras Odd Iver Sara, Árja</p>
<p>Árja ovddidii skábmamánus diibmá ođđa ášši sámegiela oahppofálaldaga ásaheami birra Finnmárkku allaskuvlii. Mu gažaldat lea; mii lea dahkkon áššis ja man guhkás lea ráđđi ollen bargguin?</p>
<p>Sámediggeráđi vástádus 1. gažaldahkii</p>
<p>Sámediggeráđđi oaidná ahte dárbbašuvvo gelbbolašvuohta sámi gielas, kultuvrras ja historjjás.</p>
<p>Sámediggeráđđi oaidná maiddái ahte Finnmárkku allaskuvla dárbbaša oahppofálaldaga sámegielas, sámi historjjás, kulturáddejumis ja kulturgaskkusteamis.</p>
<p>Ii 2011 čavčča ge leat Finnmárkku allaskuvla nagodan ásahit makkárge oahppofálaldaga bajábealde namuhuvvon surggiin. Allaskuvlla áidna fálaldat, mas lea sámi fáttát, lea 10 oahppočuoggá fáddá mii gohčoduvvo <span type="quote" xml:lang="nob">”reindrift og utmark”</span> (boazodoallu ja meahcci).</p>
<p>Sámediggeráđđi áigu fas váldit oktavuođa Allaskuvlla stivrenorgánaiguin vai sámi fáttát ja oahput vuoruhuvvojit Allaskuvllas.</p>
<p>Gažaldat 2 áirras, Rolf Johansen, NSR:a sámediggejoavku</p>
<p>Lea go Sámediggeráđđi ájihan doarjjaáššiid meannudeami</p>
<p>Sámedikki eanetlohku lea mearridan sirdit doarjjaáššiid meannudeami Doarjjastivrras Sámediggeráđđái. Rievdadus dáhpáhuvai 01.01.2011 rájes, ja ággan lei vuosttažettiin dat ahte meannudeapmi galggai dahkkojuvvot johtileappot. Ohccit eai galgan dárbbašit vuordit vástádusaid menddo guhká. Duohtavuohta maŋŋá rievdadeami orru leamen aiddo nuppe láhkai, meannudeapmi váldá guhkit áiggi go ovdal.</p>
<p>Munnje, áirrasin, muitaluvvo ahte áššemeannudeapmi lea maŋiduvvon ja maŋiduvvon, ii ge leat eará ágga go dat ahte <span type="quote">”ii leat šaddan áigi meannudit du ohcama Sámediggeráđi mearridančoahkkimis”</span>. Hálddahusa evttohus lea leamaš gárvvis, muhto mearrádus ii leat dahkkojuvvon.</p>
<p>Nu vásiha ohcci ahte áššiid fertejit ráhkkanit ođđasis, ja ahte áššit šaddet ođđa vuordinlistui. 3 mánnosaš vástidanáiggi lohpádus lea ovdamearkka dihtii gártan 7 mánnun ovtta ohccái. Dakkár dilli ii sáhte dohkkehuvvot.</p>
<p>Maid áigu Sámediggeráđđi dahkat vai doarjjaáššiid áššemeannudanáigi buorrána, nu mo lohpiduvvui go politihkkarasttideaddji Doarjjastivra heaittihuvvui?</p>
<p>Sámediggeráđi vástádus 2. gažaldahkii</p>
<p>Dan oktavuođas go Sámediggeráđđi válddii badjelasas doarjjahálddašeami, lea Sámediggeráđđi deattuhan ahte ohcamat galget meannuduvvot dađistaga, sihke hálddahuslaš ja politihkalaš vuogádagas. Vai nagodit vuostáiváldit dan stuora áššehivvodaga, de lea Sámediggeráđđi áššis R 212/10 addán mearridanvuoigatvuođa hálddahussii mearridit eaŋkil áššiid. Sámediggeráđđi lea doalahan doarjjastivrra ovddeš mearrádusválddi, muhto lea lasihan rámmaid muhtin boasttain. Mearridanvuoigatvuođa árvvoštallamis le</p>
<p>Áššit leat meannuduvvon Sámediggeráđi dábálaš čoahkkimiin. Lassin lea Sámediggeráđđi meannudan ohcamiid muđui, earret dábálaš čoahkkimiin, dainna ulbmiliin ahte ohcamiid meannudanáigi galgá oatnut ja šaddat beaktileabbon.</p>
<p>Sámediggeráđis lea ain ulbmilin oanidit áššemeannudanáiggi ohcamiin, ja áigu ain joatkit bargguin buoridit bargovugiid doarjagiid áššemeannudemiin. Sámediggeráđđi oaidná dehálažžan dan ahte ohccit ožžot dohkálaš meannudeami boahtteáiggis, ja oaidná dehálažžan ahte ohcamat meannuduvvojit govttolaš áigái. Ráđđi oaidná dehálažžan dan ahte sihke hálddahuslaš ja politihkalaš mearrádusat leat dahkkon dohkálaš áigemearrái ja lea fokus dasa ahte áššit mat biddjojit politihkalaš meannudeapmái eai ájihuvvo dárbbašmeahttumiid.</p>
<p>Gažaldat 3 áirras Kirsti Guvsám, NSR:a sámediggejoavku</p>
<p>Sámedikki čuovvoleapmi stuoradiggemearrádusas ovttasdoaibmama birra</p>
<p>Dál aitto juolludii Dearvvašvuođa- ja fuolahusdepartemeanta 24 miljon ruvnno ovttasdoaibmama várás suohkaniid gaskkas, ja dat lea čuovvoleapmi Stuoradikki ovttasdoaibmanreforpma mearrádusas. Dan oktavuođas ozai Divttasvuona suohkan prošeaktadoarjaga ovdaprošektii ásahit máŋggakultuvrralaš dearvvašvuođaguovddáža Ájluktii Divttasvuonas. Guovddáš galggai deattuhit sámi giela ja kultuvrra. Divttasvuona suohkan ii vuoruhuvvon ruđaid juogadeamis.</p>
<p>Man muddui lea sámediggeráđđi fuolahan ahte sámi geavaheddjiide strukturerejuvvo ja heivehuvvo, dál go suohkanat ožžot eanet ovddasvástádusa ovttasdoaibmanreforpma geažil? Mot áigot ovddasguvlui čuovvolit ovttasdoaibmanreforpma sihkkarastin dihte sámi pasieanttaide seammaárvosaš dearvvašvuođafálaldaga sihke vuođđodearvvašvuođabálvalusas ja spesialistadearvvašvuođabálvalusas?</p>
<p>Sámediggeráđi vástádus 3. gažaldahkii</p>
<p>Stuorradiggi dohkkehii ovttasdoaibmanođastusa njukčamánus 2010. Vuosttaš proseassat mat álggahuvvojedje guovddáš eiseválddiid bealis ovttasdoaibmanođastusa čuovvoleapmin, lei  evttohit ođđa álbmotdearvvašvuođalága ja lága gielddalaš dearvvašvuođa- ja fuolahusbálvalusa birra, ja evttohit ođđa nationála dearvvašvuođa- ja fuolahusplána.</p>
<p>Sámediggi lea, ovttas Norgga Sámiid Riikkaservviin, konsulteren Ráđđehusa sámi buhcciid fuolaheami birra Ovttasdoaibmanođastusas. Min konsultašuvnnain Ráđđehusain mii leat ovddidan konkrehta láhkateakstaevttohusaid mat galget fuolahit sámi buhcciid vuoigatvuođaid beassat deaivvadit dakkár dearvvašvuođa- ja fuolahusbálvalusain, mas lea sámi giella- ja kulturáddejupmi. Maiddái evttohii Sámediggi ahte lága bokte galget sámi beroštusat deattuhuvvot gielddaid álbmotdearvvašvuođa plánabarggus. Sámediggi oaivvildii ahte dat ferte dovddahuvvot čielgasit álbmotdearvvašvuođalága láhkateavsttas. Ráđđehus biehttalii oainnusin dahkat sámi beroštusaid álbmotdearvvašvuođalága evttohusas. Gielddalaš dearvvašvuođa- ja fuolahuslágas áigu Ráđđehus váldit mielde láhkatekstii ahte sámi buhcciin lea vuoigatvuohta oažžut láhččojuvvot  dearvvašvuođa- ja sosiálabálvalusaid, muhto dušše sámegiela hálddašanguovllus. Sámediggi dovddahii čielgasit konsultašuvnnain ahte dat ii leat dohkálaš čoavddus. Gielddaid geatnegasvuohta láhčit dili sámi buhcciide ferte gustot buot Norgga gielddaide. Ráđđehusa evttohus rihkku Ovttasdoaibmanođastusa dásseárvoulbmila, ja lea nu mielde earuheamen sámi buhcciid.</p>
<p>Sámediggi lea maŋŋá konsultašuvnnaid oassálastán rabas gulaskuddamii Stuorradikki dearvvašvuođa- ja fuolahuslávdegottis. Gulaskuddamis Sámediggi deattuhii dan dárbbu ahte oažžut lága bokte dovddahuvvot sámi buhcciid vuoigatvuođa ja dárbbu oažžut láhččojuvvon dearvvašvuođa- ja fuolahusbálvalusaid gielddain, ja dárbbu oažžut sámi beroštusaid čielgasit dovddahuvvot álbmot dearvvašvuođa láhkateavsttas. Sámediggi čujuhii maiddái KS Finnmárkku ja Romssa gulaskuddanvástádusaide, ja </p>
<p>Ođđa gielddalaš dearvvašvuođa- ja fuolahusláhka dohkkehuvvui sámi hálddašanguovllu gielddaid geatnegasvuođain fuolahit sámi buhcciid vuoigatvuođa beassat deaivvadit dákkár dearvvašvuođa- ja fuolahusbálvalusain, mas lea sámi giella- ja kulturáddejupmi. Muhto seammás boahtá ovdan láhkamearkkašumis ahte eará gielddat, main leat sámi buohccit, maiddái leat geatnegahttojuvvon addit láhččojuvvon bálvalusa. Ođđa álbmotdearvvašvuođaláhka dohkkehuvvui almmá geatnegasvuođaid haga jearahit erenoamáš álbmotdearvvašvuođadárbbu sápmelaččaid gaskkas.</p>
<p>Ovttasdoaibmanođastusa čuvvot ollu proseassat ja doaibmabijut. Sámediggi áigu ain aktiivvalaččat gozihit ahte sámi geavaheddjiid dárbbut ja vuoigatvuođat fuolahuvvojit dán barggus, sihke gielddain, spesialistadearvvašvuođabálvalusas ja guovddáš proseassain. Gielddat galget čađahit ollu doaibmabijuid, earret eará gielddaid gaskasaš ja gielddaid ja spesialistadearvvašvuođabálvalusa gaskasaš ovttasbargošiehtadusaid bokte. Sámediggái lea deaŧalaš ahte sámi geavaheddjiid vuoigatvuođat ja dárbbut fuolahuvvojit go ovttasbargošiehtadusat sohppojuvvojit. Viidáseappot bohtet doaibmabijut ovdan dearvvašvuođadoaimmaid bargamušdokumeanttain. Sámediggi áigu maiddái 2011:s konsulteret 2012 bargamušdokumeanttaid birra.</p>
<p>Gažaldat 4 áirras Silje Karine Muotka, NSR:a sámediggejoavku</p>
<p>Dutkandimenšuvdna sámi giellabarggu oktavuođas davviriikkalaš dásis</p>
<p>Áššis 36/11 sámi giellaovttasbarggu birra davviriikkalaš dásis, evttohuvvo ahte Sámediggi galgá searvat prošektii Davviriikkalaš sámi dutkan- ja fága/resursaguovddáža birra.</p>
<p>Go guoská sámi giellabarggu ovddasvástádusaide, de lea dát ášši maid máŋggas guorahalle Butenschønlávdegotti cealkámuškonferánssas čakčamánu 13.b. Bådådjos. Dan oktavuođas daddjui maid sámediggeráđi bealis makkár rolla Sámedikkis berre leat dutkama ektui.</p>
<p>Lea go árvvoštallon ahte sáhttá go davviriikkalaš sámi dutkan- ja fága/resursaguovddáža ásaheapmi buhttet dan dutkanovddasvástádusa mii eará dutkanásahusain lea? Makkár rolla galgá Sámedikkis leat dutkan- ja fága/resursaguovddáža ektui, go jurddaša eaiggáduššanvuođa dan boahttevaš guovddážii? Lea go dát doaibmabidju árvvoštallon ovdalaš Davviriikkalaš Sámi Instituhta vásáhusaid olis?</p>
<p>Ovdal go beakkán oahpahusdieđáhus meannuduvvo Sámedikki dievasčoahkkimis, dahje Butenschønlávdegotti bargu ja ávžžuhusat meannuduvvojit dievasčoahkkimis, de leat ain olu prinsihpalaš áššit ovddasvástádusa ja rolla birra sámi giela ja dutkama ektui.</p>
<p>Sámediggeráđi vástádus 4. gažaldahkii</p>
<p>SáFá –ovdačielggadanprošeakta davviriikkalaš sámegiela dutkan-, fága- ja resursaguovddáža vuođđudeamis lea loahppa muttus. Ovdačielggadanprošeakta gárvvista čakčamánu lohppii raportta, mii sisttisdoallá evttohusa guovddáža organisašuvnnas, barggus, ovddasvástádusas ja ruhtadeamis. Das árvvoštallo maiddái, mo guovddáš čadno dálá institušuvnnaide ja mo dutkan čadno guovddážii. Dasa lassin raporttas bohtet ovdan iešguđetgelágan doaibmamállet guovddáža bargiresurssain ja ruhtadeamis.</p>
<p>Sámi parlamentáralaš ráđđi (SPR) lea sámedikkiid oktasaš orgána. Dan doaibmaplána mielde Sámi parlamentáralaš ráđis lea bajimus politihkalaš ovddasvástádus oktasaš sámi giellabarggus. Dat mearkkaša dan, ahte Sámedikkit sáhttet SPR bokte ovttas hábmet árvaluvvon guovddážis áiddo dakkára go ieža háliidit. Dat makkár doaibma dál árvaluvvon davviriikkalaš sámegiela dutkan-, fága- ja resursaguovddážii šaddá ja makkár sajádat guovddážis lea eará ásahusaid ja institušuvnnaid ektui lea SPR duohken. Sámedikkit sáhttet <span type="quote">“oamastit”</span> SPR bokte árvaluvvon guovddáža, muhto dát čielggaduvvo raporttas mii gárvána čakčamánu lohppii. Sámedikkiin lea dál vejolašvuohta ovddidit, ahte árvaluvvon guovddáš šattašii oktasaš</p>
<p>Árvaluvvon doaibmabidju ii leat buohtastahtton dahjege veardiduvvon ovddeš Davviriikkalaš Sámi Instituhta doaimmaide dahje vásáhusaide. Sámi Instituhtta ulbmilin lea dutkama bokte nannet ja ovddidit sámegiela, sámi kultuvrra ja servodateallima. Árvaluvvon davviriikkalaš sámegiela dutkan-, fága- ja resursaguovddáža barggut leat earret eará dutkan, gielladikšun, giellaovddideapmi, terminologiijabargu, normeren, nammabálvalus, báikenamat ja sámegiela giellafágalaš gažaldagaide guoski diehtojuohkin</p>
<p>Gažaldat 5 áirras Silje Karine Muotka, NSR:a sámediggejoavku</p>
<p>Visogovva mii čájeha meannudanáiggiid ja bálvalusaid daid báikediđoštallamiid oktavuođas, maid Sámediggi čađaha, geahča Kulturmuitolága §10</p>
<p>Altaposten čálii ovdal geasi ášši birra mas priváhtaolmmoš dovddahii ahte Sámediggi lei dieđihan ahte galggai čađahuvvot báikediđoštallan ovdalgo son beasa huksegoahtit návsttu iežas eatnamii.</p>
<p>Doaibmabiju eaiggát vurddii guokte jagi ii ge gullan maidege Sámedikkis. De čálle mediat ahte Sámediggi lei dasto dieđihan ahte ii dárbbašuvvon dattetge báikediđoštallan.</p>
<p>Dan oktavuođas bivdá NSR sámediggejoavkkus visogovva mii čájeha meannudanáiggiid, bálvalusaid ja man muddui lea diehtu mannan ruovttoluotta go guoská dieđihuvvon báikediđoštallamiidda kulturmuitolága §10 vuođul. Man muddui dieđihuvvojit báikediđoštallamat mat eai čađahuvvo, ja man guhkes áiggi váldá dan rájes go Sámediggi dieđiha báikediđoštallama dassážiigo dat duođai čađahuvvo?</p>
<p>Sámediggeráđi vástádus 5. gažaldahkii</p>
<p>Áirasa Silje Karine Muotka gažaldagas čujuhuvvo Altaposten lávvardaga miessemánu 14. b. 2011 aviisaartihkkalii.</p>
<p>Sámediggeráđđi áigu vuos deattuhit ahte dat ii leat riekta ahte doaibmabidjoeaiggát fertii vuordit guokte jagi ovdalgo oaččui vástádusa Sámedikkis. Mii áigut dás čilget guoskevaš ášši masa čujuhuvvo gažaldagas. Ohcan bođii álggos Sámediggái Álttá suohkanis 29.09.2009 beaiváduvvon reivves. Ášši registrerejuvvui 07.10.09 ja meannuduvvui dasto ja vástiduvvui 21.10.09 reivves. Dan reivves dieđihii Sámediggi ahte báikediđoštallan galggai čađahuvvot danne go Uhca Liidnavuonaš adnojuvvo leat mearrasámi guovlun ja nu go mii dovdat guovllu, de doppe sáhttet leat sámi kulturmuittut mat eai leat vel registrerejuvvon Uhca Liidnavuonažis. Muhto áššiid oktavuođas, mat bohtet midjiide nu maŋŋit gieddeáigodagas, ii geargga Sámediggi dábálaččat čađahit báikediđoštallama (gieddeáigodat Finnmárkkus bistá dábálaččat  miessemánu loahpageažis čakčamánu loahpageahčái). Dasa leat guokte váldosiva:</p>
<p>De leat vuos mis dábálaččat máŋga ášši juo min báikediđoštallanlisttas, maid mii leat ožžon juo árat jagis, ja ovddit jagi loahpageahčen, ja danne mii vuoruhit vuos daid báikediđoštallamiin geargat. Báikediđoštallanáššiin han lea vuoruhanlista nu ahte dat áššit mat bohtet ovddemusat, dat maid diđoštallojuvvojit vuosttamuččas, vaikke vel ii čuvvojuvvo álo nu čavga. Jus čájehuvvo ahte diđoštallanášši mii lea boahtán maŋŋit, lea dakkár guovllus gosa mii leat juo plánen diđoštallama mii ii leat vel čađahuvvo, de mii dieđusge diđoštallat maŋŋit boahtán ášši seammás. Muhto dát ii lean nu 2009:s Uhca Liidnavuonaš áššis, mii leimmet juo čađahan buot báikediđoštallamiid dien guovllus.</p>
<p>Nubbi ášši lea ahte dálkkit Finnmárkkus rivdet hui johtilit beaivvis beaivái go leat joavdan nuppi beallái golggotmánus. Sámediggi dárbbaša bievlaeatnama, girssehis eatnama ja doarvái čuovgga go galgá čađahit báikediđoštallamiid dakkár dilis maid mii atnit dohkálažžan. Min árvvoštallama mielde leat diđoštallandilit Finnmárkkus eahpedohkálaččat golggotmánu nuppi bealis. Boađusin lei ahte dán áššis ii čađahuvvon báikediđoštallan 2009 čavčča, muhto dat maŋiduvvui 2010 gieddeáigodahkii.</p>
<p>Dattetge čađahuvvui dán ohcama oktavuođas ođđa ollislašárvvoštallan go 2010 báikediđoštallamat geahčaduvvojedje ja plánejuvvojedje, ja dan vuođul gessojuvvui báikediđoštallan. Sivvan dasa lei go Sámedikkis ledje 2010:s máŋga stuorra ja resursagáibideaddji báikediđoštallama ja dan oktavuođas gessojuvvojedje muhtun uhcit báikediđoštallama. Dán áššis dat fuomášahttojuvvui Álttá suohkanii 25.05.2010 beaiváduvvon reivves. Dán reivves sáddejuvvui maid máŋggus doaibmabidjoeaiggádii. Nappo ii geavahan ge Sámediggi 2 jagi ovddidit loahpalaš cealkámuša áššái. Dat ahte Álttá suohkan maŋŋá Sámedikki loahpalaš cealkámuša geavahit lagabui jagi addit lobi hukset guoskevaš návsttu, dan geažil ii sáhte Sámedikki sivahallat.</p>
<p>Dattege lea šállošahtti go doaibmabidjoeaiggát dán ášši gárttai vuordit Sámedikki loahpalaš cealkámuša máŋga liigemánu. Muhto muhtumin čuožžila dakkár dilli ahte Sámediggi vuos dieđiha báikediđoštallama, ja dasto geassá dan. Dat sáhttá dáhpáhuvvat go ovdamearkka dihtii doaibmabiju man nu siva geažil ii šat dárbbaš diđoštallat, go bohtet ođđa dieđut mat čuvgejit ášši eará láhkai ja diđoštallan ii šat oro dárbbašlaš, go oažžut dieđu ahte fylkkagielda lea diđoštallan guoskevaš guovllu ii ge leat gávdnan kulturmuittuid dahje go mii oaidnit ahte diđoštallama ii berre šat vuoruhit resursageavaheami geažil (nu mo dán áššis).</p>
<p>Báikediđoštallamat dieđihuvvojit dain áššiin main mii jáhkit ahte ohccojuvvon doaibmabidju sáhttá váikkuhit sámi kulturmuittuid ja dain áššiin maid mii eat jáhke leat doarvái bures čuvgejuvvon ovddežis. Muhto lea maid nu ahte Sámedikkis dál eai leat resurssat čađahit buot báikediđoštallamiid maid mii sávašeimmet čađahit fágalaš vuođuin. 2010 dieđihii Sámediggi kulturmuitoeiseváldin oktiibuot 169 báikediđoštallama buohkanassii 2826 sáddejuvvon cealkámuša oktavuođas (Sámedikki 2010 jahkedieđáhus). Dát dahke 6 % buot áššiin. Danne mii fertet vuoruhit fágalaččat buot daid áššiid maid mii oažžut. Dat áššit main mii oaidnit stuorra vejolašvuođa ahte doaibmabidju guoská njuolgga kulturmuittuide, vuoruhuvvojit dieđusge álo. Dan lassin iskkastuvvojit juohke jagi eará áššit mat adnojuvvojit miellagiddevažžan sámi kulturmuitooainnu vuođul, muhto galle iskkastaga čađahuvvojit, sorjá álo das man ollu resurssaid mii sáhttit geavahit. Sámedikkis han alddis leat uhccán resurssat diđoštallat areála- ja plánaáššiid ja ieš álggahit áššiid. Dát ášši Uhca Liidnavuonažis lei dakkár báikediđoštallanášši, man goluid Sámediggi ieš lei fertet gokčat. Danne mii lávet čohkket áššiid seamma guovllus ovdalgo báikediđoštallan čađahuvvo, ja dalle stuorát báikediđoštallamin. Dat lea sihke bevttolaš ja seastá goluid sihke doaibmabidjoeaiggádiidda geat fertejit máksit goluid ja Sámediggái hálddašaneiseváldin. Danne mii geahččalit álo geavahit min ruđaid báikediđoštallamiid oktavuođas nu ulbmillaččat go vejolaš, ja dat váikkuha min vuoruheami go mii áigut čađahit báikediđoštallamiid.</p>
<p>Finnmárkkus leat mis dán rádjai 2011:s leamaš 10 ášši maid mii leat geassán eret dieđihuvvon diđoštallamis, muhto eatnašat dain leat gessojuvvon dan sivas go doaibmabidjoeaiggádat ieža leat geassán guoskevaš doaibmabijuid dahje fylkkagielda lea juo diđoštallan guovllu ii ge gávdnan kulturmuittuid ja ahte mii dalle atnit uhccán dárbun diđoštallat seamma guovllu. Dábálaččat dat leat 1-2 ášši jahkái juohke fylkkas maid mii geassit ja maid mii ovdal leat dieđihan galget diđoštallojuvvot go mii leat árvvoštallan ášši ođđasis.</p>
<p>Almmolaš ja stuorra doaibmabijuid plánema oktavuođas galgá Sámediggi kulturmuitoeiseváldin kulturmuitolága vuođul dábálaččat addit loahpalaš cealkámuša 3 mánu siste. Go mii gávnnahit ahte guoskevaš doaibmabidju guoská automáhtalaččat ráfáiduhttojuvvon sámi kulturmuitt</p>
<p>Sámediggeráđđi čujuha loahpalaččat dasa ahte doaibmabidjoeaiggádiin ja gielddain dat lea oktasaš ovddasvástádus das ahte dat áššit mat sáddejuvvojit gulaskuddamii, leat nu bures čuvgejuvvon go vejolaš. Dán áššis Uhca Liidnavuonažis ii lean gostege sáddejuvvon áššebáhpáriin dieđihuvvon ahte ovdal lei leamaš návstu oktan leikejuvvon semeantta geađgejulggiin ohccojuvvon huksenbáikkis. Dat boahtá ovdan easkka namuhuvvon aviisaartihkkalis. Jus dat livččii lean dieđihuvvon álggu rájes juo, de ii livččii várra Sámediggi goassege dieđihan báikediđoštallama dán návsttu huksema oktavuođas Uhca Liidnavuonažis.</p>
<p>III  Jienasteapmi</p>
<p>39 áirasis ledje 33 čoahkis. Dán áššis ii jienastuvvon</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Odd Iver Sara     Láilá Susanne Vars   Aili Keskitalo   Jørn Are Gaski     Cecilie Grape   Láilá Susanne Vars    2  Rolf Johansen    Vibeke Larsen   Jørn Are Gaski   Geir Tommy Pedersen   Aud Marthinsen   Rolf Johansen   Vibeke Larsen    3  Kirsti Guvsám   Ellinor Marita Jåma   Silje Karine Muotka   Kirsti Guvsám   Ellinor Marita Jåma   4  Silje Karine Muotka   Ellinor Marita Jåma   Jørn Are Gaski   Trond Are Anti</p>
<p>Silje Karine Muotka   Ellinor Marita Jåma   5  Silje Karine Muotka   Marianne Balto   Silje Karine Muotka   Marianne Balto</p>
<p>Ášši meannudeapmi loahpahuvvui 21.09.11 dii. 16.15.</p>
<p>Vuođđogiella: Dárogiella</p>
<p xml:lang="nob">Ášši/Sak  DC  033/11</p>
<p>Ođđa áššiid dieđiheapmi</p>
<p>Arkiiva</p>
<p>SF- Arkiiváššenr.</p>
<p xml:lang="nob">11/4310</p>
<p>Ášši meannudeapmi álggahuvvui 21.09.11 dii. 16.15.</p>
<p>I  Mildosat</p>
<p>Nr  Beaivi Geas/Geasa Namahus</p>
<p>20.09.2011 Áirras Toril Bakken Kåven, Nordkalottfolket</p>
<p>Iešjávrri guovllu gaskkaboddosaš gáhttema bisseheapmi</p>
<p>20.09.2011 Áirras Toril Bakken Kåven, Nordkalottfolket</p>
<p>Reaidadoarjaga eret váldin mielddisbuktá váddásit árgabeaivvi ealáhusdoaimmaheddjiide   20.09.2011 Áirras Monica Dervo, Ovddádusbellodat</p>
<p>Vuođđoskuvlla oahppogirjjiid giella</p>
<p>20.09.2011 Áirras Elin Kristin Henriksen, NSR/SáB:a sámediggejoavku</p>
<p>Dearvvašvuođabálvalus Finnmárkkus unniduvvo</p>
<p>20.09.2011 Áirras Elin Kristin Henriksen, NSR/SáB:a sámediggejoavku</p>
<p>Sámegielat mánáidgárdebargiid rekrutteren</p>
<p>20.09.2011 Áirras Åge Nordkild, NSR:a sámediggejoavku Sierra ossodat mánáidgárdái Bådåddjoi</p>
<p>20.09.2011 Áirras Trond Are Anti, NSR/SáB:a sámediggejoavku Sámegieloahpahus olggobealde sámegiela hálddašanguovlluid   20.09.2011 Áirras Trond Are Anti, NSR/SáB:a sámediggejoavku Sihkkarastit priváhta sámi mánáidgárddiid fálaldagaid</p>
<p>20.09.2011 Áirras Aili Keskitalo, NSR:a sámediggejoavku Lassi ságastallanáigi sámegielgeavaheddjiide</p>
<p>20.09.2011 Áirras Rolf Johansen, NSR:a sámediggejoavku Dieđáhusaid meannudeapmi Sámediggeráđis</p>
<p>20.09.2011 Áirras Ann-Mari Thomassen, NSR:a sámediggejoavku Ambulánsagirdi ásaheapmi Gaska-Hålogalandii</p>
<p>20.09.2011 Áirras Ann-Mari Thomassen, NSR:a sámediggejoavku Boazocagganáidi Sáltoduoddaris</p>
<p>20.09.2011 Áirras Olaf Anders Kuhmunen, NSR:a sámediggejoavku</p>
<p>Julevsáme vahkko</p>
<p>20.09.2011 Áirras Kirsti Guvsám, NSR:a sámediggejoavku Doaibmoplána solidaritehta várás álgoálbmogiiguin ja álgoálmotguovlluiguin</p>
<p>II  Evttohusat ja mearkkašumit</p>
<p>Evttohus 1, Áirras Toril Bakken Kåven, Nordkalottfolket</p>
<p>Iešjávrri guovllu gaskkaboddosaš gáhttema bisseheapmi</p>
<p>Oassin Ráđđehusa luonddugáhttenplánain árvaluvvo ráfáidahttit Iešjávrri guovllu davágeaži. Duogáš gáhttenplánaide lea giljobašnálli, man čuoččuhit nohkat oalát. Dán guovllu árvalit gáhtten vaikko giljobašnálli ii leat nohkamin Norggas, muhto daid riikkain gos dáid lottiid bivdet. Giljobaš boahtá Norgii giđđat ja guođđá guov</p>
<p>Guovllu gáhtten lea gaskaboddosaččat bissehuvvon olu váidagiid geažil. Ealáhusbargit Iešjávrris fuomášedje árabut dán čavčča ahte Fylkkamánni lea gáhttegoahtán gaskaboddosaččat Iešjávrri – ja vuordá loahpalaš gáhttema.</p>
<p>Dán láhkai Fylkkamánni lea váldán eret buot vuoigatvuođaid luondduealáhusbargiin Iešjávrris, ja hálddaša guovllu dál áibbaš iešoaivválaččat, almmá makkárge demokráhtalaš proseassa haga.  Ealáhusbargit leat oalát dulbmojuvvon, iige sis leat leamaš makkárge cealkinvuoigatvuohta dán guovllu gáhttema oktavuođas.  Fylkkamánni Finnmárkkus sáhttá bissehit buotlágan doaimmaid olles geassái nugo dat dál doaibmá Finnmárkkus doaibmá Luonddumáŋggabealátvuođalága vuođul. Dát lea juo šaddagoahtán roassun luondduealáhussii.</p>
<p>Ealáhusat Iešjávrris eai leat vuostálaid giljobaččain, muhto leat buorre ovdamearkan olbmo ja ealliid ovttaseallimis. Sámediggi berre johtileamos lági mielde váldit oktavuođa stáhtaráđđái ja oažžut bissehit dán gaskaboddosaš gáhttema, ovdalgo máŋgga bearraša buot ealáhusat duššet Fylkkamánni gáhttendáhtu geažil.</p>
<p>Vuosttamužžan ferte fámohuhttit gaskaboddosaš gáhttema, dan maŋŋá ferte bargat áŋgirit dan guvlui, ahte gáhttenplánaid bissehit.</p>
<p>Evttohus 2, Áirras Toril Bakken Kåven, Nordkalottfolket</p>
<p>Reaidadoarjaga eret váldin mielddisbuktá váddásit árga beaivvi ealáhusdoaimmaheddjiide</p>
<p>Leat boahtán dovddahusat dasa ahte stáhta heaittiha reaidadoarjaga 2012 geasi.</p>
<p>Stáhta bealis daddjo ahte reaidadoarjaga ulbmil lea váikkuhit dasa ahte:</p>
<p>Bearrašat ožžot eanet áiggi ieža atnit fuolahusa iežaset mánáide  Bearrašat ožžot duohta válljenvejolašvuođa das mii guoská makkár fuolahusvuogádaga mánát</p>
<p>ožžot.</p>
<p>Šaddá eanet seammaláganvuohta ruhtademiin maid bearrašat ožžot mánnáfuolaheapmái</p>
<p>Reaidadoarjaga eretváldin lea hui váidalahtti ja heitot. Sámi ealáhusain ja erenoamážit vuođđoealáhusain, lea nana árbevierru das ahte mánát leat mielde nu ollu doaimmain go vejolaš, ja de áinnas go leat oassin stuorabearrašis. Dasa lassin leat ealáhusdoaimmaheddjiin dávjá barggut mat bistet jándora miehtá, ja vaikko guđe áiggis jándoris, ja dalle dárbbaša soames háve veahki mánnáfuolaheapmái beaivet, ja eará háviid fas eahkes dahje ihkku. Reaidadoarjja sáhttá dalle veahkehit dasa ahte bearáš sáhttá, ovttas stuorabearrašiin, addit fuolahusa mánnái, vaikko leat váttis bargodilálašvuođat.</p>
<p>Reaidadoarjaga eretváldin mielddisbuktá váddáset eallima máŋgga ealáhusdoaimmaheaddjái sámi guovlluin, ja sáhttá mielddisbuktit ahte erenoamážit nissonolbmot eai hálit dan noađi ahte álggahit  fitnodagaid dan áiggi eallimis go sis leat smávva mánát. Buoremus livččii ahte gávdno ortnet man sáhttá heivehit, gos juohkehaš beassá ieš mearridit movt láhčet mánnáfuolahusa, ja seammás eai masse doarjaga maid sáhttá oažžut dákkár oktavuođain. Dát mielddisbuktá maiddái eanet seammaláganvuođa ja rievttalašvuođa, nu go lea oaivvilduvvon ortnegiin.</p>
<p>Nordkalottfolket bivdá Sámedikki ovddidit dán oainnu ráđđehussii.</p>
<p>Evttohus 3, Áirras Monica Dervo, Ovddádusbellodat</p>
<p>Vuođđoskuvlla oahppogirjjiid giella</p>
<p>Ollu sámi rávesolbmot hálddašit dál njálmmálaš sámegiela, muhto rahčet čállingielain. Sivvan lea go sin skuvlagirjjit ledje dárogillii.</p>
<p>Go sis dál leat mánát skuvllas, de sii rahčet veahkehemiid mánáid bihtáiguin, go buot oahppogirjjit leat sámegillii. Erenoamážit dakkár fágas go matematihkas, mas leat ollu erenoamáš fágasánit, lea váttis veahkehit mánáid go oainne daid doahpagiid maid dovddai iežas skuvlaáiggis.</p>
<p>Okta čoavddus sáhttá leat ráhkadit oahppogirjjiid mas juohke prentehus lea sihke sámegillii ja dárogillii. Dalle sáhttet váhnemat buorebut veahkehit mánáideaset fágaiguin ruovttus, ja mánát sáhttet dalle maiddái ráhkkanit skuvlao</p>
<p>Evttohus: Sámediggi bivdá sámediggeráđi ovddidit ášši mas dát čuolbmačilgehus váldojuvvo ovdan. Gollomeroštallan galgá čuovvut ášši vai sáhttá bušeteret goluid dákkár girjjiide.</p>
<p>Evttohus 4, Áirras Elin Kristin Henriksen, NSR/SáB:a sámediggejoavku</p>
<p>Dearvvašvuođabálvalus Finnmárkkus unniduvvo</p>
<p>NSRa oaidná ahte Helse Finnmark ekonomalaš sivaid geažil lea evttohan geahpedit ollu virggiid ja unnidit doaimma. Mi sáhttit namuhit ahte omd psykiariija ja gárrenmirkobargguid siskkobealde Guovllupsykiatralaš guovddážiin sihke Leavnnjas ja Deanus galget doaimmaheamit unniduvvot.</p>
<p>NSRa ballá ahte Finnmárkku álbmoga fálaldat unniduvvo nu ollu ahte báhcet dušše dat doaimmat vel mat leat áibbas dárbbašlaččat, ja ahte mii geat orrut dáppe fertet vel dávjjit oažžut divššu romssa Universitehtabuohcciviesus. Dát mielddisbuktá ollu heađuštusaid, erenoamážit boares olbmuide. NSR bivdá ahte Sámediggeráđđi seaguha Sámedikki dan doibmii ahte seailluhit buori dearvvašvuođafálaldaga Finnmárkku álbmogii, ja mii bivdit ahte bargu mii dahkko Dearvvašvuođa- ja fuolahusdepartemeantta ja Helse Finnmark ektui čilgejuvvo.</p>
<p>Evttohus 5, Áirras Elin Kristin Henriksen, NSR/SáB:a sámediggejoavku</p>
<p>Sámegielat mánáidgárdebargiid rekrutteren</p>
<p>NSRas leat vuordámušat Sámedikki dieđáhussii sámi mánáidgárddiid birra. Mii leat vuorjastuvvan go lea nu unnán rekrutteren sámegielat bargiide mánáidgárddiin sámi guovlluin hálddašanguovllu olggobealde. Mii bivdit dan sivas ahte buorit rekrutteren- ja movttidahttinortnegat deattuhuvvojit dieđáhusas mat sáhttet mielddisbuktit álkit rekrutterema sámegielat mánáidgárdebargiin.</p>
<p>Evttohus 6, Áirras Åge Nordkild, NSR:a sámediggejoavku</p>
<p>Sierra ossodat mánáidgárdái Bådåddjoi</p>
<p>Bådåddjo suohkanis lea leamaš mánáidgárdefálaldat sápmelaš mánáide skábmánu 2008 rájes. Mánáidgárdi lea sihke dáro- ja sámegielat, muhto dássážii ii leat láhččon sierra ossodat gos hállošii dušše julevsámegiella. Sámi mánáidgárddit leat guovddážis sámegiela nannemis. NSR deattuha ahte lea dehálaš bidjat sápmelaš mánáid mánáidgárdefálaldaga guovddážii. NSR:a áirras Miriam Paulsen lea ovdalis ovddidan Sámediggái ášši, mas son dáhttu ollislaččat geahččat sámi mánáid mánáidgárdefálaldaga.  Vástádussan dása lea Sámediggeráđđi lohpidan almmuhit ollislaš dieđáhusa sámi mánáidgárddid birra 2012 lohppii. Sámi mánáidgárdefálaldaga dáfus lea dehálaš ahte sámegiella ja kultuvra leat guovddážis, vai sámegiella ja sápmelaš identitehta nanosmuvvá ja ovdána. Mánáidgárdi lea olu mánáide áidna sadji gos sii gullet sámegiella beaivválaččat. Danin lea erenomaš dehálaš ahte mánná oahppá geavahit sámegiella, vai sámegiella árrat šaddá vuolggasadjin viidásit giellaoahppamii.</p>
<p>NSR illuda dainna go Bådåddjos leat nu máŋga sápmelaš máná ahte lea vuođđu sierra sámegielat ossodahkii ja NSR diehttá vánhemiid jearahan dán. Danin mii ávžžuhat Bådåddjo suohkana láhčit fálaldaga, vai dát dárbu dustejuvvo. NSR oaivvilda lunddolažžan dan, ahte Sámediggi doarju dán barggu. NSR ávžžuha Sámediggeráđi johtileamos lági mielde bargagoahtit dáinna.</p>
<p>Evttohus 7, Áirras Trond Are Anti, NSR/SáB:a sámediggejoavku</p>
<p>Sámegieloahpahusa olggobealde sámegiela hálddašangu ovlluid</p>
<p>Oahpahuslága § 6-2 lea sámi vuođđoskuvlla ohppiin olggobealde sámegiela hálddašanguovlluid vuoigatvuohta oažžut oahpahusa sámegielafágas. Oahpahusláhka cealká ahte Departemeanta sáhttá addit njuolggadusaid molssaeavttu oahpahushámiide go dákkár oahpahus eai sáhte fállát iežaset skuvlla oahpahusbargiin.</p>
<p>NSR- ja NSR/SáB sámediggejoavku oaivvilda ahte lea dárbu kártet ožžot go buot sámi vuođđoskuvllaoahppit olggobealde sámi hálddašanguovlluid fálaldaga oahpahusa sámegielfágas. Lea maid dárbu kártet ožžot go sámi oahppit ja si</p>
<p>Dát kárten galgá leat vuođđun diehtit lea go váilevašvuođat sámegielfága oahpahusas olggobealde sámi hálddašanguovlluid. Jos leat váilevašvuođat, de galgá dát kárten leat vuođđun makkár doaibmabijuid bidjat johtui deavdit Oahpahuslága vuoigatvuođa ahte buot sámi vuođđoskuvlla oahppit olggobealde sámi hálddašanguovlluin galget oažžot oahpahusa sámegielfágas.</p>
<p>Evttohus 8, Áirras Trond Are Anti, NSR/SáB:a sámediggejoavku</p>
<p>Sihkkarastit priváhta sámi mánáidgárddiid fálaldagaid</p>
<p>Ollu sámi mánáidgárddit leat priváhta danne go almmolaš eiseválddit eai leat vuoruhan sámi mánáidgárddiid. Priváhta geain lea beroštupmi leat ásahan priváhta mánáidgárddiid go leat oaidnán árvvu ja dan dehálaš barggu mii dahkkojuvvo sámi mánáidgárddiin sámi mánáid bajasgeassima, sámi giela ja kultuvrra ektui.</p>
<p>Borgemánu 1. b. 2011 rájes galget priváhta mánáidgárddit oažžut uhcimusat 91% maid sullasaš gielddalaš mánáidgárddit ožžot doarjagiin.  Dasa lassin sáhttet sámi mánáidgárddit ohcat sierra doarjaga Sámedikkis. Doarjaga ulbmil lea sihkkarastit sámi mánáide mánáidgárdefálaldaga mii lea vuođđuduvvon sámi gillii ja kultuvrii. Sámediggi máksá juolludan doarjagiid gieldda hálddahusa bokte priváhta mánáidgárddiide.</p>
<p>Giđđat 2011 áitojuvvojedje guokte priváhta sámi mánáidgárddit Deanus, mat leat áidna sámi mánáidgárddit Deanus, loahpahit fálaldaga ekonomalaš sivaid geažil. Čájehuvvui ahte eai lean ožžon ollislaš doarjaga maid galge oažžut.</p>
<p>NSR- ja NSR/SáB sámediggejoavku oaivvilda ahte lea dárbu iskat ahte priváhta sámi mánáidgárddit ožžot juolluduvvon Sámedikki doarjagiid áiggil ja ahte doarjja lea lassin dan 91% doarjagiid maid gielddat mákset priváhta sámi mánáidgárddiide. Lea maid dárbu iskat ahte gielddat meannudit priváhta mánáidgárddiid dásseárvosaččat ekonomalaččat go gieldda mánáidgárddiid. Eará ášši lea oažžut čielggasin ahte rehkenastet go gielddat buot goluid mánáidgárddis dan 91% numo viessogolut el-rávdnji, viessohoaiddárbálvalusat, bassigolut jna.</p>
<p>NSR- ja NSR/SáB sámediggejoavku oaivvilda ahte Sámedikkis lea erenoamáš ovddasvástádus sihkkarastit sámi mánáidgárddiid. Sámi mánáidgárddit leat dehálaš ásahusat mat sihkkarastet, ovddidit ja seailluhit sámegiela ja –kultuvra.</p>
<p>Evttohus 9, Áirras Aili Keskitalo, NSR:a sámediggejoavku</p>
<p>Lassi ságastallanáigi sámegielgeavaheddjiide</p>
<p>Lea máŋgii cuiggoduvvon sihke Sámedikkeáirasiid bealis ja medias ahte unnán áirasat sámástit Sámedikke sárdnestuolus. Dáinna vugiin ii leat Sámediggi buorre giellaovdagovvan maid galggašii leat. Sámediggi lea olggosoaidnit <span type="quote">”dárodiggi”</span> (NRK Sápmi’ čuoččuhusaid mielde).</p>
<p>Maŋemuš digaštalaimet dán geassemánu 2011:ii dievasčoahkkimis, Sámedikki lávdegodde- ja dievasčoahkkimiid ođđa organiserema ášši vuolde. Lea dađibahábut duohta ahte ollu Sámedikkeáirasat eai sámás, muhtimat máhttet gielaset, muhto eai bures doarvái digaštallat, earát ges geavahit dárogiela váikko sáhtaše sámástit.</p>
<p>Sámediggi berre positiiva vuogi mielde váikkuhit nu ahte eanet áirasat geavahišgohtet sámegiela sárdnestuolus. Dát sáhttá dahkkot jus lasiha ságastallanáiggi sidjiide geat sámástit sárdnestuolus.</p>
<p>Ságastallanáigi lea vátni parlamentarihkkáriin, nu ahte dát berre leat movttiidahttin. Dáinna ortnega mielde láhčit saji sámegillii ja ságastallanvuohkái mii lea máŋga dáfus eambbo <span type="quote">“indireakta”</span> mii geažuha ja lea bienalaš go dárogiella ja dárogiela ságastallanvuohki.</p>
<p>Dasalassin oažžut positiivva bohtosa ahte sámegiella gullo eambbo sárdnestuolus, danne go jáhkkimis eambbosat geavahišgohtet sámegiela, ja sii geat válljejit sámegiela ožžot guhkit sárdnevuoru.</p>
<p>Dá lea konkrehta doaibma mii lasiha sámegielageavaheami oasi Sámedikke sárdnestuolus, mii johtilit sáhttá bidjot johtui ja geahččaluvvot.</p>
<p>Evttohus 10, Áirras Rolf Johansen, NSR:a sámediggejoavku</p>
<p>Dieđáhusaid meannudeapmi Sámediggeráđis</p>
<p>Oassin Sámedikki bargovugiid rievdadeamis, leat dál eambbo dieđáhusat mat galget meannuduvvot lávdegottiin ja dievasčoahkkimis.</p>
<p>Sámedikki bargovugiid maŋemus rievdadeami oktavuođas daddjui ahte ortnegat galget árvvoštallojuvvot dađistaga.</p>
<p>Sámedikki barggus berre leat ulbmil sihkkarastet fátmmasteaddji  ja geatnegahtti oassálastima politihkalaš proseassain olles Sámedikki politihkalaš birrasis. Dieđáhusaid meannudeami oktavuođas, orru dego ahte Sámedikki bargoortnet ja bargovuohki daguha ahte joavkkut ja eaŋkiláirasat eai oaččo doarvái sáni saji ahte beasaše buktit evttohusaid ovdan.</p>
<p>Viidáset orru dego ahte dieđáhusat  šaddet strategalaš dokumeantan mat eai mielddisbuvtte vuoruhuvvon surggiin eambbo doaibmadiđolašvuođa.</p>
<p>Doaibmaplánas mii hukse digaštallama dieđáhusaid birra, berre leat áigumuš ahte</p>
<p>Sihkkarastit ahte Sámedikki dievasčoahkkin oažžu vejolašvuođa vuoruhit politihkkasurggiid mat</p>
<p>galget biddjot doibmii</p>
<p>Vuhtiiváldá joavkkuid ja eaŋkiláirasiid ovddasvástádusa váikkuhit politihkkahábmema  Hábmet buoret dynamihka politihkalaš proseassain  Lea eambbo einnostahtti</p>
<p>Bivdit Sámedikki čielggadit ja ovddidit árvalusa dasa movt áššit galget meannuduvvot nu ahte dát dehálaš demokráhtalaš prinsihpat vuhtiiváldojuvvojit.</p>
<p>Evttohus 11, Áirras Ann-Mari Thomassen, NSR:a sámediggejoavku</p>
<p>Ambulánsagirdi ásaheapmi Gaska-Hålogalándii</p>
<p>Gaska- Hålogalándda guovllus, masa gullet Lofuohta, Ofuohta, Lulli- Romsa ja Viestterálas, orrot sullii 120 000 olbmo. Guovllus ii leat doarvái buorre helikopterfálaldat dalle go áigi lea heaggadehálaš ášši. Ambulánsagirdifálaldat ferte sáhttit geasehit doavtterspesialisttaid dohko gos lea heahti ja gos áigi lea heaggadehálaš dasa mii guoská eallá go buohcci dahje sáhttá go hehttet guhkit áiggi divššu buohccis. Buohcciviesuid organiseren lea mielddisbuktán ahte buohccidikšunfálaldagat leat biddjon guovddáš buohcciviesuide. Dát mielddisbuktá ahte buohccit sáhttet šaddat guhkás mátkkoštit buohcciviesuide ja eará dálkkodanbáikkiide.</p>
<p>Dálki maiddái rievddada dán guovllus. Jus ambulánsagirdi gávdnošii Gaska- Hålogalánddas, de eai livčče guovllu olbmot nu hearkkit, ja dálkkis ii livčče nu ollu dadjamuš go odne, gos helikopterat leat báikáduvvon stuora gávpogiidda. Váldoulbmil helikopteriin lea ahte doavttir olle buohcci lusa nu jođánit go vejolaš. Dát gádju heakka.</p>
<p>Odne lea beare guhkes girdináigi lagamus ambulánsagirdibásii olbmuide geat orrot Gaska- Hålogalánddas. Lea dárbbašlaš ásahit ambulánsagirdibása gaskal Bådådjo ja Romssa vai olbmot Gaska- Hålogalánddas ožžot seamma buori fálaldaga go riikka ássit muđui.</p>
<p>NSR sámediggejoavku bivdá Sámediggeráđi guorahallat ášši dearvvašvuođaeiseválddiiguin. Ráđđehus ferte stáhtabušeahta bokte várret ruđa ambulánsagirdibásii Gaska- Hålogalándii buoremussan guovllu olbmuide.</p>
<p>Evttohus 12, Áirras Ann-Mari Thomassen, NSR:a sámediggejoavku</p>
<p>Boazocagganáidi Sáltoduoddaris</p>
<p>NSR sámediggejoavku lea duhtavaš dasa ahte Ruovdemáđiidoaimmahat lea ceggen boazocagganáiddi Sáltoduoddarii. Boazovuojáhallan váttisvuođat eai almmatge noga dušše njealje kilomehtera guhkkosaš áiddiin mii manná Nordlánddaruovdemáđiid guora Sáltoduoddaris. Vai elliid tragediijat nogašedje, ferte áiddi cegget viidásut 22 km davás Luonosvákkis Rusanesii. Dán gaskkas leat dáhpáhuvvan stuorámus boazotragediijat daid maŋimuš dálvviid. Lea dehálaš ahte boazoáidi viiddiduvvo juo boahtte dálvái. Plánaid ferte danin bidjat dalán johtui jus dás galggaš šaddat mihkkige.</p>
<p>NSR sámediggejoavku diehtá ahte Ruovdemáđiidoaimmahat lea ožžon 60 miljon ruvnnu stáhtabušeahtas fuođđovuojáhallanváttisvuhtii ja danin fertejit leat buorit vejolašvuođat olahit politihkalaš áigumušaid geahpedit fuođđovuojáhallamiid Sáltoduoddaris.</p>
<p>NSR sámediggejoavku gáibida ahte sámediggeráđđi váldá boazotragediija váttisvuođa duođas. Sámediggeráđđi berre gulahallagoahtit Ruovdemáđiidoaimmahagain ja Johtolatdepartemeanttain ja viidásut gáibidit boazocagganáiddi viiddideami. Boazodoallu Sáltoduoddaris lea gillán stuorra ekonomalaš vahágiin. Dilli lea dagahan gierdameahttun psykalaš ja fysalaš váttuid sihke boazodolliide, togabargiide ja togamátkkošteddjiide.</p>
<p>Evttohus 13, Áirras Olof Anders Kuhmunen, NSR:a sámediggejoavku</p>
<p>Julevsáme vahkko</p>
<p>Julevsáme vahkko – Julevsámi vahkku lea okta dain moatti julevsámi dáhpáhusain gos leat giella-, kultur- ja valáštallandoaimmat. Doaimmat čohkkejit julevsápmelaččaid rastá suohkan-, fylka- ja riikkarájiid. Sihke mánát, nuorat, váhnemat ja áhkut ja ádját čoahkkanit kultuvrralaš somás buđaldemiide. Doppe leat sihke árbevirolaš doaimmat nugo julevsámi duodji, giella, valáštallan ja biebmoárbevierut, ja ođđaáigásaš kulturdoaimmat nugo koarttaid ráhkadeapmi ja filbmabuvttadeapmi.</p>
<p>NSR sámediggejoavku evttoha ahte Julevsáme vahkko sihkkarastojuvvo bistevaš ruhtademiin Sámedikki bušeahtas seamma ládje go eará sámi kultuvrralaš dáhpáhusat Sámis.</p>
<p>Evttohus 14, Áirras Kirsti Guvsám, NSR:a sámediggejoavku</p>
<p>Doaibmaplána solidaritehta várás álgoálbmogiiguin ja álgoálbmot guovlluiguin</p>
<p>Álgoálbmogat miehtá máilmmi rahčet iežaset vuoigatvuođaid ovddas, earret eará iežaset eatnamiid ovddas ja maiddái máŋggariikkalaš fitnodagaid vuostá mat geahččalit geavahit sin eatnamiid.</p>
<p>Okta ovdamearka lea Mapuche-indiánaid rahčamušat Chiles. Konflikta sin ja stuoraservodaga gaskkas lea juste dakkár riidu máŋggariikkalaš fitnodagaid vuostá, ja rahčamuš oažžut vuoigatvuođaid iežaset guovlluide. Das čuovvu maiddái veahkaválddálašvuohta, friddjavuođavealaheapmi ja váilevaš árvvusatnin álgoálbmogiin ja sin árbevieruin.</p>
<p>Eará ovdamearka lea Statoila searvan bihkkasáttooljju roggamis Canadas. Dat lea stuora nággovuloš energiijagáldu danne go das leat hirbmat negatiiva birasváikkuhusat eatnamiidda ja olbmuide.</p>
<p>NSR oaivvilda ahte Sámediggi ferte geahčadišgoahtit dáid čuolmmaid miehtá máilmmi, sihke danne go mii galgat čájehit solidaritehta eará álgoálbmogiidda ja lundui, muhto maiddái danne go norgga fitnodagain muhtumin lea dehálaš rolla dáin oktavuođain.</p>
<p>NSR háliida ahte Sámediggi galgá garrasit hoahpuhit norgga eiseválddiid, ja maiddái leat mielde čalmmustahttimiin dan.</p>
<p>Danne mii evttohit ahte Sámediggi galgá ráhkadit doaibmaplána solidaritehta várás álgoálbmogiiguin ja álgoálbmotguovlluiguin. Das sáhttá ovdamearkka dihtii boahtit ovdan mo gaskavuohta galgá leat norgga eiseválddiid politihkkii dan suorggis, mo gaskavuohta galgá leat norgga fitnodagaide. Dat sáhttá maid dadjat juoga min rolla birra ON-vuogádagas ja váikkuhanvejolašvuođaid birra ON-vuogádagas. Lea maid guoskevaš árvvoštallat sámi váikkuheami Stáhta olgoriikka penšunfondii.</p>
<p>Dievasčoahkkinjođihangoddi árvalus</p>
<p>Ođđa áššit 9-10 sáddejuvvojit dievasčoahkkinjođihangoddái meannudeapmái ja ođđa áššit 1-8 ja</p>
<p>11-14 sáddejuvvojit Sámediggeráđđái meannudeapmái.</p>
<p>III  Jienasteapmi</p>
<p>39 áirasis ledje 28 čoahkis. Jienasteapmi dahkkojuvvui čuovvovaš vuogi mielde:</p>
<p>Dievasčoahkkinjođihangotti árvalus mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p xml:lang="nob">Sáhkavuorru Replihkka   1  Toril Bakken Kåven    2  Toril Bakken Kåven Anne Helene Moeng Saari  Toril Bakken Kåven    3  </p>
<p>13  Per Andersen Bæhr Rolf Johansen 14  Ann-Mari Thomassen  15  Geir Johnsen  16  Ann-Mari Thomassen Ida Marie Bransfjell 17  Jarle Jonassen  18  Mariann Wollmann Magga Ann-Mari Thomassen  Mariann Wollmann Magga  19  Olof Anders Kuhmunen Kirsti Guvsám 20  Kirsti Guvsám Sten Erling Jønsson  Kirsti Guvsám</p>
<p>VI  Sámedikki mearrádus</p>
<p>Ođđa áššit 9-10 sáddejuvvojit dievasčoahkkinjođihangoddái meannudeapmái ja ođđa áššit 1-8 ja</p>
<p>11-14 sáddejuvvojit Sámediggeráđđái meannudeapmái.</p>
<p>Ášši meannudeapmi loahpahuvvui 21.09.11 dii. 18.30.</p>
<p>Vuođđogiella: Dárogiella</p>
<p xml:lang="nob">Ášši/Sak  DC 034/11</p>
<p>Sámedikki dieđáhus oahpahusa ja ohpu birra</p>
<p>Arkiivaáššenr.. 10/248006 / 25 - 58</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 23.08.11 SR 088/11 Sámedikki dievasčoahkkin 21.09.11 DC 034/11</p>
<p>Ášši meannudeapmi álggahuvvui 21.09.11 dii. 18.30.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p xml:lang="nob">1. ÁLGGAHUS</p>
<p>1.1 Duogáš dieđáhussii</p>
<p>Norgga Samediggi ii leat dan rájes go diggi ásahuvvui 1989:s vel ovddidan bajemusdási ulbmiliid oktilas sámi oahpahuspolitihkkii. Dáinna oahpahusdieđáhusain áigu Sámediggi lávket lávkki ovddos ollislaš sámi oahpahuspolitihka hábmemis, ovddemustá danin go oahpahuspolitihkka mearkkaša hui ollu sámi servodahkii ja servodat-ja gealbohuksemii sihke dál ja boahttevuođas. Dasa lassin leat oahpahusas ja oahpaheamis čanastagat eará dehálaš politihkalaš surggiide; mat leat suorggit nugo árbedieđuid áimmahuššan ja nannen, ealáhusovddideapmi, innovašuvdna ja barggaheaddjihoidu, dearvvašvuođa-ja sosialáššit, fuolahusáššit, ássangažaldagat, guovlopolitihkka ja internašunála-ja eamiálbmotriekti. Lea hui dárbu oaidnit servodatsurggiid iešguđet beliid oktavuođas. Nannoseamos huksengeađggit maid ala hukset buori ja bissovaš servodatovdáneami, lea dat go min mánát ja nuorat besset háhkat gelbbolašvuođa mainna ovddidit ealáhusaid, nannejit máhtolašvuođa ja ovdánahttet servodaga iežaset eavttuid vuođul. Go lea vuosttaš geardi go Sámdiggi ráhkada dákkár bajitdási dieđáhusa mii guoská oahpaheapmái ja oahpahussii, de mearkkaša dat ahte dieđáhus ferte sisttisdoallat muhtun prinsihpalaš čielggademiid, earenoamážit dan ektui mii lea Sámedikki rolla.</p>
<p>Sámediggi lea guhkit áiggi juo gullan álbmogis ahte mii galggašeimmet vuoruhit oahpahuspolitihkalaš barggu sámepolitihkas. Danin ferte ge geahččat Sámedikki barggu ráhkadit dieđáhusa oahpaheami ja oahpahusa birra dien servodatgáibádusa olis.</p>
<p>Skuvla lea min deháleamos servodatinstitušuvdna. Dat lea čanastuvon vássán áiggiide ja galgá ráhkkanahttit min boahttevuhtii. Skuvla ja oahpaheaddji gaskkustit máhtu, kultuvrra ja árvvuid sohkabuolvvas sohkabulvii. Máhttu lea servodaga nannoseamos árja. Danin lea ge skuvlla ja oahpahusa nannen hui ollu mearrideaddjin dasa go galgá sámi servodaga ovdánahttit sámi álbmoga iežas višuvnnaid, vuoruhemiid ja eavttuid vuođul.</p>
<p>Oahpahusdieđáhusa vuolggabáiki lea sámi oahppi ja fidnooahppi beaivválaš dilli, dat čilge movt dilli lea ja geassá oidnosii hástalusaid mat deaividit sámi ohppiid ja fidnoohppiid beaivválaččat. Oppalaččat lea Sámedikkis dakkár áddejupmi ahte sámi oahppit loktet bures áiggi skuvllas. Liikká lea duohtavuođas dat nubbe bealli ahte sámi ohppiin leat ollu hástalusat beaivválaš dilis skuvllas. Muhtun dain hástalusain vulget njuolgut das go oahppis lea sámi duogáš. Sámi mánáid givssidit danin go sis lea sámi duogáš. Sámedikki mielas lea dat hui duođalaš ášši, ja danin diggi hálida viidát servodatságastallama sámi mánáid ja nuoraid bajásšaddandili birra Norggas, máiddái dan birra go sámi mánát ja nuorat vealahuvvojit. Liikká leat ollu sámi mánát ja nuorat mat bures áktejit ja árvvusatnet iežaset identitehta, ja servet sámi kultuvrra ovddidanbargguide iežaset </p>
<p>Sámi servodat ja politihkalaš ásahus Sámediggi dohkkehit ahte sámi oahppit leat min servodaga deháleamos riggodat. Sámedikki oahpahuspolitihka čalmmustahttin lea mávssolaš ii dušše danin ahte sihkkarastit ahte ohppiid rievttit doalahuvvojit, muhto maiddái danin vai sihkkarastit sámi servodahkii buot lágán gelbbolašvuođa maid min servodat ja institušuvnnat dárbbašit. Sámegielmáhttu ja dat ahte oažžut oahpu sámi kultuvrras lea dehálaš sihke oahppái alcces ja maiddái sámi servodahkii. Dat rahpá ollu vejolašvuođaid go maŋit áiggis galgá válljet barggu.</p>
<p>Dáinna dieđáhusain áigu Sámediggi čalmmustahttit oahpahuspolitihkalaš hástalusaid ja prinsihpalaš beliid mat gusket Sámedikki rollii oahpahuspolitihkas. Ulbmil dieđáhusain lea hábmegoahtit bajitdási politihka oahpahussuorggis. Go dá lea vuosttaš dieđáhus mii gieđahallá Sámedikki oahpahuspolitihka ollislaš oktavuođas, de lea dárbu čielggadit muhtun prinsihpalaš gažaldagaid, nugo mat dan movt sáhttá sihkkarastit sámi oahppi rievtti oažžut oahpu sámegielas ja sámegillii našuvnnalaččat. Leat ollu buorit bealit sámi oahpahusas, maidda hárve giddejit fuomášumi mediain. Dieđáhus galgá maid čuvget sámi oahpahuspolitihka buriid ovdánanbeliid. Dan viidodaga siste mii dákkár sámediggedieđáhusas lea, lea unnán vejolašvuohta gieđahallat eaŋkiláššiid vuđolaččat dahje digaštallat dohkálaš vugiin čuolmmaid mat dagahit váttisvuođaid. Danin ferte vuordit ahte Sámediggeráđđi čuovvola sámediggedieđáhusa sierra doaimmaiguin searválaga institušuvnnaiguin maiguin lea lunddolaš ovttasbargat.</p>
<p>Dieđáhus suokkarda makkár rolla ja politihkalaš váldi Sámedikkis lea ja galggašii leat oahpposuorggis, nugo sámiid álbmotválljejuvvon ásahusas. Dat suokkarda galgá go Sámediggi leat politihka vuolggaheaddji, gulahallanbeallelaš, bearráigeahččanásahus, galgá go leat čielga hálddašaneiseváldi dahje doarjjaortnegiid hálddašeaddji, dahje galgá go Sámedikki doaibmá viiddiduvvot nu viidát ahte diggi maid doaibmagoahtá skuvlaoamasteaddjin.</p>
<p>Sámediggi ferte dárkileappot digaštallat iežas oktavuođa fylkasuohkaniidda, suohkaniidda ja eará almmolaš ja priváhta ásahusaide oahpposuorggis. Váldogažaldat lea movt ovddasvástádusa jierpmálaččat sáhtášii juohkit vai sihkkarastá daid oahpahuspolitihkalaš ulbmiliid mat Sámedikkis leat. Dasa lassin lea oktavuohta ja gulahallan guovddáš eiseválddiiguin mearrideaddjin dasa ahte doallá go Norga iežas álbmotrievttalaš geatnegasvuođaid mat gusket sámi mánáide ja nuoraide, ja sámi álbmogii ollislaččat.</p>
<p>1.2 Sámi skuvlahistorjá</p>
<p><em type="italic">Sámi skuvlahistorjá lea historjá sámi ohppiid deaivvadeami birra skuvllain mas sii eai ipmirdan báljo maidege dahje eai maidege. Dat lea váhnemiid váivvádusaid historjá, go šadde 7-jahkásaš mánáid sáddet amas dillái, ja dat lea oahpaheddjiid historjá geain ii lean seamma giella go mánáin. Dat lea maid historjá mii muitala sámi oahpaheddjiid, váhnemiid, ohppiid ja politihkkáriid rahčamušaid oažžut dakkár skuvlla man vuođđun lea ohppiid giella ja kultuvra. Dat lea historjá dan birra movt eiseválddit čuođenare jagi geavahedje skuvlla luohttahuhttit sámegiela ja sámi kultuvrra ja movt dál skuvla galgá leat mielde ealáskahttit fas sámegiela ja kultuvrra dáruiduvvon guovlluin. Ja ollu, ollu eambbo.. - Ovdasátni, Sámi skuvlahistorjá 1 / Saemien skuvle-vaajese 1/ Samisk skolehistorie 1 </em></p>
<p>Sámi skuvlahistorjjás leat ollu vuostálasvuođat. Čađa historjjá leat leamaš ollu dramáhtalaš nuppástusat skuvlavuogádagas. Álggos lei skuvla mišunearaid bargoneavvu, ja de nuppástuvai ja šattai politihkalaš veahkkeneavvun assimileremis ja dál lea rievdan ja šaddan báikin gos giela ovddidit ja kultuvrra gaskkustit. Dat lea ollu háviid ja bahčavuođa historjá, muhto maiddái historjá masa dađistaga leat čállán smávva ja stuorit oahpahuspolitihkalaš vuoittuid – mat le</p>
<p>1.3 Sisdoallu ja ráddjen</p>
<p>Sámediggedieđáhus fátmmasta viidát ja guoskkahallá eanas áššiid mat gusket sámi bajášsaddamii ja oahpahussii. Dat mielddisbuktá diehttelas ahte šaddá ráddjet, go ii leat vejolaš suokkardit eaŋkilváttisvuođaid dahje áššiid mat leat váttisvuohtan čuolbmašuvvan muhtun surggiin oahpahuspolitihkas. Dieđáhus lea čállojuvvon nu ahte čuvge oahpahuspolitihka bajitdási čuolmmaid ja árvvoštallá daid. Dat dahkko danin go lea dárbu čielggadit diekkár čuolbmašuvvan diliid vai Sámediggi buorebut sáhttá meannudit dán politihkkasuorggi eaŋkiláššiid.</p>
<p>Politihkalaš áššit mat gullet oahpahussuorgái, sáhttet leat máŋgga hámis, dađi mielde makkár geográfalaš guvlui dat gullet; omd. lea go oahppi dahje fidnooahppi sámegielat vai ii, leat go sus sámegielat váhnemat dahje biras, ássá go sámegiela hálddašanguovllus vai dan olggobealde, vázzá go sámegiel luohkás vai ii, lea go guhkes vai oanehaš mátki skuvlii dahje oahpahusbáikái jna. Oanehaččat dadjat; sámi oahppi ja fidnooahppi beaivválaš skuvladilli mii lea dán dieđáhusa vuolggabáiki, lea hui máŋggalágan. Leat ollu faktorat mat váikkuhit juohke oahppi beaivválaš skuvlavásáhusaide, dakkár diŋggat maid oahppi ieš hui unnán sáhttá stivret. Eanas dat leat dakkár áššit nugo oahpahusa rámma mii lea mearriduvvon lágain ja láhkaásahusain, suohkaniid ja fylkasuohkaniid politihkalaš ja hálddahuslaš mearrádusat mat gusket skuvllaide ja daid fálaldagaide, ja makkár ovttasbargu lea fidnodagaiguin gos fidnooahppit galget oažžut oahpu. Sámediggi oaivvilda ahte sámi ohppiin leat earenoamáš hástalusat mat galggaše oažžut stuorát beroštumi ja saji sámepolitihkalaš ságastallamiin. Danin lea ge Sámedikki oahpahusdieđáhus dehálaš vuođđodokumeanta go galgá bargat viidáseappot daid áššiiguin mat leat čuolbmašuvvan sámi oahpahuspolitihkas.</p>
<p>Dieđáhusas gieđahallat dušše vuođđooahpaheami (vuođđoskuvlla ja joatkkaoahpahusa) ja rávisolbmuid oahpahusa. Jagi 2012 mielde galgá ilbmat sierra dieđáhus mii gieđahallá mánáidgárddiid. Sámedikki nannensurggiide gullá maid sámi alitdási oahppu ja dutkan. Eat gieđahala daid surggiid ge jur njuolgut dán dieđáhusas, muhto mii oaidnit diehttelas ahte dat mii vuođđoskuvladási oahpaheamis čuolbmašuvvá, čatnasa dávjá sámi dutkamii ja alitdási ohppui. Danin Sámediggi dáhttu gieđahallat oahpahusdieđáhusa olles eallináiggi oahppama oktavuođas, ja nu ráhkadit čanastagaid daid eará politihkkasurggiide.</p>
<p>Sámediggi áigu almmuhit sierra gielladieđáhusa 2012 čavčča. Dan dieđáhusas galgat suokkardit Sámedikki giellapolitihka bajitdási hástalusaid ja ulbmiliid oppalaš dásis.</p>
<p>1.4 Dieđáhusa gárvvisteami mannolat</p>
<p>Sámediggeráđđi ovddidii oahpaheami ja oahpahusa čielggadeami geassemánu 2011 dievasčoahkkimii. Dalle čilgejuvvui mii lea duogáš dán dieđáhussii, ja čujuhuvvui muhtun hástalusaide maid sámediggeráđđi dáhttu digaštallat dieđáhusas. Dievasčoahkkima ságastallan lei láidesteaddjin dasa makkár gažaldagaide galgá bidjat eanemus deattu dieđáhusas.</p>
<p>Dieđáhusa bargguid birra lea čállojuvvon Sámedikki ruovttusiiddus, gos leat bivdán berošteddjiin oaiviliid ja bidjat daid deike: oahppu@samediggi.no. Dát diehtu lei maid biddjojuvvon sosiála mediaide Facebookii ja Twitterii. Dasa lassin leat čállojuvvon áviisačállosat ja neahttaartihkkalat oahpahusdieđáhusbarggu birra.</p>
<p>Leat čađahuvvon jearahallamat skuvlaoamasteddjiiguin, oahpaheddjiiguin ja váhnemiiguin lulli, - julev- ja davvisámi guovlluin. Informánttat válljejuvvo veaháš gos ge. Jearahallamiid leat čađahan sihke sámegiela hálddašanguovllus ja dan olggobealde, ja sihke smávit ja stuorát báikkiin (gávpotsuohkaniin). Dieđuid čohkken informánttain lei hui ávkkálaš dieđáhusbargui. Dán barggus eat leat jearahallan ohppiid. Dieđáhus hukse Nordlandsforskning loahppaárvvoštallamiidda ohppiidiskka</p>
<p>Dieđáhus lei fáddán sámediggeráđi álbmotčoahkkimiin mat lágiduvvo ráđđečoahkkimiid oktavuođas Guovdageainnus 26.04 ja Ráureviikkas 22.06.11. Ájluovttas Divttasvuonas lágiduvvui 20.06.11sierra álbmotčoahkkin dieđáhusa birra. Álbmotčoahkkimiin ledje oasseváldin joatkkaskuvllaid nuorat ja sámi nuorat mat barget ovdaskuvlaoahpaheaddjin ja oahpaheaddjin. Álbmotčoahkkimiin leat ožžon máŋggalágan dieđuid ja oaiviliid. Eanas áššit gusket dihto doaimmaide maid sihke sámi nuorat ja rávisolbmot dáhtoše Sámedikki ásahit, oassin ollislaš oahpahuspolitihka ovddideamis. Sámediggeráđi árvvoštallama mielde leat ollu dain evttohusain dakkárat maid sáhtášii bidjat sierra doaibman go maŋitáiggis ráhkadit oahpaheapmái ja oahpahussii doaibmaplánaid.</p>
<p>Maiddái Sámedikki iežas mearrádusat ja čielggadeamit leamaš ávkkálaččat dieđáhusa vuođđoávnnasin. Barggadettiin dieđáhusain leat maid geahčadan našuvnnalaš láidestemiid, statistihkaid ja árvvoštallanraporttaid. Leat ollu almmolaš čielggadeamit, statistihkat, dutkanprošeavttat ja árvvoštallamat main leat ávkkálaš dieđut maid dákkár dieđáhusbarggus sáhttá atnit veahkkin. Buot dieid eat sáhte gieđahallat dieđáhusas, vai ii šatta menddo guhkki. Muhto loahpas dieđáhusa gávdná listtu mas oaidná Norgga Almmolaš Čielggadusaid ja Stuoradiggedieđáhusaid mat leat áigeguvodilat dán dieđáhusa ektui.</p>
<p>1.5 Definišuvnnat</p>
<p>Lea dárbu čielggadit muhtun fáhtehusaid ja doahpagiid maid olu geavahit dán dieđáhusas, vai oažžut seamma ipmárdusa das mas lea sáhka. Sihke oahpahuslágas, Máhttolokten (LK06) oahppoplánabuktosiin, ja Máhttolokten - sámi (LK06-S) oahppoplánabuktosiin gávdnojit fáhtehusat ja doahpagat maid sáhttá dulkot iešguđetládje. Danin lea ge dehálaš čilgestit movt Sámediggi ipmirda daid.</p>
<p>Internašunála konvenšuvnnain ja Eamiálbmotjulggaštusas geavahit fáhtehusa education sihke vuođđooahpahusa ja alitoahpahusa dáfus, ja dat fáhtehus lea dávjá jorgaluvvon oahpahussan. ILOkonvenšuvdna nr. 169 geavaha dasa lassin fáhtehusa vocational training, mii lea jorgaluvvon fidnooahpahussan. Norgga oahpahusláhka guoská vuođđoskuvlii, joatkkaoahpahussii ja rávisolbmuid oahpahussii. Maŋŋel go LK06 váldojuvvui atnui, de leat geavahišgoahtán doahpaga vuođđooahpahus, mii fátmmasta sihke vuođđoskuvlla ja joatkkaoahpahusa. Joatkkaoahpahus lea lágiduvvon studerenráhkkanahtti ja fidnofágalaš oahppoprográmman, ja oahpahuslágas lea sáhka joatkkaoahpahusa oahppoprográmmain. Oahpahus, oahppu ja oahpaheapmi leat synonymat, muhto dávjá geavahuvvo oahpaheapmi go lea sáhka vuođđooahpaheamis (vuođđoskuvla ja joatkkaoahpahus) ja rávisolbmuid oahpaheamis, ja oahpahus dahje oahppu sátni geavahuvvo fas go lea sáhka alitdási oahpus. Dán dieđáhusas geavahuvvo oahpahus-sátni bajitdási doaban nu ahte gokčá sihke oahpaheami, oahpu ja oahpahusa. Go geavahuvvo oahpaheapmi, de oaivvilduvvo dat oahpaheapmi mii dáhpáhuvvá vuođđoskuvllas ja joatkkaoahpahusas, ja dasa gullá sihke studerenráhkkanahtti ja fidnofágalaš oahpahus, ja rávisolbmuid oahpaheapmi.</p>
<p>Sámi guovlu: Sámi guovlun gohčoduvvojit dat suohkanat mat gullet sámegiela hálddašanguvlui (Sámelága § 3-1). Hálddašanguvlui gullet dál dát ovcci suohkana: Kárášjohka, Guovdageaidnu, Unjárga, Porsáŋgu, Deatnu, Gáivuotna, Divttasvuotna, Loabát ja Snåase.</p>
<p><span type="quote">”Sámi skuvla”</span> lea oassi oktasaš skuvllas ja sisttisdoallá skuvlla dahje joavkku mii čuovvu Máhttolokten - sámi (LK06-S:31) oahppoplánabuktosa. Sámi skuvla galgá hukset ja áimmahuššat ohppiid duogáža girjáivuođa ja dat galgá dahkkot oahppi eavttuid mielde. Sámi skuvla galgá maid láhčit dili nu ahte oahppit ožžot buorrevuođa dáfus dohkálaš oahpahusa man vuođđun lea sámegiella, sámi kultuvra ja eallindilli (LK06-S:31).</p>
<p>Ollu sámi skuvllat leat našunála mihtuid ektui oalle unnit. Giliskuvllain leat guokte dahje eanet ja</p>
<p>Sámi oahppis lea riekti oažžut oahpahusa sámegillii dahje sámegielas, sámi oahppi lea maid oahppi geasa oahpahuvvo Máhttolokten - sámi (LK06-S) oahppoplánaid mielde. Dat guoská buot sámegielaide mat geavahuvvojit Norggas; namalassii nuortalaš, - davvi, - bihtán, - julev- ja lullisámegillii. Dábálaččat namuhuvvojit almmolaš dokumeanttain dušše dat golbma giela davvi, - julev- ja lullisámegiella maid eanemus olbmot hupmet. Ferte earenoamážit fuomášahttit ahte go Sámediggi hábmegoahtá konkrehtalaš oahpahuspolitihkalaš doaimmaid, de dain galgá ábaida čalmmustahttit bihtán- ja nuortalašgielaid. Go dieđáhusas čállojuvvo sámegiella, de dat guoská buot sámegielaide, jus ii čujuhuvva guđege gillii earenoamážit.</p>
<p>Sámi oahppin sáhttá viiddis ipmárdusain gohčodit buot ohppiid sámegiela hálddašanguovllus, beroškeahttá čearddalaš gullevašvuođas ja gielladuogážis.</p>
<p xml:lang="nob">2. RÁMMAT JA DÁLÁ HÁLDDAŠEAPMI OAHPAHUSSUORGGIS</p>
<p>2.1 Sámi skuvlla árvovuođđu</p>
<p>Norgga vuođđoskuvla lea huksejuvvon dan vuođđoipmárdussii ahte skuvla galgá leat fágalaččat máŋggabealát. Oahpahuslága ulbmilparagráfa hukse maid dien viiddis árvovuđđui. Skuvllas galget nannet historjjálaš ja kultuvrralaš ipmárdusa ja čanastaga, oahppat máŋggakultuvrralašvuođa birra, ovddidit demokratiija ja dásseárvvu ja maiddái oahppat dieđalaš jurddašeami. Oahppit galget beassat hutkáivuođa iluin ovddidit, oahppat atnit beroštumi ja dutkanhálu. Oahppit galget maid oahppat kritihkalaččat jurddašit ja doaibmat etihkalaččat ja birra árvvusatnimiin (geahča oahpahuslága § 1-1). Lea maid vuođđoprinsihppa Norgga skuvllas ahte oahpaheapmi galgá heivehuvvot oahppi návccaide ja eavttuide (gč. oahpl. § 1-3). Norgga skuvllat, nu maiddái sámi skuvllat, galget leat vuođustuvvon árvvuide nugo dásseárvui ja galget oahppat dohkkehit ahte olbmot leat iešguđetláganat. Diet vuođđoipmárdus lea čilgejuvvon oahppoplánain, earenoamážit oppalaš oasis.</p>
<p>Sáhttá go dasto earuhit dáru ja sámi skuvllaid árvovuođu? Sámi skuvllaid árvovuođđu lea gal álgogeahčasteamis seammalágan go dáru skuvllaid. Sámi árvvut ja sámi oahpahanfilosofiija lea oppalaččat hui čihkosis oahppoplánain, muhto oahppoplánat ja oahpahanprinsihpat galggaše speadjalastit oahpahusa sámi árvvuid. Sámi skuvladutkamiin oaidnit ahte gávdnojit ollu vejolašvuođat movt sáhttá nannet oahpahusa sámi sisdoalu, ovdamearkkadihte geavahit árbevirolaš sámi lohkanmálliid matematihkas, vai dat buorebut čatnasa kultuvrii (Ylva Jannok Nutti, 2010), ja mánáidgárddiin ja skuvllain čalmmustahttit buorebut sámi bajásgeassinárvvuid (Balto 2003 ja earát). Sámi skuvllas ja oahpahusas lea guovddáš sadji sámi servodaga ovddideamis, ja Sámediggi guorrasa daid bajitdási rávvagiidda maid sámi skuvladutkit lea buktán, mat gusket sámi skuvlla sámi sisdollui.</p>
<p>Gažaldahkan lea movt sámepolitihkka sáhttá váikkuhit sámi mánáid, nuoraid ja rávisolbmuid oahpaheami árvovuđđui, dahje sáhttá go oppalohkái dasa váikkuhit. Sámedikki rolla otná dilis lea ahte diggi mearrida oahppoplánaid, mii sáhttit juogo ráhkadit oahppoplánaid dahje váikkuhit oahppoplánaid sisdollui maid guovddáš eiseválddit mearridit.</p>
<p>Sámedikkis nugo sápmelaččaid álbmotválljejuvvon ásahusas lea maid sadji digaštallamiin mat gusket sámi skuvllaid árvovuođu ovddideapmái. Sámediggi báidná árvogažaldagaid fágalaš doaimmaid bokte, nugo ovdamearkkadihte oahppoplánaid mearrideamis, oahpponeavvoprošeavttaid válljemis ja politihkalaš doaimmain</p>
<p>Sámi oahppi ja oahpaheaddji leat čađahan ollu ođastusaid. Máhttolokten - sámi oahppoplánaid váldoprinsihppa, nugo dat lea čállojuvvon sámi oahppoplakáhttii, lea ahte sámi skuvla ja oahppofidnodat galgá láhčit dili nu ahte oahppi/fidnooahppi oažžu kvalitehta dáfus buori oahpahusa, mii lea vuođđuduvvon sámegillii, sámi kultuvrii ja servodateallimii. Sámedikki ulbm</p>
<p>Našunála oahpahuspolitihka váldoprinsihppa lea ahte oahppit galget dovdat oadjebasvuođa sihke skuvllas ja iežaset beaivválaš eallimis minddár. Dat guoská maid sámi skuvlii. Oahpahuslágas leat dasa čielga láidesteamit 9a. kapihttalis, mii lea ohppiid skuvlabirrasa birra.  § 9a-3 čuodjá ná: Skuvla galgá áŋgirit ja systemáhtalaččat bargat ovddidit buori psykologalaš birrasa, dakkára gos juohke oahppi dovdá oadjebasvuođa ja sosiálalaš gullevašvuođa. Ja daddjo vel earet eará ahte skuvllaid galgá láhčit ja jođihit nu ahte vuhtiiváldá ohppiid oadjebasvuođa, dearvvašvuođa ja oahppama. Lea skuvlajođiheaddji ovddasvástádus bearráigeahččat ahte ohppiin lea buorre fysalaš ja psykososiálalaš oahppanbiras skuvllas. Oahpahuslágas leat maid čielga láidesteamit dasa movt oahppái galgá láhčit dili ja vejolašvuođaid beassat ieš ovdánit iežas eavttuid mielde.</p>
<p>Skuvlla ja ruovttu lagas ovttasbargu lea mielde ásaheamen oadjebas birrasa mánáide ja nuoraide. Oahppi dárbbaša dovdat dakkár searvevuhtii gullevašvuođa gos dohkkehit ja áktejit máŋggabealátvuođa, ja oadjebas identitehta duddjo oadjebas dili. Sámi oahppit galget rámiin diehtit makkár duogážii gullet. Skuvla galgá ovddidit máŋggakultuvrralaš ipmárdusa ja áimmahuššat ja nannet ohppiid identitehta ja nu váikkuhit dasa ahte oahppi oažžu buori iešdovddu ja buori dovddu iežas kultuvrii. Das lea sáhka ovdamearkkadihte das ahte dohkkehit ja áktet iežas duogáža. Orro leamen nu ahte lea juo almmolaččat dohkkehuvvon ahte sámi kultuvrra galgá beassat atnit bilkun, ja dat dagaha dorvvohisvuođa ohppiide geain lea sámi duogáš.</p>
<p>Sámediggi lea sápmelaččaid álbmotválljejuvvon ásahus. Sámi álbmoga álbmotválljejuvvon ásahussan galgá Sámediggi jođihit doaimmas oahpahussuorggis nu ahte dat lea vuođđuduvvon sámi árvvuide ja bajitdási sámepolitihkalaš prinsihpaide mat gusket sámi iešmearrideapmái ja sápmelaččaid riikkaidgaskasaš ovttasbargui.  Mii dieid fáhtehusaid duohta sisdoallu galgá leat, dan ferte mearridit iešguđetge politihkkasuorggis ja dat ferte harmoneret politihkkasurggiid gaskka. Sámedikki bušeahttamearrádusat gusket buot Sámedikki politihkkasurggiide. Bušeahtas čilgejuvvojit sámi árvvut ná:</p>
<p><em type="italic">”Sámedikki bargu nannet ja ovddidit sámi servodaga lea vuođustuvvon sámi árvvuide.  Árvvuid fáhtehusain oaivvildit dán oktavuođas guottuid ja ipmárdusaid mat leat vuođđun min vuoruhemiide ja válljemiidda, ja mat ipmirduvvojit oktasažžan sámi servodagain. Bušeahttabarggus lea áigeguovdil čalmmustahttet árvvuid nugo sámegiela ja kultuvrra, ovttadássášasvuođa ja dan ahte ákte iežas ja earáid kultuvrra, ja maiddái ovttasbarggu ja solidaritehta.  </em></p>
<p><em type="italic">Sámegiella ja kultuvra lea dat maidda Sámediggi vuođusta buot bušeahttasurggiid, leaš dal oahpahus, ealáhusat, areálahálddašeapmi dahje internašuvnnalaš bargu. Eará vuođđoárvvut sámi servodaga ovdánahttimis leat ákten, ovttasbargu ja solidaritehta.  Ákten ja ovttasbargu leat maid mearrideaddjin dasa go galgá lihkostuvvat sámegiela ja kultuvrra ovddidemiin buot oktavuođain. Ákten, ovttasbargu ja solidaritehta leat sihke árvvut ja veahkkeneavvut maiguin ovddida daid árvvuid.”   </em></p>
<p>Oahpaheapmi mii dáhpáhuvvá sámi birrasis, beroškeahttá das gos oahppi dahje fidnooahppi lea dahje makkár fágain oahpahuvvo, boktá álo gažaldaga ahte makkár árvvut leat vuođđun oahpahusas, ja makkár vuođđoárvvuid mánát ja nuorat galget oahppat skuvllas. Diekkár sámi vuođđoárvvut leat čadnon eatnigillii, máŋggabealátvuhtii, áktemii, oadjebasvuhtii, árbedieđuide, searvevuhtii, máŋggakultuvrralaš gelbbolašvuhtii ja dasa ahte diehtá mii boahtá dáhpáhuvvat. Dán árvolisttu, maid sáhttá gohčodit guovddáš áššin sámi oahpaheamis ja oahpahusas, sáhtášii vel guhkibun čállit. Dasa sáhtášii lasihit vel eará árvvuid mat diekkár oktavuođas leat dehálaččat.</p>
<p>2.2 Internašunála rámmat</p>
<p>2.2.1 Riekti oažžut oahpu – vuđolaš olmmošvuoigatvuohta</p>
<p>Riekti oažžut oahpu lea vuđolaš olmmošvuoigatvuohta. Dat boahtá ovdan earet eará Olmmošvuoigatvuođaid máilmmijulggaštusa § 26:s, gos daddjo ahte juohkehaččas lea riekti oažžut oahpu. Dakkár eavttut go sohkabeali, návccat, osku dahje čearddalaš gullevašvuohta eai sáhte dien rievtti ráddjet. Daddjo maid ahte vuođđooahpaheapmi galgá leat nuvttá ja geatnegahttejuvvon oahppu. Lea leamaš dárbu mearridit eará riikkaidgaskasaš juridihkalaš čadni soahpamušaid daid stáhtaide mat dieid julggaštusaid leat ratifiseren dahje dohkkehan, mat čielgaseappot presiserejit maid dat duohta dilis mearkkaša ahte riekti oažžut oahpu lea olmmošvuoigatvuohta. Dat lea earet eará dahkkon ON mánáidkonvenšuvnnas, nugo dás vuolábealde oaidná.</p>
<p>ON Váldočoahkkin lea mearridan jagiid <em type="bold">2003-2012 ON Alfabetiserenlogijahkin</em>. Dien logijagi ulbmil lea oažžut eanebuid oahppat lohkat ja čállit. Alfabetiserenlogijagi leat oassi stuorát internašunála barggus oahpahus-ja ovddidansuorggis, gos okta váldonannendoaimmain lea prošeakta <em type="bold">Education for All</em> </p>
<p>(Buohkaide oahppu). ON organisašuvdna UNESCO lea ožžon earenoamáš ovddasvástádussan ovttastahttit dieid nannenbargguid. Maiddái Sámediggi lea čalmmustahttán oahpahuspolitihka ja alfabetiserenprošeavttaid oassin daid doaimmaide maid mii bargat joksan dihtii meriid maid ON lea bidjan.</p>
<p>2.2.2 ON Mánáidkonvenšuvdna</p>
<p>ON olmmošvuoigatvuođakonvenšuvnnat suodjalit buot olbmuid, beroškeahttá agis, duogážis dahje eará iešvuođain, ja nu dat suodjalit ge mánáid ja nuoraid maid. Norga lea ratifiseren ON konvenšuvnna mii guoská mánáid vuoigatvuođaide (mánáidkonvenšuvnna) 1991:s. Mánáidkonvenšuvdna atná dan vuođđun ahte danin go mánát eai vel leat láddan fysalaččat ja vuoiŋŋalaččat, de sii dárbbašit earenoamáš suodjalusdoaimmaid ja bearráigeahču. Maiddái ON konvenšuvdna siviila ja politihkalaš vuoigatvuođaid birra (SP) sisttisdoallá 24. artihkkalis sierra mánáide guoski mearrádusaid. Mánáidkonvenšuvdna váldojuvvui láhkaásahusaide mielde olmmošvuoigatvuođalágain 2003:s ja nu dat lea ge biddjojuvvon ovddabeallái Norgga lágaid, ja vurdojuvvo ahte dat galgá vuhttot dain lágain mat Norggas leat dál.</p>
<p>Konvenšuvdna lea huksejuvvon golmma caggai, namalassii suodjalus, doarjja ja searvan. Konvenšuvnna njeallje vuođđoprinsihpa leat ii-vealaheapmi (art. 2), mii mánnái lea buoremus (art. 3), máná riekti eallit ja beassat ovdánit (art. 6) ja máná riekti beassat searvat ja vuhtiiváldojuvvot (art. 12). Diet vuoruheapmi čuovvu mánáidlávdegotti stáhtaraporttaid njuolggadusaid.</p>
<p>Mánáidkonvenšuvnna vuoigatvuođat speadjalastet eanas daid vuoigatvuođaid mat leat ON siviila ja politihkalaš vuoigatvuođaid konvenšuvnnas (SP) ja ON konvenšuvnnas mii válddahallá ekonomalaš, sosiála ja kultuvrralaš vuoigatvuođaid (ESK). Oahpahusa regulerejit artihkkalat 28 ja 29. Eará guoskivaš konvenšuvdnamearrádusat leat ESK artihkal 13, SP artihkal 18 nr. 4 ja Eurohpálaš olmmošvuoigatvuođakonvenšuvnna (EOK)vuosttaš lassiprotokolla artihkal 2. Mánáidkonvenšuvnna artihkal 29 válddahallá oahpahusa sisdoalu, ja artihkal 28 gieđahallá vuoigatvuođa oažžut oahpu. 28.artihkal nr 1 dadjá ahte riekti oažžut oahpu galgá dađistaga duohtandahkkojuvvot. Mearrádusa vuosttaš čuoggá mielde lea dásseárvogáibádus áibbas vealttakeahttá.</p>
<p>Artihkkala vuosttaš lađas namuha eandalii rievtti oažžut oahpahusa. Bustáva(litra) a vuođul galgá vuođđooahpahus leat geatnegahttejuvvon ja nuvttá. Nubbe ceahkki, joatkkaoahpahus, galgá leat gávdnamis ja dasa galget buot mánát sáhttit beassat. Olahusmearrin galgá leat ahte maiddái dat oahpahus lea nuvttá mánáide. Alitdási oahpahus, galgá bustáva (litra) c mielde leat nu ahte buohkat dasa sáhttet beassat, muhto dan olaheapmi lea guđege návcc</p>
<p>Mánáidkonvenšuvnna artihkal 29 lea oahpahusa ulbmila birra. Lea earenoamáš ágga mearkkašit ahte 29 b) ja c) artihkal geavaha vuođđun dan ahte mánáid oahpaheapmi galgá ovddidit olmmošvuoigatvuođaid doahttaleami ja maiddái oahpahit máná gudnijahttit iežas identitehta, giela ja árvvuid. Dasa lassin galget mánát oahppat árvvusatnit eará kultuvrraid go dan mas mánát ieža leat oassin. Viidáseappot oaidná ahte bustáva d) dadjá ahte oahpahusa ulbmil galgá leat ráhkkanahttit máná eallit friddja servodagas gos lea ráfi, gierdavašvuohta ja ustitvuohta buot olmmoššlájaid, našuvnnaid, oskkoldat joavkkuid ja eamiálbmogiidda gullevaš olbmuid gaskkas ja gos olbmuin lea ustitvuođavuoigŋa. Die lea dehálaš direktiiva Norgga ja sámi oahpahuspolitihkkii. Artihkal 30 lea gieđahallá unnitlogu álbmogiid dahje eamiálbmogiid mánáid. Mearrádusat leat buoremuddui vuođustuvvon SP 27. artihkkalii. 30. artihkal čuodjá ná:</p>
<p><em type="italic">Stáhtain gos leat čearddalaš, oskkolaš dahje gielalaš unnitlogu olmmošjoavkkut dahje olbmot geat gullet muhtun eamiálbmogii, ii galgga biehttalit mánnái gii gullá diekkár unnitlogu olbmuide dahje eamiálbmogii seamma vuoigatvuođa ovttas earáiguin su čearddas eallit iežas kultuvrras, dovddastit ja čuovvut oskkus, dahje geavahit gielas. </em></p>
<p>Dien mearrádusas gávdnojit máŋga individaášši mat leat váidojuvvon ON olmmošvuoigatvuođalávdegoddái ja maiddái oppalaš mearkkašeapmi. Mearrádusa sátnádeapmi lea</p>
<p>gieldinláhkái (<span type="quote" xml:lang="nob">”shall not be denied”</span>), muhto dan galgá, seammaládje go SP 27. artihkkala nai, ipmirdit  nu</p>
<p>Geahča dán oktavuođas maid art. 23 ja 1960 UNESCO-konvenšuvnna mii gieldá vealaheami oahpahusas.  Mánáidlávdegoddi lea ráhkadan oppalaš mearkkašemiid oahpahusa sisdollui, mat muhtun surggiin maid siskkistit art. 28.</p>
<p>Geahča General Comment No. 1 The Aims of Education (CRC/GC/2001/1). ON ekonomalaš, sosiála ja kultuvrralaš vuoigatvuođaid komitea lea ráhkadan guokte guoskivaš mearkkašeami; oahpu birra ja nubbi lea doaimmashehttejuvvon olbmuid birra, geahča CESCR General Comment No. 13 1999 (E/C.12/1999/10) ja CESCR General Comment No. 5 1994</p>
<p xml:lang="nob">(E/1995/22).</p>
<p xml:lang="nob">Geahča General Comment No. 23 (CCPR/C/21/Rev.1/Add.5)</p>
<p>ahte dat mieđiha positiiva vuoigatvuođaid, ja geatnegahttá stáhtaid álggahit earenoamáš doaimmaid. Olmmošvuoigatvuođalávdegotti bargodábit leat maid buktán čielgasii ahte 27. artihkal suodjala maiddái ealáhusdoaimmaid. Olmmošvuoigatvuođalávdegoddi čujuha dasa lassin maid ahte kultuvra oainnusinboahtá iešguđetládje; dan oaidná maid earenoamáš eallinvugiin mat leat čadnon eanageavaheapmái. Go lea celkojuvvon ahte Vuođđolága § 110a galgá sisttisdoallat seamma go SP 27.artihkal, de sáhttá dán mearrádussii guoskivaš praksis čuvget 30.artihkkala sisdoalu čielgaseappot.</p>
<p>Mánáidkonvenšuvnna artihkal 30 lea (seammaládje go SP art. 27) sátnáduvvon nu ahte das lea sáhka juohkehažžii sierra (individuála) vuoigatvuođain. Ii goappás ge diein mearrádusain leat unnitloguálbmot dahje eamiálbmot doaba dárkileappot čilgejuvvon. Norggas lea almmatge sihkkaris ášši dat ahte stáhta eiseválddit leat dohkkehan sápmelaččaid Norgga eamiálbmogin. Dan oaidná earet eará Stuoradiggedieđáhusas sámepolitihka birra.</p>
<p>Mánáidkonvenšuvnna artihkal 30 sisttisdoallá individuála rievtti sámi mánáide oažžut oahpu sámegielas ja beassat áimmahuššat iežaset kultuvrra ja iežaset kultuvrralaš iešvuođa. Dat sisttisdoallá maid gulahallangeatnegasvuođaid stáhta eiseválddiide, ahte galget álggahit positiiva earenoamášdoaimmaid sámi mánáide guovlluin gos sámegiella ja kultuvra lea áitojuvvon.</p>
<p>ON mánáidlávdegoddi lea buktán čuovvovaš ávžžuhusa, dalle go meannudii Norgga maŋemus áigodatraportta mánáidkonvenšuvnna čuovvoleami birra:</p>
<p><em type="italic">”61. Lávdegoddi ávžžuha guoskivaš stáhta bargat nu bures go nagoda sihkkarastin dihtii čearddalaš unnitloguide gullevaš mánáide ja eamiálbmotjoavkkuid mánáide seamma vejolašvuođa joksat buot vuoigatvuođaid mat eará mánáin leat, dasa gullá dat ahte galget oažžut seamma buresbirgejumi, dearvvašvuođabálvalusaid ja skuvlla, ja sin galgá suodjalit ovdagáttuid, veahkaválddi ja stigmatiserema vuostá.” </em></p>
<p>2.2.3 ON Eamiálbmotjulggaštus 2007</p>
<p>Eamiálbmotjulggaštusa 14.artihkal nanne ahte álgoálbmogiin lea riekti ásahit ja bearráigeahččat iežaset oahppovuogádagaid, ja sis galgá maid lea riekti ásahit alcceseaset oahppoinstitušuvnnaid ja stivret daid. ON julggaštus ii leat dakkár konvenšuvdna mii rievttalaččat čatná masage, muhto dat geatnegahttá daid stáhtaid politihkalaččat mat dan leat ovddidan ja dohkkehan.</p>
<p>Eamiálbmotjulggaštus lea earenoamáš álbmotrievttalaš oktavuođas, danin go dat sisttisdoallá sierra mearrádusaid mat celket movt julggaštusa artihkkaliid galgá čuovvolit riikka lágain.  Eamiálbmotjulggaštusa 14. artihkal čuodjá ná:</p>
<p>Artihkal 14</p>
<p>1. Eamiálbmogiin lea vuoigatvuohta doalahit ja bearráigeahččat iežaset oahpahusvuogádagaid ja institušuvnnaid gos fállojuvvo oahppu sin iežaset gillii, dan láhkái mii heive sin kultuvrra oahppan-ja oahpahanvugiide.</p>
<p>2. Eaŋkilolbmuin mat gullet eamiálbmogii, earenoamážit mánáin, lea riekti oažžut buot dásis oahpu ja</p>
<p>buotlágan stáhtalaš oahpahusa, almmá vealakeahttá.</p>
<p>3. Stáhtat galget, ovttas eamiálbmogiiguin, ásahit buresdoaibmi doaimmaid nu ahte olbmot geat gullet eamiálbmogiidda, earenoamážit mánát, maiddái sii geat ellet olggobealde iežaset báikkálaš servodagaid, ožžot vejolašvuođa oahppat iežaset kultuvrra birra ja iežaset gillii, doppe gos dat lea vejolaš.</p>
<p>14.artihkkala vuosttaš lađas nanne ahte eamiálbmogiin leat riekti ásahit ja bearráigeahččat iežaset oahppovuogádagaid, ja sis lea maid riekti ásahit ja bearráigeahččat iežaset oahppoinstitušuvnnaid. Riekti bearráigeahččat sámi oahppoinstitušuvnnaid lea Sámedikki árvvoštallama mielde oassi das maid</p>
<p>Gč. ON olmmošvuoigatvuođalávdegotti General Comment . 23  Mánáivuoigatvuođalávdegotti viđalogigoalmmát sešuvnna ođđajagimánu 11. - 29. beivvii 2010 loahpalaš mearkkašeamit</p>
<p>Norgga áigodatraportii.</p>
<p>eamiálbmotjulggaštusa 14. artihkal gohčoda siskkáldas ja báikkálaš dilálašvuohtan maid eamiálbmogat rievtti mielde ieža galget beassat stivret. Dán mearrádusa ferte maid ipmirdit eamiálbmotjulggaštusa 3. artihkkala čuovggas.</p>
<p>Ii oro sáhttimin dadjat ahte dál lea mis sámi iešstivrejupmi oahpahus-ja skuvlasuorggis. Seammaládje go dutkansuorggis ge, de orro álbmot oalle viidát leamen ovttaoaivilis dan áššis ahte sámi institušuvnnat galget oažžut stuorát válddi ja eanet dadjamuša sámi oahpahus-ja skuvlasuorggi ovddideamis. Váldováttisvuohta oahpahus-ja skuvlasuorggi iešmearrideami áššis lea dat go stáhtaeiseválddit ieža mearridit bearehaga rámmaeavttuid sámi oahpahussii. Earet eará lea álo nu ahte leat našuvnnalaš oahppoplánat mat adnojuvvojit vuođđun oahpahusa hábmemis, ja boađus das lea ahte sámi plánat álo fertejit heivehuvvot našuvnnalaš plánaide.</p>
<p>Eamiálbmotjulggaštusa 14.artihkkala nuppe lađas nanne rievtti oažžut oahpu stáhta oahppoásahusain buot dásiin, ja vaikko makkár oahpu, ja dat galgá dahkkot almmá makkárge vealaheami haga. Vaikko dien mearrádusa sánit dadjet ge ahte sápmelaččain galgá seamma vuoigatvuohta oažžut oahpu go eanetloguálbmoga olbmuin, de sáhttá dan geahččat mearrádusa vuottaš lađđasa čuovggas, ja jearrat ii go oahpahus vealaheami birra gáibit maid dan ahte diekkár oahpahus galgá leat sámegillii.</p>
<p>Goalmmát lađas geatnegahttá eiseválddiid ovttas sápmelaččaiguin, sin ovddasteaddji orgánaid bokte, ásahit doaimmaid maid bokte sápmelaččat o</p>
<p>Lassin 14.artihkkalii lea maid 13. ja 15. artihkkaliin oahpahussuorgái guoskivaš sisdoallu. Artihkkal 13 dohkkeha sápmelaččaid rievtti beassat geavahit ja ovddidit iežaset gielalaš ja kultuvrralaš árbevieruid, ja fievrredit árbedieđuid viidáseappot, dat gohčču maid seammás stáhta eiseválddiid suodjalit dien rievtti. Artihkal 15 bidjá gáibádussan ahte buot oahpu galgá áktet; ahte galgá hui čielgasit árvvusatnit sámi kultuvrra máŋggabealátvuođa, historjjá ja árbevieruid.</p>
<p>2.2.4 ON earenoamášdieđiheaddji James Anaya raporta sámiid birra</p>
<p>Earenoamášdieđiheaddji James Anaya raporta eamiálbmogiid olmmošvuoigatvuođaid ja vuđolaš friddjavuođa birra lea maid oassi dan máhttovuođus maid geavahit ollislaš sámi oahpahuspolitihka hábmemis. Earenoamášdieđiheaddji čujuha raporttastis sápmelaččaid birra Norggas, Ruoŧas ja Suomas daid ollu oahpahuspolitihkalaš váttisvuođaide maid Sámedikkit searválaga fertejit čuovvolit. Dat guoská ábaida Davviriikkaid sámegielaid duođaš dillái, dat leat gažaldagat mat galget vuđoleappot suokkardallojuvvot sierra gielladieđáhusas. Raporta lea ovdanbiddjojuvvon ON Olmmošvuoigatvuođaráđđái, mii galgá čuovvolit earenoamášdieđiheaddji rávvagiid viidáseappot ON Váldočoahkkimii.  Sámediggi áigu dien barggu čuovvut našunála dásis ja maiddái Sámi parlamentáralaš ráđis. Lea maid lunddolaš oainnusindahkat eamiálbmot mánáid ja nuoraid oahpahusdili Eamiálbmogiid Máilmmikongreassas 2014:s.</p>
<p>2.3 Davviriikkalaš ovttasbargu ja Davviriikkaid sámekonvenšuvdnaevttohus</p>
<p>2.3.1 Riikkaidgaskasaš sámi ovttasbargu oahpahussuorggis: Sámi Parlamentáralaš Ráđđi</p>
<p>Ollislaš oahpahuspolitihkka mearkkaša maid ahte ferte leat rájiidrasttildeaddji ovttasbargu. Sámi álbmot ássá njealji riikkas. Sámi mánát ja nuorat leat rájekeahtes olbmot dan dáfus ahte sis lea oktasaš kultuvra, nanu fuolkevuođačanastagat ja oktavuođadovdu eará sámi nuoraiguin. Nu lea earenoamážit rádjeguovlluin.  Ollislaš oahpahuspolitihkka galga nannet dien oktiigullevašvuođa.</p>
<p>Lea dehálaš sámi mánáide ja nuoraide beassat nannet iežaset giela ja identitehta, beroškeahttá das guđe riikkas sii ásset. Oahpahuspolitihka bajemusdási jurddašeamis ferte smiehttat movt olles sámi</p>
<p>Sámediggi atná dás vuođđun dan ahte artihkal 3 lea sisdoalu dáfus seamma go riekti iešmearrideapmái, nugo dan</p>
<p>sátnádeapmi lea seammasullasaš artihkal 1:s siviila ja politihkalaš vuoigatvuođaid konvenšuvnnas (SP) ja konvenšuvnnas mii válddahallá ekonomalaš, sosiála ja kultuvrralaš vuoigatvuođaid (ESK), ja maiddái davviriikkalaš sámekonvenšuvdnaevttohusa 3.artihkkalis riikkaidgaskasaš oahpahusovttasbarggu sáhttá doaimmahit. Go galgá nannet ovttasbarggu gaskal sámi gelbbolašvuođabirrasiid ja Davviriikkaid sámi servodagaid, de dat gáibida sihke oanehit áiggi ja guhkitáiggi vuollái smiehttamušaid. Ja sámi servodagas ferte maid  viidát ságastallojuvvot dan birra makkár vuođđoprinsihpaide ollislaš oahpahuspolitihka galgá hukset. Sámi servodaga siskkáldas gulahallan ja ságastallan lea seammá dehálaš go dat ahte gulahallat stáhtalaš eiseválddiiguin.</p>
<p>Sámi mánáid ja nuoraid oktiigullevašvuođa, man vuođđun lea oktasaš kultuvra ja historjá, sáhttá máŋgga suorggis nannet nu ahte olahit vel nannosit ollessámi kultuvrralaš ja gielalaš oktiigullevašvuođa ja oktasaš identitehtadovddu sámi giellaguovlluin. Lea Sámi Parlamentáralaš Ráđđi (SPR), mii goziha davviriikkalaš ovttasbarggu sámi oahpahusáššiin. SPR ásahuvvui jagis 2000. Okta dien ráđi nannensurggiin lea bargat dan guvlui ahte hábmet oktasaš giella- ja oahpahuspolitihka.</p>
<p>Sámi Parlamentáralaš Ráđđi mearridii 2003:s álgit árvvoštallat ahte livččii go vejolaš ráhkadit oktasaš davviriikkalaš oahppoplánabuktosa. Ášši ovddiduvvui Suoma, Norgga ja Ruoŧa sámi áššiid ovddasvástideaddji ministariidda. Dieid riikkaid ministtarčoahkkimis </p>
<p>Dan mearrádusa čuovvoleapmin, álggahii Sámi Parlamentáralaš Ráđđi čielggadanbarggu mas galge geahčadit sámi mánáid oahppandili Davviriikkain. Čielggadeami čađahii Ulla Aikio-Puoskari Suoma Sámedikkis. Ulbmil čielggademiin lei bálddastahttit davviriikkaid oahpahusdili ja kártet erohusaid mat gusket sámegielaid dillái, lágaide, veahkkeváriide, oahppoplánaide, hálddašeapmái jna. Iskkadeami loahpalaš boađus ovddiduvvui raportan Sámi Parlamentáralaš Ráđđái guovvamánus 2005.</p>
<p>Raporta čujuha ahte riikkaid oahppoplánain leat stuora erohusa, ja dasa lassin leat erohusat mat gusket gillii stuorámus cakkit mat dagahit ahte ii sáhte nuppi riikkaid oahpponeavvuid geavahit. Danin lea ge dárbu čohkket návccaid ja bargagoahtit ráhkadit oktasaš terminologiija fágaide. Raporta čujuha maid ahte dien golmma riikkas leat hui iešguđetlágan ruhtadanortnegat mat gusket dasa movt ruhtadit oahpahusa sámegielas ja sámegillii, ja maiddái iešguđetlágan doarjjaortnegat sámegiel oahpponeavvuid ovddidanbargui.</p>
<p>Dien čielggadeami vuođul mearridii SPR áššis 07/05 ahte SPR mihttomearri lea ahte davviriikkalaš dásis galget ráhkaduvvot oktasaš ulbmilat sámi oahpahussii, oktasaš oahppoplánat ja oahpponeavvut maid sáhttet buot dan golmma riikkas geavahit. Davviriikkaid sámeministarat ávžžuhuvvojit dien mearrádusas láhčit dilálašvuođaid nu ahte diet golbma riikka duođai nákcejit ovttasbargat sámi oahpahusain. Ministarat bivdojuvvo árvvoštallat movt lágaid sáhtášii ovttastahttit, vai šattašii vejolaš ráhkadit oktasaš davviriikkalaš oahppoplánaid ja oahpponeavvuid. Sii ávžžuhuvvo maid čielggadit makkár ekonomalaš váikkuhusat leat das go sápmelaččat ožžot iešguđetge bealde riikkarájiid oahpahusa, ja hábmet evttohusa movt praktihkalaččat diekkár oahpahusa sáhttá čađahit.</p>
<p>Sámi Parlamentáralaš Ráđđi meannudii raportta čuovvoleami fas ođđasis 2008:s. De bivddii SPR Suoma, Ruoŧa ja Norgga sámi áššiid ovddasvástideaddji ministariid fas ođđasis čuovvolit dan barggu man ulbmil lea ráhkadit oktasaš olahanmeriid dien golmma riikka oahpahussii. SPR nannii viidáseappot ahte diet čuovvoleapmi berre dáhpáhuvvat daid láidestemiid mielde mat leat evttohuvvon Davviriikkalaš sámekonvenšuvnnas.</p>
<p>Sámi Parlamentáralaš Ráđđi lei čállán iežas doaibmaplánii 1.11.2008 – 31.12.2010 vihtta doaimma mat gullet oahpahussii. SPR lea nammadan hálddahusdási bargojoavkku, mas buot golbma sámedikki leat mielde, ja man mandáhtta lea evttohit movt doaibmaplána jurddašuvvon doaimmaid galggašii čuovvolit. Bargojoavku galggai gárvvistit evttohusastis loahpageahčen 2010, muhto eai leat vel geargan dainna bargguin.</p>
<p>2.3.2 Davviriikkalaš Sámekonvenšuvdnaevttohus</p>
<p>Davviriikkalaš ekspeartajoavku mas leat áirasat maid Norgga, Ruoŧa ja Suoma stáhtat ja sámedikkit leat nammadan, gárvvistii 2005:s ovttajienalaččat davviriikkalaš sámekonvenšuvdnaevttohusa. Evttohus lea ráhkaduvvon daid álbmotrievttalaš geatnegasvuođaid vuođul mat dan golmma stáhtas leat sápmelačaid ektui, nugo eamiálbmot. Evttohuvvon davviriikkalaš sámekonvenšuvdna dohkkeha ahte sápmelaččain lea iešmearridanriekti, ja ulbmil lea ahte sápmelaččaid ovttasbargu, nugo okta álbmot, galgá geahpeduvvot davviriikkalaččat.</p>
<p>Konvenšuvdnaevttohus lea leamaš dien golmma riikkas gulaskuddamiin 2006:s. Sámedikki dievasčoahkkin lea guláskuddancealkámušain ollislaččat dorjon konvenšuvdnaevttohusa, ja deattuhan ahte dat golbma stáhta ja sámedikkit eai galggaše šat bearehaga duohtadit evttohusa viidásit šiehtadallamiin. 2007:s gárvvistii bargojoavku raportta mas suokkardit evttohuvvon konvenšuvnna mearrádusaid našunála lágaid ja álbmotrievtti ektui. Dan bargojoavkkus ledje mielde Bargo-ja searvadahttindepartemeantta, Justisdepartemeantta, Olgoritdepartemeantta ja Sámedikki ovddasteaddjit. Bargojoavku mii lea árvvoštallan evttohusaid našunála lágaid ja álbmotrievtti ektui, lea </p>
<p>Go Norgga, Ruoŧa ja Suoma stáhtat ja sámedikkit vuos ledje ollu jagiid digaštallan dan movt konvenšuvdnašiehtadallamat galggaše čađahuvvot, de viimmat álggahuvvo šiehtadallamat 2011:s. Norgga viđaolbmo sáttagottis leat Sámedikkis guokte ovddasteaddji. Konvenšuvdnašiehtadallamat galget čađahuvvot viđa jagis.</p>
<p>Davviriikkalaš sámekonvenšuvdnaevttohusas leat artihkkalat 26, 28 ja 30 mat ábaida gusket oahpahussuorgái.</p>
<p>26. artihkkalii lea evttohuvvon čuovvovaš sátnádeapmi:</p>
<p><em type="bold">Sámi oahpahus </em></p>
<p><em type="italic">Sápmelaččain geat ásset sámi guovlluin galgá leat vejolašvuohta oažžut oahpu sámegielas ja sámegillii. Oahpahus ja studerenruhtadeapmi galgá heivehuvvot sin duogážii. Diekkár oahppu galgá dahkat vejolažžan searvat joatkkaoahpahussii buot dásiin, ja seammás gokčat daid dárbbuid mat sápmelaččain leat go galget ain beassat bargat árbevirolaš sámi ealáhusain. Studerenruhtadeapmi galgá leat dakkár ahte addá vejolašvuođaid čađahit alladási sámi oahpu. </em></p>
<p><em type="italic">Sámi mánáide ja nuoraide geat ásset olggobealde sámi guovlluid galgá lágiduvvot vejolašvuohta oažžut sámegieloahpu, ja maiddái oahpu sámegillii dađi mielde go orro govttolaš guđege guovllus. Oahpaheapmi galgá eanemus lági mielde heivehuvvot sin duogážii.  </em></p>
<p><em type="italic">Nášunála oahppoplánat galget ráhkaduvvot ovttasbarggus sámedikkiiguin ja heivehuvvot sámi mánáid ja nuoraid kultuvrralaš duogážii ja dárbbuide. </em></p>
<p>Vuosttaš lađas mielddisbuktá ahte sámi guovlluid sápmelaččain lea riekti oažžut oahpahusa <span type="quote">“sámegielas ja sámegillii”</span>. Eiseválddiin lea ges geatnegasvuohta láhčit ja ruhtadit lohkama nu ahte heive sámiid duogážii.</p>
<p>Nubbe lađas guoská sápmelaččaide geat ásset olggobealde dieid guovlluid. Doppe lea sápmelaččain riekti oažžut oahpahusa sámegielas ja sámegillii <span type="quote">”dađi mielde go orro govttolaš”</span>. Ekspeartajoavku lea iežas mearkkašemiin čujuhan oahpahuslága mearrádusaide. Oahpahuslága njuolggadusat devdet 26.artihkkala gáibádusaid mat gusket oahpaheapmái vuođđoskuvllas. Lea eanet eahpečielggas man muddui mearrádusat joatkkaoahpahusa birra duhtadit 26. artihkkala.</p>
<p>Bargojoavku mas leamaš mielde máŋga departemeantta ja maiddái ovddasteaddjit Sámedikkis, lea geahčadan teavstta mii lea evttohuvvon davviriikkalaš sámekonvenšuvdnan. Bargojoavkku loahppaárvvoštallamis daddjo ahte oahpahuslága mearrádusat vástidit oktii evttohusa 26. artihkkaliin, danin go 26.artihkal ii njuolga daja ahte galgá leat vuoigatvuohta oažžut sámegiel oahpu maŋŋel vuođđoskuvlaagi.</p>
<p>Ja lohkan/studerenruhtadeapmi galgá vuosttaš lađđasa goalmmát čuoggá mielde leat dakkár ahte lea <span type="quote">“vejolaš”</span> čađahit alladási sámi oahpu. Dálá studerendoarjjanjuolggadusaid mielde lea vejolaš oažžut loana ja stipeandda lohkamiidda gávcci jagi, ja normerejuvvon mastergráda lohkanáigi lea vihtta jagi. Go galgá lohkat mastergráda dásis viidáseappot, de lea vejolaš oažžut loana ja stipeandda vel golbma jagi lohkamii, maid omd. sáhttá geavahit lohkat sámegiela sámegiel masterlohkama oktavuođas.</p>
<p>Goalmmát lađas gáibida ahte našunála oahppoplánat galget ráhkaduvvot ráđđálaga Sámedikkiin, ja dat galget heivehuvvot sápmelaččaid duogážii ja dárbbuide. Oahpahuslága § 6-4 mielde lea Sámediggái delegerejuvvon váldi ráhkadit láhkaásahusa sámi kultuvrra, sámegiela ja earenoamáš joatkkaoahpahusfágaid oahppoplánaide. Movt §6-4 geavahuvvo, boahtá šaddat mearrideaddjin dasa ahte duhtada go dálá ortnet evttohuvvon konvenšuvnna gáibádusaid.</p>
<p>28. artihkkalii lea evttohuvvon čuovvovaš sátnádeapmi:</p>
<p><em type="bold">Oahpahus ja diehtojuohkin sámiid birra </em></p>
<p><em type="italic">Sámi álbmoga kultuvra ja servodateallin galgá ulbmillaš vuogi mielde ovdanboahtit oahpahusas maiddá</em></p>
<p><em type="italic">Stáhta galgá ovttasbarggus sámedikkiiguin bearráigeahččat ahte almmolaččat lágiduvvo sámi kultuvrii ja servodateallimii guoskivaš diehtojuohkin. </em></p>
<p>Vuosttaš lađđasa mearrádusat sisttisdollet golbma váldoelemeantta. Vuosttažettiin dan ahte sámi kultuvra galgá ovdanboahtit oahpahusas olggobealde sámi servodaga. Dasto lea mearrádusain dákkár gáibádus dien oahpahusa sisdollui; oahpahus galgá ovddidit máhtu sápmelaččaid birra eamiálbmogin. Ja goalmmát elemeanta lea ahte stáhtat geatnegahttejuvvojit fállat sámi kulturoahpu olbmuide geat galget bargat sámi guovlluin. Sullasaš mearrádus gávdno maid ILO-169 artihkkalis 31. Dat artihkal čuodjá sámegillii ná:</p>
<p><em type="italic">Galget álggahuvvot diehtojuohkin doaimmat buot servodatsurggiin, ja earenoamážit dakkár olmmošjoavkkuid gaskkas main eanemusat lea njuolggo oktavuohta daid namuhuvon olbmuiguin. Dákkár doaimmat galget ásahuvvot dan várás ahte jávkadit ovdagáttuid mat sáhttet leat dieid olbmuid hárrái. Vai dieinna lihkostuvvá, de ferte sirret veahkkeváriid vai sihkkarastá ahte oahppogirjjit historjjás ja oahpponeavvut muđui addet vuoiggalaš, rievttes ja bureslágiduvvon dieđuid ja gova dieid olbmuid servodagas ja kultuvrras. </em></p>
<p>Diet mearrádus nanne maid seammás ahte galgá leat geatnegasvuohta láhčit sámi kulturoahpu maiddái olggobealde árbevirolaš sámi guovlluid. ILO-169 mearrádus gal lea viidát, dat nanne miha eanet konkrehtalaš geatnegasvuođaid go daid mat davviriikkalaš sámekonvenšuvnna 28.artihkkalis leat, go ILO gáibida ahte dakkár oahppu galgá addit vuoiggalaš, rievttes ja dieđuid dáfus buori gova sámiin. Go geahččá našunála lágaid, de lea oahpahusláhka mii sisttisdoallá dása guoskivaš mearrádusaid. Vuosttaš lađđasa vuosttaš ja nuppi čuoggá sáhtášii áimmahuššat dan láhkái ahte biddjo gáibádussan ahte našuvnnalaš oahppoplánain, mat gusket buot ohppiide, galgá leat sámi sisdoallu, gč. oahpahuslága § 6-4. Sáhttá gal diehttelas maid jearrat galgá go gáibádus mii guoská sámi kulturoahpahussii, nugo namuhuvvon 28.artihkkalis, maiddái gustot vuođđooahpaheamis viidáseappot. Dat ii boađe jur njuolgut ovdan konvenšuvdnaevttohusa sátnádeamis, muhto dat lea presiserejuvvon 28.artihkkala mearkkašemiin; ahte oahppu sápmelaččaid birra, nugo eamiálbmot, berre maid leat oassi allaoahpus. Dálá lágain ii leat daddjon ahte maiddái allaoahpus galgá oahpahuvvot sámi kultuvrra birra, ja Sámedikki mielas lea dehálaš oažžut allaoahpahussii diekkár fálaldaga. Maiddái goalmmát čuoggá gáibádus; mii guoská sámi kulturoahpaheapmái olbmuide geat galget bargat sámi guovlluin, lea juoga ođas Norgga lágaid ektui</p>
<p>28.artihkkala nubbe lađas nanne stáhtaid geatnegasvuođa bearráigeahččat ahte jođihuvvo almmolaš diehtojuohkin sápmelaččaid birra, ja ahte dat dahkko ráđđálaga sámedikkiiguin. Sullasaš gáibádusa gávdná ILO-169 artihkkalis 31, geahča mii dás ovdalis lea daddjon. Ii diet ge geatnegasvuohta lea váldojuvvon mielde Norgga riektevuogádahkii sierra láhkan.</p>
<p>30. artihkkalii lea evttohuvvon čuovvovaš sátnádeapmi:  <em type="bold">Sámi mánát ja nuorat </em></p>
<p><em type="italic">Sámi mánáin ja nuorain lea riekti beassat ovdánit iežaset kultuvrras ja áimmahuššat ja ovddidit iežaset sámi identitehta. </em></p>
<p>Mearrádus nanne earenoamážit mánáid ja nuoraid vuoigatvuođa beassat ovdánit iežaset sámi kultuvrras ja áimmahuššat ja ovddidit iežaset sámi identitehta. Seamma vuoigatvuohta lea maid čállojuvvon skábmamánu 20. beaivvi 1989 ON mánáidkonvenšuvnna 30. artihkkalii.</p>
<p>30.artihkkala sáhttá maid bálddastahttit sámekonvenšuvdnaevttohusa 24. artihkkaliin; go lea sáhka sámegielas. 24. artihkal geatnegahttá stáhtaid suodjalit, ovddidit ja viidánahttit sámegiela, ja das leat maid njuolggadusat mat gusket sámegiela geavaheapmái almmolaš oktavuođain.</p>
<p>Mánáidkonvenšuvnna 17. artihkkalis (d) daddjo viidáseappot ahte <em type="italic">"Soahpamušriikkat galget arvvosmahttit </em></p>
<p><em type="italic">dieđihangaskaomiid giddet earenoamáš fuomášumi unnitlogučearddaid ja eamiálbmogiid mánáid gielalaš dárbbuide".  </em></p>
<p>Davviriikkalaš sámekonvenšuvdnaevttohusa 25.artihkkal čuovvola dien, ja dan ferte bálddastahttit 30.artihkkaliin, danin go artihkal 25 geatnegahttá stáhtaeiseválddiid bearráigeahččat ahte TV ja radio ráhkadit sámi sáddagiid, ja ahte bábermediat čállet sámegillii. Dálá ođđaáigasaš servodagas lea tv – ja suohtastallanindustriija dehálaš kultur-ja identitehta gaskkusteaddji.  Danin lea ge dárbu gozihit ahte mánáide ja nuoraide gávdnojit buorit tv-, filbma-ja radioprográmmafálaldagat, ja ii unnimustá ahte gávdnojit maid interneahtas fálaldagat.  Diekkár láidesteamit sáhttet nannet ollu mánáid ja nuoraid sámi iešvuođadovddu rastá riikkarájiid, ja maiddái nannet sámegiela oktasaš giellan.</p>
<p>Sámediggi čujuha dán oktavuođas Mánáidáittardeaddji guláskuddancealkámuššii mas lea čuovvovaš loahppaárvvoštallan:</p>
<p xml:lang="nob"><em type="italic"><span type="quote">”Mánáidáittardeaddji oaivvilda ahte ON mánáidkonvenšuvdna mánáid vuoigatvuođaid birra buori muddui maid gokčá sámi mánáid ja nuoraid vuoigatvuođaid, muhto oktasaš davviriikkalaš sámekonvenšuvdna, mas mánáid vuoigatvuođat deattuhuvvojit, sáhttá vel eanet nannet mánáid identitehta. Min oaivila mielde sáhttá buoret riikkaidgaskasaš ovttasbargu leat ávkkálaš sámi mánáide ja nuoraide. De jurddašit ovddemustá daid buriid beliid maid diekkár ovttasbargu sáhttá duddjot oktasaš giela nannemis skuvllas ja olggobealde skuvlla, ja movt dat nannešii girjjálašvuođa ja fágagirjjiid ovddideami, ja ođđaáigasaš mediaid heiveheami ja buvttadeami”</span>. </em></p>
<p>Sámediggi sáhttá dien oainnu doarjut, ja oaivvilda ahte lea dehálaš hábmet hui čielga davviriikkalaš sámekonvenšuvnna mii nanne sámi mánáid ja nuoraid unnimusdási vuoigatvuođaid oahpahussii; ja mii maiddái nanne seammadássásaš oahppofálaldagaid. Almmatge ii leat doarvái dušše dohkkehit davviriikkalaš sámekonvenšuvnna artihkkaliid jus diekkár dássálasvuođa galgá olahit. Eaktun dásseárvvu olaheapmái, lea ahte Norgga oahppoeiseválddit ožžot searvadahtti ja buriid miellaguottuid sámi kultuvrii.</p>
<p>2.4 Našunála hálddašeapmi, lágat ja našunála oahppoplánabuvttus</p>
<p>2.4.1 Oahpahussuorggi hálddašandásit</p>
<p>Oahpahussuorggis leat ollu ja máŋggalágan goahkat. Dat leat Stuoradiggi, Máhttodepartemeanta, Oahpahusdirektoráhtta, fylkamánnet (19), fylkasuohkanat (19), suohkanat (430), priváhta – ja stáhtalaš skuvllat ja Sámediggi; ja vel iešguđetlágan orgánat, ráđit, lávdegottit ja nammagottit fidnodagaid fágaoahpahusas. Dasa lassin lea vel skuvllaid ja váhnenfierpmádagaid váikkuhanorgána.</p>
<p><em type="bold">Stuoradiggi</em> mearrida juolludemiid ja lea láhkaaddi eiseváldi mii mearrida ráđđehusa evttohusaid mat </p>
<p>gusket oahpahusa ulbmiliidda ja rámmaide, nu maiddái oahpahuslága. Oahpahusláhka muitala makkár fágat vuođđooahpahusas galget leat, movt vuođđoskuvla lea juhkkojuvvon ja man galle jagi vuođđooahpaheapmi galgá bistit.</p>
<p><em type="bold">Máhttodepartemeanta</em> lea riikka skuvllaid ja oahpahusa alimusdási hálddašanorgána. Dan </p>
<p>ovddasvástádus lea čađahit našunála skuvlapolitihka. Oahpahusláhka addá departementii láhkavuođa man vuođul sáhttá mearridit láhkaásahusaid; omd. dan ektui man ollu oahpahusáigi oktiibuot galgá leat joatkkaoahpus, fidnoohppiide ja oahpaheaddjekandidáhtaide, ja maiddái láhkaásahusa mii guoská joatkkaoahpahusa cehkiide ja prográmmasurggiide (fálaldagaide). Departemeanttas lea maid láhkavuođđu mearridit láhkaásahuid fágaide, oahpahusa ulbmiliidda (oahppoplánaide), fágaid oahpaheami viidodahkii (fága- ja diibmojuohkimii) ja dasa movt vuođ</p>
<p><em type="bold">Oahpahusdirektoráhtta</em> lea vuođđoskuvlla ja joatkkaoahpahusa etáhtta ja gullá Máhttodepartemeantta </p>
<p>vuollái. Dát etáhtta bargá oahpponeavvuiguin, árvvoštallamiiguin (eksámeniiguin, našunála geahččalemiiguin, kártengeahččalemiiguin), analysaiguin, ovddidemiin, diehtojuohkimiin, bearráigeahččamiin ja hálddaša iešguđetlágan doarjagiid.</p>
<p><em type="bold">Fylkamánniid</em> ovddasvástádus lea raporteret, bearráigeahččat ja gozihit ahte lágat ja njuolggadusat </p>
<p>čuvvojuvvojit, ja galget veahkkin ovddidit kvalitehta, čađahit diehtojuohkima ja bagadallama. Fylkamánnet galget maid juohkit dieđuid sámegiel gáidosisoahpu birra vuođđoskuvllas ja joatkkaoahpahusas iežaset fylkkain. Nordlándda, Romssa ja Finnmárkku fylkamánnet hálddašit diimmuid maid galget juogadit suohkaniidda/friddjaskuvllaide vuođđoskuvladásis. Skuvllat ohcet oažžut sámegieloahpu iežaset fylkka Fylkamánnes. Olggobeale Davvi-Norgga suohkanat ja friddjaskuvllat sáddejit maid ohcamuša Finnmárkku Fylkamánnii.</p>
<p><em type="bold">Fylkasuohkanat ja suohkanat</em> leat skuvllaid oamasteaddjit. Oahpahuslága mielde galgá suohkan gozihit </p>
<p>vuoigatvuođa ahte fállojuvvo vuođđooahpahus ja earenoamášpedagogalaš veahkki. Fylkasuohkan galgá maid gozihit vuoigatvuođa oažžut joatkkaoahpahusa, ja seammaládje maid rávisolbmuidoahpu. Rektor galgá skuvlla jođihit njuolggadusaid mielde. Lágain ja oahppoplánabuktosiin lea geatnegahtti rámmat, muhto daid rámmaid siste sáhttá suohkan, skuvla ja oahpaheaddjit váikkuhit maid galgá oahpahit ja movt.</p>
<p><em type="bold">Sámediggi</em> lea oahpahuslágas ožžon válddi mii guoská oahppoplánaide, muhto dat lea hui gáržžes váldi. </p>
<p>Liikká lea Sámediggi politihka vuolggaheaddji, iežas autonomiija olis, ja maiddái oahppoplánabarggu ja konsultašuvdnašiehtadusa bokte. Sámedikkis leat maid lágasmearriduvvon doaimmat oahppoplánabarggus ja eará hálddašanbarggut maid juolludeaddji eiseválddit earet eará čatnet oahpponeavvuid ráhkadeapmái. Sámedikkis lea maid nuoraidpolitihkalaš lávdegoddi (SNPL) mii bargá nuoraidpolitihkalaš bargguiguin, ja mii leat vásihan ahte ollu dán lávdegotti bargguin leat ge oahpahussii gullevaš áššit. SNPL dahká iešheanalaččat mearrádusaid, ii ge leat čadnon dasa makkár vuđđui Sámediggeráđđi lea iežas politihka vuođustan.</p>
<p><em type="bold">Orgána mii lea čadnon fidnodagaid fidnooahpaheapmái</em> lea earet eará Fidnooahpu ja ovcci fágaráđi </p>
<p>ovttasbargoráđđi. Diet ovcci fágaráđi lea Máhttodepartemeantta ja Oahpahusdirektoráhta ráđđeaddi orgána ja maiddái bargosajiid ja oahpahuseiseválddiid ovttasbargoráđđi. Dasa lassin leat fylkkain fidnooahpponammagottit ja fága- ja sváinnasdutkosa váiddanammagottit, maid departmeanta nammada.</p>
<p><em type="bold">Skuvllaid ja vánhenfierpmádagaid váikkuhanorgána  </em></p>
<p>Juohke vuođđo-ja joatkkaskuvllas galgá leat ovttasbargolávdegoddi, skuvlabiraslávdegoddi, ohppiidráđđi ja váhnenráđđi. Dasa lassin galgá leat juohke vuođđoskuvllas váhnenráđđi ja váhnenlávdegoddi maid Gonagas Stáhtaráđis nammada. Joatkkaoahpahusa ohppiid ovddasteddjiin lea čoahkkin-ja sániváldinriekti fylkasuohkanii gullevaš nammagottiin.</p>
<p>Sámi váhnemat leat organiseren sámi váhnenfierpmádaga. Fierpmádagas leat báikkálaš searvvit ja dan ulbmil lea leahket váikkuheaddjin politihkalaš bargguin, sihke báikkálaččat ja riikka dásis. Muhto sámi váhnenfierpmádatbargu lea máŋgga suorggis áibbas bisánan danin go váilot olmmošlaš ja ekonomalaš veahkkevárit.</p>
<p>Sámi allaskuvllas lea Sámedikki 5-jagáš rávisolbmuidoahppoprošeavttas dakkár doaibma ahte galgá láhčit rávisolbmuidoahpu našunála dásis. Lassin Sámi allaskuvlii leat maid eará ovttasbargit rávisolbmuidoahpahusas, nugo sámi oahppolihtut ja fylkamánnet. Maiddái Sámi giellaguovddážiin, museain ja eará institušuvnnain lea doaibma rávisolbmuidoahpahea</p>
<p>2.4.2 Sámelahka, oahpahusláhka ja dasa guoskivaš oahppoplánabuvttus</p>
<p>Oahpahuslága 6.kapihtal sisttisdoallá sámi vuođđoskuvlla (§ 6-2) ja joatkkaskuvlla (§ 6-3) oahpahusa birra mearrádusaid. Sámegielain oaivvilduvvo davvi-, lulli-ja julevsámegiella. Oahppis lea ge dasto lágas mearriduvvon individuála riekti oažžut oahpu sámegielfágas sihke mánáiddásis, nuoraiddásis ja joatkkaskuvllas, gos dal de ain oroš dán riikkas. Oahppit válljejit ieža dien golmma sámegiela gaskkas go vállejit sámegieloahpu. Dál njuolggadusat leat váilevaččat dan dáfus ahte dain ii daddjojuvvo čielgasit man viidát sámi ohppiin lea vuoigatvuohta oažžut oahpu bihtánsámegillii ja nuortalašgillii.</p>
<p>Oahpahuslága § 6-2:as daddjo ahte sámi guovllus, lea vuođđoskuvlaagi ohppiin vuoigatvuohta oažžut oahpu sámegielas ja sámegillii. Dainna oaivvilduvvo ahte sis lea vuoigatvuohta oažžut oahpu sámegillii maiddái eará fágain, čielgaseappot dadjat; ahte oahpahuvvo sámegillii.</p>
<p>Sámelága§ 3-8 válddahallá vuoigatvuođa oahppat sámegiela. Muhto das gal lea sáhka veaháš eará áššis go dain vuoigatvuođain mat čuvvot oahpahuslága. Dát mearrádus guoská sidjiide geaidda eará njuolggadusat eai atte vuoigatvuođa oažžut sámegieloahpahusa agi, ássanguovllu jna, geažil. Vuoigatvuohta dán paragráfa mielde guoská buohkaide, sihke sápmelaččaide ja earáide. Vuoigatvuohta sisttisdoallá ahte juohkehaš galgá sáhttit gáibidit oažžut heivvolaš oahpu sámegielas, maiddái rávisolbmooahpahussan.</p>
<p>Olggobealde sámegiela hálddašanguovllu lea sápmelaččain vuoigatvuohta oažžut oahpahusa sámegielas ja sámegillii jus unnimustá 10 oahppi dan hálidit, ja nu guhká go dan jovkui báhcet 6 oahppi. Suohkan sáhttá mearridit dihto skuvlii oahpahusa dahje ahte dakkár oahpahus sáhttá addot máŋgga skuvllas suohkanis. Lea suohkan mii mearrida guhte skuvla diekkár oahppofálaldaga galgá lágidit. Skuvlla oamasteaddjis lea bajemusdási ovddasvástádus bearráigeahččat ožžot go oahppit sámegielaoahpu maid sis lea vuoigatvuohta oažžut.</p>
<p>Oahpahuslága § 6-3 guoská joatkkaoahpahusa ohppiide. Sámi ohppiin lea juohkehažžii guoski (individuála) riekti oažžut oahpu sámegielas joatkkaskuvllas. Joatkkaoahpahusa dáfus sáhttá departemeanta addit láhkaásahusa mii gohčču vissis skuvllaid láhčit oahpu sámegielas dahje sámegillii dahje ahte galgá addit oahpu dihto eará sámi fágain. Oahpahuslága § 7-1 láhkaásahusa vuođul lea ohppiin riekti oažžut eará vejolaš lági mielde oahpu jus skuvlla iežas oahpaheaddjit eai sáhte dan oahpu fállat. Dábálaččat lea diet vejolaš earalágan oahpahus gáidosisoahpaheapmi, intensiivaoahpaheapmi dahje goađástallanskuvla.</p>
<p>Vuođđoskuvllat ja joatkkaskuvllat miehtá Norgga leat oahpahuslága § 6-4 vuođul geatnegahttejuvvon oahpahit sámi álbmoga, sámegiela, kultuvrra ja servodateallima birra.</p>
<p>Friddjaskuvllaid ohppiin ii leat makkárge vuoigatvuohta oažžut sámegieloahpu. Friddjaskuvllaid sámi oahppit fertejit earenoamážit ohcat oažžut sámegieloahpu. Lea skuvlla duohken áigu go fállat sámegieloahpahusa iežas ohppiide.</p>
<p>Máhttolokten lea vuođđoskuvlla ja joatkkaoahpahusa ođđa ođastus. Ođastusa ulbmil lea rievdadit skuvlla sisdoalu, vuogádaga ja organiserema vuosttaš ceahki rájes vuođđoskuvllas gitta maŋemus ceahkkái joatkkaoahpahusas.</p>
<p>Leat guokte oahppoplánabuktosa mat leat anus:  a) Máhttolokten (LK06) oahppoplánabuvttus</p>
<p>á) Máhttolokten– sámi (LK06-S) oahppoplánabuvttus</p>
<p><em type="italic">Máhttolokten-sámi</em> oahppoplánabuvttus sisttisdoallá a) oahppoplánaid sámegiel fágii, á) earenoamáš sámi </p>
<p>fágaid oahppoplánaid joatkkaskuvlla várás ja b) oahppoplánaid fágaide maidda leat ráhkaduvvon parallealla seammadássásaš sámi oahppoplánat vuođđoskuvlii, čađačuovvu fágaide, ja joatkkaoahpahusa oktasaš fágaide ja prográmmafágaide. Joatkkaskuvlla earenoamáš sámi fágat leat earet </p>
<p><em type="italic">Máhttolokten – sámi</em> oahppoplánabuvttus sisttisdoallá earet eará oahppoplánaid fágaide sámegiella </p>
<p>vuosttašgiellan, dárogiella ohppiide geain lea sámegiella vuosttašgiellan, sámegiella nubbingiellan ja sámegiela čiekŋudahttinfágan. Oahppit geat ožžot sámegieloahpu olggobealde sámi guovllu čuvvot sámegiel fága-ja diibmojuohkima, ja sii čuvvot Máhttolokten-sámi oahppoplánaid sámegiel ja dárogiel fágain, muhto sii eai oaččo oahpahusa sámi oahppoplánaid mielde eará fágain.</p>
<p>2.4.3 Rávisolbmuidoahpahus</p>
<p>Mii guoská rávisolbmuid oahpporiektái, de dadjá oahpahuslága § 4A-1 ahte rávisolbmuin lea vuoigatvuohta oažžut heivehuvvon vuođđoskuvlaoahpaheami. Rávisolbmuin geain lea riekti oažžut vuođđoskuvlaoahpaheami, lea maid riekti oažžut veahki kártet iežaset oahppandárbbuid, ja sis lea maid riekti oažžut oahpu heivehuvvot iežaset gelbbolašvuhtii ja dan ovdáneami mielde mii heive. Ii gáibiduvvo ahte rávisolbmot galget čađahit visot oahpu ovtta fágas.</p>
<p>Dasa lassin lea rávisolbmuin oahpahuslága § 4A-3 vuođul riekti oažžut joatkkaoahpu dan jagi rájes go devdet 25 jagi. Vuoigatvuohta beassat joatkkaohppui guoská sidjiide geat leat čađahan vuođđoskuvlla dahje sullasaš oahpu, ja geat ovdal eai leat ollasii čađahan joatkkaoahpahusa. Rávisolbmot geat čuvvot joatkkaoahpu, galget dábálaččat čuovvut oahppoplánaid mat leat biddjojuvvon.</p>
<p>Oahpahuslága § 4A-4 geatnegahttá suohkaniid ja fylkasuohkaniid bearráigeahččat ahte vuođđooahpahus ja joatkkaoahpahus lágiduvvo rávisolbmuide, ja dan geatnegasvuođa deavdimii sáhttet geavahit oahppolihtuid, dohkkehuvvon neahttaskuvllaid ja eará ásahusaid mat fállet vuođđooahpu ja joatkkaoahpu. Rávisolbmuin geain lea vuoigatvuohta oažžut joatkkaoahpu, lea maid vuoigatvuohta oažžut soapmasa árvvoštallat iežaset reálagelbbolašvuođa ja sis lea riekti oažžut gelbbolašvuođaduođaštusa. Gelbbolašvuođaduođaštusa galgá fylkasuohkan addit.</p>
<p>Sámi servodagas lea stuora dárbu fállat rávisolbmuide oahpu, sihke vuođđoskuvla-ja joatkkaoahpahusdásis. Sámedikki áŋgiruššan nannet rávisolbmuidoahpaheami namuhuvvo oanehaččat dás vuolábealde. Eará bealli rávisolbmuidoahpaheamis mii lea hui earenoamáš sámi váttisvuohta, lea ahte ain leat ollu boarrasit sápmelačča geain oalát váilu vuođđooahppu ja geain váilu vuođđumáhttu lohkamis ja čállimis. Dat mearkkaša ahte analfabetisma lea muhtun sámi guovlluin servodatváttisvuohta.</p>
<p>2.5 Sámedikki politihkalaš stivrendokumeanttat</p>
<p>2.5.1 Sámediggeráđi politihkalaš geađgejuolgi</p>
<p>Sámediggeráđđi lea iežas politihkalaš geađgejuolggis 2009 – 2013 áigodahkii vuođđudan iežas oahpahuspolitihka čuovvovaš sániiguin:</p>
<p><em type="italic">Máhttu ja gelbbolašvuohta lea juohke servodaga vuođđu. Danne ferte oktilaččat ovddidit sámi gelbbolašvuođa ja doarvái oahpponeavvuid vai sáhttá sámi servodaga dárbbuid ollašuhttit. Mii áigut árjjalaččat searvat ovttasbargui guoskevaš eiseválddiiguin vái sámi mánáide ja nuoraide láhččojuvvojit vejolašvuođat oahppamii. Mii áigut duddjot oahppovuogádaga mii addá buot sámi mánáide, nuoraide ja rávisolbmuide oahppanarenaid gos giella ja kultuvra ovddiduvvo viidáseappot.  </em></p>
<p>Sámediggedieđáhus galgá konkretiseret ráđi politihkalaš geađgejuolggi bajitdási ulbmiliid.</p>
<p>2.5.2 Sámedikki bušeahtta</p>
<p>Sámedikki bušeahtta lea váldorámma dikki doaimmaide. Jahkásaš bušeahtain mearrida Sámediggi ulbmiliid, strategiijaid ja vuoruhemiid.  Sámedikki váldoulbmil oahpahusain lea guhká leamaš bissovaš, ja lea dat ahte sámi álbmogis galgá leat máhttu, gelbbolašvuohta ja gálggat mat gáibiduvvojit go galgá ovddidit sámi servodagaid.</p>
<p>Oasseulbmil lea ahte sámi mánáin ja nuorain lea nanu iešvuođadovdu ja čanastat sámegillii, kultuvrii ja servodateallimii, ja ahte sámi álbmogis lea duohta riekti oažžut buori oahpahusa s</p>
<p>Lea Máhttodepartemeanta mii juolluda dieid doarjagiid. Doarjagat juolluduvvojit rámmapoastan, maid Sámediggi ieš stivre. Muhto departemeanta lea gal bidjan láidestemiid dasa movt dáhttot ahte ruđat galggaše geavahuvvot. Dat dagaha ahte Sámediggi ii beasa áibbas iežas oaivila mielde ovddidit politihka oahpahussuorggis.</p>
<p>2.5.3 Ovttasbargošiehtadusat fylkasuohkaniiguin</p>
<p>Sámediggi lea ásahan ovttasbargošiehtadusaid sámi guovlluid fylkasuohkaniiguin, mat maiddái gusket oahpahuspolitihkkii. Šiehtadusaid bajemusdási ulbmil lea nannet ja oainnusindahkat sámi kultuvrra, giela ja servodateallima. Ovttasbargošiehtadusas válddahallet oahpahusgažaldagaid ja geatnegahttet searválaga ovttasbargat joatkkaoahpahussuorggis. Sáhttá ovdamearkan namuhit 15.artihkkala ovttasbargošiehtadusas mii lea ráhkaduvvon Finnmárkku fylkasuohkaniin; mas daddjo ahte goappešat šiehtadusbealálaččat áiguba bargat dan badjelii ahte fylkka joatkkaskuvllat láhčet oahpu sámegielfágain ja dat guoská maid fágaid sámi sisdollui.</p>
<p>Viđat artihkal šiehtadusas mii lea ráhkaduvvon Romssa fylkasuohkaniin lea mihá dárkileabbo go Finnmárkku šiehtadus, das daddjo earet eará ahte šiehtadusbealálaččat áiguba bargat dan badjelii ahte joatkkaskuvllain Romssa fylkkas galgá oahpahus lágiduvvot Máhttolokten – sámi oahppoplánaid mielde, ja ahte fylkasuohkan áigu álggahit dihto prográmmafágaid. Viđat artihkal sisttisdoallá maid doaimmaid nugo</p>
<p>ohppiid hospiterema ja ohppiid lonohallama sámi guovlluin. Buot ohppiide joatkkaskuvladásis Finnmárkkus ja Romssas galgá šiehtadusaid mielde fállojuvvot sámegieloahppu. Ovttasbargošiehtadusa bealálaččat galget láhčit dili nu ahte sáhttá oččodit ohppiid duodjefágii ja fállat oahpu fidnodagain. Viidáseappot leat šiehtadusat dan birra movt galgá áŋgiruššat oažžut oahpaheddjiid ja loktet oahpaheddjiid sámegielfágaide guoskivaš gelbbolašvuođa joatkkaskuvllas, ja gelbbolašvuođa mii guoská fágaid sámi sisdollui. Leat maid sierra čuoggat Máhttolokten-sámi diehtojuohkima birra ja sámi oahpahusa prinsihpaid birra. Šiehtadus mii lea dahkkon Finnmárkku fylkasuohkaniin geatnegahttá bealálaččaid doallat jahkásaš čoahkkimiid Máhttolokten-sámi oahpaheami birra, ja movt ovttasbargošiehtadusa galgá čuovvolit. Ovttasbargošiehtadus mii Romssain lea dahkkon, sisttisdoallá máŋga oahpponeavvokárten doaimma ja doaimma mat gusket rávisolbmuidoahpaheapmái. Åarjelsaemieh ovttasbargošiehtadussii lea hábmejuvvon sierra strategiija dasa movt sihkkarastit heivvolaš sámi oahppofálaldagaid ovdaskuvla-, vuođđoskuvla- ja joatkkaoahpahusdásis, ja maiddái heivvolaš alitdási oahpu, ja ahte ferte sihkkarastit stáhtajuolludemiid suohkaniidda ja fylkkaide vai dat sáhttet ollašuhttit Máhttolokten-sámi áigumušaid.</p>
<p>Buot ovttasbargošiehtadusaid ulbmilin lea nannet gaskaneasdiehtojuohkima, veahkehit bagadallamiin ja vuoruhit guoskivaš skuvlafágalaš čoahkkinoasálastima. Šiehtadus galgá maid nannet sámi kulturgaskkusteami ja kulturipmárdusa fylkka skuvllain.</p>
<p>Sámediggepresideantta ja guđege fylkka fylkasátnejođiheddjiid jahkásaš čoahkkimiin galget geahčadit movt ovttasbargošiehtadus lea doaibman ja ja makkár doaimmaid ferte čuovvolit. Dasa lassin dollet hálddahusaid jođiheaddjit oktasaščoahkkimiid gos maid geahčadit fylkasuohkaniid šiehtadusaid ja movt daid galgá čuovvolit. Sámedikki mielas lea hui dehálaš bures gulahallat fylkasuohkaniiguin, maiddái oahpahusáššiin, muhto diet gulahallan sáhttá šaddat váttis danin go ovttasbargošiehtadusain lea nu iešguđetlágan iešvuohta. Šiehtadus Romssa fylkasuohkaniin lea hui dárkil, muhto eará fylkasuohkaniid šiehtadusat leat hui oppalaččat hábmejuvvon. Oažžu ge jearrat ii go boahtteáiggis berreše maiddái fylkamánniid váldit mielde šiehtadussii, geain beaivválaččat lea stuora ovddasvástádus sámegieloahpahusa</p>
<p>Geahča Finnmárkku fylkasuohkana ja Sámedikki ovttasbargošiehtadusa, beaiváduvvon 23.11.2007  Geahča Romssa fylkasuohkana ja Sámedikki ovttasbargošiehtadusa, geassemánu 28.beaivvi 2007  Geahča lullisámiguovllu ja Sámedikki ovttasbargošiehtadusa, divoduvvon 2010-2013. Ovttasbarggu bealálaččat leat Norgga</p>
<p>Sámediggi, Nordlándda fylkasuohkan, Davvi-Trøndelága fylkasuohkan, Lulli-Trøndelága fylkasuohkan ja Hedmárkku fylkasuohkan.</p>
<p>oktavuođas. Jus lea jurdda árvvoštallat ovttasbargošiehtadusaid, de berre dien maid guorahallat dárkileappot.</p>
<p xml:lang="nob">3. POLITIHKALAŠ HÁSTALUSAT OAHPAHUSSUORGGIS</p>
<p>3.1 Sámi skuvla: Koloniseremis eret gelbbolašvuohtaloktemii</p>
<p>Sámi skuvlahistorjjá duogážis leat sámi skuvladutkit čielggadan movt sámi skuvla dađistaga lea koloniseremis luovvanan, mii mearkkaša movt skuvlla ja oahpponeavvuid ráhkadeami leat huksegoahtán sámi árvvuide, sámi bajásgeassinmállii ja norpmaide mat leat guovddážis sámi bearaš- ja servodateallimis. Sámi skuvlla sisdoalu leat maid moaitán; ahte dat beare unnán speadjalastá sámi árvvuid. Ođđa duktamiin čuoččuhuvvo ahte sámi skuvlla sámivuohta dávjá lea dušše dan sámi namma, duohtavuođas lea unnán mii earuha dáru skuvlla sámi skuvllas. Lea hui ollu skuvlaoamasteaddji, rektora ja oahpaheddjiid duohken mearridit makkár oahpahanvugiid ja metodaid geavahit, ja makkár osiid deattuhit lohkanmearreplánas.</p>
<p>Sámediggi oaidná dárbbu giddet fuomášumi dieid gažaldagaide maiddái politihkalaš digaštallamiin gos lea sáhka sámi oahpahuspolitihkas. Sámi skuvla galgá leat buorre skuvla, sihke kvalitehta dáfus, pedagogalaččat ja soisiálalaččat. Sámedikki rolla mii guoská oahpahusa sisdollui ja vuođustussii, lea ahte Sámediggi lea mielde mearrideamen eavttuid oahppoplánaide. Oahppoplánat galget váikkuhit dasa ahte oahppit eai dušše oahpa sámegiela, muhto ahte oahpahus lágiduvvo sámi geahččanguovllus, nu ahte oainnusindahká sámi árvvuid ja oahpahanmálliid. Sámedikki ovddasvástádus lea gozihit ahte gávdnojit oahpponeavvut mat galget leat veahkkeneavvun movttiidahttit mánáid, nuoraid ja rávisolbmuid oahppat.</p>
<p>Sámi skuvla lea nuppastuvvamin. Dat lea boađus das go sámi servodat dađistaga geahččala ođđasis hukset ja ovddeštit iežas árbevirolaš servodatinstitušuvnnaid, iežaset gielaid ja sosiála norpmaid. Skuvla speadjalastá servodaga mas dat lea, ja sámi skuvllas vuhtto gal ain ahte ii leat nu beare guhkes áigi gollan dan rájes lei gielddus hupmat sámegiela skuvllas. Sámi oahpaheaddjit geat ovdalaš áiggi bággehalle oahpahit sámegiel mánáid dárogillii, ja geat eai ožžon lobi diktit sámi mánáid hupmat eatnigielasat skuvllas, ellet ain ja sii muitalit oamedovddubákčasiid ja morraša birra go leat nie geavahuvvon gaskaoapmin dáruiduhttinpolitihkas. Lea áddjás bargu divodit ja ovddidit juoidá maid stáhta hui earenoamáš áŋgiris dáruiduhttinpolitihkain lea njeaidán. Go digaštallá sámi oahpahuspolitihka, de ii sáhte vajáldahttit makkár historjaguoddit sámi váhnemat, áhkut ja ádját ja máttarváhnemat leat. Sin historjá lea dehálaš duođaštussan dasa ahte juohke assimilerenpolitihka vearrámus bealli lea dat mii čuohcá bajásšaddi buolvvaid vejolašvuhtii oahppat iežaset eatnigiela.. Dáruiduhttinpolitihka áiggi billistemiid oaidná ain otná servodagas. Leat hui ollu sápmelaččat geat eai máhte iežaset eatnigiela, ja eai ge leat sáhttán dan oahpahit mánáidasas. Ollu mánát geaid váhnemat leat massán eatnigielas, eai leat oahppan sámegiela, ja sii šaddet dávjá váttis dillái go sin iežaset mánát ohppet sámegiela ja hálidit hupmat ja geavahit sámegiela ruovttus.</p>
<p>Maiddái sápmelaččat, geat eai massán eatnigielas, leat gillán dáruiduhttima geažil. Váilevaš skuvlavázzin ja oahpahus dagahii ahte sii ožžo hui heajos gova skuvllas; ahte dat lei dakkár báiki gos šattai ballat ja gos sin kultuvra ja giella ii dohkkehuvvon. Dáruiduhttinpolit</p>
<p>Sámediggi oaivvilda ahte lea riekta čalmmustahttit daid issoras váikkuhusaid maid diekkár billisteaddji politihkka lea dagahan sápmelaččaide go geahččá oahpahussii. Ii soaitte beare lunddolaš smiehttat; ahte sivvan dasa manne muhtun mánná gii oahppá sámegiela sámi mánáigárddis Álttás, ii gulahala iežas váhnemiiguin ruovttus iežas eatnigillii, lea ahte máná máttarváhnemat eai beassan hupmat sámegiela dalle go sii ledje mánát. Sámi mánát guddet ain dáruiduhttinpolitihka árbbi. Lea stáhta ovddasvástádus doarjut daid mánáid, vai sámegiella fas šaddá ruovttugiellan buot sápmelaččaide geat hálidit dan. Lea earenoamáš dehálaš dán ášši čanastit mánáidkonvenšuvnna 29.artihkkalii ja gáibádussii ahte buot mánát galget árvvusatnit nuppiid duogáža, historjjá, sihke buriid ja heajut osiid historjjás. Ođđaáigasaš sámi oahpahuspolitihkka galggašii máŋgga dáfus doaibmat juste nuppeláhkái, namalassii divvut dan maid dološ Norgga dáruiduhttinpolitihkka lea billistan.</p>
<p>3.2 Álbmoga birra dieđut: Olmmošlogu ovdáneapmi sámi ássanguovlluin</p>
<p>Lea čielga čanastat gaskal sámi guovlluid olmmošlogu ovdáneami ja skuvladilálašvuođa ja skuvlafálaldagaid. Tabeallas dás vuolábealde oaidná olmmošlogu ovdáneami olles riikkas, dain golmma davimus fylkkain ja sámi guovllus. Sámi guovlluin oaivvildit dás dan 22 suohkana mat gullet Sámedikki ealáhusaid váikkuhangaskaomiid doaibmaguvlui (STN-guovlu). Stuora suohkanat nugo Mátta-Várjjat, Áltá, Romsa ja Narviika, main oassi suohkanis lea mielde váikkuhanguovllus, eai leat váldojuvvon mielde dán analysii. Dien láhkái čájeha tabealla olmmošlogu ovdáneami árbevirolaš sámi ássanguovlluin davvin, ja maiddái oktiibuot golmma davimus fylkkas.</p>
<p><em type="bold">Govus 1: Olmmošlogu ovdáneapmi, ordnejuvvon nu ahte 1997 dássi =100. Telemarksforskning </em></p>
<p>Oppalaččat Norggas lassánii olmmošlohku 1987 rájes 2010 rádjái, muhto sámi suohkaniin (STNguovllus) njiejai olmmošlohku hui garrasit seamma áigodagas. Sivvan njiedjamii lea sihke dat ahte riegádedje unnán mánát ja maiddái eretfárren guovllus. Sámi guovllus lea olmmošlohku njiedjan miha eanet go buot golmma davimus fylkkas. Romssas lea olmmošlohku lassánan 1997 rájes, ja Nordlánddas ja Finnmárkkus lea maŋemus jagiid njiedjan rievdan lassáneapmin. Sámi guovllus gal olmmošlohku ain njiedjá.</p>
<p>Leat eanas nuorat geat fárrejit eret, ja dat boahtá áiggi mielde dagahit vel stuorát olmmošlogunjiedjama sámi guovlluin. Dat geat sámi guovlluin vulget, fárrejit dávjá gávpotguovlluide.</p>
<p>Guovtti suohkanis, Kárášjogas ja Guovdageainnus lea earalágan dilli, go doppe lassána olmmošlohku dán áigodagas.Lassin dasa go olmmošlohku sámi guovlluin njiedjá, boahtá vel dat ahte dohko báhcet eanet vuorrasit olbmot. Dat gal ii dáhpáhuva dušše sámi guovlluin, muhto maiddái olles riikkas muđui. Muhto dat mii lea sámi guovlluid dovdomearka, lea ahte vuollel 30-jahkásaččaid lohku álbmogis njiedjá miha johtileappot go riikkas muđui. Dat dilli mielddisbuktá stuora hástalusaid sámi skuvlii, sihke árbevirolaš ássanguovlluin ja maiddái gávpotlagas guovlluin.</p>
<p>3.3 Oahppit geain lea sámegiella vuođđoskuvlla ja joatkkaoahpahusa fágasuorggis</p>
<p>Vuođđoskuvlla diehtojuohkindoaibma interneahtas (GSI) ráhkada juohke jagi statistihka mas oaidná man ollu oahppit válljejit sámegiela vuosttaš- dahje nubbingiellan vuođđoskuvllas. Raporttas <em type="bold">Sámi logut </em></p>
<p><em type="bold">muitalit</em> 1-3 leat diet logut ovdanbiddjojuvvon ja analyserejuvvon. Oahpahusdieđáhus lea viežžan </p>
<p>statistihkkadieđuid ja mearkkašemiid diein raporttain ja vuođđoskuvlla diehtojuohkindoaimmas interneahtas.</p>
<p>Vuođđoskuvlla sámegielfága ohppiidlohku lea mearrideaddjin dasa man ollu sámegiella boahtá geavahuvvot boahtteáiggis sihke čállingiellan ja hupmangiellan. Ohppiidlogu nuppástuvvan sáhttá muitalit veaháš dan birra man bures sk</p>
<p><em type="bold">Tabealla 2 Vuođđoskuvlaohppiid lohku geain lei sámegiella fágan 1990/91 rájes 2005/06 rádjái </em></p>
<p>Jahki 1990/91   1993/94 1995/96 1997/98 2005/06 Ohppiidlohku  1214</p>
<p><em type="bold">Tabealla 3 Vuođđoskuvlaohppiid lohku geain lei sámegiella fágan 2005/06 rájes 2010/11 rádjái </em></p>
<p>2005/06 2006/07 2007/08 2008/09 2009/10 2010/11 Oktiibuot       Davvisámegiella  2844      Julevsámegiella       Lullisámegiella</p>
<p>Ohppiidlohku vuođđoskuvllas geain lei sámegiella fágan, lassánii duppalit áigodagas 1991/92 gitta 2007/08 rádjái. Sihke vuosttaš- ja nubbingiellaohppiid lohku ja buot sámegielaid lohku lassánii dien áigodagas. Skuvlajagis 2005/06 lei 3055 vuođđoskuvlaoahppis Norggas sámegiella fágasuorggis.</p>
<p>Vuođđoskuvlaohppiid lohku geain lea sámegiella fágasuorggis, lea njiedjan juohke jagi dan rájes Máhttolokten – sámi váldojuvvui atnui 2006:s. Ovdal dien áiggi lassánii ohppiidlohku juohke jagi. Oktiibuot lea ohppiidlohku njiedjan 810 ohppiin buoremus jagi rájes mii lei 2005/06.</p>
<p>Davvesámegiel ja lullisámegiel ohppiidlohku lea njiedjan sullii seamma ollu proseanttaid mielde maŋemus viđa jagis, ja julevsámegiel ohppiidlohku lea lassánan. Muhto logut maidda dás hukse, leat unnán, nu ahte muhtun soaittáhagas nuppástusat sáhttet ollu rievdadit proseanttaid.</p>
<p>Raporta Sámi logut muitalit 3 digaštallá dien nuppástusa, ja namuha ahte okta čilgehus sáhttá leat ahte skuvllat eai leat nákcen čuovvolit ohppiid geat vállejedje Sámegiella ja kultuvra fágan 10-jagi vuođđoskuvlla sámi oahppoplánain. Dat fága ii fievrreduvvon viidáseappot go Máhttolokten - sámi váldojuvvui atnui 2006:s. Raporta čujuha maid dasa ahte oahppit geat ásset olggobealde sámegiela hálddašanguovllu ja válljejit sámegiela nubbingiellan, ožžot eanet skuvladiimmuid go earát luohkás dahje sii šaddet válljet eret muhtun eará fagaid.</p>
<p><em type="bold">Tabealla 4 Vuođđoskuvlaohppiid lohku geain lea sámegiella vuosttašgiellan </em></p>
<p>2005/06 2006/07 2007/08 2008/09 2009/10 2010/11 Oktiibuot       Davvisámegiella  953      Julevsámegiella       Lullisámegiella</p>
<p>Sámegiella vuosttašgiellan lea njiedjan golmmain proseanttain 2005/06 rájes 2010/11 rádjái. Dan ferte gohčodit oalle dássedis dillin. 3 proseantta njiedjan viđa jagis lea unnit go dan ahkásaš ohppiidlogu njiedjan mii lei Davvi-Norggas seamma áigodagas, dat njiedjan lei badjel 7 proseantta.  Vaikko vuosttašgiela ohppiidlohku lea ge leamaš oalle dásset oalle guhkes áiggi, de lea maŋemus guovtti jagis dovdogoahtán čielga njiedjan, oktiibuot 72 oahppi unnit. Lea beare árrat dadjat čájeha go diet man guvlui lea mannamin, vai čájeha go lohku dušše muhtun soaittáhagas rievdama.</p>
<p>Julevsámegielat vuosttašgiela ohppiidlohku lea 29 skuvlajagis 2010/11. Dat lea seamma lohku go vihtta jagi dás ovdal, ja leat golbma oahppi eanet go skuvlajagis 2009/10.</p>
<p>Lullisámegiel vuosttašgielat ohppiidlohku lea lassánan golmmain skuvlajagis 2010/11 skuvlajagi 2005/06 ektui. Muhto dás lea sáhka nu unnán ohppiin ahte smávva soaittáhat nuppástusat sáhttet ollu rievdadit proseantalogu. Tabealla 4 čájeha ahte sihke lullisámegiela ja julevsámegiela vuosttašgielat ohppiidlohku lea leamaš dásset maŋemus viđa jagis.</p>
<p><em type="bold">Tabealla 5 Ohppiidlohku geain lea sámegiella joatkkaskuvlla fágasuorggis, fylkkain gos leat eanet go vihtta oahppi. </em></p>
<p>Skuvlajahki 2008-2009 Skuvlajahki 2009/2010 Skuvlajahki 2010/2011 Vuottašgiella Nubbin- giella Oktiibuot Vuosttaš- giella Nubbin- giella Oktiibuot Vuosttaš- giella Nubbin- giella Oktiibuot Olles riika  189         Finnmárku  172         Romsa          Nordlánda           DavviTr.lága Muđui  6*   4**  14**   16** * Muđui riikkas sisttisdoallá maid Nordlándda ja Davvi-Trøndelága  ** Muđui riikkas sisttisdoallá maid Davvi-Trøndelága</p>
<p>Oktasaš listu mas oaidná buot ohppiid logu miehtá riikka geain lea sámegiella joatkkaskuvllaid fágasuo</p>
<p>Okta čilgehus dasa sáhttá leat ahte dál joavdagohtet joatkkaoahpahusdássái dat vuođđoskuvlaluohkát main ledje earenoamáš ollu oahppit geain lei sámegiella fágasuorggis birrasii jagis 2005.</p>
<p>3.4 Máhttolokten ja Máhttolokten – sámi oahppoplánabuktosiid atnuiváldin</p>
<p>2006-2011 áigodagas leat dutkanvuđolaččat árvvoštallan Máhttoloktema. Árvvoštallan galggai čuvget ja dokumenteret man muddui vuođđooahpahusa hástalusaid ja ođastusa áigumušaid leat čuovvolan ja makkár bohtosat leat ilbman.</p>
<p>Máhttolokten lea našuvnnalaš oahpahusođastus mii siskkilda sihke oahpahusa stivrema, struktuvrra ja sisdoalu. Máhttodepartemeanta bijai Oahpahusdirektoráhta árvvoštallat dien ođastusdoaimma. Hálddahusdásiid ja institušuvnnaid rolla árvvoštallan Máhttoloktema atnuiváldima oktavuođas sisttisdoallá earet eará stivrenmálle analyserema, ja movt dásiidgaskka rollaid ja ovddasvástádusa juohkin doaibmá. Dat sisttisdoallá maid karakteristihka movt vejolaččat sáhtášii rievdadit skuvlajođiheddjiid ja oahpaheddjiid profešuvdnaipmárdusa.  Lea gárvvistuvvon guokte oasseraportta: Raporta 42/2008 Det nasjonale styringsnivået. Intensjoner, forventninger og vurderinger (Našunála stivrendássi. Áigumušat, vuordámušat ja árvvoštallamat) ja Raporta 42/2009 Kunnskapsløftet – tung bør å bære?  (Máhttolokten – lossa noađđi guoddit? ) Vuosttaš oasseraporttas (raporttas 42/08) boahtá ovdan ahte Máhttolokten presentere vuogádatođastusa, ja ođđa stivrenvuogádat lei ge okta deháleamos nuppástusain ođastusdoaimmas. Bargamušat ja váldi galggai lávdaduvvot, ovddasvástádusa mearrideapmi iešguđetge dásiid gaskkas galggai šaddat čielgaseabbon, skuvlaoamasteaddji galggai oažžut eanet friddjavuođa ja stuorát ovddasvástádusa, ja ođastus lei vuođđuduvvon báikkálaš gelbbolašvuođa ja návccaid luohttámuššii. Árvvoštallan govvida suorggi mas leat eahpečielggasvuođat sihke stivrendimenšuvnna ja maiddái ovddasvástádusa juohkima oktavuođas. Guovddáš eiseválddit eai oro ollislaččat nákcen ođastusa atnuiváldima gieđahallat, ja Máhttolokten nugo stivrenođastus orro hui hejot čanastuvvon daid našunála mearridan-ja hálddašandási guovddáš searvádalliide geat dan galget čađahit. Árvvoštallanraporttas celkojuvvo maid ahte guovddáš oassálastit leat bargan ollu dan guvlui ahte juogadit ovddasvástádusa eanebuidda, muhto ii fal juogadit mearridanválddi. Loahppaárvalusas deattuhuvvo ahte sáhttá hejot váikkuhit jus bidjá ovddasvástádusa ja vuordámušaid dakkáriidda main lea unnán váldi. Ođastusa atnuiváldima gieđahallama oktavuođas rehkenastojuvvo diet gávnnus váttis čuolbman.</p>
<p>Nuppi oasseraporttas (raporttas 42/09) čállojuvvo suohkaniid eahpečielga statusa birra nugo stáhtavuollásaš hálddahusorgánat ja seammás maid iešstivrejeaddji orgánat main alddineaset lea mearridanváldi, álbmotválljejuvvon áirasat ja iežaset hálddahus.  Dat bidjá Máhttoloktema atnuiváldima mearriduvvon rámma sisa. Suohkansuorgi galgá sihke stivret iešheanalaččat ja maiddái bidjat johtui dan maid stáhta mearrida.</p>
<p>Suohkaniid/fylkasuohkaniid dási informánttat, skuvllat ja fágasearvvit ja maiddái skuvlaoamasteddjiid vástideaddjit, dovddahit ahte sii leat bajitdásis vulos bággoráđđema vuolde ođastusa atnuiváldimis, mii mearkkaša <span type="quote">”badjin vulos”</span>-atnuiváldin. Earenoamáš ášši maid leat fuobmán go leat árvvoštallan Máhttoloktema stivrenođastussan, (Raporta 42/2009), lea ahte leat čilgekeahtes váttis dilálašvuođat vuos politihkalaš ja profešuvdna stivrema oktavuođas, ja dasto vel nuppe bealis guovddáš ja vuolitdásiid stivrejeddjiid gaskkas vuođđooahpahusas. Stivrendásiid oktavuođalinnját eai leat buorit. Suohkansuorggi oahpahushálddašeaddji jođiheaddjit čujuhit gealddadillái mii lea šaddan go vuos leat ožžon stuorát friddjavuođa ja doaibmanviidodaga, muhto nuppe bealis fas lea garrasit guovddáš stivrejupmi ra</p>
<p>Dat ahte leat nie ollu oassálastit iešguđetdási váikkuhanfámuin mielde dien doaimmas, lea mielddisbuktán ahte NF-raportta nr. 3/2009 Sámi oahpahus LK06-sámi olis dutkit leat válljen bidjat governanceperspektiivva (<span type="quote">”ovttasstivrenperspektiivva”</span>) daid proseassaide mat leat jođus Máhttolokten – sámi atnuiváldima oktavuođas. Dat sisttisdoallá ahte doaimmaid ovddideapmi ja daid mearrideapmi dáhpáhuvvá šiehtadallamiin ja vuorroságastallamiin, áinnas fierpmádagas, mas leat mielde oassálastit geain lea oallemuddui eahpečielga ja bissomeahttun doaibma, ja geaid rollat ja bargamušat mannet ruossut rássut. Jus ovdáneapmi galgá diekkár vuođđojurdaga mielde dáhpáhuvvat ja stivrejuvvot, de dat eaktuda luhttámuša ja rabas kanálaid oassálasttiid gaskka, vai besset ovttasdoaimmahit bargamušaid mat dolvot ulbmiliidda mat áddejuvvojit sullii ovttaládje.</p>
<p>Nordlandsforskning ja Finnmárkku allaskuvla leat searválaga Norut Álttáin ja Norut Romssain čađahan dutkanprošeavtta man váldoulbmil lei gávnnahit leat go Máhttolokten- sámi oahppoplánabuktosat (LK06S) dagahan ahte lea šaddan eanet ovttadássásaš skuvla ja oahpahus sámi álbmotjoavkkuide Norggas. Barggaheaddjin lei Oahpahusdirektoráhtta.</p>
<p>Máhttolokten – sámi árvvoštallamis leat boahtán golbma oasseraportta. Vuosttaš oasseraporta (NF-raporta nr.3/2009) Samisk opplæring under LK06-samisk – Analyse av læreplan og tidlige tiltak for implementering (LK06-sámi oahpahus – Oahppoplánaid ja ovdalaš atnuiváldindoaimmaid analyseren) sisttisdoallá golbma fáttá. Álggos geahčadit historjjálaččat Norgga skuvlapolitihka sámiid ektui 1700-logu rájes ja gitta otnážiii. Dasto čilgejuvvo iešalddis oahppoplánabuktosiid atnuiváldin. Dat čilgen lea vuođustuvvon LK06-S sámi oahppoplánadokumeanttaid, Sámedikki, fylkamánniid ja skuvlaoamasteddjiid váldodokumeanttaid analyseremiidda, ja jearahallamiidda mat leat dahkkon Sámedikkiin, fylkamánniiguin ja skuvlaoamasteddjiiguin. Ja dasto lea boahtán vuosttaš árvvoštallan mii gieđahallá LK06S oahppoplánaid, mii lea huksejuvvon sihke oppalaš oahppoplánaid analyseremii ja maiddái L97S ja LK06 buohtastahttimiidda, dakko bokte ahte leat analyseren guoskivaš oahppoplánaid sisdoalu.</p>
<p>Raportta čájeha ahte Finnmárkku álbmot diehtá hui bures makkár rievttit ohppiin leat oažžut sámi oahpahusa ja sámegillii oahpahusa. Olggobealde Finnmárkku eai leat diet rievttit nu dovddus, ja doppe lea miha stuorát diehtojuohkindárbu. Hástalusat mat leat čadnon ođastusa atnuiváldimii, orrot leamen stuorábut olggobealde sámegiela hálddašanguovllu.</p>
<p xml:lang="nob">Nubbe oasseraporta (NF-raporta nr.6/2010) <em type="italic">Fra plan til praksis – Erfaringer med Kunnskapsløftet - samisk </em></p>
<p>(LK06S) (Plánas bargoeallimii – Máhttolokten – sámi vásáhusat) lea iskan movt LK06-S lea váldojuvvon atnui muhtun válljejuvvon skuvllain. Das leat geahcčan sihke davvi-, julev- ja lullisámi giellajoavkkuid, sihke sámi guovlluin ja daid olggobealde. Das leat čuvgen dakkár beliid go sámegiel oahpahusa lágideami, oahpaheaddjegelbbolašvuođa ja oahpponeavvuid. Iskkadeapmi lea earet eará huksejuvvon seamma skuvlla skuvlajođiheddjiid, oahpaheddjiid, ohppiid ja váhnemiid jearahallamiidda.</p>
<p>Raportta čájeha ahte leat erohusat mii guoská sámegiel ja sámegillii oahpahussii. Oahppit mat orrot olggobealde guovddáš sámi guovlluid eai oaččo seamma gielalaš doarjaga ja kulturdoarjaga olggobealde skuvlla birrasa go dat oahppit geat ásset báikkiin gos sámegiella lea nanus. Birrasiin gos sámegiella lea nanus, lea maid sámi kultuvra, sámi duodjeárbevierut ja sámi servodateallin minddár hui nanus. Dan golmma sámegiela guovlluin leat sierralágan hástalusat sihke dan ektui mii guoská oahpaheddjiid ja oahpponeavvuid skáhppomii, ja maiddái das makkár oktavuohta lea oahppoplánaid áigumušain ja duohta dilis – makkár veahkkevárit leat gávdnamis, nugo iešguđetlágan mediat</p>
<p>Dutkit eai leat gávnnahan ahte Máhttoloktema ođasmahttinjurdagii lea biddjojuvvon beare ollu deaddu, ja sii leat dán rádjái oaidnán unnán mii lea nuppástuvvan ovddeža ektui maŋŋil go Máhttolokten- sámi váldojuvvui atnui. Dutkit celket loahppaárvvoštallamisahte:</p>
<p><em type="italic">Skuvla mas leat heajos olgguldas rámmat, ja mii ii oaččo seammadássásaš nannenfaktoriid ge, illá sáhttá fállat seammadássásaš skuvlejumi buot ohppiide.   </em></p>
<p>Goalmmát oasseraporta (NF-raporta nr.3/2011) <em type="italic">Rett til samisk opplæring – ideal eller realitet</em> (Riekti oažžut sámegiel oahpahusa – ideála vai duohtavuohta) lea kárten mas geahčadit movt oahppit ieža árvvoštallet sámegieloahpahusa. Kártemis leat mielde vuođđoskuvlaoahppit 5.jahkeceahki rájes ja oahppit joatkkaskuvllain. </p>
<p>Raporta dokumentera dan movt oahppit ieža árvvoštallet iežaset máhtolašvuođa sámegielas, geavahit go sámegiela ruovttus ja ustibiiguin, makkár oaidnu ohppiin lea sámegielfágii skuvllas ja movt sii árvvoštallet sámegieloahpahusa bargovugiid, oahpponeavvuid ja árvvoštallanvugiid.</p>
<p>Eanas oahppit árvvoštallet sámegielfága dehálažžan ja ávkkálažžan, muhto oaivvildit maid ahte dat fága lea gáibideaddji. Kárten čájeha ahte giela válljen vuosttaš-dahje nubbingiellan orro oalle muddui vuolgimin das makkár dilli sámegielas lea ruovttus ja lagasbirrasis.</p>
<p>Eanas oahppit árvvoštallet ahte sámi oahpponeavvut eai leat buorit.</p>
<p>3.5 Sámi oahppi rievttit ja oahppanbiras</p>
<p>3.5.1 Goabbatlágan rievttit vuođđo-ja joatkkaoahpahusas</p>
<p>Sámi ohppiin vuođđo- ja joatkkaoahpahusas leat oahpahuslága mielde goabbatlágan rievttit sámegieloahpahusa ektui. Buot sámi guovlluid vuođđoskuvlaohppiin lea § 6-2 mielde riekti oažžut oahpahusa sámegielas ja sámegillii.  Olggobealde sámi guovlluid lea vuođđoskuvlaohppiin riekti oažžut oahpahusa sámegielas ja sámegillii go unnimusat 10 oahppi seamma suohkanis hálidit diekkár oahpu, ja nu guhká go leat 6 oahppi vel báhcán seamma jovkui. § 6-3 mielde lea sápmelaččain joatkkaoahpahusas riekti oažžut sámegielaoahpu, muhto sis ii leat lágas nannejuvvon riekti oažžut oahpahusa sámegillii.</p>
<p>Oahpahuslágas daddjo ahte departemeanta sáhttá ráhkadit láhkaásahusaid maid vuođul muhtun skuvllain, kurssiin dahje luohkáin galgá sáhttit fállat oahpu sámegielas dahje sámegillii dahje fállat earenoamáš sámi fágaid joatkkaoahpahusas. Diekkár láhkaásahus ii leat vel boahtán. Ii oktage joatkkaskuvla leat geatnegahttejuvvon láhčit oahpu sámegillii dahje Mahttolokten – sámi oahppoplánabuktosiid mielde, muhto dan gal dahket sámi joatkkaskuvllat. Joatkkaskuvllat leat dušše geatnegahttejuvvon geavahit daid oahppoplánaid sámegielas ja muđui čuovvut dárogiel oahppoplánaid go lágidit oahpahusa ohppiide geain lea sámegiella vuosttašgiellan. Dála lágat (mearrádusat) orrot leamen eahpečielgasat sámi álbmoga joatkkaoahpahusa ektui. Riekti oažžut oahpu sámegillii joatkkaoahpahusas ferte nannejuvvot lágain dahje láhkaásahusain, ja geatnegasvuohta lágidit oahpu Máhttolokten –Sámi oahppoplánabuktosiid mielde joatkkaoahpahusas ferte mearriduvvot sierra láhkaásahusain. Dat mearkkaša ahte šaddá divvut oahpahuslága 6.kapihttala ja oahpahuslága láhkaásahusa.</p>
<p>ILO-konvenšuvnna nr. 169 artihkkalis 26 daddjo ahte galget ásahuvvot doaimmat mat sihkkarastet dáid álbmogiid lahtuide unnimusat seamma buriid vejolašvuođaid oažžut oahpahusa buot dásiin go riikka servodagas muđui. Ja 21. artihkkalis daddjo ahte daid álbmotjoavkkuid lahtuin galgá leat unnimustá seamma vejolašvuohta oažžut fidnooahpu go eará ássiin riikkas. Dat ferte maid mielddisbuktit ahte sihkkarastá seamma buriid vejolašvuođaid sápmelaččaide joatkkaoahpahusas go riikka álbmogis muđui, ja seammás maid ahte riekti oažžut oahpahusa sámegielas ja sámegillii lea seamma go vuođđoskuvllas. Lea váttis dadjat ahte dákkár dilli lea dál.</p>
<p>Maiddái mánáidkonvenšuvnna artihkal 30 addá láhkavuođu ásahit earenoamáš doaimmaid nannen váras sámegiela ja sámi kultuvrra. Rievttit mat sámi ohppiin leat álbmotrievtti vuođul, gustojit beroškeahttá das leat go sii vuođđoskuvllas dahje čuvvot go joatkkaoahpu. Danin áigu ge Sámediggi ain bargat dan badjelii ahte sámi ohppiid vuoigatvuođat joatkkaoahpahusas duohtandahkkojuvvojit ja nannejuvvot lágas, nu ahte dáru láhkamearrádusat dadjet dan seamma maid álbmotrievttalaš mearrádusat dadjet, vai šaddet seammalágan vuoigatvuođat vuođđoskuvllas ja joatkkaoahpahusas.</p>
<p>3.5.2 Oahpaheddjiid oččodeapmi</p>
<p>Sámi servodagas leat stuora hástalusat nagodit oččodit doarvái oahpaheddjiid. Mii dárbbašit sámegielat oahpaheddjiid ja oahpaheddjiid geain lea máhttu sámegielas ja diehtu sámi servodahkii gullevaš dilálašvuođaid birra. Vuođđu man ala boahtteáiggi hukse, leat studeanttat geat váldet oahpaheaddjeoahpu. Almmá oahpaheddjiid haga geat máhttet oahpahit sámegielas ja sámegillii, eat jovssa dan ovdáneami sámi servodagain maid hálidit.</p>
<p>Álbmotčoahkkimiin 2011 giđa bođii čielga gohččun Sámediggái ahte diggi ferte johtileappot álgit bargat oččodit eanet sámegiel oahpaheddjiid. Seammás lea Sámediggi áican ahte jagis 2011 ledje dušše njeallje gelbbolaš ohcci Sámi allaskuvlla sámi oahpaheaddjeohppui. Dat mielddisbuktá ahte oahpaheaddjeoahppu ii álggahuvvo 2011 čavčča. Diekkár ovddosmannu ii leat buorre go diehtá ahte váilot ollu sámegielat oahpaheaddjit, muhto diet váttisvuohta ii leat čuolbman dušše sámi oahpaheaddjeoahppui. Maiddái riikkas muđui oaidná ahte vaikko leat čađahan divrras áŋggirdemiid oččodan dihte olbmuid ohcat oahpaheaddjeohppui, de leat unnát ohccit, ja unnán gelbbolaš ohccit dien ohppui.</p>
<p>Sámediggi lea guhkit áiggi juo vuoruhan sierra oahppostipeanddaid sidjiide geat álget sámi ovdaskuvla- dahje dábálašoahpaheaddjeohppui. Sámedikkis leat maid sierra stipeanddat maid sáhttet ohcat studeanddat geat váldet allaoahpu sámegielas. Die lea Sámedikki dihtomielalaš oahpahuspolitihkalaš vuoruheapmi, mii mielddisbuktá ahte eará oahpahusat main maid váilu gelbbolašvuohta sámegielas, eai oaččo seammalágan movttiidahttima. Sámediggi oaidná ahte lea stuora dárbu sámegielagiidda earet eará dearvvašvuođasuorggis, politidoaimmain ja duopmostuollo-/riekteásahusain. Muhto daid rámmaeavttuid siskkobealde mat dál leat Sámedikkis, ii leat vejolaš vuoruhit buot daid oahpahussurggiid main livččii duohta dárbu nannet sámegielgelbbolašvuođa ja kultuvrra. Lea guhkit áiggi juo leamaš váttisvuohtan dat ahte váilot sámegielat oahpaheaddjit, ja Sámedikki mielas lea ain dárbu earenoamážit čalmmustahttit oahpaheaddjeoahpu, go smiehttá movttiidahttindoarjagiid nugo oahppostipeanddaid.</p>
<p>Jahkásaš bušeahttamearrádusain maid Sámedikki dievasčoahkkin dahká, lea vejolaš divodit vuoruhanlisttu mii guoská allaoahpu oahppostipeanddaide. Muđui áigut gieđahallat eará prinsihpalaš gažaldagaid mat gusket sámi alitdási ohppui sierra čielggadusas dahje dieđáhusas mas meannudit sámi alitdási oahpu.</p>
<p>Sámediggi oaidná ahte jus galgat lihkostuvvat sihke bargguin mii guoská oahpaheaddjeohppui ja maiddái eará alitdási oahpuiguin, de dat ferte leat ovttasbargu mas máŋga eará oassálasti leat mielde. Sámedikki mielas lea buorre ja ávkkálaš go lea álggahuvvon čielggadeapmi mii galgá árvvoštallat sámi allaoahpu ja dutkama. Butenschøn-lávdegoddi lea dál čielgggadeamen ollu dilálašvuođaid mat gusket sámi dutkamii ja allaohppui našunála, regionála ja internašunála geahččanguovllus. Čielggadeapmi galgá gárvvistuvvot loahpageahčen 2011. Lávdegoddái leat váldojuvvon lahtut oalle viidát, njunuš oahpahus-ja dutkaninstitušuvnnain mat barget sámi gažaldagaiguin Davviriikkain, ja lea earenoamáš buorre go lávdegoddái leat válljejuvvon áirasat viidát fágalaččat ja geográfalaččat. Sámediggi hálida namuhit dan buor</p>
<p>Lávdegoddi galgá čielggadit movt dutkan ja allaoahppu sáhttá doaibmat eavttuidbiddjin ja ovdánahttin sámi servodaga ovddideamis. Dan oktavuođas galgá lávdegoddi maid čielggadit movt oččodit studeanddaid sámi allaohppui, movt dat lea vuođđun servodatovddideapmái ja dasa ahte nannet nanu dutkanbirrasiid.</p>
<p>Lávdegoddi galgá dasa lassin vel árvvoštallat Sámi allaskuvlla ovdáneami dieđalaš allaskuvlan ja das viidáseappot eamiálbmotuniversitehtan. Dan oktavuođas lea ge hui buorre go lávdegoddi gieđahallá sámi allaoahpu miehtásámi oktavuođas. Sámi allaskuvllas lea earenoamáš hástalus lágidit sámi oahpaheaddjeoahpu maiddái lulli-ja julevsámi giellaguovlluide, áinnas rastá rájiid doaibman, mii mearkkašivččii ahte ásahuvvo ovttasbargu ásahusaiguin Ruoŧas ja Suomas mat barget oahpahusain.</p>
<p>Mii guoská dasa ahte oččodit eanebuid váldit alitdásis sámi oahpu, de lea sámegiel institušuvnnain duppal hástalus. Sámi institušuvnnat gilvalit oažžut daid seamma studeanttaid maid eará universitehtat ja allaskuvllat miehtá Davviriikkaid maid oččodit. Lassihástalus sámi institušuvnnaide lea ahte ollu studeanttat mat sáhtáše álgit studeantan dohko, fertejit vuos oažžut vejolašvuođa háhkat dárbbašlaš máhtu sámegielas.</p>
<p>Sámediggi lea 2010:s leamaš mielde áŋggirdanbarggus <em type="italic">Gollevirgi – Drømmejobben</em>, man ulbmil lei oččodit </p>
<p>ohccit ovdaskuvla- ja vuođđoskuvlaoahpaheaddjeohppui Finnmárkkus. Dat lei ovttasbargu mas ledje mielde earet eará Sámi allaskuvla, Finnmárkku allaskuvla ja Finnmárkku Fylkamánne. Sámedikki sávaldat lea ahte sullasaš áŋggirdanbarggut čađahuvvoše maiddái guovlluin lullelis Finnmárkku. Sámediggi áigu cavčča mielde váldit oktavuođa iešguđetlágan ovttasbargoverddiiguin ja plánet stuorát áŋggirdeami skuvlajahkái 2012/2013. Das galget maid leat mielde julev-ja lullisámi guovllut.</p>
<p>Sámediggi oaidná almmatge ahte ii leat ávki dušše dákkár áŋggirdandoaimmaid čađahit go galgá sihkkarastit studeanttaid oahpaheaddjeohppui ja eará alitdási ohppui Sámi allaskuvlii dahje eará allaskuvllaide. Lea maid dárbu geahčadit lohkanfálaldagaid ja lohkanbáikki doaimmaid organiserema ollislaččat, nugo studeanttaid orrun-ja astoáiggefálaldagaid.</p>
<p>Suohkaniin ja fylkasuohkaniin fertejit leat virgeráidalasbagadallit geain lea máhttu sámegielas ja diehtu sámi servodahkii guoskivaš dilálašvuođaid birra. Sis livččii dehálaš doaibmá go galget bagadit ohppiid makkár skuvlema galget válljet viidáseappot. Oahppit fertejit oažžut dieđuid dan birra makkár oahppo- ja bargovejolašvuođat sis leat go válljejit sámegiela viidásit oahpus. Sámediggi lea ságastallan Máhttodepartemeanttain dan birra ahte sámi ofelaččaid mandáhtta maid berre sisttisdoallat ahte sii juogadit dieđuid sámegiel lohkanfálaldagaid birra ja studeantaeallima birra maŋŋá go geargá joatkkaskuvllas. Lea maid leamaš ságas čohkket buot sámi oahppofálaldagaid buot guoskivaš allaskuvllaid ja universitehtaid neahttasiidduide, ja maiddái Máhttodepartemeantta ja Sámedikki neahttasiidduide.  Dat lea oassi sierra našunála rekrutterenstrategiija diehtojuohkindoaimmain. Dan barggus lea Sámediggi leamaš mielde ja lea leamaš ráđđádallamiin mat gusket strategiijadoaimmaide.</p>
<p>3.5.3 Oahpaheaddji – oahppi luohttámušolmmoš</p>
<p>Jus oahppi galgá sáhttit ovdánit máhtu dáfus ja maiddái persovnnalaččat, de gáibiduvvo ahte skuvlla árgabeivviin lea oaivil, dan láhkái ahte lea molsašuddi oahpahus mii lea heivehuvvon oahppái. Skuvla ferte leat dakkár sosiála báiki gos oahppi bures loaktá áiggi. Oahppi ferte hástaluvvot sihke máhtu ja árvvuid dáfus, ja oahpahus ferte leat heivehuvvon oahppi iežas eavttuide, ja das galgá váldit vuhtii oahppi sosiála duogáža, ealáhusgullevašvuođa ja máhttodási.  Buot diet gáibidit ahte skuvllas leat pedagogalaččat čeahpes oahpaheaddjit. Oahpaheaddji lea oahppi lagamus luohttámušol</p>
<p>Lassin dasa ahte gáibiduvvojit oahpaheaddjit geain lea fágalaš máhttu, lea diehttelas ášši ahte oahpaheaddjibarggus fertejit maid leat buorit rámmaeavttut.  Mii diehtit ahte sámegiel oahpaheddjiin dávjá lea váttis bargodilli, sihke fágalaš birrasa dáfus ja maiddái go guoská njuolgut bargobirrasii. Dakkár dilli lea earenoamážit dain suohkaniin gos sámi oahppit leat bieđgguid máŋggain skuvllain. Eaŋkiloahpaheaddjit geat johtet skuvllas skuvlii fállat ohppiide dárbbašlaš oahpahusa, vásihit dávjá ahte sii leat hui okto. Ii leat sámi fágalaš dahje pedagogalaš fágabiras doarjjan, ja seammás sii dovdet maid dego duvdiluvvon eret skuvllaid oahpaheaddjejoavkkus, ja dan láhkái gáidet bargobirrasis eret, vaikko eai hálidivčče ge dan.</p>
<p>Diekkár váttis dilálašvuođa boađus lea ahte sámi oahppi čađat šaddá vásihit oahpaheaddjelonohallama, mii dagaha ahte heaitá čuovvumis oahpahusa dahje njuolgut juo botke oahpu. Dát hástalusat namuhuvvojit maid Mánáidáittardeaddji raporttas mii lea sámi mánáid mieldeváikkuheami birra. Sámedikki mielas, mii lea sámi mánáid áittardeaddji, lea dákkár skuvlaárgabeaivi dohkkemeahttun.</p>
<p>Danin ferte ge oahpaheaddjis, su doaimmas nugo sámi máná luohttámušolbmos, leat seamma buorre bargodilli go eará oahpaheddjiin. Oahpaheaddji dárbbaša su doaimmas fágalaš vuođu ja oktavuođa dahje čanastaga buori bargobirrasii. Dasa lassin lea dehálaš ahte bargoaddi doarjumiin čuovvu oahpaheaddji fágalaččat ja pedagogalaččat. Juohke oahppis lea riekti oažžut kvalitehta ja sisdoalu dáfus buori oahpu. Skuvlla (skuvlla oamasteaddji) geatnegasvuohta lea ge oahpaheaddji čuovvolemiin bearráigeahččat ahte oahppi oažžu nu buori ávkki go vejolaš oahpahusas.</p>
<p>Stáhta oahpahuseiseválddit leat searválaga bargiidorganisašuvnnaiguin, KS:ain ja universitehtaiguin ja allaskuvllaiguin ráhkadan bissovaš našunála strategiija oahpaheddjiid joatkkaoahpaheapmái; Kompetanse for kvalitet (Gealbolokten danin go dárbbašuvvo kvalitehta). Okta 2009-2012 oasseulbmiliin lea háhkat lassi gelbbolašvuođa oahpaheddjiide dárogiel ja sámegiel fágain, matematihkas ja eŋgelasgielas, ovddemustá nuoraiddásis. Sámedikki gelbbolašvuođadárbbu kárten sámi skuvllain čájeha ahte lea dárbu loktet gelbbolašvuođa sámegielas, earet eará fágačállimis ja lohkamis, guovttegielatpedagogihkas ja nana oahpahanmálliid geavaheamis. Dasa lassin lea maid dárbu háhkat lassigelbbolašvuođa das movt árbemáhtu fievrredit luondufágii, servodatfágii, matematihkkii ja eará fágaide. Matematihkas lea maid dárbu hukset gelbbolašvuođa mii guoská sámegiel fágatearpmaide ja praktihkalaš metodaid geavaheapmái. Lea maid dárbu nannet gelbbolašvuođa earet eará eŋgelasgielas, duojis, máŋggakultuvrralaš áddejumis ja eamiálbmotpedagogihkas. Našunála gealboloktendoaimmat áimmahuššet hui unnán daid dárbbuid mat sámi skuvllaid oahpaheddjiin ja sámegielat oahpaheddjiin leat.</p>
<p>2010 loahpageahčen juolludii Oahpahusdirektoráhtta 2 000 000 ruvnno sámi skuvllaid gelbbolašvuođanannemii Máhttolokten-sámi oktavuođas, ja ulbmiljoavku ledje vuođđooahpahusa oahpaheaddjit. Doarjat galget movttiidahttit nannet gelbbolašvuođa sámegielas ja sámi kultuvrras sámi skuvllain. Doarjagat eai geavahuvvon 2010:s, ja sirdojuvvo jahkái 2011. Sámedikki 2011 bušeahta divodeamis, áššis 22/11, fievrreduvvui Oahpahusdirektoráhta doarjja bušeahttakapihttalii 17.2 Earenoamáš prošeavttat, sámi skuvlla gelbbolašvuođanannen Máhttolokten-sámi oktavuođas. Bušeahta Kap.17 sisttisdoallá hálddahusdási jođihangoluid. Eai leat biddjojuvvon eará gáibádusat go dat ahte doarjagat galget geavahuvvot Oahpahusdirektoráhta juolludanreivve ulbmila mielde.  Sámi allaskuvla lea, Sámedikki bargogohččuma mielde, ráhkadan lotnolas lassi-ja joatkkaoahpahusssii prinsihpaid – sámi oahppoplakáhta. Vuolláičállojuvvon soahpamuša mielde galgá Sámi allaskuvla maid čađahit dan lassi-ja joa2tkkaoahpahusa.</p>
<p>3.5.4 Ovttasbargu gaskal skuvlla ja ruovttu</p>
<p>Váhnemiin ja váhnensadjásaččain lea stuora ovddasvástádus gozihit iežaset mánáid oahppama ja ovdáneami. Mánáid oahppanmoktii váikkuha ollu dat go váhnemat atnet beroštumi iežaset mánáid oahpus. Muhto lea skuvlla ovddasvástádus gozihit ovttasbarggu ruovttuin. Skuvlla ja ruovttu ovttasbargu lea dehálaš go galgá ásahit buriid oahppandilálašvuođaid guđege mánnái ja maiddái go galgá oažžut buori oahppanbirrasa ohppiidjoavkkuide ja skuvlii minddár. Váhnemiid miellaguoddu skuvlii ja oahpahussii mearkkaša ollu mánáid oahppanmoktii. Váhnemat fertejit duođas beassat leat mielde ovttasbarggus ja sis ferte leat duohta mieldemearridanfápmu, jus galgá leat buorre ovttasbargu gaskal skuvlla ja ruovttu. Ovttasbarggu ulbmil galgá leat ahte mánát loktet áiggi skuvllas, leat oadjebasat ja ohppet bures. Skuvlla ja ruovttu ovttasbargui mearkkaša maid ollu dat man ollu máhttu ja diehtu oahpaheaddjis lea sámegiela ja sámi kultuvrra birra, ja movt skuvla vuostáiváldá sámi ohppiid ja váhnemiid.</p>
<p>Muhtun sámi oahppit sáhttet muosáhit sihke dorvvohisvuođa ja váttis beaivválaš dili skuvllas. Earenoamážit guovlluin gos sámegiella ja kultuvra lea rašes dilis. Dain guovlluin vásihit oahppit vel dál nai givssideami iežaset sámi gullevašvuođa dihtii. Muhtun oahpaheaddji muitala ná:</p>
<p> Rätten til delaktighet och inflytande för samiska barn och ungdomar (2008:27) <em type="italic">”Duollet dálle vásihit mii maid ahte hárdet ohppiid danin go sii leat sápmelaččat, muhto mun láven álo lohkat ahte sii galget oadjebasvuođas leat nugo sii leat, dainna kultuvrrain mii sis lea, ja de ferte dušše čilget ahte buohkat leat seammaárvosaččat, ja ahte mii galgat čeavláivuođain guoddit dan liige kultuvrra mii mis lea.” (Jearahallan oahpaheddjiin 24.05.2011). </em></p>
<p>Bearaš ja sohka leat mávssolaččat ja hui guovddážis sosialiseremis, ja leat mielde nanosmahttimin mánáid ja nuoraid identitehta. Máhttolokten -sámi oahpahusa prinsihpain leat dat namuhuvvon ovttasbargu ruovttuin vuolde:</p>
<p><em type="italic">”Mánát ja nuorat leat maid oassi sosiála fierpmádagas ja sogas, mii lea veahkkin bisuheamen ja nannemin identitehta ja árbeárvvuid. Váhnemiid/váhnensadjásaččaid, áhkuid ja ádjáid, soga, ristváhnemiid ja ustibiid kulturmáhttu galgá adnojuvvot árvvus oahpahusas.”  </em></p>
<p>Go skuvllas lea buorre ovttasbargu ruovttuin, de lea vejolaš geavahit ohppiid áhkuid ja ádjáid, bearraša ja earáid báikkálaš servodagas árbedieđuid viidásit fievrredeamis. Dat lea mielde nannemin ohppiid sámi identitehta.</p>
<p>Ollu oahppit vázzet skuvlla dakkár skuvllain gos leat dušše moattes geain lea sámegiel oahpahus. Dábálaččat ožžot diet oahppit sámegiel oahpu gáidosisoahpahussan. Dat sáhttá buktit hástalusaid dan ektui ahte nákcet geavahit oahpus ávkin dan máhtu mii bearrašis ja sogas lea. Dan ferte sihke dat skuvla gos oahppi vázzá, ja skuvla mii fállá oahpahusa atnit muittus ja dihtomielas go plánejit oahpaheami.</p>
<p>Lea našunála mihttomearri ahte Norgga skuvllat galget váldit atnuti nugohčoduvvon Feide-modealla (Oahpahussuorggi oktasaš elektruvnnalaš identitehta), oktasaš IKT-siskkáldasstruktuvrra, seamma elektruvnnalaš identitehta buot skuvllaide ja oahppoásahusaide. Jagi 2012 mielde galget buot skuvllat váldán atnui Feide-gulahallanmodealla. Feide lea identifiserenvuogádat ohppiide, váhnenovddasteddjiide, oahpaheddjiide ja rektoriidda, mii galgá dahkat oahpaheaddji ja oahppi ja skuvlla ja ruovttu gulahallama álkibun. Ollu skuvllain lea SMS šaddan deháleamos gulahallanvuohki gaskal oahpaheddjiid ja ohppiid ja ruovttu-skuvlla ovttasbarggus.</p>
<p>Lea dehálaš ahte sihke guovddáš eiseválddit, nugo láhkaaddit ja eiseválddit mat láhkamearrádusaid galget fápmuibidjat, gullet sámi váhnemiid jiena. Sámi váhnenfierpmádagat leat dan oktavuođas dehálaččat. Váhnenfierpmádaga bargu lea guhkit áiggi leamaš lossat s</p>
<p>Sámediggi oaččui 2010:s vuosttaš geardde mieđáhusa dan vuođđojurdagii ahte ráđđehusa mánáidgárddiid Váhnenlávdegoddái (dárogillii FUB) dárbbašuvvo maid sámi váhnenáirras. Sámediggi lea evttohan ja ožžon lávdegoddái nammaduvvot ovtta váhnenovddasteaddji áigodahkii 2010-2014. Sámediggi lea maid bargamin oažžut sámi váhnenáirasa Vuođđooahpahusa váhnenlávdegoddái (dárogillii FUG), go dasa galget nammadit olbmuid ođđajagimánus 2012.</p>
<p>3.5.5 Oahpponeavvut</p>
<p>Sámi oahpponeavvut leat Sámedikki ovddasvástádus. Sámi oahpponeavvuid vátnivuohta lea leamaš oahpahuspolitihkalaš ášši masa mediat leat gidden eanemus fuomášumi. Sámi oahpponeavvuid vátnivuohta buot fágain ja buot luohkáin lei guovddáš fáddán dalle go Máhttolokten – sámi váldojuvvui atnui. Maŋemus jagiid leat oaidnán ahte sámi mánáid ja nuoraid oahpponeavvodilli lea buorránišgoahtán. Čilgehus dasa lea sihke Sámedikki ulbmilaš plána oahpponeavvuid ovddideapmái, ahte sámi lágádusat leat áššái gidden nu stuora fuomášumi ja nuvttá oahpponeavvut mánáidgárddiide ja skuvllaide, ortnet mii lea leamaš 2008 čavčča rájes. Joatkkaoahpahusa oahppit ožžot našunála dásis nuvttá oahpponeavvuid, maiddái dat ortnet lea leamaš 2008 rájes.</p>
<p>Liikká lea ain dárbu nannet oahpponeavvuid ráhkadeami vel eanet go dat maid Sámediggi dál ekonomalaččat sáhttá dahkat, dahje maid sámi servodat ieš nákce. Bargojoavku, mas leat mielde Máhttodepartemeantta, Sámedikki ja Oahpahusdirektoráhta ovddasteaddjit, lea evttohan rievdadusaid mat galggaše oažžut buorredoaibmi oahpponeavvoráhkadeami.</p>
<p>Ovdal leat čalmmustahttán dan ahte ráhkadit fágaidgaskasaš fáddaoahpponeavvuid, sihkkarastin dihtii oahpponeavvuid goittotge muhtun fáttáide juohke ceahkis. Sámediggi doarju dál čađačuovvu oahpponeavvuid sámegillii, sihke girjjiid ja digitála veahkkeneavvuid. Okta vuohki lea ahte jorgalit ja heivehit oahpponeavvuid eará gielain sámegillii, muhto lea seammás maid dárbu ovddidit sámi oahponeavvuid juo álggu rájes muhtun sámegillii, ja dasto almmuhit daid oktanis buot sámegielaide ja dárogillii.</p>
<p>Sámediggi oaivvilda ahte skuvllaid oamasteaddjit galget diehtit iežaset ovddasvástádusa go smiehttá oahpponeavvuid ja dan ahte áimmahuššat sámi ohppiid rievtti oažžut oahpu. Nuvttá oahpponeavvuid juohkinortnet lea leamaš ávkkálaš. Dainna ortnegiin leat sáhttán sihkkarastit buot sámi skuvllaide sámi oahpponeavvuid, beroškeahttá suohkana ruhtadilis. Skuvlaoamasteaddji ovddasvástádus ferte šaddat čielgaseabbon. Sámediggi oaivvilda ahte leat skuvlaoamasteaddjit geain lea váldoovddasvástádus sihkkarastit skuvllaide sámi oahpponeavvuid, ja danin áigu Sámediggi árvvoštallat nuvttá oahpponeavvoortnega.</p>
<p>Sámediggi oaidná maid dárbbu ásahit lagat gulahallama lágádusaiguin ja skuvlaoamasteddjiiguin áššiin mat gusket oahpponeavvuid geavaheapmái ja buvttadeapmái.  Dat ahte eai leat skáhppon oahpponeavvuid go bidjet johtui almmolaš ođastusa, ii leat váddun dušše sámi skuvllain, maiddái dáru skuvllat leat leamaš ođasmahttejuvvon oahpponeavvuid haga maŋŋel go Máhttolokten váldojuvvui atnui. Stuora hástalus lea dat ahte eai gávdno vaikko man ollu oahpponeavvoráhkadeaddjit, áibaida eai lulli-ja julevsámi guovlluin.</p>
<p>Máhttolokten buvttii 2006:s digitála gálgga viđat gálgan skuvlii, lassin lohkamii, čállimii, rehkenastimii ja njálmmálaš ovdanbuktimii. Maiddái sámi nuorat leat <span type="quote" xml:lang="nob">“digital natives”</span>, sii álget árrat juo geavahit digitála reaidduid.  Digitála skuvla gáibida maid ahte oahpponeavvuid ráhkadeamis fertejit hálddašisgoahtit teknologalaš innovašuvnnaid. Dalle go álggahuvvui nuvttá oahpponeavvoortnet joatkkaskuvlaohppiide, de oste hui ollu skuvla-PC:aid. Dat mielddisbuvttii ahte ásahuvvui sierra fylkasuohkan oahpponeavvobuvttadeaddji NDLA (Našunála digitála oahppanarena).</p>
<p>Skuvllat geavahit dávjá oahppanlávddi, mii lea intraneahtta gos oahpaheaddjit, oahppit ja váhnemat sáhttet gulahallat. Diekkár oahppanlávddit geavahuvvojit sihke pedagogalaččat ja hálddahusbargguin. It’s learning ja Fronter geavahuvvojit eanemusat Norgga skuvllain. 2011 giđa čađahedje buot maŋemusjagi oahppit joatkkaskuvllas eksámena elektruvnnalaččat čálalaš eksámeniin.</p>
<p>Dán rádjái lea váilon oppalašlistu mas oaidná buot oahpponeavvuid mat leat gávdnamis. Danin lea Sámediggi bidjan ollu návccaid prošektii mii galgá ovddidit oahpponeavvobáikki internehttii, gosa galget čohkkejuvvot buot sámi oahpponeavvut. Dan neahttabáikki namma lea ovttas.no, ja dan lea Sámediggi ovddidan ovttas Senter for IKT oahpahusain. Ovttas–Aktan-Aktasne- prošeavtta vuosttaš oasi rahpan mearkkaše ge ođđa áiggi sámi oahpponeavvobarggus. Teknologalaš ilbmamat nugo elektruvnnalaš luohkkálatnja, elektruvnnalaš breahta geavaheapmi oahpahusas leat ovdamearkkat dasa ahte oahpponeavvut leat miha eanet go dušše skuvlagirjjit.</p>
<p>Finnut Consult AS árvvoštalai 2006:s sámi oahpponeavvuid ovddidanortnega. Árvvoštallanraporttas leat muhtun rávvagat viidásit bargui. Raporta ii buktán makkárge čielga vástádusaid dasa makkár rolla Sámedikkis galggašii leat boahtteáiggis sámi oahpponeavvuid ovddideamis, muhto ávžžuhuvvui ahte dan ferte ain čielggadit viidáseappot.  Árvvoštallan čuvgii earet eará dan ahte skuvllaide lea váttis oažžut oppalaš gova das makkár sámi oahpponeavvut leat gávdnamis.</p>
<p>Máhttodepartemeanta, Oahpahusdirektoráhtta ja Sámediggi leat 2010:s searválaga ráhkadan raportta “Doaimmat mat galget buoridit sámi oahpponeavvuid ovddideami ja buvttadeami “. Dan ávžžuhusat leat oassi duogášdieđuin maid dán dieđáhusa barggus leat geavahan. Raporttas boahtá ovdan ahte lea skuvlaoamasteaddji ovddasvástádus bearráigeahččat ahte oahpahuslága gáibádusat ja láhkaásahusat čuvvojuvvojit, ja dat mearkkaša ahte galgá skáhppot ohppiide oahpponeavvuid. Bargojoavku oaivvilda ahte doarjagat mat geavahuvvojit nuvttá oahpponeavvoortnegii, baicca galggaše geavahuvvot ođđa oahpponeavvuid ovddideapmái.</p>
<p>Sámediggi lea ráhkadan ulbmilaš plána oahpponeavvuid ovddideapmái 2009-2012. Ulbmilaš plána višuvdna lea ahte galget gávdnot buot fágasurggiin oahpponeavvut sihke lulli, -julev-ja davvisámegillii, vai joksá Mánáidgárddiid rámmaplána ja Máhttolokten-sámi oahppoplánaid áigumušmeriid. Okta ulbmliin lea ásahit resursaskuvllaid oahpponeavvuid ovddideapmái.</p>
<p>Sámediggi hálida geahččalit iešguđetlágan vugiid movt oažžut buorredoaibmi sámi oahpponeavvobuvttadeami ja movt oahpponeavvuid álkibut bidjat gávdnamassii. Sámediggi lea ruhtadan pilohtaprošeavtta Ájluovtta skuvllas Divttasvuonas, mii lea okta dain ođđa doaimmain mat gusket oahpponeavvuid ovddideapmái. Skuvla lea gaskaboddosaččat ožžon resursaskuvla árvvu julevsámegiel oahpponeavvuid oktavuođas, ja lea ožžon bargun ovddidit oahpponeavvuid. Doppe galget ovddidit oahpponeavvuid skuvllas, luohkkábirrasiin, ja galget dasto geahčaladdat oahpponeavvuid ohppiiguin ovdal go loahpalaččat daid gárvvistit. Maiddái eará skuvllat sámi guovlluin leat čájehan beroštumi oahpponeavvuid ovddideapmái. Sámediggi diehtá ahte Elgå skuvla Engerdálas dáhtošii oažžut seamma árvvu ja ruhtadeami, ja ahte Guovdageainnu suohkan lea guorahallamin makkár sisdoallu Láhpoluobbala skuvllas galgá leat dasto go doppe eai leat šat doarvái oahppit doalahit skuvlla. Julevsámi pilohtaprošeavtta áigemearri lea biddjon 2011 rádjái, ja dáid áiggiid lea ge Sámediggeráđđi árvvoštallamin prošeavtta. Árvvoštallan lea dehálaš dan ektui makkár geainnuid Sámediggi vállje go galgá viidáseappot bargat oahpponeavvobuvttadeami nannemiin, ja galgá gávnnahit galgá go bargagoahtit doarjut eará resursaskuvlamálliid sámi guovlluin. Sámedikki bargun lea geahččat oahpponeavvopolitihka ollislaš geahččanguovllus, earet ear</p>
<p>3.5.6 Sámi mánáid ja nuoraid vealáheapmi</p>
<p>Sámediggi lea ožžon diehttevassii ahte sámi mánát ja nuorat givssiduvvojit, maiddái danin go sis lea sámi duogáš. Givssideapmi dáhpáhuvvá  luohkkálanjas, skuvlašiljus, ohppiid gaskkas ja maiddái gaskal oahpaheaddji ja oahppi. Buot lágán givssideapmi lea dohkkemeahttun láhtten, ja Sámediggi sávvá skuvllaid čájehit ahte sii eai moktege dohkket givssideami.  Earenoamáš duođalaš lea givssideapmi mii dáhpáhuvvá gaskal oahpaheaddji ja oahppi, gos oahpaheaddji čájeha dakkár miellaguottuid ja láhttema mii baldá oahppi ja billista oahppi oahppanbirrasa.  Buorre luohttámušvuohta gaskal oahpaheaddji ja oahppi lea áibbas mearrideaddjin oahppi oahppamii.  Danin  oaidná ge Sámediggi dárbbu geassit ohppiid vel eanet fárrui go galgá árvvoštallat oahpahusdili, masa maid gullá juohke oahppi oahppanbiras. Muhto dáhpáhuvvá maid nuppeguvlui givssideapmi; namalassii ahte oahppit givssidit oahpaheaddji.  Diekkár dáhpáhusaid galgá bargoaddi hui duođalaččat meannudit, ja ferte bargat ohppiid miellaguottuiguin, dat sáhttá eastadit givssideami ja nannet kultuvrralaš girjáivuođa ipmárdusa ja árvvu.</p>
<p>Givssideapmi dáhpáhuvvá maid siskkáldasat sámi servodagas, iešguđet sámi mánnájoavkkuid gaskkas, dan sivas go gullet vissis ealáhussii, geográfalaš guvlui dahje eará sivaid geažil. Ođđa dutkan čájeha ahte stuora oassi sámi mánáin šaddet gillát givssideami, dat lea oassi sin beaivválaš skuvladilis, ja dat lea hui duođalaš ášši. Sámediggi dáhttu giddet fuomášumi dien servodatváttisvuhtii, ja oaidná dárbbu nannet doaimmaid mat galget eastadit heajos guottuid mat olbmuin leat sámivuhtii. Riiddut dahje riidobohciideaddji ságat našunála dási sámepolitihkas viidánit dávjá gitta vuođđoskuvladássái, gos mánát fievrredit riidduid luohkkálatnjii ja skuvlašilljui. Sámepolitihkkárat ja guovddáš politihkkárat berrejit oažžut ipmárdussii dan movt diekkár riidoságat váikkuhit sámi mánáide ja nuoraide, muhto seammás lea dehálaš ahte ii hávkadit buriid politihkalaš oaivádallamiid mat galget leat min rabas servodagas.</p>
<p>Maŋŋá suoidnemánu 22.beaivvi 2011dáhpáhusa ja Utøyasorbmemiid lea čuovga dal biddjojuvvon kultuvrralaš girjáivuhtii ja máŋggakultuvrralaš Norgii. Norga lea álo leamaš máŋggakultuvrralaš, maiddái ovdal go riikii boahtigohte sisafárrejeaddjit eará riikkain. Almmatge lea dilli ain nu ahte sámi álbmot ja sámi kultuvra lea amas eatnasiidda geain ii leat sámi duogáš. Diehtemeahttunvuohta lea stuorámus sivvan gierdameahttunvuhtii. Dieđuid ja máhtu bokte huksejuvvojit šalddit kultuvrraid gaskka. Sámi mánát leat máŋggakultuvrralaččat, ja lea maid dehálaš čalmmustahttit sámi mánáid ja nuoraid bajásšaddandili, ahte sii galget dovdat oadjebasvuođa skuvllas ja astoáiggis ja ahte sin kultuvrralaš duogáš ádnojuvvo árvvus.</p>
<p>Mánáidlávdegoddi lea árvalan iežas oppalaš mearkkašeamis nr. 11 eamiálbmotmánáid ja sin vuoigatvuođaid birra mánáidkonvenšuvnna vuođul, movt dan konvenšuvnna galgá dulkot eamiálbmotmánáid ektui. Ii-vealaheaddji prinsihpa oktavuođas cealká lávdegoddi:</p>
<p xml:lang="nob"><em type="italic">”States parties should ensure that public information and educational measures are taken to address the discrimination of indigenous children. The obligation under article 2 in conjunction with articles 17, 29.1 (d) and 30 of the Convention requires States to develop public campaigns, dissemination material and educational curricula, both in schools and for professionals, focused on the rights of indigenous children and the elimination of discriminatory attitudes and practises, including racism.” </em></p>
<p>Sámediggi oaidná dárbbu vel eanet diehtojuohkimii sámi kultuvrra ja sámi mánáid ja nuoraid vuoigatvuođaid birra Norgga skuvlaásahusain. Sámi ofelaččat lea buorre ortnet mii lea veahkkin juohkimin dieđuid sámi kultuvrra birra dáru ohppiide. Sámediggi oaidn</p>
<p>3.5.7 Sámegielaid dilli</p>
<p>Oahpahuspolitihkalaš hástalus mii guoská buot sámi giellaguovlluide, lea ahte leat oalle unnán olbmot Norggas geat dieid gielaid hupmet. Lea hui eahpečielggas man oallugat duohtavuođas máhttet guđege sámegiela, danin lea ge Sámediggi álggahan sierra giellaiskkadeami, vai oažžut buoret dieđuid sámegielaid dili birra. Lulli, -julev – bihtánsámegiella ja nuortalašgiella leat nu go diehtit eanemus duođalaš dilis. Go dán dieđáhusas eat earut dien gielaid, de dat lea danin go dáhttu lea lahkonit oahpahusáššiide oppalaččat. Oahpahusdieđáhusa čuovvoleamis áigut čalmmustahttit konkrehtalaš strategiijaid ja oahpahuspolitihkalaš doaimmaid iešguđet giellaguovlluin, ja dain galgat váldit earenoamážit vuhtii daid sámegielaid mat leat eanemusat áitojuvvon.</p>
<p>Sámediggi lea juo čađahan politihkalaš doaimmaid maiguin dustet hástalusaid mat gusket earenoamážit áitojuvvon sámegielaide. Dan dahkat earet eará go Sámediggi jahkásaš bušeahtain lea vuoruhan oahpponeavvoovddideami lulli, -ja julevsámegillii, ja addán oahppostipeanddaid studeanttaide geat váldet allaoahpu lulli, -ja julevsámegielas. Bihtánsámegiela ja nuortalašgiela suodjaleapmi ja ovddideapmi leat dán rádjái unnán čalmmustahttejuvvon sámepolitihkas. Sámediggi oaidná dárbbu giddet eanet fuomášumi daid buot rašimus sámegielaide, earenoamážit oahpahuspolitihkalaš doaimmain.</p>
<p>Sámediggedieđáhusa čuovvoleapmin galgá ráhkaduvvot sierra doaibmaplána, ja buot sámegielaide guoskivaš doaimmat ja strategiijat galget konkretiserejuvvon diekkár plánas.</p>
<p>Sámediggi oaidná maid dárbbu nannet sámegieloahpu mánáide ja nuoraide geat eai leat sápmelaččat. Doaibmaplánas galgat maid árvalit movt dan sáhttá bargat.</p>
<p>3.6 Sámedikki rolla, ovddasvástádus ja váldi oahpahussuorggis</p>
<p>Sámelága § 1-2 nanne ahte sápmelaččain galgá leat sin iežaset álbmotválljejuvvon Sámediggi, masa sápmelaččat Norggas válljejit áirasiid. Sámedikki ásaheapmi lea guovddáš ilbmun Vuođđolága § 110a ollašuhttimis, gos daddjo ahte</p>
<p xml:lang="nob"><em type="italic"><span type="quote" xml:lang="nob">”Det paaligger Statens Myndigheter at legge Forholdene til Rette for at den samiske Folkegruppe kan sikre og udvikle sit Sprog, sin Kultur og sit Samfundsliv”</span>. </em></p>
<p xml:lang="nob">Mánáidlávdegotti Oppalaš Mearkkašeamit nr. 11 (2009) CRC/C/GC/11: General Comment no. 11: Indigenous Children and their rights</p>
<p xml:lang="nob">under the Convention, punkt. 56.</p>
<p>Sámediggi lea iešheanalaš riektesubjeakta mii lea sirrejuvvon ráđđehusas. Dan geavaha dál sihke Sámediggi ja ráđđehus vuođđun ja dat mearkkaša ahte ráđđehus ii sáhte politihkalaččat instrueret Sámedikki.</p>
<p>Bajemus dási ulbmil Sámedikki politihkalaš doaimmaide, iešheanalaš álbmotválljejuvvon orgánan, lea sihkkarastit ahte diggi beassá eanemus lági mielde iešheanalaččat doaibmat sihke politihkalaš orgánan ja hálddašanorgánan. Dat ii mearkkaš dan ahte galgá leat mihttomearrin ahte Sámediggi iešokto galgá dahkat mearrádusaid buotlágan áššiide maidda diggi ieš hálida mearridanválddi, muhto dat mearkkaša ahte Sámediggái dohkkehuvvo eanet váldi áššiin mat lunddolaččat gullet sámi álbmoga iešmearridanválddi siskkáldas osiide. Okta diein osiin leat sámi oahpahusgažaldagat, dan suorggis livččii lunddolaš ahte Sámedikkis lea eanet guovddáš sadji go das dál lea.13</p>
<p>Sámedikki árvvoštallamis, maid professor Per Selle čađahii 2011:s, cealká son loahppajurddan ahte <span type="quote">“juoga lea áibbas boastut”</span>, go Sámediggi dán rádjái ii leat nagodan ráhkadit giella- ja oahpahusplánaid nugo sámi servodat vuordá Sámedikki dahkat.14 Das čujuhuvvo viidáseappot ahte sivvan dasa ii leat dušše dat ahte guovddáš eiseválddiid bealis eai dohkket ollasii dan ahte Sámedikkis galgá leat váldi oahpahusáššiin, dat lea maid seamma ollu Sámedikki iežas o</p>
<p xml:lang="nob"><em type="italic"><span type="quote">“Buot mii guoská giela ja oahpahusa heiveheapmái, beaivválaš bearašgielas mánáidgárdái ja viidáseappot skuvllaide, berre mu árvvoštallama mielde gessojuvvot miha čielgaseappot ovdan ja oainnusindahkkojuvvot miha buorebut go dál.”</span> </em></p>
<p>Oahpahusdieđáhus galgá čielggadit ja nannet Sámedikki rolla oahpahuspolitihkas. Otná dilis lea Sámedikki váldi ja ovddasvástádus oahpahusa lágasmearriduvvon vuoigatvuođaid čađaheamis eahpečielggas. Sámedikkis leat dál máŋga iešguđetlágan rolla ja dikkis lea dahkamuš buot hálddašandásiin olles oahpahussuorggis. Sámediggi doaibmá sihke doarjagiid juohkin ásahussan, hálddašanorgánan mii galgá čuovvut lágas mearriduvvon hálddašanbargamušaid, politihkalaš orgánan, guláskuddanásahussan ja konsultašuvdnabeallelažžan. Seammás lea stuora hástalus ahte sihke sámi báikkálaš servodagain, suohkaniin, fylkasuohkaniin, fylkamánneámmáhiin, departemeanttain ja direktoráhtain lea nu unnán diehtu Sámedikki birra. Dan hástalusa digaštallá dieđáhus.</p>
<p>Sámedikki ovddasvástádus sámi oahpahusáššiin lea ovdánan cehkiid mielde. 1993:s oaččui Sámediggi válddi nammadit lahtuid Sámi oahpahusráđđái. Sámi oahpahusráđđi nammaduvvui 1975:s Girko- ja oahpahusdepertementii sámi skuvlaáššiid ráđđeaddi orgánan. Sámi oahpahusráđđi viiddiduvvui áiggi mielde ja oaččui sierra čállingotti. 1998:s addojuvvui Sámediggái váldi oahpahuslága § 6-4 vuođul ráhkadit láhkaásahusaid vuođđoskuvlla ja joatkkaoahpahusa sámegiel oahpahusa oahppoplánaide, ja joatkkaoahpahusa earenoamáš sámi fágaid oahppoplánaide.</p>
<p>Oahpahuslága mielde galgá Sámediggi maid ovttas departemeanttain evttohit láhkaásahusaid dihto eará oahpoplánaide sámi guovlluid vuođđooahpahusas ja ohppiide geat muđui ožžot sámegiel oahpahusa vuođđoskuvllas ja joatkkaoahpahusas. Muhto lea departemeanta mii galgá dohkkehit ja mearridit daid láhkaásahusaid. Sámediggi dohkkeha sámegiela oahppoplánaid ja muhtun dihto fágaid oahppoplánaid joatkkaoahpahusas daid rámmaid siste maid departemeanta mearrida. Nu ii beasa ge Sámediggi áibbas iežas oaivila mielde mearridit oahppoplánaide sisdoalu. Sámedikkis ii leat váldi mearridit duodjefága oahppoplánaid ja eará fágaide vuođđoskuvllas oahppoplánaid.</p>
<p>Oahppoplánaid láhkaásahusat oahpahuslága § 2-3 ja § 3-4 gohččot addit oahpu sápmelaččaide, sin giela ja servodateallima birra iešguđetge fágasurggiin. Daid rámmaid siskkobealde maid departemeanta mearrida, lea Sámedikkis váldi addit láhkaásahusa mii guoská diekkár oahpu sisdollui.</p>
<p>Geahča earet eará bargojoavkku raportta mii lea geahčadan Sámedikki riektedili ja Láhkaossodaga ođđajagimánu</p>
<p>26.beaivvi 1995 reivve.</p>
<p>Geahča Gáldu – Álgoálbmogiid vuoigatvuođaid gelbbolašvuođaguovddáža loahppaárvvoštallama eamiálbmogiid rivttiid</p>
<p>birra, Seminára iešguđetlágan oainnuid birra mat gusket iešmearrideapmái, Gáldu Čála – Eamiálbmotvuoigatvuođaid áigečála, Nr. 2/2009,<span type="quote">”Sámi iešmearrideapmi: Oahpahus, dutkan ja kultuvra”</span>, s.24.</p>
<p>Geača Per Selle, Bergen Universitehta ja Norut Alta-Áltá, Sámedikki organisatuvrralaš hástalusat. Árvvoštallan, siidu 43.</p>
<p>Váldi mii addojuvvui Sámediggái oahpahuslágas, lei vuosttaš láhkahálddašanváldi mii biddojuvvui njuolga Sámediggái lága bokte, mii ii lean delegerejuvvon láhkaásahusain. Dan válddi oaččui Sámediggi 1998:s, almmá makkárge hálddahusviiddidemiin mii livččii adnon dan čuovvoleapmái. Duohta dilis lei ge dasto Sámi oahpahusráđđi, mii lei Girko-ja oahpahusdepartemeantta vuollásaš etáhtta mii fágalaččat čuvvolii dieid bargguid. Easka jagis 2000 sirdojuvvui Sámi oahpahusráđi čállingoddi, mas ledje oktiibuot 25 virggi, Sámediggái.</p>
<p>Dat ahte manai nu guhkes áigi ovdalgo bargamušat ja ovddasvástádusa sirdojuvvui Sámediggái, lea vá</p>
<p>Sámedikki konsultašuvdnariekti addá diggái buoret vejolašvuođa váikkuhit našuvnna oahpahuspolitihkkii ja láhkaaddimii go lei dalle ovdal go konsultašuvdnaortnet ásahuvvui. Muhto eaktun dasa lea ahte departemeanttat mat leat oahpahusa ja máhtu ovddasvástideaddjit, čuvvot šiehtadusa nugo lea jurdda ahte dan galgá čuovvut. Dan rájes go Sámedikki ja stáhtalaš eiseválddiid konsultašuvdnavuohki mearriduvvui Gonagaslaš resolušuvnnain 2005:s, galgá Sámedikkiin ráđđádallat buot oahpahusáššiin mat gusket sámi beroštumiide.</p>
<p>Áigeguovdilis oahpahuspolitihkalaš áššit main leat ráđđádallan Sámedikkiin, ja leat boahtán ovttaide, leat ovdamearkkadihte gažaldat sámi ovddasteami birra našuvnnalaš váhnenorgánii Mánáidgárddiid váhnenlávdegoddi (FUB) ja Vuođđooahpahusa váhnenlávdegoddi (FUG).  2010 rájes lea Máhttodepartemeanta čuvvon dakkár bargovuogi gos Sámediggi evttoha ovtta sámi evttohasa goappáge váhnenlávdegoddái, ja departemeanta dáhttu čuovvut Sámedikki evttohusa. Sámedikkis ii leat alddis váldi nammadit áirasiid, danin go dien guovtti lávdegotti lahtuid nammada Gonagas Stáhtaráđis. 2010 rájes oaččui Vuođđooahpahusa váhnenlávdegoddi vuosttaš sámi váhnenáirasa.</p>
<p>Konsultašuvdnašiehtadus lea dagahan ahte Sámedikki ja ráđđehusa gaskaneasgulahallan jođihuvvo eanet ortnega mielde. Leat máŋga ovdamearkka mat čájehit buriid ráđđádallamiid gos Sámedikki oainnu leat gullan ja čuovvolan áššáiguoskivaš lágas dahje láhkaásahusas. Muhto leat maid ollu hástallusat ovddabealde, earenoamážit gažaldagain mat gusket dasa movt ollislaččat lahkonit sámi oahpahuspolitihkkii. Dál bargá Sámediggi áššis áššái, ja leat unnán vejolašvuođat buktit bajitdási smiehttamušaid ja árvalit prinsihpalaš čielggademiid.</p>
<p>Sivvan dasa lea muhtun muddui dat ahte sámepolitihkka lea dego luovos oassi dain iešguđet departemeanttain, muhto maiddái dat ahte oahpahusáššit (prošeaktadoarjagat oahpponeavvuide, earenoamáš doarjagat skuvlajođiheapmái ja sullasaččat) álo leat Máhttodepartemeanta vuollásaš áššit, muhto dat gusket maid eará departemeanttaide main lea váldoovddasvástádus sámepolitihkalaš áššiide. Dat dagaha stuora hástalusaid sihke olggobeal ja siskkáldas ovttastahttimii ja gulahallamii, ja dasa lassin váldet dávjá Sámedikki hui maŋŋit mielde dehálaš proseassaide. Eará hástalus lea departemeantta ja Oahpahusdirektoráhta gaskavuohta, ja maiddái siskkáldasat departemeantta iešguđet osiid oktavuođat. Sámediggi oainnášii vejolašvuođaid ovttastahttima buorebut láhčit, vai proseassat buorebut ovttastuvvot ja šattašii buoret diehtu konsultašuvdnašiehtadusa birra.</p>
<p>Go Sámediggi oassálastá vuolit váikkuhandási mearrideddjiiguin, ovdamearkkadihte go ráđđádallá detáljadásis, ovdamearkkadihte detáljadási konsultašuvnnain, gos bajitdási prinsihpat juo leat mearriduvvon, de lea Sámedikki vásáhus ahte diekkár proseassat dávjá álggahuvvojit eiseválddiid iežaset beroštumiid vuođul, ja sámi dárbbut vuoruhuvvojit hárve. Nu sáhttet ge eiseválddit ieža bidjat eavttuid buot konšultašuvnnaide ja ieža defineret mat galget leat dehálaš áššit.</p>
<p>Galgá leat čielggas ahte easka de go beassá leat mielde bajemusdási mearridanproseassain, doppe gos mearridit eavttuid, de easka sáhttá servodaga ovddidit iežas áigumušaid mielde. Mađi vuolit detáljadásiide boahtit, dađi eanet gáidat mii iešmearridanrievttis eret, ja dađi eanet bieđganit Sámedikki vátná návccat.</p>
<p>Maori álbmoga dutki Graham Smith lea rávven eamiálbmogiid váruhit das maid ieš gohčoda <span type="quote">”distraheren politihkkan”</span> (Smith 2003: 3). Son čujuha dasa ahte máŋgga oktavuođas lea eiseválddiid áigumuš ja dáhttu duvdit eamiálbmogiidda ollu smávva áššiid maiguin galget buđaldit ja maidda galget ohcet čovdosiid, ja nu ájihit daid vai eai astta ovddidit ja ráhkkanahttit iežaset áššiid. Dál sáhtt</p>
<p>Sámediggi lea álbmotválljejuvvon našunála dási orgána sápmelaččaide masa sápmelaččat ieža leat válljen áirasiid. Danin lea ge dehálaš ahte go mii Norgga eiseválddiiguin deaivvadit ahte dat dáhpáhuvvá seamma dássásaš eavttuid vuođul, ja ahte ollislaččat lahkonit bajemusdásis sámi oahpahuspolitihkkii, ja ahte dan barggus oaidnit oktavuođa ovdalaš proseassaide ja proseassaide mat leat seamma áiggis jođus. Sámediggi ii leat earenoamáš berošteddjiid ovddasteaddji, muhto nuppi dain našunálstáhta álbmoga ovddasteddjiin mat leat ásaiduvvan seamma eatnamii.  Danin eai leat get sámepolitihkalaš váttisvuođat ja čuolmmat dušše muhtun sektorii gullevaš politihkka.</p>
<p>Movt dieinna hástalusain bargat duohta dilis; okta vuohki sáhttá leat mearridit Sámedikki ja departemeantta oktavuođačoahkkimiid, mat dollojuvvojit juohke jahkebealis, dakkár čoahkkimiin gos bajemusdási gažaldagat gieđahallojuvvojit, mat bidjet láidestemiid eaŋkilproseassaide mat dahkkojit detáljadásis. Dan oktavuođas lea lunddolaš geahčadit lea go dárbu ollislaččat divodit Sámelága njuolggadusaid mat gusket Sámediggái ja oahpahuslágas dan oasi mii gusoká Sámedikki váldái. Minddár lea dehálaš ahte dieid oktavuođačoahkkimiid bohtosat dovddusindahkkojuvvojit buot osiide departemeanttas ja direktoráhttii ja nu maiddái siskkáldasat Sámedikkis.</p>
<p>Soaitá maid leat lunddolaš ahte diet čoahkkimat juohke jahkebeali leat politihkalaš dásis, ja ahte Ođastushálddahus-ja girkodepartemeanttas, mii lea sámepolitihkalaš ovttastahttindepartemeanta, maiddái lea rolla dain čoahkkimiin.</p>
<p>3.7 Ekonomalaš hástalusat</p>
<p>3.7.1 Váilevaš bušeahttajuolludeamit Sámedikki oahppoáššiid bargguide</p>
<p>Sámediggi oaččui 1998:s válddi oahpahuslága § 6-4 vuođul ráhkadit láhkaásahusa vuođđoskuvlla ja joatkaoahpahusa sámegiel oahppoplánaide, ja maiddái ráhkadit láhkaásahusa muhtun vissis sámi fágaid oahppoplánaide joatkkaoahpahusas. Dan válddi sirdima eai čuvvon makkárge liige hálddahusresurssat mat livčče adnon dien barggu čuovvoleapmái. Ja go Sámedikkis eai lean ruđat doaimmahit dien válddi, de šattai duohtadilis Sámi oahpahusráđđi, Girko-ja oahpahusdepartemeantta vuollásaš etáhtta, fágalaččat čuovvolit dieid bargguid.</p>
<p>Duohta dilli lea nu ahte go Sámediggái leat sirdán bargamušaid, de eai leat ruhtajuolludeamit čuvvon daid bargamušaid, dahje daidda eai leat juolludan seamma dásis ruhtalassáneami go eará bargamušaide maid stáhtalaš eiseválddit ieža ain doaimmahit. Lea áibbas dárbu oažžut doarvái ruhtajuolludemiid go galgá nákcet ovddidit ollislaš bajitdási oahpahuspolitihka Sámedikkis.</p>
<p>3.7.2 Fylkasuohkaniid rolla joatkkaskuvllaid hálddašeaddjin</p>
<p>Joatkkaoahpahus lea fylkasuohkaniid ovddasvástádussuorgi, earret dan guovtti sámi joatkkaskuvlla Kárášjogas ja Guovdageainnus, mat leat stáhta ovddasvástádus.</p>
<p>Sámedikkis leat ovttasbargošiehtadusat máŋggain fylkasuohkaniin, ja šiehtadusat galggaše geatnegahttit goappešat beliid ovttasbargat áššiin maidda sihke fylkasuohkanis ja Sámedikkis lea beroštupmi ja ovddasvástádus. Ovttasbargošiehtadusat leat veaháš iešguđetláganat sihke hámi ja sisdoalu dáfus, muhto šiehtadusain ii leat detáljadásis daddjojuvvon makkár surggiide gusket. Joatkkaoahpahus lea ain, beroškeahttá šiehtadusas, fylkasuohkana ovddasvástádus mas Sámediggi galggašii leat ovttasbargi. Joatkkaoahpahusa skuvlastruktuvrra rievdadeapmi lea gažaldat mii sáhttá mearkkašit ollu sámi ohppiid skuvlafálaldahkii ja sámi guovlluid ássamii.</p>
<p>Skánit joatkkaskuvlla heaittiheapmi čájeha ahte skuvlaoamasteaddji sáhttá ruhtavátnivuođa geažil heaittithit oahppofálaldaga mii lei heivehuvvon sámi ohppiide. Romssa ja Nordlándda fylkasuohkanat jođiheigga dien skuvlla ovttas, danin go márkasámi oahppit ásset goappešat diein fylkkain. Elvemo joatkkaskuvlla heaittiheapmi Skániin dáhpáhuvai Sámedikki dáhtu vuostá. Sámed</p>
<p>Fylkasuohkan ii lea oppalohkái geatnegahttejuvvon fállat sámegiel oahpahusa dahje oahpahusa sámi oahppoplánabuktosiid mielde, maid vuođđun lea sámegiella, kultuvra ja serrvodateallin. Dát čájeha ahte lea dárbu defineret ja láhkaásahusain mearridit guđet joatkkaskuvllat galget addit sámegillii ja sámegielas oahpu sámi oahppoplánaid mielde iešguđetge fylkkas, sihke davvi, -julev- ja lullisámi guovlluin, ja sihkkarastit diekkár oahpahussii ruhtadeami. Sámi álbmogis lea riekti oažžut dievaslaš vuođđooahpu. Dasa gullá joatkkaoahpahus mii lea heivehuvvon oahppi ruovttufylkka sámegillii, kultuvrii ja servodateallimii. Diekkár oahpahus ii galgga leat skuvlaoamasteddjiid bušeahtain dakkár poasta maid sáhttet sihkastit eret go galget seastit ruđa.</p>
<p>Skánit joatkkaskuvlla heaittiheapmi čájeha maid mii sáhttá dáhpáhuvvat jus sámi joatkkaskuvllaid hálddašeapmi sirdašuvvá almmá válddikeahttá vuhtii sámi ohppiid rivttiid. Ášši čájeha maid ahte lea dárbu skuvlaoamasteaddji geatnegasvuođaid sámi álbmoga ektui nannet lágain dahje láhkaásahusain.</p>
<p>3.7.3 Suohkanat skuvlaoamasteaddjin: Refušuvdnamáksinortnet ja doarjagat</p>
<p>Sámediggi lea máŋgga geardde gieđahallan ja digaštallan njuolggadusaid mat gusket sámegiel oahpahusa refušuvdnamáksinmeriide. Dan leat dahkan politihkalaš čoahkkimiin main leamaš mielde departemeanttat maidda ášši gullá, ja maiddái čoahkkimiin suohkaniiguin ja váldoorganisašuvnnaiguin, nugo KS. Njuolggadusat leat eahpečielgasat ja eai ge leat govttolaččat suohkaniidda ja fylkasuohkaniidda. Dasa lassin leat máŋga suohkana čujuhan ahte máksinmearit leat beale vuollin, ja ahte fertejit lasihit juolludemiid refušuvdnamáksimiidda nu ahte dat gokčet duohta goluid. Maiddái Sámediggi dáhttu divodit joatkkaoahpahusa sámioahpu doarjjaortnega. Dat ášši lea máŋgga geardde gieđahallojuvvon čoahkkimiin Máhttodepartemeanttain ja maiddái Stuoradikki Girko, -oahpahus- ja dutkanlávdegottiin.</p>
<p>Sámediggi diehtá ahte Oahpahusdirektoráhtta lea árvvoštallan sámi vuođđooahpahusa doarjjaortnega Sámedikki ávžžuhusa mielde. Muhto das ii leat vel boahtán dakkár boađus ahte dálá máksinmearit leat lassánan, dahje ahte máksinmeriid livčče lokten dan meare ahte govččaše sámi oahpahusa duohta goluid.</p>
<p>Máŋga fylkasuohkana leat vásihan ahte maŋŋil go Máhttlokten váldojuvvui atnui, de eai šat oaččo stáhtadoarjaga fállat sámegiela amasgiellafágan. Sámegiella amasgiellan lea albma oahppofálaldat sámegielas. Sámediggi oaivvilda ahte skuvllat galget ovddidit heivehuvvon oahpahusa ja molsašuvvi bargovugiid. Oahpahusláhka namuha vuoigatvuođa oažžut oahpu sámegillii ja sámegielas, muhto ii namut makkár vejolaš vuogit leat oahpahit sámegiela. Dakkár oktavuođain gos buoremus čoavddus oahppái lea válljet sámegiela amasgiellan, de berre dan molsaeavttu válljet. Joatkkaskuvllat dárbbašit oažžut doarvái veahkkeváriid vai nákcejit fállat maiddái amasgielaid fágan. Ohppiidlohku geat válljejit sámegiela amasgiellan lea muhtun oktavuođain hui vuollin, go bálddastahttá eará amasgielaiguin. Sámegiella lea almmolaš giella Norggas, ja ii leat ge riekta ahte sámegiella galgá gilvalit amasgielaiguin nugo ovdamearkkadihte duiskkagielain oahpaheamis.</p>
<p>Sámedikki mielas lea buorre go suohkanat addet lohkanpermišuvnna oahpaheddjiide čađahit joatkkaoahpahusa sámegielas, ja diekkár lohkanlobit leat lassánan dađistaga. Doarjja maid suohkanat ožžot lea dehálaš doarjja mainna sihkkarastá sámi ohppiide ja earáide geat hálidit oahppat sámegiela buriid oahppofálaldagaid iežaset ruovttusuohkaniin.</p>
<p>Sámediggi oaidná dárbbu ođđasis árvvoštallat doarjjaortnegiid maid Oahpahusdirektoráhtta ja Máhttodepartemeanta leat mearridan sámi vuođđooahpahussii, vuođđoskuvlii ja joatkkaoahpahussii. Dasa lassin lea dárbu mearridit ođđa njuolggadusaid doarjjahálddašeapmái, ja Sámediggi ferte leat mielde dan barggus. Ja maiddái galgá vu</p>
<p>Sámediggi lea dál mielde bargguin, gos sierra bargojoavku, mas Sámediggi ja KS,leat mielde, galgá geahččat makkár sámepolitihkalaš hástalusat suohkaniin oppalaččat leat. Go diet bargojoavku geargá ja buktá barggu bohtosa, de das boahtá ovdan makkár áigeguovdilis oahpahuspolitihkalaš gažaldagaid lea áigeguovdil gieđahallat Sámedikkis.</p>
<p>3.8 Stáhta sámi skuvllat</p>
<p>3.8.1 Sámi joatkkaskuvllat Kárášjogas ja Guovdageainnus</p>
<p>Earenoamáš gažaldat maid politihkalaččat ferte čielggadit oahpahusdieđáhusas, lea dan guovtti sámi joatkkaskuvlla boahttevaš dilli, Guovdageainnus ja Kárášjogas. Sámediggi lea dien ášši meannudan máŋgga geardde, ja buktán iešguđetlágan loahppaárvvoštallamiid.</p>
<p>Lea vuđolaččat suokkardallojuvvon movt boahtteáiggis galggašii hálddašit Kárášjoga ja Guovdageainnu stáhtalaš joatkkaskuvllaid. Bargojoavku mii lei nammaduvvon dien čielggadit, buvttii iežas rávvagiid 2006:s, ja ávžžuhii ahte hálddahus biddjojuvvošii etáhttii mas lea vuogádat máhttit dien doaimmahit, namalassii fylkasuohkanii. Sámi joatkkaskuvllaid geatnegasvuohta fállat sámegiel oahpu evttohuvvui nannejuvvot láhkaásahusa rievdademiin, ja seamma maid go guoská geatnegasvuhtii fállat oahpu Máhttolokten-Sámi oahppoplánabuktosiid mielde. Sámedikki rolla ja váikkuhandoaimma evttohedje vuhtiiváldit šiehtadallamiid bokte.</p>
<p>Lea guhkes áiggi juo leamaš guoddi prinsihpan ahte stáhta ii galgga jođihit doaimmaid mat gullet suohkansuorgái, nugo joatkkaskuvllaid. Oassin sámi joatkkaoahpahusa árvvoštallamis Ođastus 94 oktavuođas, nammaduvvui bargojoavku (Kvalviklávdegoddi) mii galggai árvvoštallat duon guovtti sámi joatkkaskuvlla čanastatmálliid. Raporta leai gárvvis čakčamánus 2002, ja das árvvoštalle golbma molsaeavttu: juogo dat ahte ain galgá leat čadnojuvvon Oahpahus-ja dutkandepartementii, dahje Finnmárkku fylkasuohkanii dahje Sámediggái.</p>
<p>Sámedikki dievasčoahkkin mearridii 2003:s ahte dohkkehuvvon sámediggeplána mielde berre Sámediggi ovdánahttejuvvot politihka hábmejeaddjin ja válddi čađaheaddjin. Ii rehkenastojuvvo lunddolažžan, ahte Sámediggi, mii lea parlamentáralaš orgána, galggašii oažžut ovddasvástádussan jođihit guokte sámi joatkkaskuvlla. Dasa lassin berre Sámedikki rolla, váldi ja ovddasvástádus diekkár badjelasas váldima oktavuođas čielggaduvvot. Sámediggi guorrasii dasa ahte diet guokte skuvlla ain bissot Oahpahus-ja dutkandepartemeantta vuolde, dassážii vel eará čanastatvejolašvuođat leat čielggaduvvon.</p>
<p>Bargojoavku mas leat mielde Máhttodepartemeanta, Oahpahusdirektoráhtta ja Sámediggi bođii 2006:s dan oaivilii ahte sámi joatkkaskuvllaid hálddašeapmi berre sirdojuvvot fylkasuohkanii, mas lea vuogádat mii sáhttá diekkár doaimma hálddašit.  Bargojoavku rávvii maid ahte álggahuvvoše šiehtadallamat fylkasuohkaniin dieid skuvllaid hálddašeami hárrái.  Bargomannolat ja šiehtadallanboađus galggai sihkkarastit ahte stáhta riektevuoigatvuohta sámi álbmoga ektui, ja Sámedikki rolla ja oahpahusfálaldagaide váikkuhanvejolašvuohta vuhtiiváldojuvvui.</p>
<p>Dasa lassin rávvii bargojoavku ahte ráhkaduvvo sierra láhkaásahus mas daddjo ahte sámi joatkkaskuvla galgá addit oahpu davvisámegielas ja davvisámegillii, ja láhkaásahus mii geatnegahttá skuvlla láhčit oahpu Máhttolokten – sámi oahppoplánabuktosiid mielde, ja ahte stáhta Statsbygg oamasta skuvlavisttiid/opmodagaid. Joavku rávvii maid ahte skuvlla doaimmat ruhtaduvvojit stáhtabušeahtas (kap.222). Joavkku ráva mii guoská dasa ahte skuvlla doaibma galgá ruhtaduvvot stáhtabušeahta 222. kapihttalis, sisttisdoalai maid dan ahte skuvlla doaibma galggai ruhtaduvvot seammaládje go Snoasa ja Romssa sámi skuvllaid oahpahus-ja internáhttabálvalusat ruhtaduvvojit.</p>
<p>Raporttas buktá bargojoavku maid eará rávvagiid, ja dadjá earet eará ahte dohkálaš oahppofálaldat, gč. Eamiálbmotrievttalaš geatnegasvuođaid, mearkkaša dan ahte buot unnimus g</p>
<p>Sámediggi ii čuovvolan dien rávvaga, go dievasčoahkkin meannudii ášši 2008:s. Dalle dahkkui čuovvovaš mearrádus:</p>
<p xml:lang="nob"><em type="italic"><span type="quote">“Sámediggi bivdá sámediggeráđi farggamusat čielggadit hálddašanvuogi mas Sámediggi lea stáhta sámi joatkkaskuvllaid hálddašanovddasvástideaddji, dan olis maid galgá čielggadit sierra orgána ásaheami Sámediggái, mii galgá hálddašit sámi skuvla-ja oahpahusgažaldagaid.”</span> </em></p>
<p>Sámediggi bođii dan oaivilii ahte Oahpahusdirektoráhtta ain galgá leat sámi joatkkaskuvllaid ovddasvástideaddji, dassážii dakkár hálddašanmálle lea čielggaduvvon gos Sámediggi livččii hálddašanovddasvástideaddji, ja dassážii Sámediggi lea gárvvis váldit badjelasas skuvllaid hálddašeami, gč.ILO-konvenšuvnna nr.169 art.27.2.</p>
<p>Sámi ohppiid joatkkaoahpahus fátmmasta buot sámi giellaguovlluid, ja dasa gullá sihke studerenráhkkanahtti ja fidnofágalaš oahpahus. Nu movt sámi skuvla lea definerejuvvon Máhttoloktensámi oahpponeavvobuktosis, de dasa gullá maid joatkkaoahpahus. Sámi nuorat ožžot dál oahpu earet eará stáhta sámi joatkkaskuvllain, fylkasuohkana joatkkaskuvllain, earenoamaš sámi fágaid ja eará fágaid oahppofidnodagain ja gáidosisoahpahussan.</p>
<p>Sámediggi čujuha earet eará ON Eamiálbmotjulggaštussii mii vuordá ahte eamiálbmogat ieža galget beassat leat mielde stivremin iežaset oahppoinstitušuvnnaid, ja ahte sii ieža galget beassat váikkuhit oahpahusa sisdollui maid diet institušuvnnat fállet. Sámediggi lea ovttaoaivilis dan vuođđojurdagii, ahte livččii gal buot buoremus jus sámi joatkkaskuvllaid oamasteapmi livččii sámiid hálddus, ja Sámediggi livččii dan ásahus mii earet eará ruhtada jođiheami ja nammada stivrra. Muhto Sámediggi lea beassan vásihit movt lea mannan go institušuvnnat leat sirdojuvvon Sámedikki háldui, ja daid vásáhusaid sáhttá skuvllaid jođiheapmái nai sirdit. Diet institušuvnnat leat muosáhan ahte sin ovdánanvejolašvuođat ovdal go bohte Sámedikki bušeahta háldui ledje miha buorebut go de go Sámediggi válddii badjelasas ruhtadeami. Sámediggi hálida dás geassit ovdan Beaivváš Sámi Teáhtera, mii ollu gerddiid lea čajehan eahpeduhtavašvuođa go Sámedikki ruhtadeapmi ii atte sidjiide seamma ovdánanvejolašvuođaid go eará sullasaš teáhteriin leat, mat ožžot doarjaga njuolga departemeanttas. Sámediggi gal ballá ahte sámi joatkkaskuvllaid boahtteáiggi ovdáneapmi dáidá šaddat heajut, daningo Sámedikkis eai leat dat reaiddut mat dárbbašuvvojit go galgá sihkkarastit skuvllaide ekonomalaš oadjebasvuođa ja boahtteáiggi maid dárbbašit go galget nákcet fállat buori oahppofálaldagaid sámi ohppiide.</p>
<p>Sámediggi oaidná ahte jus duon guokte sámi joatkkaskuvlla hálddašanovddasvástádus dahje oamasteapmi sirdojuvvošii Sámediggái, de dat eaktuda earet eará dan ahte Sámediggi ferte oažžut dakkár rolla bušeahtaid ráhkadeamis mii attašii duohta vejolašvuođa konsulteret bušeahttaáššiin, ja ahte diekkár konsultašuvnnat mielddisbuvttáše Sámediggái eanet váikkuhanfámu juolludemiin mat jahkásaččat juolloduvvojit sámi ulbmiliidda oppalaččat ja ábaida Sámediggái. Dasa lassin lea dás gažaldat skuvllaid jođiheami rámmaeavttuin, ja movt Sámedikki, nugo boahtteáiggi skuvlaoamasteaddji, ja departemeanttaid ja direktoráhta gaskavuohta šattašii leat, go dilli gearddi lea nu ahte Sámedikkis lea unnán váldi mearridit oahppoplánaid jna. Ii Sámediggi dáhto fylkasuohkanii ge sirdit sámi joatkkaskuvllaid. Stuorámus vuosteágga dasa ahte diet skuvllat šattaše fylkasuohkana skuvlan, lea ahte oalle fargga sáhttá šaddat gažaldat skuvlajođiheami gánnáhahttimis, eai ge beroš oahpahusa kvalitehtas ja dan árvvus mii sámi joatkaoahpahus iešalddis lea. Sámediggi lea beassan vásihit movt fylkasuohkan sáhttá hálddašit joatkkaskuvllaid main leat earenoamáš fálaldagat sámi suorggis. Romssa suohkan heaittihii dehálaš joatkkaskuvll</p>
<p>Sámediggi čujuha maid dasa ahte lea nammaduvvon bargojoavku mii galgá árvvoštallat Sámedikki rolla ja válddi, ja čujuhit maid davviriikkalaš sámekonvenšuvnna šiehtadallamiidda, main boahtá leat ollu dadjamuš Sámedikki ovdáneapmái nugo politihkalaš orgánan ja hálddašanorgánan. Nu guhká go Sámedikkis eai leat vel sajis reaiddut maid dárbbaša jus galggašii badjelasas váldit skuvlajođiheami ovddasvástádusa, de lea buoremus ahte sámi joatkkaskuvllat bissot stáhta hálddus ja stivrejuvvojit nugo dál. Maiddái sámi joatkkaskuvllaid stivrajođiheaddji lea hui čielgasit dadjan ahte skuvllat eai hálit šaddat Sámedikki eai ge fylkasuohkana vuollásaččat.  Muhto Sámediggi oaidná dárbbu rievdadit lágaid mat gusket vuoigatvuhtii oažžut sámegieloahpu joatkkaoahpahusas. Diet riekti ferte nannejuvvot sierra lágain dahje láhkaásahusain, ja geatnegasvuohta addit oahpu Máhttolokten-sámi oahppoplánaid mielde joatkkaoahpahusas ferte maid nannejuvvot sierra láhkaásahusain. Go diet riekti ja geatnegasvuohta gearddi vuos lea mearriduvvon lágas ja/dahje láhkaásahusas, de ii leat nu beare várálaš oahpahusfálaldaga hárrái gii sámi joatkkaskuvllaid oamasta dahje hálddaša. Dasto leat aŋkke skuvllat ja daid oamasteaddjit geatnegahttejuvvon fállat dan oahpu mii lea lágas dahje láhkaásahusas mearriduvvon. Sámediggi atná vuođđun ahte sámi joatkkaskuvllaid doaimmaid ruhtadeapmi ain galgá leat nugo dál lea, stáhtabušeahta kapihttalis 222.</p>
<p>Sámediggi ii oainne ahte livčče boahtán ođđa dieđut áššái mat gáibidivcčče Sámedikki váldit badjelasas sámi joatkkaskuvllaid hálddašeami, baicca leat boahtá eanet vuosteákkat diesa. Sámedikki oainnu doarju maid Per Selle su raporttas, <span type="quote">”Sámedikki organisatuvrralaš hástalusat”</span>. Selle cealká ahte diekkár stuora hálddašanbarggu badjelasasváldin ii leat vejolaš dainna doaibmahálddašanmálliin mii Sámedikkis dál lea.</p>
<p>Sámediggi doarju dien oainnu ja oaivvilda ahte váldde de geaži, jus Sámediggi galgá váldit badjelasas dien guokte skuvlla hálddašanovddasvástádusa, de soaitá boahtte lávki leat ahte šaddá sáhka váldit badjelasas stáhta internáhttaskuvlla Aarbortes. Sámedikki oaidnu lea ge dasto ahte Sámediggi ii galgga váldit badjelasas Guovdageainnu ja Kárášjoga stáhtalaš joatkkaskuvllaid dahje eará skuvllaid hálddašeami, ovdal go Sámedikki rolla bušeahttaoktavuođas lea nannejuvvon ja ovdal go skuvllaid sámi oamasteapmái leat biddjojuvvon čielga rámmat. Sámedikki bargun lea váikkuhit ahte guovddáš eiseválddit sihkkarastet ohppiid dahje fidnoohppiid vuoigavuođaid, láhkaásahusain nannet oamasteddjiid/hálddašeddjit geatnegasvuođaid ja sihkkarastit sámi joakkaoahpahussii ruhtadeami stáhtabušeahtas.</p>
<p>Mii guoská duoid eará sámeskuvllaid oamasteapmái mat dál leat stáhta hálddus, nugo ovdamearkkadihte Gaske- Nøørjen Saemienskovle Aarbortes, mii lea vuođđoskuvla maid stáhta oamasta. Skuvla fállá earet eará gáidosisoahpaheami ja lea dál guorahallamin iežas doaimmaid viidáseappot, ahte movt fállat oahpahusa lullisámiguovlluin ja našunála dásis. Dan barggus gehččet maid iežaset doaimma eará ásahusaid ektui.</p>
<p>3.9 Sámi skuvla nuppástuvvamin: buorit doaimmat</p>
<p>Ovdalis dan kapihttalis leat oaidnán ahte sámi ohppiin, sámi váhnemiin, sámi servodagas ja Sámedikkis leat ollu hástalusat oahpahusáššiin. Ja leat maid oaidnán ahte gávdnojit smávva oahpahuspolitihkalaš olahusat maid lea dehálaš árvvusatnit ja ovddidit viidáseappot.</p>
<p>Sámi váhnenovddasteapmi lea našuvnnalaččat nannejuvvon, dál leat eanet oahpponeavvut gávdnamis go dušše muhtun moadde jagi dás ovdal, sámi sisdoallu oahppoplánabuktosiin lea eanet govddážis go ovdal ja Sámediggi lea joavdan dehálaš muddui barggus ahte ovddidit Sámedikki oahpponeavvuid hálddašanorgánan ja eará hálddašanbargguid hálddašeaddjin, ja ovddidit Sámedikki politihkalaš orgánan sámi álbmogii.</p>
<p>Go galgá namuhit muhtun bureslihkostuvvan oahpahuspolitihkalaš prošeavttaid, de sáhttit namuhit Elgåprošeavtta. Sámediggi čađahii viđajagáš giellamovttiidahttinprošeavtta Elgå bajásšaddanguovddážis 2000 rájes 2004 rádjái. Dat lei oassi sámegiela nannenbargguin olggobealde sámegiela hálddašanguovllu. Váldoulbmiljoavku lei mánáidgárddi mánát, mat prošeavtta álggadettiin ledje 3-4 jahkásaččat. Ulbmil lei oažžut sin čuovvut prošeavtta unnimusat guokte jagi, ja dasto joatkit prošeavttain vuođđoskuvladásis.</p>
<p>Diet prošeakta lea buktán buriid bohtosiid ja lea mielddisbuktán ahte sámegiella fas lea šaddan ealli giellan máŋgga guovllus. Sámi allaskuvla lei prošeavtta fágalaš ráđđeaddi, ja prošeakta lea dokumenterejuvvon raporttas Dieđut 2007,1: Svahken Sijte sámegiella.</p>
<p>Sámi allaskuvla deattuhii ráđđeaddin earenoamážit dan ahte galgá válljet buriid organiserenmálliid mánáidgárddi ja skuvlla giellaoahpaheapmái. Biddjojuvvui hui ollu deaddu dasa ahte oahpaheamis galgá atnit vuođđun báikkalaš gielladili ja báikkálaš ulbmiliid. Danin prošeakta vuođđuduvvui ge nannosit servodahkii gos dat čađahuvvui, vuosttažettiin nu ahte váhnemat ja áhkut ja ádját váldojuvvojedje bargguide mielde, ja maiddái dan dáfus ahte ráhkadedje ieža oahpponeavvuid, mearridedje ieža fágalaš sisdoalu ja doaimmaid.</p>
<p>Prošeakta anii vuođđun Kamil Øzerk girjji mii ilmmai 2006:s: Fra språkbad til språkdrukning – modeller for opplæring av to språk” (Giellalávggodeamis giellaheavaheapmái – mállet movt oahpahit guokte giela). Dan girjjis lea son systematiseren dehálaš osiid earet eará dan oahpahanmálles mii lea geavahuvvon maori eamiálbmogiid giela ealáskahttimis New Zealánddas. Øzerk čilgemiid vuođul ráhkaduvvui systemáhtalaš bálddastahttin mas gehčče dán giellamovttiidahttinprošeavtta ja dan málle mii geavahuvvui New Zealánddas, mii geavahuvvui vuođđun go válljejedje prošeaktamodealla. Guovttegielatoahpaheami organiserenmállen skuvllas geavahuvvui Colin Baker typologiija vuolggabáikin, mii válddahallá iešguđetlágan guovttegielatoahpahanmálliid mat geavahuvvojit feara gos máilmmis. Baker juohká dieid oahpahanmálliid guovtti oassái; nana ja rašes oahpahanmállet. Biddjojuvvui stuora deaddu dasa ahte ferte váldit atnui nana guovttegielatoahpahanmálliid jus galgá lihkostuvvat oažžut ohppiid šaddat  viššalis giellageavaheaddjin.</p>
<p>Raporttas čilgejit sihke daid málliid mat geavahuvvo mánáidgárddis ja daid mat skuvllas geavahuvvo. Sámediggi oaivvilda ahte diet prošeakta sáhttá geavahuvvot maiddái eará guovlluin sámi servodagas.</p>
<p>Maiddái oahpponeavvuid dáfus lea leamaš buorre ovdáneapmi maŋemus jagiid. Sámedikki strategalaš plánas mii guoská oahpponeavvuid ovddideapmái leat čuovvovaš váldomihttomearit movt áigodagas 2008-2011 ovddidit oahpponeavvuid:</p>
<p>1. Unnimusat 135 álggahuvvon oahpponeavvoprošeavtta mat gusket Máhttolokten-sám oahppoplánaide. 2. Unnimusat 30 álggahuvvon oahpponeavvoprošeavtta lulli-, julev-ja davvisámegillii mánáidgárddiide ja</p>
<p>vuođđooahpahussii mat galget buoremus lági mielde buoridit mánáid ja nuoraid oahppandili. 3. Unnimusat 16 álggahuvvon oahpponeavvoprošeavtta Mánáidgárddiid rámmaplána siskkobealde.</p>
<p>Makkár dilli lei čakčamánus 2011:</p>
<p>1. 151 oahpponeavvoprošeavtta mat gusket Máhttolokten-sámi oahppoplánaide. 2. 29 oahpponeavvoprošeavtta álggahuvvon lulli-, julev-ja davvisámegillii mánáidgárddiide ja</p>
<p>vuođđooahpahussii mat galget buoremus lági mielde buoridit mánáid ja nuoraid oahppandili. 3. 8 prošeavtta álggahuvvon Mánáidgárddiid rámmaplána siskkobealde.</p>
<p>Áigemearri gárvvistit prošeavttaid lea guokte jagi. 2008-2011 juolludemiin leat sullii 24 oahpponeavvu gárvvistuvvon dán jagi.</p>
<p>Maiddái vuođđoskuvlla oahpaheaddjeoahpahusa sámi sisdoalu áššis leamaš buorre ovdáneapmi, go diet sisdoallu lea nannejuvvon 2010 čavčča rájes.</p>
<p>Dasto gusto sámi vuođđoskuvlaoahpaheaddjeoahpu rámmaplána buot dán riikka universitehtaide ja allaskuvllaide. Dál lea Sámi allaskuvla mii fállá vuođđoskuvladási oahpaheaddjeoahpu, muhto maiddái eará institušuvnnat galget sáhttit fállat diekkár oahpu sámegillii. Sámediggi atná hui mávssolažžan dan ahte fágaid njuolggadusain dál lea čielga sámi profiila. Lea leamaš buorre ovttasbargu Máhttodepartemeanttain ođđa oahpaheaddjeoahpu oktavuođas.</p>
<p>Mii guoská oahpaheddjiid oččodeapmái, de lea buorre oaidnit ahte julevsámegiel ohcciid lohku Nordlándda universitehta oahpaheaddjeohppui lea lassánan, dat váikkuha bures maŋit áiggi oahpaheaddjedillái julevsámegielas. Sámediggi lea leamaš mielde našunála rekrutterenplánabarggus, man ulbmil lea oččodit eanebuid ohcat sámi allaohppui. Rekrutterenplána lea biddjojuvvon johtui 2011 čavčča, ja leat sirrejuvvon ruđat iešguđetlágan doaimmaide mat galget leat veahkkin oččodit ohcciid sámi allaohppui, nu maiddái sámegiela lohkamii ja maiddái ovdaskuvla-ja dábalašoahpaheaddjeohppui.</p>
<p>4. Ollislaš sámi oahpahuspolitihka vuolggabáiki  NANNENSUORGGIT</p>
<p>Go geahččá ovdalis čilgehusaid oahpahuspolitihkalaš hástalusaid ja vejolašvuođaid, de ihttigoahtá govva das makkár nannensurggiid Sámediggi ferte vuoruhit go galgá hábmegoahtit ollislaš oahpahuspolitihka iežas beaivválaš politihkalaš doaimmas.</p>
<p>Sámediggi áigu eandalii vuoruhit dáid politihkalaš ja hálddahuslaš nannensurggiid, maid sáhttá juohkit čuovvovaš váldokategoriijaide:</p>
<p>Sámi skuvlla sisdoallu ja árvovuođđu  Sámi oahppi rievttit ja oahppanbiras  Oahpahusa láhkavuđđosaš ja struktuvrralaš rámmat  Rávisolbmuidoahpahus  Sámedikki rolla ja váldi</p>
<p xml:lang="nob">4.1 NANNENSUORGI 1: SÁMI SKUVLLA SISDOALLU JA ÁRVOVUOĐĐU</p>
<p>Sámedikki oahpahuspolitihkka galgá huksejuvvot dan vuođđoduohtavuhtii ahte sámi skuvlla sisdoalu buorrevuohta ja skuvlla árvovuođđu leat hui guovddážis go galgá ovddidit ollislaš sámi oahpahuspolitihka. Našunála oahpahuspolitihkka ferte sisttisdoallat ulbmiliid ja strategiijaid mat sihkkarastet ahte vuolimus standárddat mat gusket eamiálbmogiidda čuvvojuvvojit. Ii ábut ahte dušše Sámediggi definere sámi oahpahusa nannensuorgin, guovddáš eiseválddit fertejit maid dan dahkat.</p>
<p>Lea dárbu vuhtiiváldit dan movt dáruiduhttinpolitihkka lea čuohcan sámi skuvlii ja dan vuođu man ala sámi oahppi oahpaheapmi galgá huksejuvvot. Diekkár mieđiheami vuođul galgá eaŋkiloahppi oahpahuspolitihkalaš bajesmusdási ulbmil leat ahte sámi oahppis lea seamma árvu go eará ohppiin mii guoská riektái oažžut oahpu. Nannensuorgi guoská bajitdási gažaldagaide nugo oahpahussuorggi válddi hálddašeapmái, árvvuide maid Máhttolokten galggai ovddidit ja maidda galggai huksejuvvot, ja dat guoská maid dan gažaldahkii ahte gean ovddasvástádus lea sihkkarstit ahte sámi skuvla ja sámi oahppi oažžu kvalitehta dáfus buori oahpu mii lea huksejuvvon sámi árvvuide. Nannensuorgi bidjá maid smiehttat ahte dárbbašuvvo árvoságastallan mii guoská dasa makkár árvvuide min mánáid ja nuoraid oahpahus galgá vuođustuvvot, ja movt dan buoremus lági mielde galgá dahkat. Sámi skuvlla árvovuođđogažaldat lea maid čadnon dasa gii oahppoplánaid mearrida ja gii mearrida movt oahpaheapmi galgá čađahuvvot.</p>
<p>Sápmelaččaide, nugo sierra álbmogii, ferte bajitdásis sihkkarastit rievtti ovddidit iežaset oahppobáikkiid, sierra oahpahusmetodaid, oahpponeavvuid ja oahppoplánaid. Sámi skuvladutkamat leat čájehan ahte sámi skuvla lea hui unnán huksejuvvon sámi árvvuide, ja ahte skuvlla vuođustusas oaidná unnán sámi oahpahanfilosofiija ja sámi norpmaid mat leat dábálaččat sámi servodagain. Dilli lea nu vaikko muhtun guovlluin leat ge sámi rektorat, ja sámi suohkanat mat leat skuvlaoamasteaddjit ja gos maid geavahuvvojit sámi oahppoplánat. Manne oahpahusa sisdoalus lea váilevaš sámi sisdoallu, dan ferte kártet ja </p>
<p>Sámi skuvlla sisdoallu ii leat dušše dat makkár oahpponeavvuid ja metodaid geavaha. Das lea maid sáhka oahpponeavvuid sisdoalus ja movt oahpahanmálle heive ohppiide. Lea ágga jáhkkit ahte dárbbaša miha eambbo čalmmustahttit máŋggabealátvuođa, sihke skuvlla oahpponeavvuin ja oahpahanvugiin. Máŋggabealátvuođain oaivvilduvvo dás ahte iešguđet sámi giellaguovllut fertejit miha buorebut go dál oažžut oahpponeavvuid mat speadjalastet iešguđet sámi guovllu sámegielaid ja kultuvrraid iešvuođaid. Siskkáldasas sámi servodagain galgá kultuvrralaš girjáivuohta oidnot ja dovdot; davvisámi mánát fertejit oahppat lulli, -julev, -bihtán – ja nuortalaš kultuvrraid birra ja vice versa. Seammás lea hui dehálaš hukset oktasaš áddejumi; namalassii ahte buot sámi mánát ja nuorat leat oassi seamma sámi álbmogis, ja leat seammaárvosaččat. Juohkehaš sis galgá dovdat ahte son adnojuvvo árvvus ja dohkkehuvvo beroškeahttá bajásšaddandilis, makkár ealáhussii gullá, makkár sosiála duogáš lea dahje makkár eará iešvuođat ležžet. Sámi mánát galget mánáidgárddidásis juo oahppat ahte gávdnojit máŋggalágan sámegielat, iešguđetlágan gávttit ja iešguđetlágan sámi ealáhusat ja kultuvrralaš iešvuođat. Dasa lassin berrejit sámi mánát maid oahppat kultuvrralaš girjáivuođa árvvu, ja oahppat ahte Norgga stuoraservodagas leat sii ovttadássásaš lahtut. Sámi skuvlla sisdoalu ja árvovuođu bajemus dási ulbmil ferte leat joksat duohta dásseárvvu gaskal sámi mánáid ja eará mánáid.</p>
<p>Ollu sámi mánát bajásšaddet máŋggagielat birrasiin ja ollu sámi mánát bajásšaddet máŋggagielat ruovttuin. Boahttevaš sámi servodagain dárbbašit mánát máhttit máŋga giela vai nákcejit hálddašit ihttábeaivvi hástalusaid. Máŋggagielatvuođa mearkkašupmi lea viidát go dat maid eiseválddit dábálaččat lohket ja mii almmolaš dokumeanttaide lea čállojuvvon, main dávjá čatnet máŋggagielalašvuođa sisafárrejeaddji olbmuide. Máŋggagielat lea maid olmmoš gii máhttá máŋga sámegiela. Máŋggalágan sámi servodagat leat oktiibuot máŋggabealát Sápmi, gos leat máŋggalágan ealáhusat, árbevierut, kultuvra ja gielat. Visot diet girjáivuohta lea stuorá árvu maid skuvla galgá áimmahuššat ja ovdánahttit. Sámegiella lea okta min vuđoleamos árvvuin. Buot olbmuide lea eatnigielas iešalddis juo árvu, ja dan árvvu ii dárbbaš ge šat ákkastallat earaládje. Sámi servodagain lea sámegiella sihke gulahallanávnnas ja maiddái iešvuođanannejeaddji. Skuvla ferte dien guokte beali áimmahuššat ja ovdánahttet.</p>
<p>Maiddái sámi ohppiid vuđoleamos árvvut leat, seammaládje go eará ohppiid árvvut ge leat; dat ahte nuppiid iešvuođaid árvvusatnit ja dohkkehit. Stuoraservodagas eallin ja birgen gáibida ahte dovdá sihke iežas servodaga ja stuoraservodaga norpmaid ja giela. Diet galgá leat okta deháleamos nannensurggiin, mas sihke skuvlaoamasteaddjit ja skuvllaid jođiheaddjit fertejit beroštit vai šaddá oadjebasvuohta juohkehažžii. Duohta seammadássásašvuohta ja dásseárvu sohkabeliid gaskkas lea oppalaš oahpahuspolitihka bajitdási ulbmil. Seammadássásaš mearkkaša ahte nissonolbmuin ja dievdduin, nieiddain ja bártniin, galget duohtavuođas leat seamma vejolašvuođat, vuoigatvuođat ja geatnegasvuođat buot servodatsurggiin, ja dat ii galgga leat čadnon guđege sosiála duogážii. Jus duohta seammadássásašvuođa galgá joksat, de lea dárbu hui árrat juo láhčit dasa buori vuođu. Dan barggus leat mánáidgárddit ja skuvllat hui guovddážis. Dásseárvu lea seamma mávssolaš bártniide go nieiddaide, ja sáhttá lea dárbu earenoamážit čalmmustahttit goappáge sohkabeali iešvuođaid, vai buorebut sáhtášii joksat duohta dásseárvvu. Dat ahte nissonolbmot ja dievdoolbmot árbevirolaččat vállejit sohkabeali mielde oahpahusa ja barggu, lea okta stuorámus sivain dasa manne leat systemáhtalaš erohusat gaskal nissonolbmuid ja dievdduid bargoeallimis ja servodagas</p>
<p>Iešguđetge riikkaid sápmelaččaid searvevuohta lea stuora árvu, ja skuvla galgá ge ráhkkanahttit ohppiid vai nákcejit áŋgirit searvat dien searvevuhtii. Seammás lea sámi ohppiin ja sámi servodagain oktiigullevašvuohta eará eamiálbmogiiguin ja maiddái unnitlogučearddaid olbmuiguin mat lea muosáhan dan seamma maid sápmelaččat.</p>
<p>Sámi ohppiid ja fidnoohppiid oahppandilli lea iešguđetlágan guovllus guvlui, skuvllas skuvlii ja oahppofidnodagas oahppofidnodahkii.  Mii sáhttá dahkat stuora erohusa, lea dat ahte lea go skuvla sámegiela hálddanšanguovllus dahje olggobealde dan, ja lea go skuvla mas leat buot ceahkit sierra luohkáin, vai leat go máŋga ceahki seamma luohkás. Sámedikkis lea dakkár oaivil ahte smávva skuvllain, maid gohčodit giliskuvlan, leat buorit vejolašvuođat ollašuhttit dan servodatáigumuša ahte fállat buori oahpu man vuođđun lea sámegiella, kultuvra ja servodateallin. Dan nákcejit eandalii diekkár skuvllat danin go giliskuvla lea guovdu ja gasku ealli sámi servodaga ja árbevirolaš ealáhusaid. Danin Sámedikki mielas lea ge hui dárbu suodjalit smávva sámi servodagaid ja gelbbolašvuođa mii diekkár smávva institušuvnnain lea.</p>
<p>Ovttadássásašvuohta ja olmmošvuoigatvuođaid doahttaleapmi lea juo dál guovddáš oahppoeiseválddiid dehálaš ulbmilat, dan oaidná máŋgga sajes láhkamearrádusain. Liikká eai vásit buot sámi oahppit dakkár dili. Oppalaččat ja maiddái go buollá vuoigatvuođaid alde nákkahallan, de lea buohkain oahpahussuorggis, ja eandalii váhnemiin, ovddasvástádus bearráigeahččat ahte guottut ja stuoraservodaga ja báikkálaš polihkalaš nákkut eai fievrreduvvo mánáid árgabeaivái. Skuvlalárgabeaivvis dáhpáhuvvá maid givssideapmi. Dat dáhpáhuvvá maid sámi servodagain.</p>
<p>Buot ohppiin lea riekti beassat oadjebas ja buori dilis vázzit skuvlla. Skuvla galgá leat báiki mii čohkke, gos árvvusatnet kultuvrralaš ja gielalaš girjáivuođa, ja gos seammás nannejit ja ovddidit sámi mánáid identitehta. Sámi mánat galget iluin ja movttain beassat eallit dainna duogážiin mii sis lea, ja eai galgga muosáhit čearddalaš vealaheami. Sámediggi lea unohisvuođain oaidnán ahte ođđa dutkamušain, nugo Sámi dearvvašvuođaduktanguovddáža dutki Ketil Lenert Hansen doavtterdutkosis, leat gávnnahan ahte miha eanet sápmelaččat go eará olmmošjoavkkut dovdet iežaset vealahuvvon. Dán ášši gal áigu Sámediggi áŋgirit čuovvolit.</p>
<p>Diet mielddisbuktá dan ahte skuvlla sisdoalu kvalitehta lea bággu buoridit, dan ektui ahte galgá addot oahppu sámi historjjás, kultuvrras ja servodateallimis buot ohppiide. Duohta dilli máŋgga skuvllas lea dađibahábut nu ahte diet oahppu válljejuvvo eret ja maiddái ahte geavahuvvojit boares oahpponeavvut mat baicca sáhttet fievrredit viidáseappot dološ áiggi miellaguottuid ja oainnuid. Lea maid dehálaš ahte leat sápmelaččat ieža geat Sámedikki bargguid bokte besset defineret skuvlii sámi sisdoalu, ja Norgga eiseválddit fertejit dien barggu vuoruhit. Dat mearkkaša ahte guovddáš eiseválddit, main dábálaččat lea maiddái sámi oahpahusa definerenfápmu, fertejit dohkkehit ahte Sámedikkis ja sámi oahppoinstitušuvnnain galgá leat earenoamáš rolla go sámi guovlluide ja sámi ohppiide galgá hábmejuvvot oahpahuspolitihkka.</p>
<p>Muhtun surggiin lea dárbbašlaš álggahit positiiva sierradoaimmaid, jus galgá olahit ovttadássášvuođa sámi ohppiide, vai sii ožžot seamma vejolašvuođaid go earát geavahit iežaset návccaid ja duohtandahkat iežaset áigumušaid, seammás go áimmahuššet iežaset kultuvrralaš identitehta ja giela. Sámediggi áigu joatkit dien barggu ja ráhkadit sierra doaibmaplána mas árvvoštallat ja evttohit konkrehtalaš sierradoaimmaid mat galget nannet sámi oahppi beaivválaš dili skuvllas.</p>
<p>Árbediehtu lea iešalddis juo stuora árvu, ja árbedieđuid fievrredeapmi buolvvas bulvii lea hui dárbbašlaš go galgá nannet ja suodjalit kultuvrralaš identitehta. Sámedikki </p>
<p>Sámi skuvlla sisdoallu galgá speadjalastit sámi servodaga iežas árvvuid, ja galgá váikkuhit dasa ahte oahppo mii lágiduvvo sámi ohppiide, lea vuođđudovvon sámi máilmmiipmárdussii, ja árvvuide mat leat guovddážis sámi mánáidbajásgeassimis. Sámi skuvlla <span type="quote">”sámáiduhttin”</span> gáibida ahte skuvlaoamasteaddjit ja guovddáš eiseválddit ipmirdit man dárbbašlaš lea oažžut eanet kulturipmirdeaddji skuvlla.</p>
<p>Fertejit ráhkaduvvot sierra strategiijat dasa movt fievrredit sámegiela, kultuvrra ja árbemáhtu skuvlii, vai skuvlaoamasteaddjit, jođiheaddjit ja skuvlaeiseválddit čohkkejit ipmárdusa ja dohkkehit dan. Dan sáhtášii dahkat earet eará dutkamiin, geahččaladdan- ja ovddidanbargguiguin ja gelbbolašvuođanannemiin.</p>
<p>Ulbmil lea háhkat mánáide ja nuoraide duppalgelbbolašvuođa maid sáhttet atnit ávkin maŋŋil eallimis. Jus galgá nákcet dien mihttomeari joksat juohke oahppi dáfus, de fertejit skuvlaoamasteaddjit, oahpaheaddjit ja váhnemat nannet iežaset dihtomielalaš ipmárdusa das ahte maid dat duohtavuođas mearkkaša go oahppit ožžot duppalgelbbolašvuođa, ja dat ahte sii leat seammaárvosaččat go eará oahppit.</p>
<p>Oahpahusa kvalitehta ja fágalaš sisdoallu lea mearrideaddjin dasa makkár vejolašvuođat ohppiin ja fidnoohppiin leat boahtteáiggis beassat ovdánahttit buori giela ja šaddat čeahpes giellageavaheaddjin. Dan speadjalastet ulbmilat ja strategiijat maid leat válljen sámegieloahpahussii. Bearráigeahččan lea fylkamánniid ovddasvástádus. Sámedikki mielas lea dárbu bearráigeahččat maiddái oahpahusa kvalitehta. Dán rádjái ii leat diet oassi gullan bearráigeahččanbargguide. Nugo dás vuolábealde čilget dárkileappot, de dárbbaša Sámediggi oažžut čielgasit rolla sámi oahpahusáššiin, eandalii bearráigeahččama dáfus.</p>
<p xml:lang="nob">4.2 NANNENSUORGI 2: SÁMI OAHPPI RIEVTTIT JA OAHPPANBIRAS</p>
<p>4.2.1 Eanet dieđut sámi oahppi rivttiid ja mieldeváikkuhanrievtti birra</p>
<p>Nubbe nannesuorgi čalmmustahttá sámi oahppi rievtti oažžut oahpu sámegielas ja sámegillii, ja rievtti oažžut kvalitehta dáfus buori oahppofálaldaga ja buori oahppanbirrasa, sihke sámegiela hálddašanguovllus ja dan olggobealde.  Dat sisttisdoallá ahte lea sávaldat stivret politihkalaš čalmmustahttima, ja geahččat makkár vuoigatvuohta lea oažžut kvalitehta dáfus buori sisdoalu oahpahussii, dan sadjái go geahččat dasa ahte galgá leat vuoigatvuohta oažžut oahpu.</p>
<p>Sámediggi oaidná dárbu čohkket eanet dieđuid sámi ohppiid skuvlaárgabeaivvi birra miehtá riikka. Lea maid stuora dárbu juohkit sámi ohppiid rivttiid birra eanet dieđuid skuvlaoamasteddjiide, rektoriidda ja oahpaheddjiide. Váhnemiidda ja nuoraide dovdo dávjá liige noađđin dat ahte šaddet ieža gozihit iežaset rivttiid. Sámediggi oaidná maid dárbbu nannet skuvlaoamasteddjiid ja oahpaheddjiid gelbbolašvuođa mii guoská sámi ohppiid rivttiide. Ferte gal maid jearrat dihtet go son suohkanat doarvái bures makkár geatnegasvuođat skuvlaoamasteaddjis leat áimmahuššat sámi oahppi rivttiid. Sámi ofelaččat leat leamaš veahkkin nannemin diehtojuohkima ohppiide sámi kultuvrra birra, seamma sullasaš diehtojuohkinortnet berrešii maid álggahuvvot suohkaniidda gos leat sámi oahppit. Go suohkanat vuos gearddi ipmirdit iežaset ovddasvástádusa, de dat lea stuora veahkkin váhnemiidda geat dovdet ahte lea lossa bargu muitalit eiseválddiide makkár rievttit sámi mánáin leat. Oallugiidda dovdu diekkár diehtojuohkin liige noađđin. Diekkár noađi eai dárbbaš dáru mánáid ja nuoraid váhnemat guoddit, danin go sin mánáid vuoigatvuohta oažžut dárogieloahpu ii leat čadnon dasa man bures sii dovdet lágaid.</p>
<p>Lea maid dárbu garraseappot áŋggirdit nannet máhtu eamiálbmogiid vuoigatvuođaid birra oahpahusoktavuođas. Sámedikki mielas lea hui buorre go Gáldu- Álgoálbmotvuoigatvuođaid gelbbolašvuođaguovddáš, čalmmustahttá eamiálbmotmánáid ja nuoraid vuoigatvuođ</p>
<p>Raporta mas lea earenoamáš mearkkašupmi oahpahussuorggi davviriikkalaš ovttasbarggus, lea Mánáidáittardeaddji oktasašraporta sámi mánáid mieldeváikkuheami birra. <span type="quote">«Sámi mánáid ja nuoraid riekti beassat oassálastit»</span>, mii deattuda dan man mávssolaš sámi mánáid ja nuoraid mieldeváikkuhanriekti lea.</p>
<p>4.2.2 Vuođđoskuvlla sámegieloahpu nannen</p>
<p>Máhttoloktema árvvoštallan čájeha ahte lea stuora gaska ovdagova ja duohtavuođa gaskka mii guoská sámegiela oahpaheapmái Norggas. Árvvoštallama jurddaboađus ja ohppiidjearahallan čájeha earet eará:</p>
<p>ahte sámi ohppiid mielas lea sámegieloahpahus noađđin  ahte sámi ohppiid mielas leat eará fágat miha suohttaseappot go sámegiella  ahte sámi oahppit geain lea sámegiella nubbingiellan eai oahpa giela nu bures ahte šaddet doaibmi</p>
<p>guovttegielagin.</p>
<p>Dasa lassin lea Sámediggi gullan ságastallančoahkkimiin ahte sámi oahpaheaddjit vásihit unnán ipmárdusa dan áššis ahte ferte láhčit buori oahppandili ohppiide geain lea sámegieloahppu. Sámegieloahpahus maŋŋel skuvlaáiggi, guhkes mátkkošteapmi taxiin dahje eará sáhtuin leat ovdamearkkat mat čájehit makkár hehttehusaid oahppi gii hálida oahppat sámegiela dávjá šaddá vásihit beaivválaš dilis. Dat hehttehusat sáhttet dagahit ahte sihke oahppi ja váhnemat masset movtta.</p>
<p>Fága- ja diibmojuohkin lea mearrideaddjin dasa makkár fágain galgá fállojuvvot oahppu ja man galle diimmu guđega fágas galgá oahpahit. Sámediggeráđđi lea ožžon ollu dieđuid dan birra man stuora hástalusat skuvllain leat láhčit oahpu dála fága-ja diibmojuohkima mielde ohppiide geat galget oažžut sámegieloahpu. Dat guoská earenoamážit guovlluide mat leat olggobealde sámegiela hálddašanguovllu, muhto maiddái hálddašanguovllu suohkaniidda gos sámegiella ii leat geatnegahttejuvvon. Dat sáhttá dagahit dan ahte váhnemat eai vállje sámegiela iežaset mánáide ja ahte oahppit válljejit eret sámegiela 8.jahkeceahki rájes danin go oahpahusdilli lea nu váttis ja lossat.</p>
<p>Sámediggi oaidná stuora hástalussan oažžut eanet váhnemiid válljet sámegiela iežaset mánáide. Ráđđi lea ožžon ollu dieđuid dan birra man stuora hástalusat skuvllain leat láhčit oahpu dála fága-ja diibmojuohkima mielde ohppiide geat galget oažžut sámegieloahpu. Dat guoská earenoamážit guovlluide mat leat olggobealde sámegiela hálddašanguovllu.</p>
<p>Ášši lea digaštallojuvvon departemeanttain sihke Máhttolokten – sámi atnuiváldimis ja 2008:s go diibmolohku viiddiduvvui. Sámediggeráđđi lea čujuhan ahte diibmolohku ja dárogiel oahppoplána eai leat oktiivástideaddjit ohppiide geain lea sámegiella nubbingiellan, ja lea ge rávven ahte dieid ohppiide galggašii leat sierra oahppoplána dárogielas.</p>
<p>Ášši lea meannudovvon álgokonsultašuvnnain 2009:s, ja dalle mihte ásahit bargojoavkku mas leat mielde Sámedikki, Máhttodepartemeantta ja Oahpahusdirektoráhta ovddasteaddjit.   Joavku buvttii iežas raportta ođđajagimánus 2011 ja sámediggeráđđi meannudii dan 2011:s. Sámediggeráđđi cealká mearrádusastis ahte raporta govvida bures daid hástalusaid mat sámi oahpahusas leat, ja raporta lea maid buorre vuođđu man ala sáhttá hukset viidásit barggu.</p>
<p>Dat lea stuora ja viiddis ášši, mii gáibida konsultašuvnnaid, danin dat galgá meannuduvvot sierra áššin Sámedikkis, ja dasto eat suokkardala ge fága-ja diibmologu duođi dárkileappot dán oahpahusdieđáhusas.</p>
<p>Eamiálbmogin lea sámi ohppiin seamma riekti oažžut seammadássásaš oahpahusa mii lea vuođđuduvvon sin iežaset kultuvrii ja čearddalaš duogážii. Dat lei áigumuš ja ágga dasa go 1997:s vuosttaš geardde ráhkaduvvo sierra oahppoplánat 10-jagi vuođđoskuvlii, ja go 2006 Máhttolokten – sámi oktavuođas ráhkaduvvui sámi oahppoplánabuvttus olles 13-jagi skuvlavázzimii. Sihke sámi ohppiid skuvlabeaivvi dutkamat ja Máhttoloktema árvvoštallama vásáhusat čájehit aht</p>
<p>Mii diehtit ahte ohppiin geain lea sámegieloahppu, leat oalle ollu hástalusat. Sis leat eanet skuvladiimmut go eará ohppiin ja seamma eksámengáibádus dárogielas go eará ohppiin, muhto unnit skuvladiimmut. Statistihkka mii čájeha ohppiidlogu, orro muitaleamen dan ahte oahppit válljejit eret sámegiela danin go dat buktá lassibarggu skuvlaárgabeaivvis. Diekkár cakkit ipmirduvvojit juogalágan vealaheapmin ja daid ferte njeaidit jus galgá joksat ovttadássásašvuođa ja fállat seamma vejolašvuođaid sámi ohppiide go eará ohppiide.</p>
<p>Giella lea dehálaš oassi min identitehtas. Nordlandsforskning goalmmát oasseraporttas – Rett til samisk opplæring – ideal eller realitet (Riekti oažžut sámi oahpu – niehku vai duohtavuohta), boahtá ovdan ahte sámegiela válljen ja makkár dásis dan vállje, vuolgá ollu das makkár gielladilli lagasbirrasis lea. Raporta lea dan birra movt oahppit válljejit ja geavahit sámegiela, ja movt sii árvvoštallet oahpaheami. Sámegiella vuottašgiellan lea eanet lunddolaš ohppiide geat ásset dakkár báikkiin gos sámegiella lea nanus, go sidjiide geat ásset dakkár báikkiin gos sámegiella lea rašit dilis.  Danin lea ge sámegieloahpahus dehálaš nannen dihtii ohppiid giela guđege fágasuorggis. Sámediggi ipmirdá ráđđehusa ulbmila vuođđooahpahusain, nugo dat lea čállojuvvon St. dieđáhussii nr. 31 (2007-2008) Kvalitet i skolen i et samisk perspektiv (Skuvlla kvalitehta sámi geahččanguovllus). Mánát ja nuorat geain lea sámegiella vuosttašgiellan, galget ovdánahttit vuđolaš lohkan, - čállin- ja rehkenastingálggaid sámegielas, ja sii galget oahppat hupmat sámegiela. Seammás galget sámi mánát ja nuorat maid oahppat hálddašit dárogiela, ja galget oahppat geavahit digitála bargoneavvuid.</p>
<p>Oahppit geat válljejit sámegiela nubbingiellan, lea dehálaš joavku mat lasihit giellageavaheddjiid logu. Sámedikki mielas lea dárbu láhčit dili nu ahte sáhttet ásahuvvot báikkit mánáide ja nuoraide gos sii sáhttet sihke hupmat ja čállit sámegiela. Dat lea earenoamáš dárbbašlaš mánáide ja nuoraide geat ásset guovlluin gos sámegiella ii leat beaivválaš giella. Otná dilis leat oallugat geat eai šatta doaibmi guovttegielagin dan dihte go sidjiide oahpahuvvo sámegiella nubbingiellan. Dán ohppiidjovkui lea dárbu ásahit nana oahpahanvugiid unnitlogugiela oahpaheamis, bálddastahte vásáhusaid maid leat čohkken giellamovttiidahttinprošeavtain Elgå skuvllas Engerdálas.</p>
<p>Vai bures sáhttá čuovvolit sámi mánáid ovdáneami oahpahussuorggis, de fertejit sámi ohppiide maid gávdnot našunála geahččaleamit seamma dásis go dat mat dáru ohppiin leat. Otná dilis ii leat sámi ohppiin seammadássásaš oahpahusdagus nasunála geahččalemiid ektui, dainna áššiin ferte Oahpahusdirektoráhtta ja departemeanttat bargagoahtit. Sámiid bealis lea dehálaš ahte našunála geahččaleamit eai šatta njuolga dárogielas jorgaluvvon geahččaleamit, muhto ahte ráhkaduvvojit sámegielaide parallealla geahččaleamit. Sámi ohppiid gálggaid lea maid dárbu earalágan vugiiguin kártet, vai sihkkarastá oahpahussii buori kvalitehta, muhto diekkár kártemiin ja bohtosiid almmuhemiin sáhttet maid leat heajut bealit, go šaddá sáhka buriid ja heajut skuvllaid birra dan sadjái go čalmmustahttit oahpahusa kvalitehta.</p>
<p>Giellagoađástallan ja giellabeasit leat duddjon buori giellaoahpahussii, dan oaidná lullisámiguovlluin, gos sihke mánát ja nuorat ohppet sámegiela buorebut go servet giellalávggodemiide dahje giellagoađástallamiidda. Leat ollu vejolašvuođat, eandalii rádjeguovlluin, gos sáhttet geavahit veahkkin Ruoŧa ja Suoma oahpaheddjiid máhtu ja ovttastahttit giellačoagganemiid.</p>
<p>Buot sámegielat leat rašes dilis ja leat biddjojuvvon UNESCO áitojuvvongielaid listui. Sámediggi oaidná ahte eanet ja eanet suohkanat bohtet sámegiela hálddašanguvlui. Seammás oaidnit ahte ohppiid lohku geain lea sámegiella nubbingiellan vuođđoskuvllas njiedjá. Sámedikki ulbmi</p>
<p>Sámediggi dáhttu váikkuhit dasa ahte stáhta eiseválddit čuvvot internašuvnnalaš geatnegasvuođaid maidda Norga lea iežas čatnan, mat gusket dasa ahte sápmelaččain nugo eamiálbmogis lea riekti oažžut oahpahusa sámegielas ja sámegillii. Dat galgá dáhpáhuvvat nu ahte diekkár oahppu ii galgga leat lassin eará oahpahussii ja dovdot liige noađđin.  Ferte strategalaččat bargat skuvlla oamasteddjiid, ohppiid ja váhnemiid miellaguottuiguin sámegiela ektui. Sámegielmáhttu ja sámi kulturmáhttu lea dehálaš liigegelbbolašvuohta maid barggu oktavuođas dávjá atnet árvvus, dat lea oahppái ja rávisolbmui gii oahppá sámegiela duppalgelbbolašvuohta mii lea ávkkálaš sihke sámi ja dáru servodagas. Dán barggus lea dárbu doalahit lagas ja buori gulahallama singuin geat ieža dovdet skuvlaárgabeaivvi; oahppit, váhnemat dahje oahpaheaddjit. Sámediggi lea oaidnán ahte Finnmárkku fylkasuohkan lea 2011 rájes virgáibidjan sierra ohppiidáittardeaddji fylkka joatkkaskuvllaide. Sámedikki oaivila mielde lea dárbu ásahit našunála sámi ohppiidáittardeaddji man bargun lea bearráigeahččat ožžot go sámi oahppit duohtavuođas oahpu maid sis lea riekti oažžut. Dálá dilis lea Mánáidáittardeaddji ja Sámediggi mat galggaše bearráigeahččat sámi mánáid vuoigatvuođaid, vaikko guovddáš eiseválddiin lea ge bajemusdási ovddasvástádus bearráigeahččat sámegieloahpahusa.</p>
<p> Geahča Todal J. (2007) <em type="italic">Samisk språk i Svahken sijte</em>: lullisamegiela ealáskahttin mánáidgárddis ja skuvllas. </p>
<p>4.2.3 Riekti oažžut kvalitehta dáfus buori oahpu ja buori oahppanbirrasa</p>
<p>St.dieđáhusas nr.31 Kvalitet i skolen (Skuvlla kvalitehta) (2007 -2008) bijai ráđđehus 3 mihttomeari vuođđooahpahussii;</p>
<p>Buohkat geat gerget vuođđoskuvllas, galget hálddašit golbma vuođđogálgga mat addet sidjiide</p>
<p>vejolašvuođa beassat searvat joatkkaoahpahussii ja bargoeallimii.</p>
<p>Buot oahppit ja fidnooahppit geat nákcejit dan, galget čađahit joatkkaoahpu ja oažžut</p>
<p>gelbbolašvuođaduođaštusa man vuođul dohkke viidáseappot studeret dahje álgit bargat.</p>
<p>Buot oahppit ja fidnooahppit galget searvadahttejuvvot ja muosáhit ahte sii nákcejit.</p>
<p>Diet mihttomearit fertejit maid guoskat sámi ohppiide, sámi geahččanguovllus. Dat mielddisbuktá earet eará ahte sámi oahppit dahje oahppit geat leat geargan sámi vuođđoskuvllas, galget máhttit lohkat, čállit ja ovdanbuktit sámegillii. Sámegiella lea reaidofága, identitehtanannenfága ja kulturguoddi fága.</p>
<p>Dat ahte oahppit ožžot sámegieloahpu maid sis lága mielde lea riekti oažžut, ii dárbbaš iešalddis mearkkašit dan ahte oahppit ožžot kvalitehta dáfus buori oahpu. Ja ahte fállojuvvo sámegiel oahppu dahje oahppu sámegillii ii dárbbaš mearkkašit dan ahte oahppanbiras dan báikkis gos oahpahus čađahuvvo lea buorre. Ollu sámi ohppiin lea buorre beaivválaš dilli skuvllas, gos ožžot oahpahusa sihke sámegielas ja sámegillii. Oahppan oahpaheaddjit addit sidjiide oahpu maid sis lea geatnegasvuohta oažžut. Muhto leat maid sámi oahppit geat eai oaččo dakkár oahpu mii sidjiide addá buoremus ávkki sámegiela ja kultuvrra oahppamis.</p>
<p>Raporttat ja jearahallamat, mat leat dahkkon váhnemiiguin, skuvllaid oamasteddjiiguin ja oahpaheddjiiguin, duođaštit Sámediggái ahte hástalusat leat eanas čadnon dasa ahte leat unnán sámegielat oahpaheaddjit, unnán oahpponeavvut ja ahte sámegielat oahpaheddjiin lea unnán gelbbolašvuođanannen.  Duođaštuvvo maid ahte sámi oahpaheaddjefierpmádagaide lea dárbu ja ahte leat earenoamáš hástalusat luohkáin main leat máŋgga ceahki oahppit ja váttis heivehit oahpaheami. Nordlandsforskning nubbe oasseraporta Fra plan til praksis (Plánas duohta eallimii)geahčada oppalaš čuolmma, mii lea: Movt lágiduvvo oahpahusprográmma eamiálbmogiidda? Dakkár prográmma mii sihkkarastá dohkálaš oahpu iežas eavttuid vuođul ja seammás maid čuovvu oahppoplánaid áigumušaid ja gel</p>
<p>Sámediggi oaidná ahte vuođđoskuvla ja joatkkaoahpahus sáhttá máŋgga suorggis buoriduvvot, nu ahte sihkkarastá buori kvalitehta ja láhčá ohppiide buori oahppandili. Buorre oahpaheapmi bidjá johtui oahppama, ja oahpaheaddji lea dien barggu movttiidahtti. Man ollu ávkki oahppit ožžot oahpahusas, vuolgá das ahte leat go sis fágalaš čeahpes oahpaheaddjit main lea sámi kulturmáhttu ja giellačehppodat, ja geat máhttet iešguđetlágan oahppanvugiid ja málliid ja. Sámediggi lea duhtavaččat áican ahte ođđa oahpaheaddjeohppui lea máhttu sámegielas, kultuvrras ja servodateallimis váldojuvvon mielde gelbbolašvuođagáibádussan, ja ahte leat mearriduvvon gelbbolašvuođagáibádusat oahpaheddjiide geat galget oahpahit sámegielas. Sámediggi oaidná maid ahte sámi oahpahusas lea stuora bargun ovddidit ja nannet sámegiel tearbmabarggu ovddosmanu buot sámegielain.</p>
<p>Sámediggi oaivvilda ahte eaktun buori oahpahussii lea ahte oahppis leat oadjebas rámmat ja ahte beassá dovdat iežas oassin searvevuođas. Bures lihkostuvvan oahpaheapmi lea maid dan duohken ahte lea go oahppandilli bissovaččat buorre. Ollu ohppiin lea unnán miella oahppagoahtit sámegiela. Sivvan dasa leat earet eará praktihkalaš hástalusat. Máŋggain raporttain boahtá ovdan ahte oahpaheami lágideapmi ii leat duhtadeaddji. Muhtun oahppit šaddet oažžut sámegielaoahpahusa lassin dábálaš ohppui, ja dávjá hui unohis áiggiid. Sámegiel oahpaheami čohkkejit máŋgga guovllus dávjá ovtta skuvlii, danin go leat unnán oahpaheaddjit.</p>
<p>Sihke čielggadeami ovddideami oktavuođas dievasčoahkkimii, eaŋkilolbmuid jearahallamiin ja álbmotčoahkkimiin leat ožžon čielgasit dihtosii ahte leat ollu hástalusat mat gusket gáidosisoahpaheapmái. Daddjojuvvo hui čielgasit ahte gáidosisoahpaheami ferte buorebut ovttastahttit skuvlla oahpaheapmái muđui, ja ferte maid bidjat gáibádusa oahpahussii mii fállojuvvo.</p>
<p>Eatnasat geat čuvvot gáidosisoahpaheami, leat okto oahppodilis, eai ge leat oassin joavkkus. Dáhpáhuvvá maid ahte oahppit šaddet čohkkát unna lanjažiin dahje earalágan unohas lanjain šearpma ovddas, almmá veahki haga.  Diekkár oahppobiras ii leat dohkálaš, ja ferte ge miha čielgaseappot oažžut ovdan ahte lea skuvlaoamasteaddji geatnegasvuohta láhčit mánáide geat ožžot gáidosoahpahusa buori oahppanbirrasa. Diekkár oahppanbiras maid dás čilget lea oahpahuslága ulbmiliid vuostá. Diekkár oahpaheapmi gáibida teknihkalaš čovdosiid mat doibmet ja earenoamáš buori ovttasbarggu skuvllain gosa oahppit gullet ja singuin geat fállet oahpahusa. Muhtun oahpaheaddji logai ge” Mii vásihit dávjá teknihka mii ii doaimma ja oahppit masset oahppanmovtta. Vuostáiváldi skuvllat eai leat vuoruhan konferánsabiergasiid, muhto geavahit skype”.</p>
<p>Nuoramus oahppit dárbbašit eanemusat oahpaheaddji gii lea luohkkálanjas oahpaheamen. Dat gáibida ruhtajuolludemiid ja buori láhčima, ovdamearkkadihte jus livččii veahkkebargi gii sáhttá oahppi veahkehit praktihkalaččat. Diekkár oahpahus gáibida fas ahte lea hui lagas ovttasbargu gaskal oahpaheaddji ja veahkkebargi.  Eará hástalusat leat ahte váilot ovttastahttejuvvon oahppofálaldagat, ahte ii biddjojuvvo sadjásaš jus sámegielaoahpaheaddji lea eret, dahje ahte oahppit eai beasa čuovvot eará dáhpáhusaid skuvllas. Sámediggi áigu ságastallagoahtit departemeanttain, ja dan ságastallama áššin lea sihkkarastit buoret kvalitehta ja ovddosdiehtima sámegiel oahpahussii, maiddái de go dakkár oahpaheapmi čađahuvvo gáidosisoahpaheapmin.</p>
<p>Hospiterenortnet lea mávssolaš dan dáfus ahte oahppi oažžu vejolašvuođa hárjehallat giela ovttas earáiguin. Hospiteren galggašii leat lunddolaš oassi oahpaheamis, muhto dan ortnega geavahit hui máŋggaládje. Ollu ohppiide ii fállojuvvo hospiteren dahje eai beasa oasálastit intensiivaoahpaheapmái nugo giellalávggodeapmái.</p>
<p>Sámediggeráđđi álggahii 2010:s Verddeprošeavtta, man ulbmil lea ráhkadit sámi ja dáru mánáide hospite</p>
<p>Sámediggi lea dorjon Sámi lohkanguovddáža mii lea Sámi allaskuvllas Guovdageainnus. Sámediggi oaidná ahte diet guovddáš oažžu guovddáš doaimma oahpahusa heiveheamis, bagadallamis ja maiddái kursadoaimmain mat galget sihkkarastit sámi ohppiide ja rávisolbmuide kvalitehta dáfus buori oahpahusa. Sámi lohkanguovddáš lea sámi oahpahusa resursaguovddáš mii galgá earenoamážit bargat oahpahusáššiiguin mánáidgárdedásis gitta allaohppui. Sámi lohkanguovddáš bargá viidát njálmmálaš ja čálalaš sámegielgeavaheami váste ja nu maid lohkan-, čállin- ja giellaovdánahttimiin sámi servodagas.</p>
<p>Guovddáža váldobargosuorgi lea lohkan-ja čállinoahpaheapmi ja njálmmálaš giellageavaheami nannen. Dat mearkkaša ahte galget nannet ja ovddidit njálmmálaš sámegielgeavaheami oahpahusvuogádagas, nannet máŋggagielatvuođa- ja giellaealáskahttinmáhtu ja juohkit dieđuid lohkan-ja čállinovddideami birra. Guovddáš doaimmaha maid dutkan- ja ovdánahttindoaimmaid dáin fágasurggiin.</p>
<p>Sámi lohkanguovddáža ruhtadit Sámediggi, Ođasmahttin-, hálddahus-ja girkodepartemeanta ja Máhttodepartemeanta gitta 2012 rádjái. Sámediggi dáhttu guovddáža bissovaš doaibman, ja áigu guovddáš eisdeválddiide čilget ahte lea dárbu sihkkarastit guovddáža bissovaš doaibman boahtteáigái ja láhčit dasa ovdánanvejolašvuođaid.</p>
<p>4.2.4 Kulturskuvla, astoáiggeortnet ja leaksolohkanveahkki</p>
<p>Kulturipmárdus, gulahallan, hápmašuvvan ja iešvuođadovddu ovddideapmi leat dehálaš oasit oahpahusas. Oahppit galget beassat ovddidit iežaset estehtalaš beliid ja hutkáivuođa, vásihit ilu go besset juoidá ávdnet ja hálddašit, ja go besset máhtu geavahit. Go mánát álget skuvlii, de sii leat juo čohkkegoahtán estehtalaš gelbbolašvuođa tennjemiin, lávlumiin, rollastoahkamiin, dánssain ja neaktimiin ruovttus, ustibiiguin ja mánáidgárddis. Lea ge hui mávssolaš ahte mánát ja nuorat ožžot vejolašvuođa nannet ja ovdánahttit dien gelbbolašvuođa vásáhusaiguin, oahpus ja oahpu geavaheamis. Dan barggus lea kulturskuvla ja skuvllaid astoáiggiortnet (SAO) dehálaččat.</p>
<p>Skuvllaid astoáiggeortnet (SAO) lea suohkana fálaldat mánáidskuvlla mánáide vuosttaš luohká rájes gitta njealját luohkkái. Mánát geain leat earenoamáš dárbbut, sáhttet anit ávkki dien fálaldagas gitta 7.luohká rádjái. SAO lea dehálaš báiki gos mánát besset vásihit ja searvat iešguđetlágan doaimmaide maid vuođđun lea sin iežaset kultuvra. Kultuvrra ja giela gaskkusteamis leat vuorasolbmot dehálaš olbmot, nu maiddái skuvllaid astoáiggeortnegis. Sámi dáidda-ja kulturovdanbuktimat galget leat lunddolaš ja mávssolaš oassin kulturskuvllas ja astoáiggeortnegis. Máhttolokten-sámi oahppoplánabuktosa oppalaš oasis, kapihttalis <span type="quote">”Oahpaheami prinsihpat”</span> daddjo: <em type="italic">Ovttasbargu gaskal skuvlla, kulturskuvlla, báikkálaš joavkkuid ja servviid, ja </em></p>
<p><em type="italic">ovttasbargu earáiguin báikkálaš servodagas rahpá mánáide ja nuoraide vejolašvuođaid ovddidit iežaset návccaid ja čehppodaga, go besset searvat máŋggabealát sosiála searvevuođaide ja kulturdoaimmaide. </em></p>
<p>Suohkan lea oahpahuslágas geatnegáhttejuvvon doalahit almmolaš musihkka-ja kulturskuvlafálaldaga. Oahpahusláhka dadjá ahte: <em type="italic">Buot suohkaniin galgá juogo alddineaset dahje ovttas eará suohkaniiguin leat musihkka-ja </em></p>
<p><em type="italic">kulturskuvlafálaldat mánáide ja nuoraide, mii lea organiserejuvvon skuvlla oktavuhtii ja kultureallimii muđui. </em></p>
<p>Olmmoš hábmejuvvo maid dáidaga ja kultuvrra muosáhemiin. Sámi oahppit galget oažžut vejolašvuođa oahpásnuvvat sámi dáidagii ja kultuvrii skuvlla dáiddafágain. Kulturskuvllat leat iešguđetládje organiserejuvvon, ja eai ge fálaldagat leat seammaláganat suohkanis suohkanii. Muhtun suohkaniin fállet eanas ohppiide saji kulturskuvlii, muhto ollu suohkaniin leat mánát ja nuorat vuordinlis</p>
<p>Ráđđehusa ulbmil lea kulturskuvlalokten 2014 rádjái. 2010 čavčča buvttii lávdegoddi maid Máhttodepartemeanta lei nammadan raportta Kulturlokten – kulturskuvla buohkaide.</p>
<p>Lávdegoddi galggai earet eará dárkileappot geahčadit daid hástalusaid ja vejolašvuođaid mat leat go nanne kulturskuvlla, vuođđoskuvlla ja Skuvllaid astoáiggeortnega ovttasbarggu, ja oainnusindahká iešguđetlágan molsaeavttuid mat nannejit ovttadássásaš kulturskuvlafálaldaga buot mánáide govttolaš haddái. Dakkár kulturskuvlla mas lea buorre kvalitehta ja mii buresdoaibmi vugiin nákce atnit ávkin veahkkeváriid mat leat gávdnamis. Raportta sáddejuvvui gulaskuddamiidda. Sámediggi oaivvilda ahte sámi mánáin ja nuorain galget maid leat seamma dásis fálaldagat kulturskuvllas ja astoáiggeortnegis go eará mánáin ja nuorain Norggas. Sámediggi presiserii gulaskuddancealkámušastis man mávssolaš kulturskuvla lea sámi mánáide ja nuoraide, ja danin fertejit ge kulturskuvlla rámmaeavttut ja fálaldagat heivehuvvot sámi kultuvrii. Ollu kulturskuvllain lea sámi sisdoallu. Muhtun báikkiin lea ovdamearkkadihte duodji dahje teáhterčájahallan ja joavkolávlun sámegillii. Sámediggi vuordá ahte sámi suohkanat vuoruhit nuoraide kulturskuvlafálaldagaid, ja eará kulturdoaimmaid mánáide ja nuoraide suohkaniin. Sámedikkis leat sierra doarjjaortnegat mánáid ja nuoraid kulturdoaimmaide. Dán bušeahttapostii bohtet juohke jagi hui ollu ohcamat.</p>
<p>Sámi kultuvra galgá leat oassin Kultuvrralaš skuvlalávkkas, ja Sámedikkis lea fylkasuohkaniid ovttasbargošiehtadusaid vuođul geatnegasvuohta bearráigeahččat ahte Kultuvrralaš skuvlalávka sisttisdoallá konkrehtalaš gaskkustandoaimmaid main lea sámi sisdoallu. Kultuvrralaš skuvlalávkka doaimmaid ulbmil lea veahkehit mánáid ja nuoraid oažžut oktavuođaid rastá suohkanrájiid.</p>
<p>4.2.5 Buorebut čalmmustahttit oahpu heiveheami ja joatkkaoahpahusa ollašuhttima</p>
<p><em type="italic">NOU 2009:18 Rett til lærning</em> (Vuoigatvuohta ohppui), čujuha ahte juohke njealját mánnái dahje </p>
<p>nuorraolbmui šaddá dárbu lágidit liige čuovvoleami dahje oahpu heiveheami, muhtun áiggi, dahje čađa áiggi, vai oažžu buoremus ávkki oahpahusas. Nu lea maid sámi ohppiid dilli. Sámediggi dáhttu buorebut čalmmustahttet makkár ovddasvástádus suohkaniin ja eará almmolaš veahkehanásahusain lea mii guoská doaimmashehttejuvvon sámi mánáide ja nuoraide, ja movt sin ja sin váhnemiid árgabeaivi lea, makkár heivvolaš oahppofálaldaga ožžot sii.  Sámediggi oaidná earenoamáš dárbbu čuovvut dán váttis čuolmma, rastá suohkanrájiid, vai mánát ja sin váhnemat eai dárbbaš geavahit ollu olmmošlaš návccaid rahčat oažžut dakkár oahpu maid sin mánáin lea vuđolaš vuoigatvuohta oažžut.</p>
<p>Sámediggi oaidná dárbbu hukset buori gelbbolašvuođa earenoamášpedagogihka suorggis.  Sámi oahppit mat dárbbašit earenoamášoahpu, deaivvadit dávjá veahkeheddjiiguin geain ii oppanassiige leat, dahje geain lea hui unnán máhttu sámegielas ja kultuvrras. Dat sáhttá dovdot lassinoađđin váhnemiidda ja sáhttá buot vearrámus dilis mielddisbuktit boasttu árvvoštallama. Sámediggi dáhttu oažžut sámegiela ja sámi kultuvrra oassin guoskivaš oahppoinstitušuvnnaide. Dat lea oassi barggus ahte nannet seammadássásaš earenoamášpedagogalaš fálaldaga sámiide geat dan dárbbašit. Maiddái lea dárbu gozihit ahte Sámi earenoamášpedagogalaš doarjja (SEAD) oažžu buriid rámmaeavttuid vai buoremus lági mielde nagoda áimmahuššat iežas riikkaviidosaš doaimma. Lea maid mávssolaš álggahit veahkkedoaimmaid nu árrat go vejolaš.</p>
<p>Sámi álbmoga oahppodássi lea nanosnuvvagoahtán. Sámi statistihkka čájeha gal ahte ain leat hástalusat, earenoamážit joakkaoahpahusa čađaheamis. Skuvlaheaitin lea váttisvuohta mii guoská maiddái sámi ohppiide. Sámedikki melas lea buorre go St. dieđáhus nr. 22 (2010-2011) Mangfold – Mestring – Muligheter, Ungdomstrinnet (Valljivuoh</p>
<p>Ráđđehus lea álggahan golmmajagáš prošeavtta NY GIV - Gjennomføring i videregående opplæring.  (Joatkkaoahpahusa ollašuhttin OĐĐA MOVTTAIN). Máhttodepartemeanta lea bovden Sámedikki mielde referánsajovkui mii galgá čuovvut viidásit barggu. Sámediggi lea nammadan Mats Steinfjell dikki ovddasteaddjin OĐĐA MOVTTAIN našunála referánsajovkui.</p>
<p>Prošeavttas lea golbma (3) oasse-prošeavtta: Áigemolsunprošeakta – vuođđoskuvllas joatkkaoahpahussii Čuovvolanprošeakta – čuovvolit ohppiid geat eai ollašuhte joatkkaoahpahusa Statistihkkaprošeakta mii galgá ovddidit ja ráhkadit oktasaš statistihkkii árvvoštallanvuogi movt árvvoštallat lea go ulbmiliid olahan.</p>
<p>Áigemolsunprošeakta álggahuvvui 2010 čavčča ja galgá bistit golbma jagi, namalassii 2013 lohppii. Váldobargun lea čuovvut ohppiid geat eanemusat bártidit oahpuin maŋŋel 10.luohká vuosttaš termiinna. Dan birra lea eanet čilgejuvvon Dieđáhusas Stuoradiggái nr . 22 (2010-2011) Valljivuohta – Nákcen – Vejolašvuođat, Nuoraiddássi.</p>
<p>Sámedikki mielas lea buorre go ráđđehus lea álggahan NY GIV (OĐĐA MOVTTAIN) prošeavtta, mii lea stáhta, fylkasuohkaniid ja suohkaniid ovttasbargoprošeakta, man doaibman lea buoridit ohppiid eavttuid nagodit ollašuhttit oahpahusa ja ceavzit joatkkaoahpahusa. Maiddái sámi oahppit dárbbašit vásedin láhččojuvvon doarjaga ja čuovvoleami, nu ahte maiddái sidjiide láhččojuvvojit buoret eavttut nagodit ollašuhttit joatkkaoahpu.</p>
<p>Sámediggi oaidná earenoamáš dárbbu čuovvolit sámi nuoraidskuvlaohppiid, vai gii ge ii heaittáše skuvllas. Dat guoská áibaida sámi bárdnemánáide nuoraidskuvladásis, geahččalit eastadit sin vai eai heaitte skuvllas, danin go bártnit sáhttet álkibut heaitit joatkkoahpahusas. Lea hui dárbu oažžut sámi ovddasteaddji OĐĐA MOVTTAIN prošektii, vai oažžu buoret ipmárdusa das makkár hástalusat sámi ohppiin leat; mii lea sivaid go sii heitet joatkkaoahpahusas, ja makkár dárbbut leat ásahit praktihkalaččat heivehuvvon oahpu sihke vuođđoskuvlii ja joatkkaskuvladássái.</p>
<p>Eará dehálaš oahpahuspolitihkalaš nannensuorgi lea sierra fágaskuvllaid hábmen oassin joatkkaoahpahussii ja nannen dihtii fidnofágaoahpu joatkkaoahpahusas. Sámediggedieđáhus ii leat nu viiddis, ja danin eat gieđahala fidnofágalaš oahpahusa sierra dán dieđáhusas. Almmatge dat lea suorgi maid Sámediggi čuovvu ja lea oassi doaibmaplánain mat ráhkaduvvojit oahpahuspolitihkkii.</p>
<p xml:lang="nob">4.2.6 Entreprenørdoaibma</p>
<p>Sámediggi oaivvilda ahte joatkkaoahpahusdásis lea dehálaš arvvosmahttit searvat Ungt Entreprenørskap searvái (Nuorra Barggahandoaibmi)mii lea riikkaviidosaš eaktodáhtolaš organisašuvdna mii bargá oahpahusa entreprenørdoaimmain ja fálla iešguđetlágan prográmmaid nuoraidskuvlla rájes allaohppui. Go diekkár skuvllaid entreprenørdoaimmaid sámi sisdoallu čalmmustahttejuvvui, de leat sámi joatkkaskuvlaoahppit birgen bures riikka nuorra entreprenøraid searvvis. 2006:s lágidii Sámediggi nuoraidkonferánssa <span type="quote" xml:lang="nob">”Funky Business”</span>, man fáddán lei sámi entreprenørdoaibma. Sihke sámi joatkkaskuvllaid ja Ráissa joatkkaskuvlla Ungt Entreprenørskap nannendoaimmain ledje buorit bohtosat.</p>
<p>4.2.7 Vuorasolbmot riggodahkan skuvllas</p>
<p>Otná servodagas lea sámegiella stuora stáhtagielaid deattu vuolde. Eambbo go goassege ovdal leat ge sámi giellaguoddit nu mávssolaččat ja sin ferte geassit oahpahussii mielde, vai oahppit besset hárjanit nannet hupmangiela ságastallamiin ja bargguid bokte. Ná logai muhtun oahpaheaddji: <span type="quote">“Man áinnas sávašin ahte mus livččii ”</span> giellačeahppi” veahkkin. Dovddan iežan nu okto gielladilis ja smiehtan ahte giellahárjehallan šattašii miha buoret jus čađat livčče guokte rávisolbmo luohkkálanjas.”</p>
<p>Servodateallin, bearašdilit ja árbevirolaš ealáhusat leat rievdan, dat dovdo maid sámi servodagain. Ovdalašáiggi orro olb</p>
<p>Ollu skuvllain leat prošeavttat main geavahit vuoras olbmuid veahkkin lohkanhárjehallamiin vuođđoskuvllas, dahje go galget oahppat árbevieruid ja árbevirolaš bargguid. Lea hui dárbu skuvlaoktavuođas atnit árvvus áiggiid čađa čohkkejuvvon máhtu mii áhkuid ja ádjáid buolvvas lea. Giela oahpaheamis ja kulturárbevieruid gaskkusteamis sáhttet vuoras olbmot leat čeahpes veahkit. Vai diekkár čehppodaga geavaheapmi ii šatta dušše muhtun oktonas oahpaheaddji beroštumi duohkái, de dat ferte čadnojuvvot olles skuvlavuogádahkii.</p>
<p>Sámediggi dáhtošii čalmmustahttet árbemáhtu buorebut olggobealde luohkkálanja, ja sávvá áinnas buresboahtima prošeavttaide mat nannejit árbevirolaš bargguid oassin dábálaš oahpahussii. Sámediggi oaidná ollu ovddidanvejolašvuođaid jus eanet geavahivčče goađástallanskuvllaid, meahcástanskuvllaid, meahcceskuvllaid ja geasseskuvllaid go oahpahusas galgá nannet árbebargguid ja árbemáhtu. Sámediggi oaidná maid dárbbu deattuhit ahte fertejit gávdnot metodat movt diekkár oahpahusa kvalitehta galgá sihkkarastit.</p>
<p>4.3 NANNENSUORGI 3: Oahpahusa lágasmearriduvvon ja struktuvrralaš rámmat</p>
<p>Goalmmát nannensuorgi mii guoská dasa movt sihkkarastit sámi ohppiide seammadássásaš oahpahusa, lea lágaid ja struktuvrraid dásis. Vaikko mis livčče ge doarvái dieđut sámi ohppiid rivttiid birra, de lea aŋkke álo dárbu bearráigeahččat oahpaheami, ahte dat lea doarvái buorre ja ollašuvvá go ohppiid riekti oažžut oahpu sámegielas ja sámegillii duohtavuođas. Dál lea nu ahte fylkamánnet čađahit bearráigeahččama, sihkkarastin dihtii ahte oahppit ožžot lágas mearriduvvon oahpu. Sámedikkis ii leat dálá lágaid ja systema mielde bearráigeahččandoaibma. Diekkár bearráigeahččandoaimma galggašii Sámediggi oažžut, danin go Sámedikkis lea dat gelbbolašvuohta mii dárbbašuvvo bearráigeahččat sihke dan ožžot go oahppit oahpu sámegielas/sámegillii, ja maiddái oahpahusa buorrevuođa. Dat ahte Sámediggái addit bearráigeahččanválddi livččii dasa lassin maid doaibma mii sáhtášii buorebut geassit ovdan sámi mánáid vuoigatvuođaid ja maiddái čalmmustahttit dan ahte addet go báikkálaččat suohkaniin miehtá riikka duohtavuođas sámi mánáide dan oahpu maid sis lea riekti oažžut.</p>
<p>Sámedikki mielas ii leat vuogas ahte leat goabbatlágan rievttit oahpahussii sámegielas/sámegillii sámegiela hálddašanguovllus ja dan olggobealde, ja ahte lea maid dadjamuš das leat go vuođđo- vai joatkkaskuvllas. Oahpahuslága mearrádusaid berre divodit, earet eará berre árvvoštallat heaitit geavaheamis doahpaga <span type="quote">“sámi guovlu”</span>, go dat dávjá lea oalle moive doaba. Dasa lassin berre nannet vuoigatvuođa beassat gazzat oahpu sámegielas dahje sámegillii, ja berre čielggadit vejolašvuođa válljet sámegiela ođđadárogiela sadjái joatkkaskuvllas.</p>
<p>Sámediggi oaidná maid dárbbu rievdadit lága mii guoská riektái oažžut sámi oahpponeavvuid. Dálá láhka dadjá dušše dan ahte dáru mánáin ja nuorain lea riekti beassat geavahit dárogiel oahpponeavvuid, muhto seamma riekti ii leat sámi mánáin ja nuorain beassat geavahit sámi oahpponeavvuid.</p>
<p>Dan birra lea Mánáidáittardeaddji cealkán dan oktavuođas go buvttii cealkámuša dan birra makkár vuoigatvuođat ođđadárogielohppiin leat oažžut parallealla ođđadárogielat oahpponeavvuid. Gulaskuddancealkámuš ii guoskan sámi mánáid ja nuoraid gáibadussii oažžut parallealla sámi oahpponeavvuid. Almmatge váillaha Mánáidáittardeaddji sullasaš presiserema sámi oahpponeavvuide. Mánáidáittardeaddji cealká ahte váttisvuođat mat leat skáhppot ođđadárogiel parallealla oahpponeavvuid, ja eahpečielggasvuođat dan hárrái makkár oahpponeavvuide gáibádus guoská, dáidet leat vel stuorábut go smiehttá sámi ohppiid vuoigatvuođaide oažžut sámi oahpponeavvuid/oahpponeavvuid sámegillii. Davviriikkalaš mánáidáittardeaddjiraporta <span type="quote" xml:lang="nob">"Retten til medvirkning for samiske barn og unge"</span> (Sámi mánáid ja nuoraid mieldeváikkuhanriekti) lea dušše okta ollu dieđuin mat duođaštit ahte sámi mánáid oahpponeavvodilli ii leat dohkálaš. Dás sáhttá maid čujuhit árvvoštallamii maid Oahpahusdirektoráhtta lea ožžon Finnmárkku Fylkamánnes. Mánáidáittardeaddji cealká:</p>
<p><em type="italic">”Mánáidáittardeaddji lea ovdal juo bivdán Oahpahusdirektoráhta árvvoštallat berrešii go bidjat gáibádussan ahte galget ráhkaduvvot sámegiel paralleallaoahpponeavvut. Oahpahusdirektoráhtta lea reivves Mánáidáittardeaddjái (sin ref 2008/702) čielgasit dadjan ahte oahpahuslága § 6-2 guoská maid dasa ahte lea riekti oažžut sámi oahpponeavvuid vuođđoskuvllas. Mánáidáittardeaddji oaidná ahte dáidá leat váttis gáibidit beare ollu sámegiel paralleallaoahpponeavvuid, dan dáidá praktihkalaččat šaddat váttis čađahit. Mánáidáittardeaddji oaidnu lea almmatge ahte maiddái sámi oahpponeavvuid dáfus lea dárbu dárkileappot čilget vuoigatvuođaid ja dan makkár ovddasvástádus skuvlaoamasteaddjis lea.  Danin mii bivdit ge direktoráhta dárkileappot guorahallat movt sáhtášii buorebut sihkkarastit sámi mánáid vuoigatvuođaid mat gusket sámi oahpponeavvuide.”  </em></p>
<p>Oahpahusdirektoráhtta lea reivves Mánáidáittardeaddjái cealkán ahte oahpahuslága § 9-4 vuođul lea ohppiin geain lea sámegieloahppu riekti oažžut dan fágas oahpponeavvuid. Dasa lassin čállá oahpahusdirektoráhtta reivvestis ahte joatkkaoahpahusa ohppiin lea riekti oažžut sámi oahpponeavvuid, muhto ii fal sámegillii.</p>
<p>Mánáidáittardeaddji čujuha dasa ahte leat ollu sámi joatkkaskuvllat sámegiela hálddašanguovllus gos buot oahpahus lea sámegillii, muhto geavahit dárogiel oahpponeavvuid. Mánáidáittardeaddji ballá ahte veadjá leat váttis oažžut ohppiid šaddat doaibmi guovttegielagin go šaddá oahpaheamis geavahit dárogiel oahpponeavvuid. Nugo Mánáidáittardeaddji lea ipmirdan, de váilot oahpaheaddjit ja fágaolbmot geat máhttet doarvái bures sámegiela, ja ahte nuorat geat áigot joatkit lohkat sámegiela alladásis, dávjá leat ožžon nu heajos oahpu sámegielas ahte eai deavdde sisabeassangáibádusaid. Danin bivdá Mánáidáittardeaddji direktoráhta guorahallat dárkilit ahte berrešii go lágas nannet ahte galgá leat riekti oažžut sámegiel oahpponeavvuid maiddái eará fágain go sámegielas joatkkaskuvllas.</p>
<p>Mii guoská oahpahusa struktuvrralaš rámmaide, nugo mat guovlluid mielde juohkin; gos sáhttá ohcat joatkkaskuvlii, de lea dárbu dan buorebut oktiiheivejit ja gulahallat Sámedikkiin ja fylkasuohkaniiguin geat leat joatkkaskuvllaid ovddasvástideaddjit. Dávjá diekkár guovlluid mielde juohkin ii heive árbevirolaš sámi ássanminstarii ja kultuvrralaš čanastagaide mat olbmuin leat. Sámediggi lea ovdamearkkadihte ožžon dihtosii ahte Kárášjoga nuorat, geat hálidivčče álgit joatkkaskuvlii Áltái, gos sámi biras leat viidát go Nuorta-Finnmárkku gávpogiin, eai beasa dan dahkat danin go fylkasuohkan lea mearridan eará guovlojuohkima joatkkaoahpahussii. Sámedikki ja fylkasuohkana ovttasbargošiehtadus sáhttá veahkehit čilget fylkasuohkanii ovddasvástádusa ja dihtomiela das makkár beroštumiid fertejit vuhtiiváldit go plánejit oahpahusfálaldagaid dahje go árvvoštallet heaittihit fálaldagaid mat sámi nuoraide leat dehálaččat.</p>
<p>Geahča Mánáidáittardeaddji gulaskuddancealkámuša mii guoská oahpahuslága kapihtal 17 láhkaásahusrievdanevttohussii, ”Krav</p>
<p>om språklig paralellutgaver”, beaiváduvvon 11.2.2009 Guovlluin gos sámi resursaguovddážat/gilit leat geográfalaččat hui bieđgguid, nugo ovdamearkkadihte lullisámi guovlluin, sáhttá leat oalle hástalus sihkkarastit buori oahppofálaldaga vai ii dárbbašivčče geavahit gáidosisoahpaheami. Diekkár guovlluid hástalus lea ge movt suohkanat, fylkamánne, fylkasuohkan, Sámediggi ja eará ásahusat sáhtáše juogadit ovd</p>
<p xml:lang="nob">4.4 NANNENSUORGI 4: RÁVISOLBMUIDOAHPAHUS</p>
<p>4.4.1 Rávisolbmuidoahpahuslága ja láhkaásahusaid rievdadeamit main lea mearkkašupmi sámi oahppolihtuide ja sámi álbmogii.</p>
<p>Sámediggeráđi politihkalaš álginjulggaštusas áigodahkii 2009-2013, daddjo:</p>
<p><em type="italic">” Mii áigut bargat dan badjelii ahte láhččojuvvo dilli nu ahte rávis sápmelaččat, geat eat eai máhte sámegiela, galget beassat háhkat dárbbašlaš vuođđomáhtu heivvolaš oahpahusas. Mii áigut ovddidit oahpahusvuogádaga gos buot sámi mánáin, nuorain ja rávisolbmuin leat buorit oahppansajit gos máhtu ja giela ja kultuvrra ovddidit.”. </em></p>
<p>Váldooassi dálá rávisolbmuidoahpahuslágas bođii fápmui ođđajagimánu 1. beaivvi 2010. Dat bođii ovddit 1976 rávisolbmuidoahpahuslága sadjái, mii váldojuvvui eret fámus seamma beaivvi. Láhka lea Tronlávdegotti ávžžuhusaid čuovvoleapmi, gč. NOU 2007:11 Oahppolihttu – ealliáiggi oahppu. Rávisolbmuidoahpahusláhka lea dál vuosttažettiin doarjjaláhka, mii mudde oahppolihtuid organiserenvuogádaga ja friddja gáidosisoahppoinstitušuvnnaid.   Dán lága ulbmil lea ovddidit eallináiggi oahpu dan láhkái ahte láhčit buori dili organiserejuvvon oahppodoaimmaide bálddalaga formálalaš oahpposystemain. Láhka galgá movttiidahttit olbmuid geavahit oahppodoaimmaid gos buohkain galgá leat vejolaš ovddidit oahpu ja gelbbolašvuođa, ja dan láhkái nannet juohkehačča ovdáneami ja dustet dárbbuid mat servodat-ja bargoeallimis leat.</p>
<p>Rávisolbmuidoahpahuslága láhkaásahus biddjojuvvui fápmui seamma beaivvi, ja lea máŋgga dáfus deháleabbo go iešalddis diet láhka. Lea láhkaásahus mii mearrida praktihkalaš barggu ja gáibádusaid mat leat čadnon oahppodoaimmaide.</p>
<p>Ođđa rávisolbmuidoahpahuslága áššis leat leamaš ráđđádallančoahkkimat/konsultašuvnnat. Sámediggi ja Máhttodepartemeantta bohte ovttaide Sámedikki posišuvnnaid dáfus. Deháleamos rievdadusat leat ahte sámi oahppolihtuin eai šat dárbbaš leat doaimmat miehtá riikka. Sámediggi lea maid duhtavaš dainna go sámi oahppolihtut galget leat mielde fievrredeamen árbedieđuid ja árbemáhtu boahttevaš buolvvaide. Dat lea Sámedikki mielas hui mávssolaš lasáhus, danin go árbemáhttu lea kulturárbi maid galgá sihkkarastit ja fievrredit viidáseappot. Nubbe dehálaš lasáhus lea ahte vuosttašoahpahus/analfabetisma galgá maid gullat láhčindoarjjaortnega vuollái, jus diekkár oahpahus gáibida earenoamáš láhčinbarggu mii šaddá liigegollun oahppolihttui. Lea earenoamáš mávssolaš ahte rávisolbmot geat leat massán eatnigiela ja dárbbašit earenoamážit lágiduvvon oahpaheami ožžot seamma vejolašvuođaid oahppat giela. Sámediggeráđi mielas lea buorre go bođiimet ovttaoaivilii áššis ahte gáibidit oahppodoaimmaid ja miellahttosearvelogu oahppolihtuin vai nagodit doalahit doaimmaid. Ráđđádallamiin čielggai maid ahte boahtte háve go galget njuolggadusaid ja doarjjaortnegiid árvvoštallat, de galgá Sámediggi árabut váldojuvvot dan bargui mielde ja galgá bovdejuvvot ráđđádallamiidda.  Doarjja sámi oahppolihtuide árvvoštallojuvvo sierra ja jus dan árvvoštallama vuođul gávnnahuvvo ahte galgá láhkaásahusa dahje njuolggadusaid rievdadit, de dat galgá dahkkot ráđđálaga Sámedikkiin</p>
<p>4.4.2 Sámi oahppolihtut</p>
<p>Mis leat dál guokte sámi oahppolihtu. Dat lea Sámi oahppolihttu (SOL) ja Mearrasámiid oahppolihttu (SSF). Sámi oahppolihtut leat hui mávssolaččat rávisolbmuid oahpaheami oktavuođas. Sámi oahppolihtut leat dehálaš lassin formálalaš oahppovuogádagaide ja dain leat dehálaš bargamušat sihke giela ja árbedieđuid oahpaheamis sámi servodagas. Sámi oahppolihtut galget maid gaskkustit dieđuid sápmelaččaid ja sámi dilálašvuođaid birra olles almmolašvuhtii. Sámi oahppolihttu /SOL lea Norgga Sámiid Riikkasearvvi oahppolihttu. SOL lágida ollu ja máŋggalágan kurssiid báikkálaš servviiguin sávaldagaid mielde. Kursset lágiduvvojit ov</p>
<p>4.4.3 Maid rávisolbmuidoahpahus mearkkaša dálá bulvii</p>
<p>Dat ahte ollu rávisolbmot miehtá Sámi leat massán gielas ovddeš áiggi dáruiduhttinpolitihka sivas, čájeha ahte lea dárbu addit gielladoarjaga dálá ohppiide vuođđo-ja joatkkaskuvllas. Ollugiin otná váhnenbuolvvas eai leat seamma vejolašvuođat go earáin veahkehit iežaset mánáid leavssuiguin ja doarjut sin giela oahppamiin. Leat stuora erohusat otná váhnenbuolvva giellamáhtus, dađi mielde makkár báikkálaš servodagas leat. Mis leat váhnemat geat hupmet ja čállet sámegiela, mis leat váhnemat geat hupmet sámegiela, muhto eai máhte lohkat ja mis leat váhnemat mat eai máhte hupmat eai ge čállit sámegiela. Ollu váhnemat eai vállje sámegiela vuosttašgiellan iežaset mánáide danin go dovdet ahte ieža eai máhte nu bures sámegiela ahte sáhtáše mánáid veahkehit. Ohppiid beaivválaš dilli skuvllas lea ollu čadnon dasa makkár sámegieldoarjaga sii ožžot ruovttus ja lagasbirrasis ja man oidnosis sámegiella lea doppe. Dat maid duođaštuvvo Máhttolokten – sámi árvvoštallamis.</p>
<p>Sámegielas lea gollegiela árvu. Buot olbmuide lea eatnigiella iešalddis juo stuora árvu, ja dan bisuheami ii dárbbaš earaládje šat ákkastallat.  Oahpahuslága mielde lea juohke suohkan ja fylkasuohkan vuođđo- ja joatkkadási oahpu ovddasvástideaddji. Sámediggi oaidná ahte jus giela galgá nákcet ovddidit, de dat gáibida ahte láhčá kurssiid dálá váhnemiidda. Dat lea hui stuora hástalus. Sámediggi lea ožžon diehttevassii ahte buot sámi guovlluin barget dál hui áŋgirit iešguđetlágan rávisolbmuid oahppofálaldagaiguin.</p>
<p>Sámediggeráđđi vuordá sámi oahppolihtuid álggahit iešguđetlágan sámi fáttáin kurssiid mat sáhttet veahkkin fievrredit árbedieđuid ja árbemáhtu boahttevaš buolvvaide. Sámi máhttu sáhttá ipmirduvvot nu máŋggaládje, dađi mielde guđe bealde dasa vállje lahkonit. Dat lea maid dehálaš sámi máhttu mii sáhttá nannet oasseválddiid sámi kultuvrra ja iešvuođadovddu.</p>
<p>4.4.4 Viđa-jagáš oahpahusprográmma rávisolbmuide</p>
<p>Sámediggi lea addán Sámi allaskuvlii bargun álggahit ja čađahit 5-jagáš oahpahusprográmma sámegielas rávisolbmuide, oassin giellaprográmmas mii lea jurddašuvvon dan oassái álbmogis davvi, -lulli- ja julevsámi guovlluin geat eai máhte sámegiela. Oahpahusprográmma rávisolbmuide galgá heivehuvvot báikkálaš dárbbuide. Sámediggi deattuha ahte Sámi allaskuvla dán barggus váldá mielde sámi giellabirrasiid Norggas. Giellaoahpaheamis galgá leat báikkálaš čanastat, ja vuolggabáikin galget leat báikkálaš vuogit movt áimmahuššat ja nannet báikkálaš sámi iešvuođadovddu. Oahpahusprográmma rávisolbmuide lea huksejuvvon ná:</p>
<p>a) Álgokurse 1 sámegielas,  b) Álgokurse 2 sámegielas  c) Sámi lohkanbádjefáddá</p>
<p>Ulbmilin lea ahte 5-jagáš giellaprográmmain álggahuvvojit doaimmat maid boađusin galggašii leat ahte eanebut geavahišgohtet sámegiela viššalit. Rávisolbmuidprográmma ulbmiljoavku leat buohkat geat eai máhte sámegiela viiddis geográfalaš guovllus ja ábaida dain guovlluin gos dáruiduhttinpolitihkka lea dahkan eanemus vahága. Dat doaibma čađahuvvo lagas ovttasbarggus báikkálaš giellaguovddážiiguin ja giellabirrasiiguin. Giellaprográmmabarggus leat sámi giellaguovddážat dehálaččat. Maiddái sámi oahppolihtut sáhttet leat ovttasbargoguoimmit, nu ahte buot giliin Sámis sáhtáše leat vejolašvuođat searvat dán dehálaš giellaprográmmii. Dát giellaprográmma galgá ovddiduvvot buot golmma sámegillii ja fálaldagat galget speadjalastit báikkálaš identitehta.</p>
<p>Ulbmil ovddosguvlui lea beassat johtui kurssiiguin lulli-ja julevsámi guovlluin, ja maiddái stuorámus gávpogiin Norggas. Kursset galget veahkehit sin geat eai máhte sámegiela oahppat fas giela maid leat massán, ja maiddái leat veahkkin sámegielagiidda oahppat lohkat ja čállit sámegiela. Dáinna prográmmain galgá maid leat vejolaš čohkket studere</p>
<p>Lea čájehuvvon ahte maŋŋel go lea álggahan oahpahusprográmma rávisolbmuide, de leat eanebut geat hálidit lohkat sámegiela viidáseappot. Oahpahusprográmma rávisolbmuide lea maid ávkkálaš veahkki váhnemiidda geat galget iežaset mánáid veahkehit leavssuiguin. Áiggi vuollái lea áigumuš álggahit metodihkka-ja pedagogihkkakurssiid, ja lohkan-ja čállinkurssiid rávisolbmuide geat máhttet hupmat sámegiela. Sámegiela ovddideapmi ja nannen lea okta dain stuorámus hástálusain mii gávdno sámi servodagas.</p>
<p>4.4.5 Rávisolbmuidoahpahus suohkaniid ja fylkasuohkaniid ovddasvástádussan</p>
<p>Lea suohkaniid ovddasvástádus áimmahuššat rávisolbmuid rievtti oažžut oahpu vuođđoskuvladásis, muhto dain leamaš unnán ulbmillaš oahppofálaldagat rávisolbmuide vuođđodásis.</p>
<p>Otná dilli sámegiela hálddašanguovllu suohkaniin lea ahte olbmuide galget fállat bálvalusa goappešat gillii. Buohkain geat barget suohkanhálddahusain sámegiela hálddašanguovllus galgá leat dárbbašlaš vuođđomáhttu sámegielas, eandalii lohkamis ja čállimis vai nagodit hálddašit iežaset barggu guoskivaš njuolggadusaid mielde.</p>
<p>Lea hui dehálaš dohkkehit eahpeformálaš máhtu mii nuorain, rávisolbmuin ja vuorasolbmuin lea árbevirolaš vuođđoealáhusain, ja máhtu mii guoská guđege guovllu sámiid árbevirolaš luonddugeavaheapmái.  Ollugat fertejit oažžut iežaset gelbbolašvuođa árvvoštallojuvvot ja oažžut gelbbolašvuođaduođaštusa.</p>
<p>Ráđđehusa prográmma mii guoská bargoeallima vuođđogelbbolašvuhtii (BSA) St. dieđ. nr. 44 (2008-2009) Utdanningslinja (Oahppolinnjá), dulkojuvvo sámi geahččanguovllus. Guhkes áiggi dáruiduhttema geažil leat ollu rávis sápmelačča geain ii leat vuođđomáhttu sámegielas. Sámediggi oaivvilda ahte vuođđogálggaid hálddašeapmi lea dehálaš go galgá nákcet čuovvut bargoeallima hástalusaid ja nuppástusaid. Norgga stáhta lea vuođđuduvvon guovtti álbmoga eatnamii, ja orro ge lunddolaš ahte go stáhta álggaha miehtá riikka fidnodagaide siskkáldas kurssiid, de daidda galget gullat maiddái sámi guovlluid bargosajit.</p>
<p>4.5 I NANNENSUORGI 5: Sámedikki rolla ja váldi</p>
<p>Nugo oaidná kapihttalis mas čilgejuvvo hástalusat, de lea dárbu čielggadit Sámedikki rolla oahpahuspolitihkas. Mii oaidnit ahte leat ábaida guokte gažaldaga maid dás duohko ferte čielggadit:</p>
<p>Sámedikki áittardeaddji rolla; go galgá gozihit sámi mánáid ja nuoraid rievtti oažžut oahpu  Sámedikki rolla politihkalaš ja fágalaš orgánan eará eiseválddiid ja ásahusaid ektui</p>
<p>Máhttoloktema ja Máhttolokten-sámi árvvoštallan lea duođaštan ahte go galgá viidáseappot bargat sámi oahpahuspolitihkain, de lea dehálaš gávnnahit leat go governance-stivreneavttut doarvái, ja mii vejolaččat lea hehttehussan dasa ahte ii sáhte leat viiddis oasálastin ja eanet ovttasdoaibma dásiid ja institušuvnnaid gaskkas. Sámediggi lea konsultašuvnnain ja eará oktavuođain vásihan váilevaš oktilas ovttastahttima sámi oahpahusdoaimmain, ja Sámediggi ferte oažžut eanet stivren-ja ovttastahttinrolla sámi mánáid ja nuoraid oahppodilálašvuođaid ektui.</p>
<p>Árvvoštallan čájeha ahte fylkamánne lea hui guovddážis go galgá smiehttat buresdoaibmi sámi oahpahusa mii lea buorebut ovttastahttejuvvon. Dat lea danin go fylkamánnes leat ollu doaimmat, nugo informánta (guovddáš dieđuid gaskkusteaddji), bagadalli, láidesteaddji, bearráigeahččanásahus/kvalitehta dárkkisteaddji ja doarjjaortnegiid hálddašeaddji suohkaniidda, báikkálaš ja guovddáš dási čanastat ja gelbbolašvuođabirrasiid ja fylka/suohkaniid ovttastahtti. Sámediggi oaivvilda ahte Sámedikkis galgá sámi oahpahusáššiin seammalágan rolla go fylkamánnes, ja danin fertešii ge oažžut ovttastahttin ja bearráigeahččan ovddasvástádusa mii guoská sámi mánáide ja nuoraide. Dat gáibida ahte Sámediggái juolluduvvojit dan meare veahkkevárit ahte lea vejolaš áimmahuššat dieid bargamušaid. Se</p>
<p>Mii guoská eará eiseválddiid oktavuhtii, de dat gažaldat maid leat áigeguovdil dasto go sámelága divodišgoahtit ja go Sámediggi digaštallá movt ovddidit iežas rolla nugo politihkalaš orgána ja fágaásahus oahpahusáššiin. Sámedikki mielas lea lunddolaš ahte dikkis ain lea ovddasvástádus mearridit sáme oahppoplánaid, muhto hálida viidát ovddasvástádusa mii guoská eará fágaid oahppoplánaid sisdoalu mearrideapmái. Dán áššis lea lunddolaš gulahallat ain viidáseappot Máhttodepartemeanttain ovddasvástádusa juohkimis ja árvvoštallat láhkaásahusaid/láhkarievdademiid mat attáše Sámediggái eanet guovddáš saji oahppoplánaid sisdoalu mearrideamis, mat mearridit maid sámi oahppit galget oahppat. Sámediggi oaidná maid lunddolažžan ahte sámi oahpponeavvut ain leat Sámedikki ovddasvástádus, ahte lea Sámediggi mii ovddida strategiijaid, ulbmiliid ja doaimmaid dasa movt ain buorebut ovddidit oahpponeavvobuvttadeami ja movt dan kvalitehta sihkkarastit. Sámi lágádusat leat dál hui guovddážis oahpponeavvuid buvttadeamis. Sámedikki dievasčoahkkin vuoruha jahkásaš bušeahttamearrádusain makkár oahpponeavvuid sámi oahppit eanemus dárbbašit. Bušeahttavuoruhemiid evttoha Sámedikki hálddahus earet eará sierra oahpponeavvuid strategalaš plána vuođul.</p>
<p>Lea liikká sávaldat beassat dárkileappot árvvoštallat Sámedikki barggu nugo hálddašanorgána mii hálddaša stipeanddaid, oahppoplánaid ja nu ain, ja nuppe bealis lea oahpahuspolitihkalaš orgána mii politihkalaš orgánan ovddida strategiijaid.</p>
<p xml:lang="nob">5. SÁMEDIKKI BAJITDÁSIS OAHPAHUSPOLITIHKALAŠ STRATEGIIJAT JA MIHTTOMEARIT</p>
<p>Buot mánáin ja nuorain Norggas, maiddái sámi mánáin ja nuorain, lea riekti oažžut oahpu. Mánáin ja nuorain geat dárbbašit earenoamášoahpu, lea riekti dan oažžut. Riekti oažžut oahpu lea vuđolaš olmmošvuoigatvuohta mii lea nannejuvvon internašunála šiehtadusain ja konvenšuvnnain. Dien rievtti ferte bálddastahttit eará olmmošvuoigavuođaiguin mat sápmelaččain leat oktasaččat, sierra álbmogin, nugo iešmearridanriekti ON- 1966 konvenšuvnna oktasaš artihkkala 1 vuođul mii lea siviila ja politihkalaš vuoigatvuođaid ja ekonomalaš, sosiála ja kultuvrralaš vuoigatvuođaid birra.</p>
<p>Sámediggi áigu iežas oahpahuspolitihkas atnit ovdan dan ahte Norga lea vuođđuduvvon guovtti álbmoga eatnamiii, sápmelaččaid ja dáččaid. Dat bidjá sápmelaččaid earenoamáš dillái danin go leat Norgga eamiálbmot. Min bajitdási politihka ja min sámi servodaga višuvnnaid vuođđojuolggit leat min vuoigatvuođat nugo sápmelaččat, álbmot ja eamiálbmot. Mis lea vuoigatvuohta beassat ieža mearridit, leahket dásseárvosaččat earáiguin ja mis lea riekti suodjalit ja nannet min oktasaš identitehta, kultuvrra, servodateallima ja giela. Sámediggi oaidná dárbbu giddet eanet fuomášumi dasa movt Norga čuovvu olmmošvuoigatvuođaid standárddaid go guoská oahpaheapmái, ja earenoamážit makkár doaimmaid stáhta lea álggahan ja maid ferte álggahit vai sámi oahppit eai vealahuvvo skuvllas ja servodagas muđui. Sámediggi áigu nannoseappot bargagoahtit našunála ja internašunála dásis oainnusindahkat makkár hástalusat sámi mánáin ja nuorain leat go smiehttá givssideami, olggošteami ja čearddalaš vealaheami. Sámediggi áigu dárbbu mielde doaimmahit raportta heivvolaš bearráigeahččanorgánaide surggiin gos Norgga skuvlaásahusat eai vuhtiiváldde sámi mánáid ja nuoraid rivttiid, dainna ulbmiliin ahte giddet eanet fuomášumi eamiálbmogiid oahppanrivttiide maiddái internašunála dásis.</p>
<p>Sámediggi oaidná stuora dárbbu oainnusindahkat sámi ohppiid álbmotrievttalaš vuoigatvuođaid, maiddái danin vai oahppit ieža, váhnemat ja oahpaheaddjit ožžot eanet dieđuid dieid vuoigatvuođaid birra. Dán oktavuođas veajašii leat ávkkálaš ásahit ovttasbargodoaimma mas leat fárus ásahusat maiddá ášši guoská, nugo dásseárvo-ja vealahanáittardeaddji, mánáidáittardeaddj</p>
<p>Lea maid dárbu oažžut Norgga eiseválddiid ráđđálaga Sámedikkiin hábmet sámi oahpahussuorgái bajitdásis prinsihpaid miha čielgaseappot go dán rádjái leat dahkan. ON earenoamášdieđiheaddji, James Anaya, lea deattuhan ahte nie lea dárbu bargat ja dan berrejit Norgga eiseválddit čuovvolit. Sámediggi áigu dien barggu vuoruhit ja álggahit barggu man ulbmil lea ollislaččat geahčadit lágaid, oahppoplánabuktosiid ja eará rámmaeavttuid. Sámediggi áigu čuovvolit James Anaya rávvagiid mat gusket sámi mánáid ja nuoraid riektái oažžut oahpu.</p>
<p>Sápmelaččat leat okta álbmot njealji riikkas. Jus boahttevaš buolvvat ain galget vásihit ja dovdat sámi oktiigullevašvuođa, de lea áibbas dárbu lágidit sámi mánáide ja nuoraide dakkár oahpu mii vuođđoda ja nanne dien oktiigullevašvuođa; nugo giellaoahpu ja kulturoahpu. Sámediggi ferte ge ain jođihit buori ovttasbarggu Ruoŧa ja Suoma sámedikkiiguin ja sámi oahpahusa ovddasvástideddjiiguin Ruoššas, vai diet máhttovuođđu boahtá sadjái.</p>
<p>Leat ain unnán vejolašvuođat jođihit lotnolasoahpahusa rastá riikkarájiid, danin go Norggas, Ruoŧas, Suomas ja Ruoššas leat nu iešguđetlágan oahppovuogádagat. Danin lea ge áibbas dárbu ovddidit ollislaš oahpahuspolitihka mii láhčá sámi mánáide ja nuoraide vejolašvuođaid leat mielde riikkaidgaskasaš ovttasbargguin. Sámi mánát ja nuorat leat rájekeahtes olbmot dan ipmárdusas ahte sis lea oktasaš kultuvra, nanu sohkabáttit ja oktiigullevašvuohta eará riikkaid sámiiguin, ja sidjiide lea álki doaibmat gaskariikkalaččat. Buorre sámi oahpahuspolitihkka galgá sisttisdoallat dan ipmárdusa ahte sámi nuoraid vejolašvuođat beassat váldit oahpu eará riikkas galgá nannejuvvot. Jus dan galgá sáhttit duohtandahkat, de fertejit riikkaid lágat ja oahppoplánat harmoniseret.</p>
<p>Sámi Parlamentáralaš Ráđđi (SPR) lea sámedikkiin hui dehálaš ovttasbargoásahus, maiddái oahpahuspolitihkas. SPR mearrida bajemusdási politihkalaš ulbmiliid mat galget leat oktasaččat dan golmma Davviriikka sámedikkiin. Dat sáhttet leat earet eará oktasaš ulbmilat ja strategiijat dasa movt nannet dien golmma riikka oahpaheaddjeoahpu, oktasaš strategiijat ruošša sámiiguin mat gusket dasa movt lasihit dieđuid sápmelaččaid birra Ruoššas ja eará sullasaš barggut. SPR lea iežas dálá strategiijabarggu oktavuođas cealkán ahte lea stuora dárbu árvvoštallat oktasaš oahppoplánaid, ollessámi oahpponeavvuid ja davviriikkalaš oahpponeavvoráhkadeami sierra doaibman vai oažžu áigái buresdoaibmi oahpponeavvoráhkadeami.</p>
<p>Norgga Sámediggi, mii lea Sámi Parlamentáralaš ráđi lahttu, áigu ge čuovvolit barggu mii lea álggahuvvon nannen dihtii oahpahusa sámegielas ja kultuvrras sámi ohppiide Norggas, Ruoŧas, Suomas ja Ruoššas.</p>
<p>Sámediggi oaidná hui dehálažžan ahte davviriikkalaš sámekonvenšuvnna šiehtadallamiid boađusin šaddá konvenšuvdna mii njeaidá cakkiid mat dál leat heađuštussan riikkaidgaskasaš sámi oahpaheamis ja oahpahusas, ja mii dohkkeha sámi álbmogii iešmearridanrievtti. Sámekonvenšuvdna galgá nannet sámi mánáid ja nuoraid rievtti oažžut oahpu sámegielas ja sámegillii, dat galgá nannet Sámedikki rolla oahpahusáššiin ja váikkuhit dasa ahte oahpahusgažaldagaide šaddá stuorát beroštupmi davviriikkalaš sámepolitihkas. Sámedikki searvan šiehtadallamiin galggašii sihkkarastit ahte sámi mánáid ja nuoraid rievttit, nugo dat leat nannejuvvon mánáidkonvenšuvnnas, vuhtiiváldojuvvojit. Lea dehálaš juohkit sámi nuoraide dieđuid konvenšuvdnaevttohusa ja dan sisdoalu birra. Sámedikki oahpahusdieđáhus lea dehálaš vuolggabáiki šiehtadallamiidda mat dál leat jođus konvenšuvnna oktavuođas, almmá čanakeahttá šiehtadallanlávdegotti makkár ge dihto sátnádemiide dahje konvenšuvdnačállosiidda.</p>
<p>Sámedikki oahpahuspolitihkalaš bargu fanaha máŋgga dáfus sajáiduvvan rájiid maid siste dán rádjái leat hábmen sámepolitihka, danin go mi</p>
<p>Sámi mánáid ja nuoraid oahppanbiras galgá leat searvadahtti, doppe galgá kultuvrralaš girjáivuohta dohkkehuvvot, ii ge doppe galgga leat givssideapmi, olggušteapmi dahje čearddalaš vealaheapmi.</p>
<p>Sámediggi vuordá stáhta eiseválddiid álggahit earenoamáš doaimmaid mat eastadit sámi mánáid ja nuoraid olggušteami ja vealaheami dan sivas go sis lea sámi duogáš. Sámediggi čujuha dasa ahte ON Mánáidlávdegoddi lea rávven stáhtaid álggahit almmolaš áŋggirdemiid ja ráhkadit diehtojuohkinneavvuid ja oahppomateriálaid maid doaibma galgá leat dat ahte ožžut stuoraservodaga mánáid, nuoraid ja rávisolbmuid buorebut ipmirdit eamiálbmogiid kultuvrra ja servodateallima. Dan oktavuođas lea Sámedikki oainnu mielde Gáldus, Álgoálbmogiid vuoigatvuođaid gelbbolašvuođaguovddážis nanu máhttu, ja dan máhtu berre geavahit bargguin mat sihkkarastet sámi mánáid ja nuoraid olmmošvuoigatvuođaid vuhtiiváldima. Sámediggi áigu ain nannet ovttasbarggu eará eamiálbmogiiguin, maiddái oahpahusáššiin. Sámi nuorat sáhttet atnit stuora ávkki eará lonohallanortnegiin, gos besset eará eamiálbmogiiguin dovddiidit. Sámediggi oaidná ahte lea dárbu vel eanet dutkat sámi mánáidgárddiid ja skuvllaid, ja sávvá oktavuođa sámi máhttoinstitušuvnnaiguin mat sáhtáše diekkár dutkamiid čađahit.</p>
<p>Oahpahus galgá ráhkkanahttit sámi mánáid ja nuoraid sámi servodaga ja stuoraservodaga bargoeallimii. Sámediggi áigu leat mielde hábmet boahttevaš vuođđooahpahusa mii hukse vuđolaš sámi árvvuide ja gos oahpahusas lea alla buorrevuođadássi. Sámediggi ferte oažžut sámi oahpahusas bearráigeahččanrolla. Danin áigu Sámediggi bivdit ahte dan áššis álggahuvvojit konsultašuvnnat, main beassá čielggadit guđege ásahusa rolla sámi oahpahusas, ja maid boađus livččii lágaid rievdadeapmi mii sihkkarastá Sámediggái dan rolla maid diggi ieš hálida mii guoská bearráigeahččamii. Lunddolaš oassi diekkár konsultašuvnnain lea diehtojuohkin mas guđege ásahusa rolla čilgejuvvo ja maiddái dat ahte ásahusaid gaskasaš ovttasdoaibma šattašii buoret.</p>
<p>Sámedikki vuosttaš oahpahusdieđáhus čilge ahte lea dárbu divodit lágaid ja láhkaásahusaid. Go galgá vuhtiiváldit ohppiid vuoigatvuođa oažžut oahpu sámegielas ja sámegillii, ja vai ii galgga leat nu stuora erohus vuođđoskuvlla ja joatkkaskuvlla vuoigatvuođain, de ferte lágain dahje láhkaásahusain nannet ahte lea riekti oažžut sámegielas ja sámegillii oahpu joatkkaoahpahusas, ja ahte lea geatnegasvuohta fállat oahpu Máhttolokten – sámi oahppoplánaid mielde. Sámediggi ferte álggahit bargomannolaga man bargun lea geahčadit lea go dárbu álggahit sierra doaimmaid oččodan dihtii eanebuid válljet sámegiela nubbingiellan joakkaskuvllas.</p>
<p>Dat ahte leat váilon sámi oahpponeavvut lea leamaš váttisvuohtan juo dan rájes sámegiella šattai sierra fágan. Vaikko juohke jagi almmuhuvvojit ge ođđa oahpponeavvut, de eai leat vel gártan oahpponeavvut buot fágaide, eandalii eai julev-ja lullisámegillii. Sámediggi áigu jahkásaš bušeahtain vuoruhit oahpponeavvuid. Doaibmaplánain áigut árvvoštallat iešguđetlágan čovdosiid mat gusket oahpponeavvoráhkadeapmái.</p>
<p>Mii guoská sámi joatkkaskuvllaid hálddašeapmái, de lea Sámediggi dan oaivilis ahte dat skuvllat galget ain bissut stáhta hálddus. Sámedikki ipmárdusa mielde lea skuvllaid dálá stivrenmálle buorre. Dat sihkkarastá skuvllaide diehttevaš ekonomalaš ja fágalaš ovdáneami mii boahtá buorrin sihke skuvllaide ja daid ohppiide.</p>
<p>Sámediggi árvvoštallá gáidosisoahpaheami molsaeaktun maid sáhttá geavahit dakkár oktavuođain gos ii leat vejolaš láhčit dábálaš oahpaheami. Sámediggi oaidná ahte lea dárbu gáidosisoahpaheami ovttastahttit ja árvvoštallat man ollu ávkki oahppit ožžot dien mállet oahpahemiin. Gáidosisoahpaheapmi sáhttá goit unnimus mánáin njeaidit oahppanmovta. Oahppi iežas báikkálaš skuvlla sámegiel oahpaheami luohkkálan</p>
<p>Oahpahuspolitihkas galgá leat eanemus lági mielde oppalaš hábmi, mainna oaivvilduvvo ahte dat galgá guoskat buot sámegielaide ja galgá heivet buot guovlluide, sihke giliid ja gávpogiid ohppiide. Sámediggi diehtá ahte lulli-, julev-, bihtán-ja nuortalašgiella leat earenoamáš rašes dilis ja Sámediggi ferte ge oahpahuspolitihkas árvvoštallat lea go dárbu ásahit sierra doaimmaid mat sihkkarastet dieid gielaid.</p>
<p>Sámediggi dáhttu oažžut eanet beroštumi geavahit árbemáhtu oahpahusas. Sámi skuvllat ja eará skuvllat mat fállet oahpu sámegielas ja/dahje sámegillii berrejit buorebut geavahit vuođđun sámi árvvuid ja oahpahit ohppiide sámi máilmmiipmárdusa, sámiid historjjá ja servodateallima.</p>
<p>Vuoras sápmelaččat fertejit šaddat miha eanet guovddážii oahpahusdoaimmain. Sis hálddašit divrras árbemáhtu, ja danin ferte ásahit oahpahusoktavuođas sajiid gos eahpeformálalaš árbemáhtu sáhttá geavahit oahpaheamis. Diekkár sajiid sáhttá skuvlaoamasteaddji ásahit oassin skuvlavuogádahkii, muhto daid sáhttá maid ásahit sámi institušuvnnaid oktavuhtii mat juo gávdnojit. Sámedikki mielas lea hui buorre go Sámi allaskuvla lea álggahan sierra prošeavttaid maid ulbmil lea dokumenteret, gaskkustit ja vurkkodit árbedieđuid ja árbemáhtu. Sámediggi oaidná ahte lea dárbu formaliseret dan movt árbemáhtu sáhttá oahpaheamis geavahit, ja oaidná ahte lea dárbu ásahit guovddáža gos hutket metodaid movt sámi árbedieđuid ja árbemáhtu sáhttá fievrredit viidáseappot.</p>
<p>Sámediggi oaidná ahte sámi skuvllaid oahpaheaddjit ja sámegieloahpaheaddjit dárbbašit earenoamáš gealbudahttindoaimmaid. Earet eará lea dárbu nannet gelbbolašvuođa sámegiela čállin-ja lohkanoahpaheamis, guovttegielatpedagogihkas ja nana oahpahanmálliid geavaheamis. Gávdnojit metodat mat hui bures doibmet giellaoahpaheamis, ja dan suorggis lea maid dárbu nannet gelbbolašvuođa. Duodji, máŋggakultuvrralaš áddejupmi ja eamiálbmotpedagogihkka leat eará suorggit main maiddái lea dárbu nannet gelbbolašvuođa. Oahpaheddjiid našunála lassioahpahanstrategiijas lea gelbbolašvuođalokten eŋgelasgielas mielde, mii maiddái dárbbašuvvo sámi skuvllain. Almmatge sáhttá leat dárbu heivehit dien lassioahpu eŋgelasgiela oahpaheamis nu ahte dat buorebut heive ohppiide geain lea sámegiella vuosttašgiellan. Viidáseappot lea dárbu čohkket lasi máhtu das movt sámegiella, kultuvra ja árbemáhttu sáhttá fievrreduvvot skuvlii, dan oktavuođas maid movt sámegiela ja luonddufága árbemáhtu sáhttá váldit oassin servodatfágii, matematihkkii ja eará fágaide, ja movt vuoras sápmelaččaid máhtu sáhttá váldit atnui oahpahusas. Sáhttá maid leat dárbu lasihit gelbbolašvuođa geahččaladdan-ja ovddidanbargguin, akšuvdnadutkamiin dahje sullasaš doaimmain.</p>
<p>Sámedikki mielas lea hui dárbbašlaš ásahit buriid birrasiid gos oktavuohta gaskal Sámedikki ja sámi ohppiid, oahpaheddjiid ja váhnemiid sáhttá doaimmahuvvot. Lea dárbu čađahit eanet iskkadallamiid skuvllain main sámi oahppit leat mielde, danin go Sámedikki oahpahuspolitihka hábmemis lea dehálaš oažžut mielde dan maid oahppit ieža muosáhit. Sámediggi oaivvilda ahte lea hui dehálaš sihkkarastit dan ahte našunála geahččalemiin ja earalágan iskkademiin galget sámi ja dáru oahppit leat ovttadássásaččat.</p>
<p>Sámediggi atná árvvus dan barggu maid sámi váhnemat, ádját ja áhkut ja earát barget vai sihkkarastet ahte sin iežaset mánát, áhkkubat, áddjubat ja eará sogalaččat ožžot vuoigatvuođa oahppat sámegiela ja oažžut oahpu sámegillii.  Sámediggi dáhttu oažžut johtui bissovaš sámi riikaviidosaš váhnenfierpmádaga masa sihkkarastojuvvo bargodilli. Sámi váhnema jietna ferte ain gullot našunála lávdegottiin mat barget oahpahusfágalaš ja politihkalaš áššiiguin.</p>
<p>Sámedikki oahpahuspolitihka bajemusdási ulbmil lea ahte sámi ohppiin galget leat seammadássásaš oahppofálaldagat go dáru ohppiin. Danin áigu Sáme</p>
<p>Sámediggi hálida ain čalmmustahttet ovdaskuvla-ja oahpaheaddjeoahpu, ja sámegiela lohkama, ja áigu árvvoštallat sierra doaimmaid vai oččošii eanet sámi nuoraid válljet dieid oahpuid. Sámi servodat dárbbaša ain miha eambbo sámegiel oahpaheddjiid go dál leat. Sámedikki mielas lea maid dárbu árvvoštallat doaimmaid mat sihkkarastet ahte eanebut ožžot gelbbolašvuođa beassat oahpaheaddjeohppui. Sámedikki oahpahuspolitihkka galgá maid ovddidit strategiijaid ja doaimmaid mat galget buoridit oahpaheddjiid bargoeavttuid. Gávpogiin lea mánáin dávjá johtti sámegieloahpaheaddji, ja su bargobeaivvis sáhttet leat oalle ollu čuolmmat.</p>
<p>Sámediggi oaidná ahte galggaše leat eanebut geat fievrredit giela viidáseappot. Sámediggi hálida ain doalahit rávisolbmuidoahpahusa čalmmis, ja áigu árvvoštallat joatkit rávisolbmuid oahpahusprográmma man ovddasvástideaddji dál lea Sámi allaskuvla. Sámediggi oaidná dárbbu ásahit movttiidahttindoaimmaid vai eanebut movttáskit sámástit. Vuoras sámit geat eai leat beassan oahppat sámegiela, lea okta dakkár joavku mii dárbbašivččii earenoamáš čalmmustahttima. Sámediggi sávvá ahte álggahuvvoše buorit oahppofálaldagat sápmelaččaide geat eai máhte lohkat ja čállit sámegiela, ja áigu ge gulahallagoahtit muhtun oahpahanásahusaiguin mat sáhtáše kártet man muddui diekkár oahpaheapmái lea dárbu.</p>
<p>Sámediggi lea duhtavaš dainna go lea ásahuvvon Sámi lohkanguovddáš. Lohkanguovddáža doaibma lea stuora ávkin sámegiela oahpaheamis vuođđoskuvladási, dat sihkkarastá buori giellaoahpu. Sámedikki mihttomearri lea oažžut guovddáža bissovaš doaibman.</p>
<p>Sámediggi oaidná ain dárbbu dutkat ja árvvoštallat Máhttoloktema vásáhusaid. Nordlandsforskning oasseraporttat, mat lea ráhkaduvvon oassin prošeavttas Máhttolokten 2006-sámi árvvoštallan, leat ávkkálaččat go galgá viidáseappot bargat sámi ohppiid vuoigatvuođain oažžut oahpu sámegielas ja sámegillii. Sámediggi dáhttu vel lagat gulahallama Oahpahusdirektoráhtain Máhttolokten 2006 árvvoštallama čuovvolanbargguin. Sámediggi vuordá loahpalaš raportta mii galgá ilbmat skábmamánus 2011. Oasseraporttaid bohtosiin leat oaidnán ahte sámegielaoahppu ja oahppoplánaid atnuiváldin lea oba iešguđetlágan giellaguovllus giellaguvlui, ja maiddái skuvllas skuvlii. Dasa leat iešguđetlágan sivat, sihke dat ahte ii leat heivehuvvon biras ja eai leat biddjojuvvon doarvái árjanat dan bargui. Go loahpalaš raporta lea gárvvis, de áigu Sámediggi dan bohtosiid guorahallat dárkilit, ja geahččat makkár doaimmaid fertešii álggahit vai oažžut seammadássásaš skuvlla ja oahpu buot sámi ohppiide ja fidnoohppiide, gos sii ain ásaše.</p>
<p>Sápmelaččaid oktasaš vuoigatvuođat leat vuoigatvuođat mat sápmelaččain leat nugo okta álbmot. Oahpahussuorggis lea Sámedikkis hui dehálaš doaibma go galgá dieid vuoigatvuođaid hoitát. Sámediggi lea sápmelaččaid álbmotválljejuvvon ásahus, ja iešalddis dan olis lea dikkis autonomiija. Dasa lassin lea maid čielggas ahte Sámediggi lea sierra riektesubjeakta mii ii leat čadnon ráđđehussii. Dat mearkkaša ahte ráđđehus ii sáhte instrueret Sámedikki politihkalaččat ja ii sáhte dasa duvdit bargamušaid maid diggi ieš ii hálit.</p>
<p>Oahpahus- ja oahpahansuorggis dáhttu Sámediggi oažžut čielgasit rolla. Diekkár čielggadeapmi ferte dahkkot siskkáldasproseassain gos geahččá Sámedikki iežas organiserema ja makkár arenat ja reaiddut Sámedikkis leat fievrredit searvadahttin oahpahuspolitihka boahtteáiggis. Jus galgá nákcet sihkkarastit sámi mánáid ja nuoraid rivttiid ja dan ahte sii ožžot buori oahpu, de ferte Sámediggi oažžut válddi bearráigeahččat sámegieloahpahusa.</p>
<p>Go galgá áimmahuššat sápmelaččaid oktasaš vuoigatvuođaid, de lea dárbu nannet sámiid iešstivrenrievtti, nugo dat lea čállojuvvon álbmotriektái, vai Norgga eiseválddit ollislaččat dan dohkkehit ja váldet dan oassin riikka lágaide. </p>
<p>Sámediggi hálida arena gos sáhttá digaštallat bajitdási oahpahuspolitihkalaš áššiid, mat livčče láidesteaddjin eaŋkiláššiide ja detáljadási bargguide. Dan oktavuođas lea lunddolaš smiehttat lea go dárbu ollislaččat ođasmahttet sámelágas daid osiid mat meannudit Sámedikki ja oahpahuslágas daid osiid mat gusket Sámedikki váldái. Ja dasto lea dehálaš ahte konsultašuvdnačoahkkimiid bohtosat dovddusindahkkojuvojit viidát buot departemeantta ja direktoráhta ossodagaide ja seammaládje maid siskkáldasat Sámedikkis.</p>
<p xml:lang="nob">6. EKONOMALAŠ JA HÁLDDAHUSLAŠ VÁIKKUHUSAT</p>
<p>Go Sámediggi dohkkeha Sámedikki oahpahusdieđáhusa, de dat maid lea bidjan sadjái muhtun dehálaš prinsihpalaš beliid Sámedikki oahpahuspolitihkas. Dattege ii leat dieđáhussii čállojuvvon buot maid sáhtášii čállit áigeguovdilis oahpahuspolitihkas. Ovdamearkkadihte lea fága-ja diibmojuohkin sámegielas stuora oahpahuspolitihkalaš ášši maid Sámediggi ferte gieđahallat sierra doaibman. Dieid váttisvuohtačuolmmaid eat leat vuđolaččat meannudan dán dieđáhusas, danin go dat lea mohkkás áššesuorgi, ja go vel lea nu ahte Oahpahusdirektoráhtta áigu sáddet gulaskuddamii bargojoavkku evttohusaid mii lea guorahallan vejolaš eará mállet fága-ja diibmojuohkima.</p>
<p>Lea maid sávaldat ahte áigeguovdilis oahpahuspolitihkalaš áššiid galgá sáhttit ovddidit Sámedikki dievasčoahkkimii, gos meannudit viidáseappot daid bajitdási strategiijaid ja prinsihpalaš guorahallamiid mat oahpahusdieđáhusas čilgejuvvojit.  Lea maid dehálaš juohkit dieđuid Sámedikki oahpahusdieđáhusa birra sámi birrasiin ja stáhta eiseválddiide geain lea bajemus dási ovddasvástádus mearridit oahpahuspolitihkalaš rámmaid lágain ja láhkaásahusain.</p>
<p>Dieđáhus lea nannen ahte lea dárbu ođasmahttit earet eará sámelágas ja oahpahuslágas daid osiid mat gusket sámegieloahppanriektái Norggas vuođđoskuvladásis.  Dasa dáhtošii Sámediggi ođasmahttet ja lasihit refušuvdnamáksinmeriid- ja doarjjamáksinmeriid mat gusket sámegieloahpahussii. Dat lea bargu maid Sámediggi áigu vuoruhit earet eará bargojoavkkus mii galgá árvvoštallat suohkaniid sámepolitihka. Dan joavkkus lea maid mielde KS. Sámediggi oaidná stuora dárbbu lasihit oahppostipeandarámmaid sin várás geat váldet alladási oahpu sámegielas ja lohket sámi oahpaheaddjeoahpu. Sámegielaid doaibmaplána sáhtášii leat vejolaš reaidu man vuođul sáhtášii luvvet eanet ruđaid stipeanddaide ja sihkkarastit ahte suohkanat ožžot máksojuvvot duohta goluid mat dain leat dan oktavuođas go fállet sámegieloahpu. Sámediggi čujuha ráđđehusa Sámegielaid doaibmaplánii, ja oaidná hui čielgasit ahte lea dárbu nannet ekonomalaš váikkuhandoarjagiid mat sihkkarastet rávisolbmuide sámegielaoahpu miehtá riikka.</p>
<p>Mii guoská Sámedikki stipeandarámmaide ja eará ekonomalaš váikkuhusaide mat čuvvot earet eará Máhttolokten-sámi, de lea ge hui dehálaš ahte eandalii Ođasmahtten-, hálddahus-ja girkodepartemeanta, searválaga Máhttodepartemeanttain, čuovvolit daid signálaid maid Sámediggi iežas bušeahttabargguin ovddida sámi servodaga ovddas.</p>
<p>Jus Sámediggi galgá nannet barggus sámi oahpahussuorggis ja nannet ovttasdoaimma eiseválddiiguin nu ahte nákce čuovvut iešguđetlágan doaimmaid maid guovddáš eiseválddit álggahit, nugo ovdamearkkadihte doaimmaid mat eastadit nuoraid heaitimis joatkkaskuvlla, áŋggirdandoaimmaid oččodit eanebuid ohcat oahpaheaddjeohppui ja nu ain, de dat eaktuda ahte Sámediggi beassá searvat čuovvolanbargguide ja duohtavuođas oažžu vejolašvuođa vuoruhit miha buorebut go dál.  Gáibiduvvo lagat gulahallan stáhta eiseválddiiguin Sámedikki ekonomalaš rámmaid hárrái mat gusket našunála oahpahusdoaimmaid čuovvoleapmái ja Sámedikki iežas oahpahuspolitihkalaš doaimmaide.</p>
<p>Sámediggi hálida earenoamážit deattuhit daid ekonomalas váikkuhusaid mat ovdalaš áiggiid dáruiduhttinpolitihkka lea dagahan, m</p>
<p>Sámediggeráđđi áigu ráhkadit sierra doaibmaplánaid sámi oahpahuspolitihkkii, ja dasa lassin čuovvolit sámediggedieđáhusa oahpahussuorggi bušeahta ovddideami oktavuođas, Sámedikki jahkásaš bušeahttameannudemiin. Dan oktavuođas áigu Sámediggi oainnusindahkat konkrehtalaš ekonomalaš dárbbuid, ja áigu lagas ovttasbarggus guoskivaš departemeanttaiguin ságastallat doaibmaplána doaimmaid birra.</p>
<p>Girjjálašvuohta:</p>
<p xml:lang="nob">Aikio-Puoskari, U. (2006): <em type="italic">Rapport om den samiska undervisningen i grundskolorna i Norden. En nordisk jamførelse </em></p>
<p><em type="italic">med utgångspunkt i undervisningens grundförutsättningar, (Raporta sámi oahpahusa birra Davviriikkaid vuođđoskuvllain. Davviriikkalaš bálddastahttin man vuolggabáikin leat vuođđooahpahusa eavttut)</em>, Sámi Parlamentáralaš </p>
<p>Ráđđi/Sámediggi, Anár, Suopma.</p>
<p>Sámegielaid doaibmaplána – dilálašvuohta 2010:s ja viidásit nannen 2011. Oslo: Ođasmahtten-, hálddahus- ja girkodepartemeanta.</p>
<p>Máhttodepartemeanta, Sámediggi, Oahpahusdirektoráhtta (2008): <em type="italic">Máhttolokten – sámi oahpponeavvobuvttus. </em></p>
<p><em type="italic">Sámi oahppoplánat dárogillii ja sámegielfága oahppoplánat lulli-, julev- ja davvisámegillii.</em>  </p>
<p>Lund, S. Boine, E. Broch Johansen, S. (2005): Sámi skuvlahistorja 1/ Saemien skuvle-vaajese 1/ Samisk skolehistorie 1. Davvi Girji, Kárášjohka/Karasjok.</p>
<p xml:lang="nob">NIFU STEP Norsk institutt for studier av innovasjon, forskning og utdanning og Institutt for lærerutdanning og skoleutvikling ved Universitetet i Oslo (2009): Kunnskapsløftet – tung bør å bære? Underveisanalyse av styringsreformen i skjæringspunktet mellom politikk, administrasjon og profesjon (Máhttolokten – lossa noađđi guoddit? Stivrenvuogi dađistaga analyseren; ruossalaga politihkain, hálddahusain ja profešuvnnain), Raporta 42/2009</p>
<p>Nordlandsforskning (2009): Sámegieloahppu LK06-sámi mielde. Oahppoplánaid ja ovdalaš doaimmaid atnuiváldima analyseren, NF-raporta nr. 3/2009</p>
<p xml:lang="nob">Nordlandsforskning (2010): Fra plan til praksis. Erfaringer med Kunnskapsløftet Samisk (LK06S) (Plánas duohta dillái. Máhttolokten – sámi vásáhusat), NF-raporta nr. 6/2010</p>
<p>Nordlandsforskning (2011): Rett til samiskopplæring. Ideal eller realitet (Riekti oažžut sámegieloahpu. Doaivva vai duohta dilli), NF-raporta nr. 3/2011</p>
<p xml:lang="nob">NOU 2007:11 Studieforbund – læring for livet (Oahppolihtut – olles eallináiggi oahppan)</p>
<p>NOU 2009:18 Rett til læring (Riekti oažžut oahpu) Bargojoavkku raporta mas ledje mielde Máhttodepartemeantta, Sámedikki ja Oahpahusdirektoráhta lahtut (2007): De statlige samiske videregående skolene – vurdering av framtidig forvaltningsansvar (Stáhta sámi joatkkaskuvllat – boahttevaš hálddašanovddasvástádusa árvvoštallan).</p>
<p>Bargojoavkku raporta mas ledje mielde Máhttodepartemeantta, Sámedikki ja Oahpahusdirektoráhta lahtut (2010): Tiltak for å effektivisere utvikling og produksjon av samiske læremidler (Doaimmat mat galget leat veahkkin buoridit sámi oahpponeavvuid ráhkadeami ja buvttadeami).</p>
<p>Bargojoavkku raporta mas ledje mielde Máhttodepartemeantta, Sámedikki ja Oahpahusdirektoráhta lahtut (2011): Fag- og timefordeling for elever som har samisk opplæring (Fága-ja diibmojuohkin ohppiide geain lea sámegieloahppu).</p>
<p xml:lang="nob">Bargojoavkku raporta: Sametingets rettslige stilling og brev fra Lovavdelingen 26 januar 1995 (Sámedikki riektedilli ja Láhkaossodaga ođđajagimánu 26.beaivvi 1995 reive).</p>
<p>Rätten til delaktighet och inflytande för samiska barn och ungdomar (2008): Ett samarbetsprojekt mellan Barnombudsmannen i Finland, Barneombudet i Norge och Barnombudsmannen i Sverige. (Sámi mánáid ja nuoraid riekti beassat searvat ja leahket mieldeváikkuheaddjin): Ovttasbargoprošeakta mas ledje mielde Suoma Mánáidáittardeaddji, Norgga Mánáidáittardeaddji ja Ruoŧa Mánáidáittar</p>
<p>Sámi árvvut- Árvokommišuvdna- Verdikommisjonen, doaimmaheaddji: Edel Hætta Eriksen, Davvi Girji (2003) Sámi allaskuvla/ Sámi University College (2009): Raporta 1/2009 Samiske tall forteller 2, kommentert samisk statistikk 2009 (Sámi logut muitalit 2, sámi statistihkka 2009 mearkkašemiiguin). Sámi allaskuvla/ Sámi University College (2010): Raporta 1/2010 Rapport 1/2010 Samiske tall forteller 3, kommentert samisk statistikk 2010 (Sámi logut muitalit 3, sámi statistihkka 2010 mearkkašemiiguin)</p>
<p>St.dieđ. nr. 28 (2007-2008) Samepolitikken Sámepolitihkka</p>
<p>St.dieđ. nr. 31 (2007-2008) Kvalitet i skolen. (Skuvlla kvalitehta).</p>
<p>St.dieđ. 44 (2008-2009) Utdanningslinja (Oahpahuslinnjá)</p>
<p xml:lang="nob">Stuoradiggedieđáhus 22 (2010-2011) Mangfold – Mestring – Muligheter, Ungdomstrinnet  (Máŋggabealávuohta - Nákcen – Vejolašvuođat, Nuoraiddássi.) Stuoradiggedieđáhus 18 (2010-2011) Læring og fellesskap.Tidlig innsats og gode læringsmiljøer for barn, unge og voksne med særlige behov. (Oahppan ja oktavuohta. Árra doaibmaálgga ja buorit oahppobirrasat mánáide, nuoraide ja rávisolbmuide main leat earenomáš dárbbut).</p>
<p xml:lang="nob">J (2004): <span type="quote" xml:lang="nob">”Det lappiske Tungemaal til at forstaa”</span>. Ei vurdering av andrespråksfaget som reiskap for språkleg vitalisering. I Engen, T.O. og Solstad, K.J. (red): En likeverdig skole for alle? Om enhet og mangfold i grunnskolen. (Seammadássásaš skuvla buohkaide? Vuođđoskuvlla ovttadaga ja máŋggabealátvuođa birra). Oslo: Universitetsforlaget, s. 220-235.</p>
<p>Todal, J.(2007): Svahken Sijte sámegiella: lullisámegiela ealáskahttin mánáidgárddis ja skuvllas Dieđut 2007-1.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Láilá Susanne Vars, áššejođiheaddji</p>
<p>Ášši meannudeapmi loahpahuvvui 22.09.11 dii. 19.00.</p>
<p>Vuođđogiella: Dárogiella</p>
<p>Ášši/Sak  EKL  005/11 Ášši/Sak  DC 035/11</p>
<p>Sámedikki dieđáhus ealáhusovddideami birra</p>
<p>Arkiivaáššenr.. 10/307106 / 25 - 58</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 23.08.11 SR 087/11 Ealáhus- ja kulturlávdegoddi 19. – 20.09.11 EKL 005/11 Sámedikki dievasčoahkkin 21. – 23.09.11 DC 035/11</p>
<p>Ášši meannudeapmi álggahuvvui 22.09.11 dii. 09.15..</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>23.08.11 Sámediggeráđi Ášši 087/11 Sámedikki dieđáhus ealáhusovddideami birra     rapport Næringsutvikling og attraktivitet - Samiske områder 2010</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi lea digaštallan sámediggedieđáhusa ealáhusovddideami birra. Dieđahus lea mielde čoahkkingirjjis.</p>
<p>Álggahus</p>
<p>Čilgehusa duogáš lea ahte Sámedikkis galgá ealáhusovddideapmái leat bajimuččabut ja ollislaččabut strategiija. Sámediggi lea eanaš ealáhusaide ráhkadan čilgehusaid, muhto dát eai leat nu bures laktojuvvon makkárge oktasaš strategiijan sámi guovlluid ealáhusovddideami várás. Dievasčoahkkin mearridii 10/10 áššis doaibmaguovllu viiddidanmeannudeami oktavuođas ahte ealáhusovddideapmái galge ráhkaduvvot bajimuš strategiijat.</p>
<p>Čilgehus fátmmasta daid ealáhusdoaimmaid mat sámi guovlluin jođihuvvojit. Dat fátmmasta vel Sámedikki váikkuhanomiid atnima ealáhusovddideapmái ja Sámedikki politihka iešguđet ealáhusain. Čilgehus sisttisdoallá daid vuoruhansurggiid maid mielde Sámediggi galgá bargat boahttevaš jagiin. Juohke doaibmabidju galgá boahtit ovdan jahkásaš bušeahttamearrádusain. Čilgehusas ii leat eará gáržžideapmi go almmolaš bargosajiid ektui. Almmolaš bargosajit leat dehálaččat sámi guovlluid barggolašvuhtii, muhto Sámedikki politihkas berre giddejuvvot fuomášupmi priváhta ealáhusdoaimmaid ásaheapmái. Dan muddui go Sámediggi sáhttá váikkuhit almmolaš bargosajiid ásaheami, de berre Sámediggi dan dahkat.</p>
<p>Čilgehus vuolggahuvvo máŋggabealat ealáhusain, ii ge leat gáržžiduvvon árbevirolaš sámi ealáhusaide. Sámedikki ealáhuspolitihkka galgá fátmmastit daid surggiid mat bidjet vuođu ealáhusovddideapmái, muhto mat eai bilit vuođu jođihit árbevirolaš sámi ealáhusaid.</p>
<p>Oktilis áddejupmi dán čilgehusa doahpagiin lea eaktun ahte čilgehus galgá leat čielggas. Árbevirolaš sámi ealáhusat leat guolástus, eanadoallu, boazodoallu, duodji ja meahcceealáhusat dahje dát lotnolasat. Leat máŋggalágan oaivilat dasa mii sámi mátkkoštanealáhus lea. Muhtimat válljejit atnit mátkkoštanealáhusa sámi guovlluin doahpaga. Dán doahpagii gullet ovdamearkka dihtii sámi guovlluid hoteallaovttastusat. Min definišuvdna sámi mátkkoštanealáhussii lea mátkkoštanealáhus mas fitnodaga doaimmas leat sámi kulturoasit guovddáš oassin.</p>
<p>Čilgehusas adno sámi kulturealáhusaid doaba. Ráđđehus lea kultur- ja ealáhusdoaibmaplánastis defineren dán doahpaga. Doaibmaplánas definerejuvvojit kulturealáhusat nugo almmuhus- ja máinnusdoaimmat,  arkitektuvra, girjerádjosat,  museat, jna., girjjit, aviissat, bláđet, jna., designa, filbma, fotogovat, video, dáiddalaš doaibma (doaimmaheaddji ja hutkkálaš dáidda, dáiddaduodji), musihkka, TV ja radio.</p>
<p>Lea datte njoalpegaska gaskal kulturealáhusaid ja kulturvuđot ealáhusaid. Kulturealáhusat ráhkadit kultuvrralaš buktagiid. Kultuvrralaš buktagat leat dađis dehálat vuoruhandahkki ealáhusovddideamis. Go ealáhusain leat kultuvrralaš buktagat, de sáhttá dákkár ealáhusovddideapmi definerejuvvot  kulturvuđot ealáhusovddideapmin dahje kulturvuđot ealáhussan. Go kultuvrralaš buktagat gullet mátkkoštanealáhusdoaimmaide, de adno kulturvuđot mátkkoštanealáhusa doaba.</p>
<p>Dán čilgehusas ráddjet kulturealáhusaid priváhta fitnodagaide mat ráhkadit ja márkaniin vuvdet kultuvrralaš buktagiid nugo gálvvuid dahje bálvalusaid. Dáid doaimmaid defineret sámi kulturealáhusaid doahpagii; sámi almmuhus- ja máinnusdoaibma, arkitektuvra, girjjit, aviissat, bláđet, jna., designa, filbma, fotogovat, video, duodji, dáiddalaš doaibma (doaimmaheaddji ja hutkkálaš dáidda, dáiddaduodji) ja musihkka. Leat válljen čuoldit earret eará TV, radio, musea ja girjerádjosiid, go dát leat eanaš ruhtaduvvon almmolaš ruhtagálduin.</p>
<p>Čilgehus deattuha innovašuvnnaid ja hutkkálašvuođa. Sámediggi vállje atnit dan seamma definišuvnna innovašuvnnas go Ráđđehusa Sd. dieđ. nr. 7 - Et nyskapende og bærekraftig Norge. Innovašuvdna lea ođđa gálvu, ođđa bálvalus, ođđa buvttadanproseassa, atnu dahje organisašunhápmi mii márkaniin lea almmuhuvvon dahje buvttadeamis váldon atnui ráhkadan dihtii ekonomalaš árvvuid.</p>
<p>Čilgehusbargu lea proseassaboađus Sámedikkis. Bargoseminára lea dollon mas olggobeali doaimmaheaddjit bukte árvalusaid čilgehusbargui. Sámediggeráđis ja Sámedikki dievasčoahkkimis lea leamaš govda politihkalaš digaštallan. Dievasčoahkkimis lea vel dollon seminára ealáhusovddideami birra. Ráđđi bijai ovdan 5/11 áššis dievasčoahkkimii Čielggadeami ealáhusovddideami birra. Dát lea vuođđun ealáhusovddideami čilgehussii.</p>
<p>Čilgehus sisttisdoallá ealáhusovddideami hástalusaid, mihttomeriid ja strategiijaid. Jahkásaš vuoruheamit ja doaibmabijut galget boahtit ovdan Sámedikki bušeahtas ja boađusjuksan fas jahkedieđáhusas.</p>
<p>Rámmat</p>
<p>Sámediggeráđi politihkalaš lávdi ja Sámedikki bušeahtta Sámedikki politihkalaš lávdi bidjá vuođu Sámediggeráđi válgaáigodaga doibmii. Ráđđi čáhkada dán lávddi bušeahttaevttohussii. Sámedikki bušeahtta lea leamaš láidesteaddjin ealáhusovddideami váikkuhanomiid atnimii. Bušeahtta ii leat seamma muddui váldán vuhtii politihkalaš doaimma go váikkuhanomiid atnima. Sámedikki ealáhusovddideami barggus lea stuorra oassi hálddašit doarjagiid. Váikkuhanoamit leat reaidun mat adnojit juksan dihtii čilgehusa mihttomeriid, ii ge leat danne dán čilgehusas dasa dak</p>
<p>Sámedikki árvovuođđu Sámi kultuvra ja sámi ealáhusat leat árbevirolaččat leamaš luonddu olis. Sápmelaččat leat birgenlági ja boađu viežžan meahcásteamis, guolástusas, eanadoalus ja boazodoalus, mat leat vel addán vuođđoávdnasiid duodjái ja máŋggalágan reidenbuktagiidda. Sápmelaččat leat ferten heivehit iežaset luondduvuđđui ja daid ođasmahtti riggodagaide mat ledje das birra. Sorjjasvuohta lundui lea hábmen sámi kultuvrra. Dehálaš árvun lea leamaš sáhttit ássat ja birget luonddus, maiddái maŋisboahttiide.</p>
<p>Sámediggi oaivvilda leat dehálažžan joatkit dainna árvooainnuin mii lea luondduriggodagaid ceavzilis ávkkástallamis, ja doahttalit eallinvuođu mas min kultuvra lea gitta. Dát lea vuođđun dálá ja boahttevaš ealáhuspolitihkkii.</p>
<p>Sámi guovlluid ealáhusheiveheapmi lea nuppástuhtton áiggiid čađa, ja nuppástuhtto boahtteáiggis ge. Dál lea máŋgasiidda láivun dat lagaš oktavuohta gaskal ealáhusa ja luondduriggodagaid, eai ge vuođđoealáhusat leat šat nu oktoráđálaččat go ovdal. Dehálaš árvun lea seailluhit dan máhtu mii lea iešguđet ealáhusain. Dát máhttu ii seailluhuvvo jus dat ii adno. Seailluhit ja ovddidit árbevirolaš ealáhushámiid dagaha ge ealáhusvuođu sihkarastima, ja lea dáhkádussan sámi kultuvrra ja giela sihkarastimii ja ovddideapmái.</p>
<p>Dál lea gilvu areálaid alde. Mineráladoaibma, geaidnohuksen, viesso- ja bartahuksen ja eará servodatdoaibma sáhttet gáržžidit sámi ealáhusaid. Sámediggi dáhttu lassi árvoháhkama čuozakeahttá sámi ealáhusaid árvoháhkamii.</p>
<p>Ovttadássásašvuohta ja ovttaárvosašvuohta leat vuođđun Sámedikki doibmii. Nissoniin ja albmáin galget leat seamma vuoigatvuođat, geatnegasvuođat ja vejolašvuođat visot servodatsurggiin. Sámediggi dáhttu ahte albmáin ja nissoniin galgá leat seamma vuoigatvuohta bargui ja seamma bálkái, ekonomalaš ovttadássásašvuhtii ja vuoigatvuhtii dievas oassálastimii ealáhusain ja sámi servodagas.</p>
<p>Sámi ealáhusheiveheapmi lea dan birra ahte heivehuhtto luondduviđá diliide, ja vel heivehuhttot nuppástuhtti eavttuide. Sámi álbmot lea heivehan ja rievdadan iežas guođekeahttá kultuvrras. Dat njuovžilis ja hutkkálaš guoddu rievdadeapmái ja nuppástuhttimii lea dehálaš árvu dál ge sámi ealáhusovddideamis.</p>
<p>Sámedikki sadji, ovddasvástádus ja váldi ealáhusovddideamis Sámediggi láhčá dili ealáhusovddideapmái sámi guovlluin. Sámediggi lea bargagoahtán eanaš ealáhusaid politihkkaovddidemiin. Dasa lassin juohká Sámediggi jahkásaččat 35 miljon kruvnno doarjagiin ealáhusovddideapmái. Sámedikkis ii datte leat makkárge láhkapolitihkalaš fápmu, muhto mihttomearrin lea leat doaibmi eaktoaddin sámi guovlluid ealáhusovddideamis. Máŋgga oktavuođain jođiha Sámediggi vuostálasti konjunkturpolitihka seailluhan dihtii sámi árvovuođu. Dát doaibmabijut čađahuvvojit dakko gokko Sámedikki politihkka ii vástit guovddáš eiseválddiid ealáhuspolitihkkii – ovdamearkka dihtii guolástusas. Duodjeealáhusas lea Sámediggi datte váldán badjelasas ovddasvástádusa ovddidit ealáhusa gánnáhahtti ealáhussan.</p>
<p>Lágat ja konvenšuvnnat Moanat lágat ja konvenšuvnnat nugo plána- ja huksenláhka, boazodoalloláhka, eanaláhka, mearrariggodatláhka, oassálastiláhka, Finnmárkoláhka ja ILO-konvenšuvdna bidjet rámmaid dasa mo ealáhus- ja servodatovdáneami sámi guovlluin galgá leat. Huksenláhka bidjá earret eará gáibádusaid huksenguovlluide ja váikkuhusčielggademiide. ILO sisttisdoallá mearrádusaid dasa mo stáhta lea váguhuvvon láhčit dili sihkarastit sámi kultuvrra ávnnaslaš vuođu.</p>
<p>Šiehtadusat Sámediggi lea dahkan máŋggalágan šiehtadusaid mat bidjet ealáhusovddidanbargui rámmaid. Ovttasbargošiehtadusat fylkkagielddaiguin sisttisdollet uhcit eanet fáttáid ealáhusovddideami birra. Sámedikkis lea vel ovttasbargošiehtadus Innovasjon Norgiin ealáhusovddideami birra.</p>
<p>Ráđđádallanšiehtadus ráđđehusain 2005 rájes lea rahpan ođđa arenaid mii sáhttiha Sámedikki váikkuhit ja oažžut oidnosii sámi guovlluid ealáhusovddidanbarggu dárbbuid. Dát guoská erenoamážit mariidna ealáhusaide ja boazodollui mas Sámediggi jeavddalaččat ráđđádallá guovddáš eiseválddiiguin dakkár áššiin mat gusket sámi deaŧuide.</p>
<p>EEO-šiehtadusa regelat almmolaš doarjaga birra Go Sámediggi juolluda ruđa ealáhusaide, de ferte dat doahttalit EEO-šiehtadusa regeliid almmolaš doarjagiid hárrái. EEO-šiehtadusa 61 artihkal gieldá váldoregelin addit almmolaš doarjaga ealáhusaide. Gielddus guoská almmolaš doaibmabijuide mat dagahit ekonomalaš ovdamuniid dihto fitnodagaide, fitnodatjoavkkuide, dihto surggiide dahje geográfalaš guovlluide. Gielddus almmolaš doarjagiid hárrái ii leat vealtameahttun. Moanat spiehkastagat leat addon dan dábálaš gildosis almmolaš doarjagiid hárrái. Leat mearriduvvon máŋggalágan regelat mat bidjet eavttuid dasa guđe oktavuođain sáhttet sierranas doarjadoaimmat soahpat EEO-šiehtadusain.</p>
<p>Sámedikki árabut politihkalaš mearrádusat</p>
<p>Sámediggi meannuda jeavddalaččat dakkár ealáhusáššiid main lea mearkkašupmi Sámedikki politihkkaovddideapmái – ja dain leat eatnašat meannuduvvon dievasčoahkkimis. Čilgehusain leat olu faktadieđut mat leat ealáhusovddidanbargui ávkkálaččat. Dát dieđáhusat bidjet jahkásaš bušeahtaide láidestusaid. Vulobealde leat kronologalaččat čállán dakkár áššiid main lea prinsihpalaš mearkkašupmi sámi guovlluid ealáhusovddideapmái.</p>
<p>Sámediggi meannudii Riddoguolástanlávdegotti árvalusa 27/11 áššis Vuoigatvuohta guolástit mearrasámi guovlluin. Riddoguolástanlávdegotti bargu (NOU 2008:5) lea čuovvoleapmi Sámedikki 2004 guolástusdieđáhussii ja Finnmárkoláhkii. Miessemánu 9.b. 2011 sohpe Guolástus- ja riddodepartemeanta ja Sámediggi láhkanannet vuoigatvuođa guolástit Sámedikki ohcanvuđot ealáhusovddidandoarjaga doaibmaguovllus (STN – guovlu). Sámediggi bidjá vuođđun historjjálaš vuoigatvuođaid daid guolástanvuoigatvuhtii mii dál guoská olles Finnmárkui ja muhtin guovlluide Romssas ja Nordlánddas.</p>
<p>10/10 dievasčoahkkináššis meannudii dievasčoahkkin ášši ahte galgá go viiddidit ealáhusovddidandoarjaga doaibmaguovllu. Mearrádusas celko earret eará ahte Sámediggi oaidná dárbbašlažžan geahčadit dálá dili ja vel eanet heivehit váikkuhanomiid atnima dan ealáhusstruktuvrra ja ovddidansojuid ektui mat dál oidnojit sámi servodagas. Dievasčoahkkin mearridii ahte Sámediggi galgá ráhkadišgoahtit bajit ealáhuspolitihkalaš strategiijaid, ja ahte Sámediggi galgá árvvoštallat ođđa ohcangielddaid 2011 miessemánus. Dat maŋit ášši biddjo dievasčoahkkimii sierra ášši oktavuođas doaibmaguovllu birra.</p>
<p>Duoji váldošiehtadus dohkkehuvvui 2005:s. Ealáhusšiehtadus šiehtaduvvo jahkásaččat Sámiid Duodji riikkaservviin ja  Duojáriid ealáhusservviin. Sámediggeráđđi bijai ovdan čielggadeami duoji birra 2010 geassemánus. Dehálaš nuppástus duodjepolitihkas lei ahte kultuvra vuoruhuvvo eanet duodjeealáhusas. Ealáhusšiehtadus ja ealáhuspolitihkka muđui duoji hárrái jotkojuvvo. 2011 šiehtadallamis sohpe šiehtadallanbealit ahte galgá dievvasit geahčadit doaibmadoarjjaortnega.</p>
<p>Sámedikki minerálabagadus minerálariggodagaid iskkademiide ja doaimmaide dohkkehuvvui 21/10 áššis. Das celko earret eará ahte ”Sápmelaččat galget, Sámedikki bokte, sáhttit šiehtadallat minerálariggodagaid iskkademiid ja doaimmaid hárrái vai sáhttet váldit oasi dákkár doaimmaid ovdamuniin (…). Dákkár doaibma ferte seammás geavvat ovttas, ii ge duvdit eret árbevirolaš sámi ealáhusaid ja árbevirolaš sámi luondduvuđot meahcásteami.”</p>
<p>Sámediggeráđđi ovddidii ságaškuššanášši dievasčoahkkimii 17/09 áššis Doaibmabidjoplána sámi giliid suddjemii ja ovdánahttimii. Ráđđi válddahallá earret eará iešguđet ealáhusaid <span type="quote">”Sámediggi lea váikkuhanoapmepolitihkas bokte nannen sámi ealáhusaid, ja dan bokte stáđásmahttán ássama. Sámediggeráđđi áigu joatkit dáinna váikkuhanoapmepolitihkain”</span>. ”Sámediggi áigu (…) bargat dan ala ahte nissoniid riektedilli ja sadji vuođđoealáhusain nannejuvvo ja boahtá oidnosii seammás go ealáhusaid čálgoortnegat heivehuvvojit goappašiid sohkabeliide.” Čilgehusas čoahkkáigeassá ráđđi ahte Sámediggi ii sáhte ráhkadit makkárge oktasaš plána gilleovdánahttimii, muhto juohke báikegoddi dat ieš galgá dáid hástalusaid dustet.</p>
<p>2009 miessemánus meannudii Sámedikki dievasčoahkkin  Sámediggeráđi čilgehusa sámi boazodili birra. Čilgehusas ovdanbuvttii ráđđi makkár bajit mihttomearri sámediggeráđis lea boazodillepolitihkalaš barggustis.</p>
<p>Ráđđi áigu leat veahkkin joatkkihit boazodili ceavzilis sámi ealáhussan, ja fuolahit ja sihkarastit boazodili kultuvrra, giela, vieruid ja árbejuvvon vuoigatvuođaid dehálaš dahkkin hálddašeamis ja láhkaaddimis. Dát mearkkaša deattuhit boazodili árbevirolaš mihtilmasvuođa bearašvuđot ealáhussan ja sihkarastit boazodili areálaid.</p>
<p>Čilgehus máinnaša boazodili mearkkašahtti giella- ja kulturguoddin ja dehálaš bearašvuđot vuođđoealáhussan. Dát váldooasit hábmejit oppalaš ja bajit politihkalaš lahkoneami boazodoallopolitihka hábmemis. Dát mearkkaša fuomášumi bearašvuđot boazodollui, mas bearrašat siida-/sijteásahusa fámus servet beaivválaš boazobargui. Čilgehusas boahtá ovdan ahte Sámediggi áigu eanet váikkuhit boazodoallošiehtadallamiin.</p>
<p>Sámediggi ovddasvástida čađahit lotnolasealáhusaid ja sámi mátkkoštanealáhusaid árvoháhkanprográmma, mii álggahuvvui 2008:s. Prográmma mihttomearrin lea ásahit birgejeaddji lotnolasdoaimmaid. Dievasčoahkkin mearridii 10/08 áššis daid vuosttaš jagiid vuoruhit meahcceealáhusaid ja sámi mátkkoštanealáhusaid. Prográmma ođastuvvo juohke nuppi jagi.</p>
<p>Sámediggeráđđi ráhkadii čilgehusa meahcceealáhusaid ovddideamis, mii dievasčoahkkimii ovddiduvvui 65/07 áššis. Čilgehus gullá árvoháhkanprográmmii. Sihke árbevirolaš ávkkástallan ja meahccevuđot turisma galget vuoruhuvvot.</p>
<p>Sámediggi árvvoštalai 2008:s Sámi ovddidanfoandda (SUF) 45/08 áššis Sámedikki  ealáhusovddideami várás váikkuhanomiid árvvoštallan. Árvvoštallan fátmmasta 2002 – 2006 áigodaga. Raporttas boahtá ovdan ahte Sámi ovddidanfoanda lea foanda smávit doaibmabijuide ja ahte juolludanproseanta lea allat, go guovttis golmma ohccis ožžot doarjaga. Diehtojuohkinbargu foandda oktavuođas oažžu buori rámi. Foandda ruhta lea ávkkálaš, ja máŋga prošeavtta eai livčče čađahuvvon dán doarjaga haga. Sámedikki ja eará ruhtadeaddjiid gaskasaš ovttasbargu doaibmá bures. SUF lea lassin eará ruhtadanortnegiid ja sáhttá ruhtadit ja vuoruhit dakkár surggiid maid earát eai sáhte. SUF sáhttá leat ovddidandoaimmaheaddjin, muhto vejolašvuođat eai leat dievvasit ávkkástallon.</p>
<p>Raporta čujuha dasto ahte ohcanhivvodat lea foandda stivren menddo sakka, ii ge leat nu guovddážis dat ahte galggašii leat ovddabealde servodatovdáneami ja bidjat vuođu bajit dási sámi ealáhuspolitihka ovddideapmái. Sis Finnmárkkus bohtet eanaš ohcamat, seammás go máŋgga eará gielddain, erenoamážit olggobealde Finnmárkku, eai olus oza.</p>
<p>Árvvoštallama meannudeamis mearridii dievasčoahkkin 45/08 áššis earret eará ahte galget ráhkaduvvot bajit ealáhuspolitihkalaš strategiijat. Mearrádusas celko dasto ahte doarjjaruhta galgá veahkehit nannet nissoniid oassálastima ja ovttadássásašvuođa ealáhusain.</p>
<p>Sámediggeráđi biras- ja areálačilgehusas Leve i landet på landets vis leat luondduviđá ealáhusat nugo boazodoallu, eanadoallu ja guolástus vásedin máinnašuvvon. Areálaid ja riggodagaid gáhtten leat dehálaš doaibmabijut sihkarastin dihtii einnosteaddji eavttuid ja buriid ovddidanvejolašvuođaid dáid ealáhusaid</p>
<p>Sámediggeráđđi bijai ovdan Sámedikki eanadoalločilgehusa dievasčoahkkima ovdii 62/07 áššis. Eanadoalloealáhusa mihttomearrin lea doalahit dan eanadoalu mii dál lea. Sámediggi áigu eanadoalus lasihit gánnáheami, lasihit báikkálaš reidema, ávkkástallat meahcceriggodagaid ja regionaliseret eanadoallopolitihka. Sámediggi áiggošii eanet váikkuhit eanadoallopolitihka hábmemis, earret eará leat eanet fárus eanadoallošiehtadallamiin.</p>
<p>Sámedikki čilgehus guolástusa birra ealáhussan ja kultuvran riddo- ja vuotnaguovlluin meannuduvvui 2004:s. Lagašvuohta- ja sorjjasvuohtaprinsihppa álggahuvvui láidesteaddji prinsihppan Sámedikki mariidna ealáhusaid vuoruheamis. Čilgehus oaččui oidnosii sápmelaččaid historjjálaš vuoigatvuođaid guolástussii, ja</p>
<p>lei dán bokte bidjamin dehálaš láidestusaid ja eavttuid Riddoguolástanlávdegotti ásaheapmái geassemánu 30.b. 2006.</p>
<p>Máhttovuođđu ja dálá dilli</p>
<p>Máhttovuođđu šaddá hástalussan go sámi guovlluid ealáhusovddideami strategiijaid galgá ráhkadit. Boazodilis ja eanadoalus gal lea buorre statistihkka, ja eanadollui lea oassi statistihkas gieldda- ja fylkkadási vuođul. Veahá ávdnasat leat duoji birra. Duodješiehtadusaid oktavuođas ráhkaduvvo jahkásaččat ekonomalaš raporta mii čájeha dan ekonomalaš rievdamii mii lea sis guđet leat duodjeregisttarii čálihuvvon. Muđui ferte iešguđet ealáhusain atnit oppalaš statistihkaid. Davvi- Norgga hárrai gal leat konjunkturbaromehterat, mat vel muitalit sojuid ja mo boahttevuođas orro mannamin olles riikaoasi ealáhusaiguin.</p>
<p>Sámedikki ovddas lea ráhkaduvvon ealáhusanalysa sámi guovlluide (Telemarksforskning 2010). Raporta lea ráddjejuvvon 22 gildii mat leat mielde Sámedikki ealáhusovddideami váikkuhangaskaomiid doaibmaguovllus. Stuorra gielddat nugo Mátta-Várjjat, Áltá, Romsa ja Narviika main gielddaoasit doaibmaguovllus mielde, leat analysavuođus sihkkojuvvon.</p>
<p>Telemarksforskninga analysa, Norut raporttat 2010:11 ja 2010:12 ja Statistisk sentralbyrå lohkoávdnasat bidjet dehálaš vuođu dán ealáhusčilgehussii.</p>
<p>Statistihkka mo lea atnán ruđa ealáhusovddideapmái</p>
<p>Veaháš statistihkka lea gávdnamis ahte mo sámi guovlluin leat ealáhusat ovddiduvvon. Sámi allaskuvla lea Statistisk sentralbyrå` loguid vuođul ráhkadan sámi guovlluid ealáhusaid várdosa jagis 2009 – Sámi logut muitalit. Statistisk sentralbyrå almmuha girjji sámi statistihka birra juohke nuppi jagi. Ii oktage dáin čájet doarvái bures sámi guovlluid ealáhusaid ekonomalaš ovddideami. Sámi logut muitalit lea gidden olu fuomášumi sámi guovlluid vuođđoealáhusaide.</p>
<p>Sámediggi juolluda jahkásaččat doarjaga ealáhusovddideapmái. Dievasčoahkkin dat mearrida bušeahta. Gitta 2010 rádjai jugii doarjjastivra ruđa ealáhusovddideapmái. 2011 rájes juohká Sámediggeráđđi dán ruđa.</p>
<p>1. tabealla Mo atnán ruđa ealáhusovddideapmái 2006 rájes 2010 rádjai. Juogaduvvon ealáhusaid ja ulbmiliid mielde</p>
<p>Submi</p>
<p>Máŋggalágan ealáhusat     7 570 000       9 002          7 333</p>
<p xml:lang="nob">7 452</p>
<p xml:lang="nob">6 375     37 732 500</p>
<p>Mariidna ealáhusat     3 404 000      2 259</p>
<p xml:lang="nob">4 746</p>
<p xml:lang="nob">4 224</p>
<p xml:lang="nob">6 392     21 025 000</p>
<p>Eanadoallu     4 495 725       4 230</p>
<p xml:lang="nob">6 947</p>
<p xml:lang="nob">5 104</p>
<p xml:lang="nob">4 707     25 485 025</p>
<p>Álggahanstipeanda          1 500</p>
<p>1 500 000 Lotnolasealáh. VSP             3 375</p>
<p xml:lang="nob">5 054</p>
<p>6 326     14 755 000 Guorahallanproš. VSP          1 350</p>
<p xml:lang="nob">1 727 828 Oahpahalliortnet VSP             1 500</p>
<p xml:lang="nob">1 500</p>
<p>1 800       4 800 000 Duodješiehtadus     4 971 498       7 661</p>
<p xml:lang="nob">7 272</p>
<p xml:lang="nob">8 975</p>
<p>9 278     38 159 362 Duodji mii ii leat šiehtad.</p>
<p xml:lang="nob">291 700</p>
<p>Submi ealáhusat    20 441 223     23 153</p>
<p xml:lang="nob">31 174</p>
<p xml:lang="nob">35 451</p>
<p xml:lang="nob">35 256</p>
<p xml:lang="nob">145 476</p>
<p xml:lang="nob">Interreg     3 479 000      2 373</p>
<p>1 532 000          5 852 000 Submi earret Duodjeins.   23 920 223     25 526  32 706 380       151 328 Duodjeinstituhtta 1 950 000 2 005 000  2 509 000 2 509 000  3 009 000         11 982</p>
<p>Duodjeealáhus lea Sámedikkis ožžon eanemus doarjaga iešguđet doaimmaide. Jus dasa vel lasiha Duodjeinstituhta doaibmadoarjaga, de oažžu duodjeealáhus eanet go eanadoallu ja mariidna ealáhusat oktiibuot. Maŋimuš jagiid lea ollislaš doarjja duodjeealáhussii leamaš 14,0 miljon kruvnno. Dát dahká goalmmádasa visot doarjagis ealáhusovddideapmái. Dát lea dat ealáhus mas doarjja lea lassánan eanemusat njealji jagi áiggis. Stuorámus poasttat duodjeealáhusas leat investeren- ja ovddidandoaibmabijut, oahpahalliortnet, doaibmadoarjja duojáriidda ja doaibmadoarjja servviide.</p>
<p>Visot ealáhusdoarjagis šaddá máŋggalágan ealáhusaide doarjja 26 % ja eanadollui fas 18 %. Doarjja mariidna ealáhusaide lea measta duppalaston 2006 rájes. Muđui molsašuvvá doarjja iešguđet doaimmaide jagis nubbái. Lassáneapmi 2007 rájes 2008 rádjai lea lotnolasealáhusaid árvoháhkanprográmma ja sámi mátkkoštanealáhusaid álggaheami geažil. Interreg-prošeavttaid regionála doarjja heaittihuvvui 2009:s, maid de fylkkagielddat válde badjelasaset.</p>
<p>2006 ja 2007 leat Interreg-doarjagat fárus fylkkaid mielde juohkimis. Dát eai leat 2008, 2009 ja 2010 jagiin mielde.</p>
<p>Mátkkoštanealáhus ii boađe ovdan dán várdosis. Dat lea máŋggalágan ealáhusaid mielde gitta 2007 rádjai. 2008 rájes lea dat árvoháhkanprográmmas.</p>
<p>2. tabealla Ealáhusovddideami ruđa atnin. Juogaduvvon fylkkaid mielde Fylka      Submi</p>
<p>Finnmárku     15 202</p>
<p xml:lang="nob">16 842</p>
<p xml:lang="nob">20 380  22 078 392     23 843</p>
<p xml:lang="nob">98 347</p>
<p>Romsa       5 667</p>
<p xml:lang="nob">6 112</p>
<p xml:lang="nob">7 507  10 017 241       8 338</p>
<p xml:lang="nob">37 643</p>
<p>Nordlánda       1 941</p>
<p xml:lang="nob">1 254  1 942 800       1 195</p>
<p xml:lang="nob">7 111</p>
<p>Riika muđui       1 114</p>
<p xml:lang="nob">1 087</p>
<p xml:lang="nob">1 469</p>
<p xml:lang="nob">4 622</p>
<p>Háld.golut duodji</p>
<p>Submi     23 925</p>
<p xml:lang="nob">25 526</p>
<p xml:lang="nob">28 836  34 819 748     34 846</p>
<p xml:lang="nob">147 954</p>
<p>Eanaš oassi ruđas lea adnon máŋggalágan doaimmaide Finnmárkkus. Gaskamearálaččat dan maŋimuš njealji jagis lea 66 % doarjagis juolluduvvon dán fylkii. 2009:s ožžo Guovdageainnu suohkana ohccit sullii viđádasa Sámedikki visot ealáhusdoarjagis. Romsa lea ožžon njealjádasa doarjagis njealji jagi áiggis.</p>
<p>Sámi guovlluid olmmošlogu rievdan</p>
<p>Veahkadatovdáneapmi lea dehálaš indikatoran dasa mo servodatovdáneapmi lea iešguđet guovlluin.</p>
<p>1. govus: Olmmošlogu rievdan, indeksejuvvon nu ahte 1997 dássi=100. Telemarksforskning 2010</p>
<p>Dan ektui go olmmošlohku olles rikkas lea lassánan 1997 rájes 2010 rádjai, de dat lea njiedjan dan 22 gielddas seamma áigodagas. Sihke negatiivva riegádusbadjebáza ja fárren leat sivat dán njiedjamii.</p>
<p>Veahkadatnjiedjan sámi guovlluin lea leamaš sakka garrasat go visot dan golmma davimus fylkkain. Romssas lea lassánan 1997 rájes, ja Nordlánddas ja Finnmárkkus lea daid maŋimuš jagiid njiedjama jorgalahttán lassáneapmái. Sámi guovlluin ain njiedjá.</p>
<p>Jus sámi guovlluid veahkadatovdáneami háddje, de sáhttá oaidnit ahte leat go dihto gielddat buori dahje heajos guvlui mannamin. Vulobeale govus čájeha man vuorus leat riikka 430 gieldda. Gurutbeale logut leat gielddaid vuorut dan áigodaga olmmošlogu lassáneami ektui.</p>
<p>2. govus: Proseanttaid mielde nuppástus olmmošlogus 2000 rájes 2010 rádjai.  Telemarksforskning 2010*</p>
<p>Hui stuorra erohus lea veahkadatovdáneamis dan 22 gieldda gaskkas. Eanaš gielddain lea olmmošlohku njiedjan 10-jahkeáiggis. Áidna gielddat main olmmošlohku lea lassánan, lea Ráisavuotna ja Omasvuotna. Láhppi lea dat gielda riikkas gos lea leamaš eanemus veahkadatnjiedjan maŋŋil 2000. Gáŋgaviika lea njealjádin njiedjama dáfus.</p>
<p>Statistisk sentralbyrå` logut čájehit ahte veahkadatlohku sámi gielddain leat njiedjan 20 %:in daid maŋimuš 25 jagiin 55 442 rájes 1985:s ja 44 684 rádjai 2009:s.</p>
<p>Bajábeale statistihkka ii siskkil máttasámi guovlluid. 3. tabealla čájeha veahkadatovdáneami máttasámi guovllu válljejuvvon gielddain. Máttasámi guovllu uhcit gielddaid ovdáneami lea seamma go daid eará sámi gielddain. Eanemus njiedjan lea Ráuroviikka gielddas mas lea badjel 15 %.</p>
<p>3. tabealla Olmmošlogu nuppástus válljejuvvon máttasámi gielddain 2000 rájes 2010 rádjai</p>
<p>Nuppást. 2000</p>
<p>Nuppástus % Snoasa   - -7,8 Ráuroviika   - -15,8 Gráangke   - -8,8 Árbordi   - -11,5  Submi   - -9,6</p>
<p>Máŋggalágan dahkkit dat áiggi čađa molsašuhttet olmmošlogu rievdama. 3. govus čájeha maŋimuš logi jagi sisafárrema, riegádusbadjebáhcaga ja eretfárrema.</p>
<p>3. govus: Riegádusbadjebáza, netto sisafárren ja netto fárren riikka siste 2000 – 2009 jagiin sámi guovlluin, galle olbmo. Telemarksforskning</p>
<p>3. govus čájeha ahte sámi guovlluin lea leamaš buorre riegedusbadjebáza jagis 2000. Dan rájes lea riegádusbadjebáza leamaš njieddji lassi sojuin. Sisafárren eará riikkain dán guvlui lea muhtin muddui váikkuhan vuostá njieddji netto fárrema riikka siste ja riegádusbadjebáhcaga.</p>
<p>Eanaš nuorat dat fárrejit eret. Namalassii guđet livčče sáhttán dagahit riegádusbadjebáhcaga.</p>
<p>Sámi guovlluin lea veahkadaga ahkečoahkádusas dakkár nuppástus mii spiehkasta riikkas muđui. Riikkas oppalaččat njiedjá vuollel 30 jahkásaš veahkadaga oassi. Dánlágan ovdáneapmi lea datte sakka garrasat sámi guovlluin, mii hásttuha sihke servodatlaččat ja ealáhuslaččat.</p>
<p>4. tabealla Ahkečoahkádusa nuppástus sámi guovlluin, SSB 2010 Ahki      0-19 28 % 26 % 25 % 25 % 24 % 20-39 29 % 29 % 27 % 25 % 22 % 40-59 22 % 24 % 27 % 28 % 28 % Badjel 60  21 % 21 % 21 % 23 % 26 %</p>
<p>3. tabealla čájeha ahte 1990:s ledje veahkadagas 57 % vuollel 40 jahkásaččat. 2009:s dat lei njiedjan 46 %:i. Dakkár veahkadat mas lea alla ahkečoahkádus vásiha várra riegádusvuollebáhcaga ja njieddji veahkadatlogu jus sisafárren ii eastat dán. Ealáhusaide šaddá dát stuorra hástalussan. Go muhtin gielddas lassána gaskamearreahki, de dárbbašuvvo eanet boarrásiidfuolahus. Dat dalle gáibida stuorát oasi dan bargofámus mii lea fidnemis, mii erenoamážit váikkuha bargofámu háhkama. Ealáhusain adno dávjá bargofápmu gaskal 20 – 39 jahkásaččain hui geasuheaddjin. Dán joavkkus dat leat stuorámus vejolašvuođat hutkkálašvuhtii ja ásahemiide.</p>
<p>Dan dáfus ahte man stuorra oassi veahkadagas ássá boaittobeliin, de lea dat guovtte geardde dan mađe sámi guovlluin go daid eará guovlluin davábealde Sáltoduoddara. Sámi statistihka mielde ásset lagabui 70 % sámi guovlluid álbmogis boaittobeliin, dan ektui go 30 % fas daid eará guovlluin. Dán goris lea stuorra mearkkašupmi dasa mo váikkuhanoapmerámmat galget juogaduvvot. Hástalusat doaimmaid ásahit boaittobeliide leat sakka stuorát go daid guovlluide gos olbmot ásset čoahkis ja gos earret eará márkandilálašvuođat adnojit mealgat buorebun.</p>
<p>Vuođđoealáhusdoaimmain ođđa ealáhusaide</p>
<p>Geahčadettiin iešguđet ealáhusaid ovddideami daid maŋimuš jagiid, de oaidná mo sodju lea ovddasguvlui  jus seamma rámmaeavttut gustojit.</p>
<p>4. govus: Galle bargosaji leat iešguđet surggiin 2000:s, ja nuppástusat 2000 rájes 2009 rádjai. Telemarksforskning 2010</p>
<p>4. govus čájeha ovddideami das galle barggolačča leat iešguđet ealáhusain. 2000 rájes 2009 rádjai goarkŋui bargosadjelohku gávppašeamis, bálva</p>
<p>Vuođđoealáhusat dahke 19 % ealáhusain sámi guovlluin 2009:s ja riikkas dat fas dahke  4 %. Vuođđoealáhusain lea ain stuorra mearkkašupmi sámi guovlluide sihke bargosajiid ja sámi kultuvrra mearkkašumi dáfus. Go industriija eanaš muddui lea guollereiden, de šaddet vuođđoealáhusat ain dehálat.</p>
<p>Vuođđoealáhusain lea positiivva váikkuhus buot eará surggiid barggolašvuhtii ja dat orro leamen barggolašvuođa geađgejuolgin priváhta suorggis dan 22 sámi gielddas maid dát guorahallan siskkilda.</p>
<p>Sámi guovlluin leat stuorra erohusat das galle almmolaš bargosaji leat daid gielddain. NORUT Alta Áltá lea máŋgga raporttas dán guorahallan. Riikka dáfus leat almmolaš bargosajit sullii 30 % barggolašvuođas, Nordlánddas lea dat 38 % ja Romssas ja Finnmárkkus fas 41 %. Nordlánddas lea Dielddanuoris alimus oassi 64 %:in, Romssa fylkkas lea Gielkkás alimus oassi 66 %:in ja Finnmárkkus lea fas Unjárggas alimus oassi 58 %:in ja Báhcavuonas fas vuolimus 29 %:in.</p>
<p>NORUT` Alta Áltá mielde dahke 2010:s nissonlaš iehčanas ealáhusdoalli 24 % Nordlánddas, 23 % Romssas ja 21 % Finnmárkkus. Riikka gaskamearri lea 31 %. Čilgehus dán erohussii lea ahte davimus fylkkain lea vuođđoealáhusain stuorát oassi main nissonat eai leat olus doaimmaid oamasteaddjit. Oaidnit vel ahte daid gielddain mat leat čielga guolástusgielddat, lea olu uhcit oassi nissonlaš ealáhusdoallit. Doasku gielddas Romssa fylkkas eai oba leat ge nissonlaš iehčanas ealáhusdoalli ja Davvesiiddas leat dušše 4 %. Guovdageainnus lei alimus oassi nissonlaš ealáhusdoalliin Finnmárkkus go 2009:s lea 39 %. Manne lea nu alla oassi Guovdageainnus, čilgejuvvo go máŋggas leat álggahan duodjefitnodaga main nissonat ceggejit doaimma.</p>
<p>5. tabealla Nissonlaš ealáhusdoalli vuođđoealáhusain juogaduvvon fylkkaid mielde. Proseantta mielde juohkin</p>
<p>Nordlánda Romsa Finnmárku Riika Eanadoallu (2010) *</p>
<p>Guolástus (2010) **     Boazodoallu (2009) ***  11    *Dát leat Statistisk sentralbyrå` logut ** Dát leat Guolástusdirektoráhta logut *** Dát leat boazodoalu olles rehketdoalu logut Vuođđoealáhusain lea uhcimus oassi nissonlaš ealáhusdoallit. Dán govas lea dat buorre go Finnmárkkus lea 2010:s alimus oassi nissonlaš eanadoallit davvin, ja lea maiddái alibut go gaskamearri riikkas. Daid nissoniid oassi guđiin lea váldo- ja oalgefidnu guolástusealáhusas lea hui vuollin sihke davvin ja riikkas oppalaččat. Nissoniid oassi siidaoassedoalliid gaskkas dahká 13 % buot doalliin. Boazodoalus leat sihke nissonat, albmát ja oktasaš siidaoassedoallit. Oktasaš doallit dahket oktiibuot 30 % visot doalliin, nu ahte nissonlaš doalliid oassi lea veaháš alibut go dat mii tabeallas čájehuvvo.</p>
<p>Leat máŋggalágan sivat dán vuollelis nissonoassái. Struktuvrralaš dilit lea okta sivva go lágat ja regelat eai oidde nissoniid váldit badjelasaset doaimmaid vuođđoealáhusas. Eará dilli lea ahte fysalaččat lea garra bargu vuođđoealáhusas, áinnas guolástusealáhusas.</p>
<p>Duodjeealáhusas dahket nissonat 70 % sis guđet leat duodjeregisttarii čálihuvvon. Sámi statistihka 2010 mielde barge 40 % visot fidnodoaibmi nissoniin almmolaš ja priváhta suorggis dearvvasvuođa- ja fuolahusbálvalusain STN-guovllus.</p>
<p>Erohusat gánnáheamis ja lassáneamis</p>
<p>Ealáhusaid ovddideapmi gielddain muitala man bures ealáhusovddidanbargu lea lihkostuvvan daid válljejuvvon 22 gielddain. Telemarksforskning lea čieža jagi merken sierranas indikatoraid main lea mearkkašupmi gielddaid ealáhusaid ovddideapmái. Indikatorat leat merkejuvvon dáid surggiin ođđaásaheamit, gánnáheapmi, lassáneapmi ja ealáhusaid sturrodat.</p>
<p>5. govus: Bohtosat NæringsNM:s sámi guovllu gielddain. Riikka 430 gielddaid gaskka vuorru 2009:s gurutbeale, vuorut maŋimuš vihtta jagi ruođuid siste. Telemarksforskning 2010</p>
<p>Govus čájeha mo ealáhusat gielddain lihkostuvvet. Vuorut dan njeali indeavssas leat govvosis čájehuvvon. Olgešbeale logut čájehit man vuorus lea da</p>
<p>Mii 2009:s lea buorre, lea ahte sámi gielddat dahke bures lassáneami dáfus. Dan ektui go Norggas oppalaččat lei sakka njiedjan stuorrunfitnodagaid dáfus, de lei sámi guovlluin lassáneapmi 2008:s ja vástideaddji njiedjan 2009:s. Measta visot sámi gielddain lei buoret vuorru riikkas 2009:s go 2005 – 2009 áigodaga ektui. Muhtin čilgehus dása lea ahte finánsaroassu ii váikkuhan sámi guovlluide seamma muddui go riikka eará osiide.</p>
<p>Eará gáibádusat ássanbáikái dagahit dávjá fárrema</p>
<p>Telemarksforskning (2011) atná geasuhananalysa namahusa čilgen dihtii manne muhtin báikkit sturrot, ja earát fas goarránit. Analysas sáhttá báikkiid ovddideami čilget golmma dimenšuvnnas; dat mii geasuha fitnat, fitnodagat ja ássanbáiki. Guosseealáhusaide gullet earret eará hotealla- ja restoráŋŋaealáhus, doaimmat, kultuvra, guoimmuheapmi ja bietnagávppit. Fitnodahkan oaivvilduvvo doaimmat mat jođihuvvojit luondduvuđot doaimmain, nugo eanadoallu, boazodoallu, mariidna ealáhusat ja báktedoaibma. Dán doahpagii gullet vel teknologalaš bálvalusat nugo IT, telekom, engineeren jna. Báikki ollislaš geasuheapmi fitnodagaide, fitnamiidda ja ássamii sáhttá čilget stuorruma dahje goarráneami.</p>
<p>Dakkár báikkit gos bures geasuhit fitnodagaid ja gussiid, lasihit dáid ealáhusain bargosajiid. Dát lasiheapmi váikkuha buoret guvlui eará ealáhusaid ja surggiid nugo sáhtosteami ja sierranas bálvalusaid.</p>
<p>Dat báikkit mat leat geasuheaddji ássanbáikkit fárrehahttet dohko eanet olbmuid go maid bargosajit galggašedje bearihit. Ássiidlohku lassána ja dagaha eanet bargosajiid gieldda bálvalusain, huksemiin ja rusttegiin, gávppiin jna. Go ássiidlohku lassána, de lassána maid veahkadaga nuoraidoassi. Dát fas váikkuha riegádusstatistihkka buoret guvlui.</p>
<p>6. govus Geasuhanpyramiida. Telemarksforskning 2010</p>
<p xml:lang="nob">Bosetting</p>
<p xml:lang="nob">Attraktivitet for bosetting vil øke folketallet gjennom at  mange pendlere bosetter seg</p>
<p xml:lang="nob">Samlet attraktivitet avgjør utvikling i lokale næringer og kommunale tjenester</p>
<p xml:lang="nob">Attraktivitet for basisnæringer, som produserer varer og tjenester for andre Attraktivitet for besøksnæringer, som selger varer og tjenester direkte til personer på stedet</p>
<p xml:lang="nob">Besøk</p>
<p xml:lang="nob">Bedrifter</p>
<p>Go geahčada visot fylkkaid ovttas ja geahčada dan golbma dimenšuvnna, de sáhttá čilget iešguđet fylkkaid ovddideami áiggiid čađa. Telemarksforskning lea heivehan oktii dan golbma geasuhandahkki ja buohtastahttán riikka buot fylkkaid. Davimus fylkkat leat daid heajomus geasuheaddjiid gaskkas riikkas. Dilit mat dahket dáid fylkkaid uhccán geasuheaddjin leat uhccán vejolašvuođat ásaiduvvat gildii ja johtit barggu geažil eará gildii. Uhcit báikkit eai geasut nu sakka go gávpogat nuoraid ásaiduvvat dohko. Sosiála deaivvadanbáikkiid nugo kafeáid, restoráŋŋaid ja pubaid váili ii gal olus geasut. Dása lea indikatora dat man stuorra oassi álbmogis bargá dákkár bálvalusealáhusain. Sáhttá giddet fuomášumi dasa ahte ealáhusovddideapmi galgá nu olu go vejolaš nannet báikegottiid ássanbáikegeasuheami. Go geahččá ovddideami oljo- ja gássaindustriijas ja makkár vuordámušat leat ruvkedoaimma oktavuođas, de šaddá ássanbáikegeasuheapmi dehálaš. Dát ovddasta viehka muddui bargosajiid maid geažil soaitá šaddat johtit bargosaji ja ruovttu gaskka. Sis Finnmárkku bargit  ruvkedoaimma geažil ii leat dáhkádussan ahte guovllus lassánit ássit, go olu barggut dán doaimma oktavuođas mearkkaša ahte bargit johtet bargosaji ja ruovttu gaskka. Nuppi dáfus sáhttet bargosajit oljo- ja gássadoaimmain stuorrudit ránnjágielddaid main lea alla ássanbáikegeasuheapmi.</p>
<p>Geasuhananalysa ja sámi ealáhusat ja kultuvra</p>
<p>Mihttomearis nannet ja doalahit ássama sámi guovlluin, de giddejuvvo dávjá fuomášupmi dasa mo sáhttá dagahit guovllu geasuheaddjin ealáhusdoaimmaid jođiheapmái, ja mo galggašii</p>
<p>Ássanbáikegeasuheapmi lea dávjá gitta luondduviđá dahkkiin nugo dálkkádat, riddu, meahcit ja lagašvuohta stuorát gávpotguovddážiidda, muhto sáhttet leat erohusat fylkkaid siskkobealde. Lahka girdišiljuide ja buorit johtinvejolašvuođat sáhttet maiddái leat stuorra mearkkašupmin soapmásiidda go vállje ássanbáikki. Ávkkástallat luonddu ja daid riggodagaid mat guovllus leat, soaitá leat nana mearkkašahttin sidjiide guđet eai leat válljen fárret. Dat mearkkašupmi mii lea sámi identitehtas, gielas ja gullevašvuođas guvlui ja sámi kultuvrras ja sámi ealáhusain leat momeanttat mat soitet čilget manne olbmot ain ásset árbevirolaš sámi guovlluin.</p>
<p>Láhčit dili geasuheaddji báikegottiide ja ássanbáikkiide lea viehka muddui gieldda ja fylkkagieldda eiseválddiid ovddasvástádus. Dás lea earret eará sáhka buori skuvllaid, mánáidgárddiid, doaibmafálaldagaid, boarrásiidfuolahusa, infrastruktuvrra jna. birra. Ealáhusat maid geažil lassána guossedoaibma nugo gálvogávpi, hotealla ja restoráŋŋa, sáhttet lasihit barggolašvuođa. Festiválat ja eará stuorát doalut vuovdalit báikkiid sihke mátkkoštanealáhusa oktavuođas ja geasuheaddji báikin ássamii. Dákkár doaluin lea vel mearkkašupmi báikkiid identitehtii.</p>
<p>Moanat sámi ásahusat leat ceggejuvvon sámi guovlluin. Dáin šaddet bargosajit maid livčče váttis cegget almmá dáid ásahusaid sámi gullevašvuođa haga. Sámi kultuvra lea eanaš háviid leamaš mearrideaddjin dáid ásaheapmái. Dát ásahusat maiddái dagahit oahppan nuoraide vejolažžan bargat sámi guovlluin ja atnit gealbbuset doppe. Molssaeaktun livččii lean fárret stuorát báikiide gos dákkár gealbbu sáhttá atnit. Guorahaladettiin statistihka veahkadatovdáneamis ja dan báikki sámi ásahusaid birra, de sáhtášii navdit ahte dákkár ásahusain lea dihto mearkkašupmi ássamii.</p>
<p>Orro nu ahte dat gielddat main leat ollu almmolaš bargosajit ja sámi ásahusat váikkuhit vuostá olmmošlogu njiedjama nu garrasit sámi guovlluin. Dáid bargosajiide eai čuoza nu garrasit gilvu ja ekonomalaš konjunktuvrrat go daid čielga eksportaealáhusaide nugo guolástus ja mátkkoštanealáhus.</p>
<p>Ođđa ealáhuspolitihkka ja doaibmaguovlu</p>
<p>Sámediggi sáhttá sakka eanet nuppástuhttit vuoruhemiidis ealáhusovddideami hárrái go maid eará stáhta orgánat sáhttet. Dán rievddadanmuni geažil sáhttá nuppástuhttit sihke ealáhuspolitihka ja váikkuhanoapmeatnima almmá deastta anekeahttá eará eiseválddiide. Dákkár rievddadanmunni dahká ortnegiid deaivileabbot ja heiveheabbot ealáhusaid dárbbuide.</p>
<p>Sámedikki áigumuššan lea leamaš ahte galgá leat eaktoaddin sámi guovlluid ealáhusovddideapmái. Muhtin ealáhusain nugo boazodoalus ja mariidna ealáhusain lea Sámediggi atnán ráđđádallanšiehtadusa 2005 rájes, ja ožžon áigái máŋga buori doaibmabiju dán guovtti ealáhussii. Sámediggi lea oassálastán máŋgga forumas ja arenas gos sámi guovlluid servodat- ja ealáhusovddideapmi lea meannuduvvon. Dáid beavttu lea váttis mihtidit go dákkár politihkalaš barggus lea guhkesáiggi perspektiiva. Datte lea álkibut mihtidit beavttu daid váikkuhanomiin mat ealáhusaide juhkkojit. 2007 árvvoštallan čoahkkáigeassá ahte Sámediggi  dagaha ahte Sámi ovddidanfoanda sáhttá doaibmat ovddidandoaimmaheaddjin. Árvvoštallan datte muitala ahte dát vejolašvuođat eai leat dievvasit ávkkástallon. Sámediggi ferte doarjut daid ealáhusaid main leat stuorrunvejolašvuođat ja maid servodat dárbbaša. Norut` ráva lea ahte galgá leat ovddabealde servodatovdáneami ja bidjat vuođu sámi ealáhuspolitihka ovddideapmái.</p>
<p>Árvvoštallamis boahtá vel ovdan ahte Sámedikkis leat ortnegat mat leat lassin eará ruhtadanortnegiid ja sáhttá ruhtadit ja vuoruhit dakkár surggiid maid earát eai sáhte. Sámediggi hálidivččii leat vuostedeattan dan heajos veahkadatovdáneapmái ja guovdilastimii, ja ealáhuspolitihkas ja  doarjjaortnegiidis bokte jođihit vuostálasti konjunk</p>
<p>Sámi kultuvra ja giella leat guovddáš oasit sámi servodatovdáneamis. Sámediggi hálida jorahit ealáhuspolitihka nu ahte vuoruha ealáhusovddideami mii lea čielgasat sámi kultuvrra vuođul. Dán barggadettiin juksá Sámediggi dan ahte prošeavttat, gávpejurdagat ja eará ealáhusdoaimmat doaibmilit nannejit sámi ealáhusaid gilvofámu. Dán láhkai sáhttet dat ekonomalaš váikkuhanoamit maid Sámediggi hálddaša veahkehit barggolašvuhtii, innovašuvnnaide ja ođđaásahemiide sámi guovlluin.</p>
<p>Lea stuorra beroštupmi ohcat doaibmaguvlui.  Sámedikkis leat ohcamat viđa gielddas mat áiggošedje searvat doaibmaguvlui. Dát leat Báhccavuona, Gálssa, Ráissa, Siellatgieldda ja Skiervvá gielddat. Doaibmaguovllu viiddideapmi eaktuda juogo ahte ealáhusovddidanruhta lasihuvvo dahje ahte eará doaimmaid doarjja ii vuoruhuvvo. Vulobeale kapihttaliin leat defineren vuoruhansurggiid ja strategiijaid dustet sámi guovlluid ealáhusovddideamis daid deháleamos hástalusaid.</p>
<p>Riddoguolástanlávdegotti árvalusa čuovvoleami oktavuođas lea evttohuvvon ahte STN-guovllu osiin galgá vel gullat láhkanannenjuvvon vuoigatvuohta guolástit dábálaš bivdosiiguin. Dán oktavuođas dárbbašuvvo ságaškuššat mo dát váikkuhivččii dasa mo boahttevuođas galgá meannudit STN-guovllu. Dát dahkko sierra áššin Sámedikki dievasčoahkkimii. Dán ášši oktavuođas áiggošii Sámediggi geahčadit dievvasit guoskevaš ohcamiid beassat ohcanvuđot doarjagiid geográfalaš doaibmaguvlui.</p>
<p>Vuosttimuš hástalusat</p>
<p>Ealáhuoavdit sámediggevuogádagas. Dát leat dakkár bealit maid eará eiseválddit mearridit ja oppalaš sojut servodatovdáneamis mat gusket olggobeali diliide. Barggolašvuohta lea hárve áidna ággan dasa ahte ásaiduvvá muhtin baikái.</p>
<p>Sámi guovlluin leat gávnnahuvvon čuovvovaš stuorra bajimuš hástalusat: Negatiivva veahkadatovdáneapmi ja guovdilastin Stuorra rievdadusat ealáhusstruktuvrras Birzzehis ealáhusat Uhccán álggaheamit ja dárbu hutkkálašvuhtii Ovddidit geasuheaddji báikegottiid/ássanbáikkiid mat geasuhit nuoraid ja olbmuid geain lea alla gealbu</p>
<p>Vulobealde kommenterejuvvojit ja čiekŋuduvvojit hástalusat.</p>
<p>Negatiivva veahkadatovdáneapmi ja guovdilastin Nugo čájehuvvon ovddit kapihtalis, de ollugat fárrejit árbevirolaš sámi guovlluin stuorát čoahkkebáikkiide. Dakkár gávpogiidda go Romsii, Áltái, Osloi ja eará gávpogiidda lea viehka nana guovdilastin. Nuorat ásset baicce gávpogiin go sámi guovlluin, mii fas boahtá sihke vuollegis ássanbáikegeasuheamis uhcit báikkiide/čoahkkebáikkiide ja das ahte eanet nuorat gazzet alit oahpu, muhto eai šat fidne miellagiddevaš barggu sámi guovlluin. Seammás boarásmuvvet olbmot sámi guovlluin mii fas mielddisbuktá ahte uhcit olbmot leat buvttadeaddji agis ja ahte riegádusvuollebáza lassána dađistaga ja eretfárren bistá.</p>
<p>Stuorra rievdadusat ealáhusstruktuvrras Sámi guovlluin lea barggolašvuohta njiedjan sakka dakkár ealáhusain go vuođđoealáhusain ja industriijas, mat fas leat vuođđun eará ealáhusaide. Seammás lea leamaš proseantavuđot stuorát lassáneapmi eará ealáhusain nugo gávppálaš bálvalusain, lágádusain, mediain ja kultuvrras ja priváhta bálvalusain. Ođđa ealáhusat leat hástalussan árbevirolaš ealáhusaide sámi guovlluin. Dát sodju jáhkkimis nannejuvvo boahtteáiggis ja sámi servodagas leat 10-20 jagi geahčen ealáhusat mat leat áibbas eará struktuvrras ja máŋggabealatvuođas go dál leat.</p>
<p>Birzzehis ealáhusat Telemarksforskning čujuha dasa ahte sámi guovlluin leat máŋga gieldda main leat uhccán ealáhusat, go mihtida priváhta ealáhusaid bargosadjelogu proseantan olmmošlogus. 18 gielddas 22 gieldda gaskkas lea uhcit ealáhusnákkisvuohta go gaskamearri gielddaide riikkas. Dat mearkkaša ahte eavttuin álggahit ja jođihit ealáhusaid árbevirolaš sámi guovlluin, leat eará hástalusat go stuorát čoahkkebáikkiin. Nuppi bealis mearkkaša dát uhcit birrasa gealbolonohallamii, eai nu </p>
<p>Resursavuođđu ge bidjá dábálaččat rájáid buvttadanovddideapmái. Dasa lassin lea dávjá guhkes gaska márkaniidda ja máŋgga sámi guovlluin váilo investerenkapitála. Dát bealit leat dávjá gáržžidussan go doaimmat áigot viiddidit buvttadeamiset. Dát guoská erenoamážit mariidna ealáhusaide, boazodollui ja eanadollui.</p>
<p>Uhccán álggaheamit ja dárbu hutkkálašvuhtii Go ealáhusstruktuvra rievdá ja ealáhusat lea birzasat, de šaddet hástalusat ođasmahttit ealáhusaid ja láhčit dilálašvuođaid eanet ođđaálggahemiide. Telemarksforskninga logut čájehit ahte álggahandávjodat sámi guovlluid gielddain lea uhcit go golmma davimus fylkkain ja riikkas oppalaččat. Ođđaálggahemiid netto lassáneapmi čájeha ahte sámi guovlluin dadjat jo ii leat oktage, namalassii ahte seamma ollu fitnodagat heaittihuvvojit go mat álggahuvvojit.</p>
<p>Ovddidit geasuheaddji báikegottiid/ássanbáikkiid mat geasuhit nuoraid ja olbmuid geain lea alla gealbu Sámi guovlluid okta váldohástalussan lea ahte máŋga gieldda eai leat olus geasuheaddjin ássanbáikin. Telemarksforskninga geasuhanbaromehter čájeha ahte ollugat fárrejit eret sámi gielddain, vaikke vel bargosadjeovdáneapmi lea ge nu mo riikkas muđui. Nappo njiedjá ge olmmošlohku garrasit máŋgga gielddas vaikke vel dain lea ge gaskamearálaš dahje buorre ealáhusovddideapmi. Olmmošlogu njiedjamis lea negatiivva váikkuhus ealáhusovddideapmái boahtteáiggis. Dušše muhtin gielddain sámi guovlluin lea ássanbáikegeasuheapmi badjel gaskameari, nu go Ráisavuonas ja Loabágis.</p>
<p>Báikkiin sáhttet leat eanet ássit go dan maid ealáhusvuođđu attášii, jus dat livčče geasuheaddjin ássanbáikin. Geasuheaddji ássanbáikkit váikkuhit buori guvlui ealáhusovddideapmái guhkit áigái, go báikkálaš ealáhusat bajidit márkanvuođuset ja dasto guosseealáhusaid nugo doaimmaid, gávppašeami ja dárjjodusa. Geasuheaddji ássanbáikkiid ovddideapmi gáibida dakkár politihka mii fátmmasta buot surggiid ja nanne skuvllaid, mánáidgárddiid, boarrásiidfuolahusa, doaibmafálaldagaid, kulturfálaldagaid ja identitehta nannejeaddji doaibmabijuid. Dat fas gáibida ollislaš politihka Sámedikki bealis ja lagaš ovttasbarggu gielddaiguin.</p>
<p>Ealáhusovddideapmái bajit mihttomearri</p>
<p>Daid guorahallamiid vuođul mat leat, de máŋggalágan dahkkit váikkuhit dasa ahte ásaiduvvet go olbmot dihto regiovdnii vai eai. Ealáhusovddideami dáfus lea gánnáheapmi dávjá mearrideaddjin bargosajiid bisuheapmái. Dakkár doaibma mas ii leat olus boahtu, ii sáhte ceavzit. Bajit mihttomearrin Sámedikki politihkkii ealáhusovddideami dáfus ferte leat dan vuođul guđe surggiid Sámediggi sáhttá čađahit ja váikkuhit. Sámediggi lea ealáhusovddidanbarggus deattuhan ceavzilvuođa ja sámi kultuvrra deastta. Sámi árbevirolaš ealáhusat; guolástus, eanadoallu, boazodoallu ja duodji leat ealáhusat mat bures leat birgen. Ođđa ealáhusat nugo kulturealáhusat bohtet eanet aht` eanet sámi ealáhusaid gaskii.</p>
<p>Máŋga gieldda leat oaidnán makkár ovdamunit leat gullat ealáhusovddideami geográfalaš guovllu siskkobeallai, ja dat ohcet beassat dán guvlui. Dát dagaha ahte Sámediggi ferte earaláhkai vuoruhit sihke váikkuhanoapmeatnima ja politihkkaovddideami. Dát ferte govviduvvot ealáhusovddideami mihttomearrehábmemis ge. Jus Sámedikki dáhttu olbmuid galgat ássat árbevirolaš guovlluin, de fertejit dát politihkalaččat vuoruhuvvot. Sámi ealáhusat ja sámi kulturealáhusat fertejit vuoruhuvvot boahttevaš ealáhuspolitihkas. Go sámi guovlluin lea eretfárren hui máŋggalágan, de ferte muhtin áiggi vuoruhit ealáhusovddideami ja fitnodatásaheami daid guovlluide main lea eanemus eretfárren ja dán láhkai váikkuhit vuostá fárrema.</p>
<p>Sámedikki ealáhusovddidanbarggu váldomihttomearrin lea ásahit</p>
<p>nana ja máŋggabealat ealáhusaid ealáhusaid mat leat sámi kultuvrra, luonddu ja birrasa vuođul ja mat daid váldet vuhtii ealáhusaid mat bidjet vuođu ceavzilis báikegott</p>
<p>Vuoruhansuorggit</p>
<p>1. vuoruhansuorgi Rámmaeavttut vuođđoealáhusain</p>
<p>Hástalusat</p>
<p>Guolástusas ja eanadoalus leat rámmaeavttut nuppástuvvon sakka daid maŋimuš jagiid nu ahte eai leat nu galle muhto stuorát ovttadagat. Muhtin guovlluin lea ovdánahtton nu guhkás ahte sihke eanadoallu ja guolástusat leat measta jo jávkan. Dat čielga njiedjan lea okta daid stuorámus hástalusain dáid ealáhusaide sámi guovlluin.</p>
<p>Boanddaid ja guolásteaddjiid gaskkas lea dál stuorra buolvamolsun agi geažil. Eanadoalus lea hástalussan oažžut nuoraid badjelasaset váldit doaluid, ja guolástusas lea hástalussan oastit vuoigatvuođaid (eriid). Nuorat guđet áiggošedje dáid ealáhusaide, fertejit sáhttit álggahit ja jođihit doaluid almmá vealgáduvvama haga.</p>
<p>Guolástus ja eanadoallu leat hirbmat dehálaččat ealli giliid ja sámi kultuvrra ovddideapmái. Ealli gilit leat buoremus dáhkádussan sihkarastit ja ovddidit sámi kultuvrra ja giela. Danne lea stuorra hástalussan ahte dáža eiseválddit guldalit Sámedikki dakkár áššiin mat váikkuhit ovddideami sihke guolástusas ja eanadoalus sámi guovlluin.</p>
<p>Riddoguolástanlávdegotti árvalusa (NOU 2008:5) loahppameannudeamis lea Sámediggi ja Guolástus- ja riddodepartemeanta (FKD) soahpan buoridit rámmaeavttuid guolástussii sámi guovlluin. Dása gullá láhkanannet guolástanvuoigatvuođa sidjiide guđet ásset  STN-guovllus. Galgá ceggejuvvot vuotnalávdegoddi mii sáhttá sihkarastit sámi ja regionála mielmearrideami vuotna- ja riddoguovlluid guollevaljiid hálddašeamis. Dasa lassin leat Sámediggi ja FKD soahpan ahte galgá várrejuvvot jahkásaš lassiearri čuovvolan dihtii dan láhkamearriduvvon vuoigatvuođa.</p>
<p>Sámi boazodoallu lea guovddážis seailluheamen ja ovddideamen sámi giela ja kultuvrra.  Máŋgga sámi birrasiidda lea boazodilli eaktočorgin vai dát árvvut galget bissut ja jotkkojuvvot. Vuođđoávdnasat boazodoalus leat vuođđun olu duddjomii.</p>
<p>Stuorámus olggobeale áittan boazodoalu ovddideapmái ja birgejupmái lea meahcceguovlluid gáržžideapmi, ja massimat mat boazodoalus leat earret eará ráfáiduhtton boraspiriid geažil. Ealáhus rahčá muhtin guovlluin siskkáldasat oažžut bargiid, alla gaskamearreagiin ja vuollelis nissonolbmoosiin. Eará hástalus lea ahte muhtin guovlluin Finnmárkkus leat menddo olu bohccot areálavaljiid ektui. Erenoamážit guokte dili váddudit barggu go galgá heivehit boazologu areálaide. Nubbi lea ahte boazodoalu riektesihkarvuohta ii fuolahuvvo areáladili ektui. Daid orgánain mat dál leat, nugo eanajuohkinriekti, eai leat návccat fuolahit boazodili areálavuoigatvuođaid doarvái bures. Dán geažil máŋga orohat- ja siidarájá eai leat vel čielgasat. Nubbi lea ahte bohccobierggu márkan- ja vuovdindilli ii leat daid maŋimuš jagiid leamaš nu buorre go galggašii.</p>
<p>Máŋggas leat válljen vuoruhit lotnolasaid eará ealáhusaiguin lasihan dihtii bearašboađuid. Sáhttet leat vuođđoealáhusat mat jođihuvvojit lotnolasat dujiin, mátkkoštanealáhusain, meahcceealáhusaiguin ja biepmu reidemiin. Hástalussan lea láhčit dili buriid rámmaeavttuide vai sáhttá lotnolasat jođihit máŋggalágan ealáhusaid.</p>
<p>Sámi guovlluin leat stuorra vejolašvuođat ávkkástallat meahcceriggodagaid. Meahccebuktagiid márkanhaddi ii datte leat áktánas, nu ahte eai šatta olus boađut. Dasa lassin leat stuorra golut earret eará go galgá riggodagaid viežžat. Hástalussan šaddá ásahit ovttasbarggu gaskal doaimmaheaddjiid nu ahte sáhttá vuolidit goluid viežžat riggodagaid, daid reidet ja vuovdit. Rámmaeavttut jođihit meahcceealáhusa eai leat láhččon gávppálaš doibmii. Sihke vuodjima gáržžideamit ja guhkesáigeráhkkaneapmi riggodagaid hálddašeamis vádduda plánet dákkár doaimmaid.</p>
<p>Dálkkádatrievdamat čuhcet vuođđoealáhusaide erenoamážit go dát leat oalle muddui luondduriggodagaid olis. Dál jo orro vuhttomin ahte dálvvit otnot ja šaddet bivvalat ja muohta suddá árabut giđasdálv</p>
<p>Mihttomearri</p>
<p>Seailluhit ja ovddidit mariidna ealáhusaid, boazodoalu ja eanadoalu dehálaš kulturguoddin ja</p>
<p>barggaheaddjin sámi guovlluin.</p>
<p>Oassemihttomearit</p>
<p>Duhtadeaddji juridihkalaš ja ekonomalaš rámmaeavttut  Buoret gánnáheapmi vuođđoealáhusain  Fidnet ođđa bargiid  Buoret sohkabealledássedeaddu  Boraspirepolitihkka mii vuhtii váldá sámi ealáhusaid</p>
<p>Strategiijat</p>
<p>Mihttomeari ja oassemihttomeriid áigu Sámediggi juksat čuovvovaš strategiijaid bokte:</p>
<p>Sihkarastit areálaid ja riggodagaid  Váikkuhit mariidna ealáhusaid, boazodoalu, eanadoalu ja meahcceealáhusaid politihka   Láhčit dili vuođđoávdnasiid reidemii  Lea veahkkin ásahit buriid ortnegiid vuođđoealáhusaide buolvadatmolssašumis   Lea veahkkin dasa ahte vuođđoealáhusain lasihuvvo nissoniid oassi  Sihkarastit meahcásteaddjiid beassat meahcceriggodagaide  Geahpedit dálkkádatrievdamiid dahkan vahágiid</p>
<p>2. vuoruhansuorgi Geasuheaddji báikegottit</p>
<p>Hástalusat</p>
<p>Eanaš gilit ja báikegottit dan guovllus maid ealáhusčilgehus máinnaša, leat dan mađe ahte nuorat guđet leat oahpu gazzamin fertejit fárret eret háhkan dihtii dárbbašlaš gealbbu fidnoeallimii. Dehálaš ášši ásahit stáđis báikegottiid lea ahte nuorat máhccet go leat oahpuin geargan. Dát lea áinnas mearrideaddjin go galgá fuolahit ahte nuorra nissoniid mielas leat dát servodagat geasuheaddji ássan- ja bargobáikin.</p>
<p>Geasuheaddji ássan- ja bargofálaldagat leat mearrideaddjin oažžun dihtii nuoraid máhccat sámi guovlluide. Dasa lassin lea dehálaš ahte báikegottit sáhttet fállat buriid kulturdoaimmaid, sosiála deaivvadanbáikkiid ja buriid almmolaš fálaldagaid earret eará mánáidgárddi, skuvlla, dearvvasvuođabálvalusaid ja johtolatvejolašvuođaid dáfus. Dasto sáhttá servodaga rabasvuohta sisafárrejeaddjiide ja vierrásiidda dábálaččat leat mearrideaddji mearkkašahttin ássamii ja ođđaásaheapmái.</p>
<p>Juohke gielddas lea viehka muddui ovddasvástádus ráhkadit buriid rámmaeavttuid ássamii ja ealáhusaide. Sámediggi sáhttá ealáhuspolitihkas bokte, nannet bargosajiid vuoruheami ja sosiála deaivvadanbáikkiid ásahemiid. Seammaláhkai sáhttá Sámedikki giella- ja oahpahuspolitihkka váikkuhit geasuheaddjibut báikegottiide.</p>
<p>Boaittobáikkiin leat moanat bargosaji mat gáibidit alit oahpu. Hástalussan lea cegget gealbobargosajiid mat geasuhit nuoraid earret dan ahte guovlu iešalddes geasuha. Informašun- ja kommunikašunteknologiija ovddideami geažil sáhttá ásahit dákkár bargosajiid sorjákeahttá stuorát gávpogiin.</p>
<p>Lohkanloana vuolidanortnega geažil leat eanet nuorat ásaiduvvon Davvi-Romssa ja Finnmárkku doaibmaguvlui. Dat heive nuoraide guđet leat álggahandásis, ja sáhttá viiddiduvvot eará guovlluide gos maiddái leat hástalusat fidnet alla oahppan nuoraid.</p>
<p>Mihttomearri</p>
<p>Geasuheaddji ja ceavzilis sámi báikegottit</p>
<p>Oassemihttomearit</p>
<p>Máŋggalágan ealáhusat geasuheaddji bargosajiiguin goappašiid sohkabeliide sámi guovlluin  Lassi fárren sámi guovlluide mii mielddisbuktá ceavzilis báikegottiid  Eanet gealbobargosajit nuoraide</p>
<p>Strategiijat</p>
<p>Mihttomeari ja oassemihttomeriid áigu Sámediggi juksat čuovvovaš strategiijaid bokte:</p>
<p>Doallat lagabut ovttasbarggu gielddaiguin  Leat veahkkin ásahit gealbobargosajiid nuoraide  Ovddidit kulturdeaivvadanbáikkiid  Nissonlaš entreprenordoaibma  Viiddidit lohkanloana vuolidanortnega vai fidne nuoraid gealbobargosajiide</p>
<p>3. vuoruhansuorgi Kulturealáhusat</p>
<p>Hástalusat</p>
<p>Sámediggi lea jahkeviissaid juolludan ruđa buhtes sámi kulturdoaimmaide. 2011:s lea várrejuvvon 87 miljon kruvnno máŋggalágan kulturdoaimmaide. Dát gártá goalmmádas visot váikkuhanomiin mat Sámedikkis leat. Dás lea ruhta earret eará dáiddašiehtadussii, festiválaide, valáštallamii, teáhteriidda, sámi kulturviesuide ja kulturgaskkustanásahusaide, johtti girjerájusbálvalusaide ja museaide.  De leat vejolašvu</p>
<p>Sámediggi lea váldán badjelasas ovddasvástádusa ovddidit duodjeealáhusa. Sámediggái lea dehálaš oažžut nu buori beavttu go vejolaš dan ruđas mii juolluduvvo duodjedoaimmaide. Duodjái dárbbašuvvo ovddidit ođđa buktagiid ja gávdnat ođđa márkaniid earret eará jus duojis galggaš lasihit gánnáheami. Duodjeealáhusas leat beroštussearvvit ja ovddidanguovddážat, ja dáin lea erenoamáš ovddasvástádus sihkarastit ahte duodjeealáhus šaddá ceavzilis sámi ealáhussan. Duodji lea dehálaš identitehtaásaheaddji doaibma, mas lea stuorra mearkkašupmi sámi kultuvrii ja gillii. Nuorat fertejit áddet ahte sáhttá ásahit bargosaji duodjeealáhusas. Gilvu joavkobuvttaduvvon mátkemuittuin hásttuhit sin guđet áiggošedje ieža duddjot dujiideaset.</p>
<p>Sámi mátkkoštanealáhus ii leat definerejuvvon čielga kulturealáhussan, muhto sáhttá leat dehálaš arenan duojáriidda ja kulturealáhusfitnodagaide. Dehálaš oassi dáid doaimmain leat vuođđoealáhusaide guoskevaččat. Lihkostuvvon mátkkoštanealáhusdoaibma lea hui dehálaš sámi kulturealáhusaid vuoruhemiid oktavuođas.</p>
<p>Mihttomearri</p>
<p>Eanet bargosajit sámi kultur- ja kulturvuđot ealáhusain</p>
<p>Oassemihttomearit</p>
<p>Gánnáhahtti kulturealáhusfitnodagat  Lasihit gálvojođu iežas duddjon duojis ja eará dáidda- ja kulturbuktagiin  Sihkarastit ođđa duojáriid duodjeealáhusaide  Vásáhusturisma mas giddejuvvo fuomášupmi dasa mii lea albma ja jáhkehatti</p>
<p>Strategiijat</p>
<p>Mihttomeari ja oassemihttomeriid áigu Sámediggi juksat čuovvovaš strategiijaid bokte:</p>
<p>Ovttasordnet Sámedikki kultur- ja ealáhusvuoruhemiid  Ovddidit gánnáheami kultur- ja kulturvuđot ealáhusain  Lasihit sámi kulturealáhusaid profešunaliserema ja kommersialiserema  Vuoruhit duodjeealáhusas oahpahalliortnega ja ovddidanbarggu</p>
<p>4. vuoruhansuorgi Innovašuvdna, dutkan ja árvoháhkan</p>
<p>Hástalusat</p>
<p>Hutkkálašvuohta ja innovašuvnnat leat vuođđoelemeantan visot ealáhusaid ovddideamis. Fuomášupmi hutkkálašvuhtii ja innovašuvnnaide ferte leat vuođđun visot ealáhussurggiid hálddašeamis.</p>
<p>Innovašunprográmmat leat dávjá hui resursagáibideaddjin ja dasa seaguhuvvojit máŋga sierranas almmolaš ja priváhta ealáhusaid doaimmaheaddjit. Lihkostuvvon innovašunprográmmat gáibidit olu profešunaliseremis.  Sámi guovlluid ealáhusat leat dávjá smávva fitnodagat. Dákkár fitnodagain leat hástalusat ovddidit ja implementeret  innovašuvnnaid – dás lea sáhka sihke kapitála ja olmmoslaš návccaid birra. Dát sáhttet leat innovašundoaimma hehttehussan.</p>
<p>Dutkan lea nannosit deattuhuvvon go almmolaš hálddašeamis galgá mearrádusaid dahkat. Dát guoská maiddái dasa maid Sámediggi ieš mearrida, vaikke Sámediggi eanebut vuođđudan dan árbedieđu atnui. Datte lea guovddáš eiseválddiid ságastaladettiin leamaš váttis dohkkehahttit ákkastallama mii lea árbedieđu vuođul.</p>
<p>Fágasuorggit mat leat sámi guovlluide dehálaččat eai soaitte dovdot leamen nu dehálaččat servodahkii muđui. Dehálaš dutkanprošeavttat eai soaitte dán geažil vuoruhuvvot.  Sámediggi ii hálddaš ruđa dutkandoaimmaide. Dasa leat nationála prográmmat mat fertejit eanet fuolahit dutkama sámi guovlluin. Hástalussan lea oažžut áigái prošeavttaid sámi ealáhusaid birra.</p>
<p>Mihttomearri</p>
<p>Eanet innovašuvnnat sámi servodaga ja ealáhusaid vuođul</p>
<p>Oassemihttomearit</p>
<p>Lasihit hutkkálašvuođa, lassáneami ja ođasteami FoU-doaimma bokte  Govdadat buvttavallji  Lasihit dutkandoaimma sámi guovlluid ealáhusain</p>
<p>Strategiijat</p>
<p>Mihttomeari ja oassemihttomeriid áigu Sámediggi juksat čuovvovaš strategiijaid bokte:</p>
<p>Oalgguhit doaimmaheaddjiid gaskasaš ovttasbargui  Gealbolokten márkan- ja buvttaovddideamis  Ovddidit gánnáheami ja profešunalitehta  Doarjut doaibmi ovddidanbirrasiid sámi guovlluin  Ovttasbargat dutkanbirrasiiguin main lea gealbu sámi ealáhusain   Ovttasbargat Innovasjon Norgiin lasihan dihtii </p>
<p>5. vuoruhansuorgi Gealbolokten ja ođđaálggaheamit</p>
<p>Hástalusat</p>
<p>Sámi guovlluin lea vuollelis ásahandávjodat. Ođđa čálihuvvon fitnodagat leat njiedjan 2008 ja 2009 jagiin, nu go lea riikkas muđui ge. Muhtin ráje dás lea finánsaroasu geažil mii álggii 2008:s. Go lassin áicat ahte doaimmaid nettolasáhus njiedjá, de hásttuha dát sakka sámi guovlluid ealáhusaid.</p>
<p>Sámi guovlluin lea stuorra erohus gealbodásis. Smávit guollesorjjas riddogielddain, áinnas Finnmárkkus, eai leat dábálaččat nu galle alla oahppan olbmo go ovdamearkka dihtii Sis-Finnmárkkus. Vaikke muhtin gielddain leat máŋga alla oahppan olbmo, de ii leat vissis ahte dan gealbbu dat ealáhus dárbbaša. Hástalussan lea loktet ealáhusain dan gealbbu mii lea heivehuvvon ealáhusaid dárbbuide.</p>
<p>Ođđa ealáhusaid ásaheapmi eaktuda sihke fágagealbbu ja ásahangealbbu. Máŋga álggaheaddji leat fágalaččat gelbbolaččat, muhto ii buohkain leat vásáhus dasa mo galgá álggahit ođđa doaimmaid. Dákkár váili sáhttá bahámusat ájihit ásaheami máŋggaid jagiid.</p>
<p>Máŋgga joatkkaskuvllas lea leamaš  entreprenordoaibma oassin sin oahppofálaldagas. Iskkadeamit čájehit ahte oahppit guđiin lea leamaš entreprenordoaibma fágan, dávjjibut ieža ásahit doaimmaid go sii guđet eai leat dan dahkan. Hástalussan lea skuvllaid diđolažžan dahkat ahte galget leat dihtomielalaččabut das guđe buriid beavttuid dát fálaldagat addet maŋŋil skuvllavázzima.</p>
<p>Vai sámi guovlluid ásahuvvon ealáhusat galget leat gilvonávccalaččat, de ferte loktet gealbbu seamma dássái go ovddideamis servodagas muđui. Álo dárbbašuvvojit suorgeguoskevaš kurssat ealáhusain. Álggahanmuttus lea čuovvoleapmi guđđon ja ferte ge vuoruhuvvot.  Nationála statistihkka čájeha ahte dušše sullii 25 % ođđaásahemiin maid ovttaskas olbmot  eaiggáduššet  <span type="quote">”birgejit”</span> dan viđa vuosttaš doaibmajagi. Oasusfitnodagaide lea birgenproseanta badjel duppal eanet - sullii 60 %. Okta hástalusain Sámediggái lea gávnnahit mat leat <span type="quote">”buorit”</span> ásaheaddjit rivttes oahppo- ja vásáhusduogážiin, ja vuoruhit ásahemiid main lea doarvái ruhtadeapmi .</p>
<p>Mihttomearri</p>
<p>Lassi ásahandávjodat sámi guovlluin</p>
<p>Oassemihttomearri</p>
<p>Alibut gealbu ealáhusain</p>
<p>Strategiijat</p>
<p>Mihttomeari ja oassemihttomeari áigu Sámediggi juksat čuovvovaš strategiijaid bokte:</p>
<p>Fállat ásahanoahpahusa ja čuovvoleami  Ávžžuhit joatkkaskuvllaid vuoruhit entreprenordoaimma skuvllas  Fállat gealbolasiheaddji doaibmabijuid  Gealbolasiheaddji doaibmabijut heivehuvvon sámi lotnolasealáhusdoalliide</p>
<p>Ekonomalaš ja hálddahuslaš váikkuhusat</p>
<p>Čilgehusa čuovvoleapmi geavvá jahkásaš bušeahtain main juohke mihttomeari doaibmabijut vuoruhuvvojit. Sámediggeráđđi áigu árvvoštallat ráhkadit doaibmaplánaid vuoruhansurggiid osiide. Čilgehusas lea guhkesáiggi perspektiiva ja lea lunddolaš geahčadit čilgehusa golmma-njealji jagi geahčen, árvvoštallan dihtii lea go Sámediggi juksan daid mihttomeriid mat čilgehusas leat biddjon.</p>
<p>Ealáhusovddidanbarggu vuoruhemiid nuppástusat eai olus váikkut ekonomalaččat dahje hálddahuslaččat. Váikkuhanoapmeatnima garrasat vuoruheapmi sáhtášii geahpedit veaháš resursaatnima, muhto dárkkisteapmi ja čuovvolanbargu gáibida hálddahuslaš návccaid. Ealáhuspolitihka nuppástusat eaktudit lagabut ovddasbarggu máŋggalágan ovttasbargoguimmiiguin nugo gielddaiguin, Innovasjon Norgiin ja dutkanbirrasiiguin.</p>
<p>Ealáhus- ja kulturlávdegotti árvalus:</p>
<p>Álgu</p>
<p>Sámediggi lea hábmen dieđáhusa eanas ealáhusaide, muhto dát leat beare unnán laktojuvvon oktii oktasaš strategiijan ealáhusovddideapmái sámi guovlluin. Dievasčoahkkin mearridii áššis 10/10 doaibmaguovllu viiddideami meannudeami oktavuođas ahte ealáhusovddideapmái galget strategiijat hábmejuvvot. Viidáset lea Telemarksforskning guorahallan Sámedikki ovddas orrund</p>
<p>Mearkkašumit</p>
<p><em type="italic">Lávdegotti eanetlohku Norgga sámiid riikkasearvvi (NSR) lahtut Geir Tommy Pedersen, Elin Kristin Henriksen, Mathis Nilsen Eira ja Cecilie Grape, Árja lahttu Olaf Eliassen</em> Johttisápmelaččaid  listtu (JsL) lahttu <em type="italic">Per A. Bæhr, </em>Ovddádusbellodaga<em type="italic"> (Frp) lahttu Aud Marthinsen Nordkalottfolket lahttu Toril Bakken Kåven </em>áigot </p>
<p>mearkkašuhttit ahte sámi kultuvrra materiálalaš vuođđu leat dearvvašlaš ja nana ealáhusat main leat einnostahtti rámmat. Mii oaidnit dárbbu vel eanet fokusa bidjat sámi ealáhusaid ovddideapmái. Lea maid sávahahtti nana višuvnnas, čielga geainnus ja ulbmillaš vuoruhemiin mat ovddidit gievrras sámi ealáhusaid. Sámedikkis leat ráddjejuvvon resurssat várrin, ja viidáset politihkkaovddideapmi mielddisbuktá maid vuoruhit surggiid gaskkas gos lea erenoamáš dárbu ovddideapmái.</p>
<p>Sápmelaččain lea mávssolaš máhttu luonddu, dálkkádaga, birrasa ja árbevieruid birra ja mii hálddašit erenoamáš kulturárvvuid, giela ja máhtu ealáhussurggiid ja eallinvugiid birra min guovlluin.  Dát máhttu ferte seailluhuvvot ja ovdánahttojuvvot vai sáhttit dustet hástalusaid boahtteáiggis mat gusket globála ovdáneapmái, biraslaš ja ekologalaš rievdadusaide ja eará rievdadusaide servodagas.</p>
<p>Lávdegotti eanetlohku oaivvilda ahte luondu ja lagasvuohta lundui leat vuolggasadjin sámi kultuvrii, ja dan bokte maiddái sámi ealáhusaide. Sámi guovlluin lea árbevirolaš ávkkástallan ain dehálaš viessodoalu ekonomiijai.</p>
<p>Lávdegotti eanetlogus leat čuovvovaš višuvnnat Sámedikki bajimus mihttomearrái ealáhusbargguin:</p>
<p><em type="bold">Višuvnnat </em></p>
<p>”Sámi ealáhusat mat leat nannosat ja ceavzilat, ja main sámi luondu, giella ja kultuvra leat vuođđun".</p>
<p>Lávdegotti eanetlohku sávvá, go bidjá višuvnna vuođđun, sámi ealáhusaid mat galget oažžut vejolašvuođa ovdánahttit ja leat ceavzilat maiddái boahtteáiggis.</p>
<p><em type="bold">Ovddosguvlui – bajimus mihttomearit  </em></p>
<p>Lávdegotti eanetlohku sávvá ahte čuovvovaš bajimus mihttomearit galget leat vuođđun viidáset barggus:</p>
<p>Lagasvuohta lundui lea dehálaš árvun sámi kultuvrii, gillii ja ealáhussii.  Dehálaš sámi kulturguoddit, dego vuođđoealáhusat oktan dujiin ovttas eará kulturealáhusaiguin,</p>
<p>fertejit ovdánahttojuvvot ja nannejuvvot buori ovttasbarggu bokte, omd. ealáhusčoakkáldagaid bokte.</p>
<p>Eará sámi ealáhusat galget nannejuvvot sámi guovlluin mat leat rašes dilis.</p>
<p><em type="bold">Vuoruheamit </em></p>
<p>Lávdegotti eanetlohku oaivvilda ahte áŋgiruššansuorggit fertejit vuoruhuvvot daid surggiid gaskkas maid áigu vuoruhit. Lávdegotti eanetlohku oaivvilda ahte dat suorggit gos lea deháleamos ovddidit dahje nannet, leat áŋgiruššamat meahcásteami, duoji, boazodoalu, guolásteami ja kulturealáhusaid siskkobealde.</p>
<p>Go geahččá vejolašvuođaid mat gávdnojit iešguđet guovlluin, de ferte veahkehit álggahanoahpahusain ja máhtuin. Dát mielddisbuktá buoret vuođu lihkostuvvat iežas ealáhusovddidemiin.</p>
<p>Sámediggi ferte eanet aktiivvalaččat stivret ruđaid daidda áŋgiruššansurggiide mat dan mielas leat dehálaččat,  ja buorebut ávkkástallat vejolašvuođain searvat ruhtadeapmái ovttas eará olggobealde orgánaiguin. Ovttasbargošiehtadusat fylkkasuohkaniiguin ja Innovašuvdna Norga berrejit maid leat eanet vuođđun ealáhusvuoruhemiide maid háliida. Dát mielddisbuvttášii eanet ruđalaš návccaid ja áŋgiruššamat šattašedje beaktileappot.</p>
<p><em type="bold">Luondduvuđot ealáhusat </em></p>
<p>Luondduvuđot ealáhusaide ferte doaibmavuođđu sihkkarastojuvvot ja nannejuvvot nu ahte gánnáhahttivuohta ealáhusain addá vejolašvuođa birget dušše dáinna ealáhusain, ja ahte das boahtá dohkálaš dienas sidjiide geat dan háliidit. Dát dahká ealáhusa eanet geasuheaddjin nuorra olbmuide ja lea mearrideaddjin nuoraid rekrutteremii dáidda surg</p>
<p>Eanandoallo- ja boazodoallošiehtadallamiid sáhttá oaidnit bálkášiehtadallamin ealáhusaid doaimmaheddjiide. Vuđolaš eaktun dáid ealáhusaid bistimii ja ovdáneapmái lea ahte gánnáhahttivuohta sáhttá gilvalit eará bargguiguin, ja ahte erenoamážit nuorat olbmot oidnet dáid bargguid ekonomalaččat miellagiddevažžan.</p>
<p>Lávdegotti eanetlohku oaivvilda ahte váldomihttomearrin eanandollui ja boazodollui lea ahte ealáhusat sihkkarastojuvvojit dietnasa mii dahká vejolažžan dinet seamma bures go eará dienasbarggus mainna sáhttá buohtastahttit, dát guoská maid meahcástanealáhusaide.</p>
<p>Meahcástanealáhusat leat raššuduvvon ollu. Dát lea leamaš mielde váikkuheame dasa ahte árbevirolaš meahcásteapmi lea measta nohkan. Lea dárbu lasihit fokusa meahcástanealáhusaide, vai sáhttá ávkkástallat luondduriggodagain mat gávdnojit ja háhkat gánnáhahtti ja bistevaš bargosajiid.</p>
<p>Lávdegotti eanetlohku oaidná ahte meahcásteapmi (dás jurddašuvvo sáivačázi guolásteapmi, murjen jna.) rehkenastojuvvojit oassin vuođđoealáhusain. Eanadoalu oktavuođain lea meahcásteapmi rehkenastojuvvon lassiealáhussan, muhto sámi guovlluin lea dávjá meahcásteapmi leamaš áidna sisaboahtu, dahje dehálaš sisaboahtun ovttas eará ealáhusain. Ovttastahttin máŋgga ealáhusas lea leamaš birgenláhkin máŋgga buolvva sápmelaččaide.</p>
<p>Lea unnán fokus leamaš diliide mat gehččet resurssaid iešguđetge sámi ealáhusain. Man ollu ruhta manná iešguđetlágan ealáhusaide, ja váikkuhit go  Sámedikki ruđat dasa ahte luondu ain sáhttá leat vuođđun sámi ealáhusovdáneapmái.</p>
<p>Lotnolasealáhusat gos iešguđet vuođđoealáhusat doaimmahuvvojit lotnolassii, nugo duodji ja eará ealáhusat, leat álo leamaš dehálaččat sámi guovlluin, ja leat vuođđun ceavzi doaibmamii jagi čađa. Dan ferte nannet ja ovddidit.</p>
<p>Lávdegotti eanetlohku oaivvilda ahte guolástusámmáha váldomihttu lea sihkkarastit sin dinestusvuođu nu ahte sis maiddái lea dakkár dienas go eará seammásullásaš joavkkuin. Doaibmavuođu dohkálaš earrevuođuin ferte sihkkarastit ja nannet, nu ahte ealáhusa gánnáhahttivuođa bokte lea vejolaš doaimmahit dan oktofidnun dohkálaš sisaboađuin sidjiide geat dan háliidit. Dainna lágiin šattašii ealáhus geasuheaddji nuoraide, ja maiddái mávssolaš nuoraid rekruterenbarggus dán ámmáhii.</p>
<p>Mearradoalloealáhusas ferte Sámediggi geahččalit ásahahttit divada ealáhusa areálageavaheamis mii boahtá ávkin báikkálašservodagaide.</p>
<p>Mearridan dihte guovlo- ja siidarájiid ferte Sámediggi áŋggirdit ahte farggamusat nammaduvvošii vuoigatvuođakommišuvdna boazodoalu várás.</p>
<p><em type="bold">Doaibmabijut sámi ealáhusaid várás </em></p>
<p>Dieđáhusa meannudeami čuovusin galggašii Sámediggi hábmet konkrehta doaibmabijuid.</p>
<p>Lávdegotti eanetlohku oaivvilda ahte ealáhuspolitihkka mielddisbuktá vuoruhemiid iešguđetge sámi ealáhusaid siskkobealde, ja daid vuoruhemiid maid áigot čađahit ovddasguvlui.</p>
<p>Sámedikki ealáhuspolitihka viidásit bargu doalvvuha ollislaččabu doaibmaplánii dahje -plánaide Sámediggái, mii ovddiduvvo Sámedikki dievasčoahkkimis.</p>
<p>Bargu biddjo ovdan dievasčoahkkimis, ja dat addá de dehálaš njuolggadusaid boahttevaš bušeahtaide. Lea sávahahtti deattuhit mot lasihit álggaheddjiid sámi guovlluide, ja seammás buoridit gánnáhahttivuođa dain eanemus potensiála fitnodagain.</p>
<p><em type="italic">Eará eanetlohku, Norgga sámiid riikkasearvvi (NSR) lahtut Geir Tommy Pedersen, Elin Kristin Henriksen, Mathis Nilsen Eira ja Cecile Grape, Árja lahttu Olaf Eliassen, </em>Johttisápmelaččaid listu (JsL) lahttu <em type="italic">Per A. Bæhr ja Nordkalottfolket lahttu Toril Bakken Kåven </em>čujuhit álbmotriektái ja olu eará lágaide, </p>
<p>konvenšuvnnaide ja šiehtadusaide, nationála ja riikkaidgaskasaš, oassin sámi guovlluid ealáhusovddideami rámmas. Das maiddái EØS šiehtadusa geatnegasvuođat. Sámedikkis lea ovd</p>
<p>Dát eanetlohku čujuha ahte ráđđehus lea cealkán ahte sii oidnet davviguovlluid Norgga deháleamos strategalaš vuoruhansuorgin boahtteáiggis, mas okta váldovuoruhansuorgi lea sihkkarastit álgoálbmogiid kultuvrra ja eallinvuođu. Gihppagis <span type="quote" xml:lang="nob">"nye byggesteiner i nord om regjeringens nordområdestrategi"</span>12.03.2009 (ođđa huksenávdnasat davvin ráđđehusa davviguovlostrategiijas), cealká ráđđehus čuovvovačča:</p>
<p>Ráđđehusa davviguovlopolitihkka galgá váikkuhit álgoálbmogiid giela, kultuvrra, ealáhusaid ja servodateallima sihkkarastima. Vuoruhemiin ovddasguvlui áigu ráđđehus láhčit dili nu ahte álgoálbmogat ieža, iežaset vuolggahemiin, ja iežaset sávaldagaid ja dárbbuid vuođul, besset bidjat eavttuid proseassaid searvamii ja ávkkástallat dain vejolašvuođain maid boahttevaš ovddideapmi davviguovlluin sáhttá buktit. Doaimmat galget heivehit buori máhtto-, kapasitehta- ja gelbbolašvuođaovddideami. (s.42)</p>
<p>Dát eanetlohku čuovvola dán mihttomeari ja háliida deattuhit ahte ovdáneapmi davviguovlluin lea vejolaš duššefal jus globála álbmotrievttit, ja maiddái álgoálbmotriekti, ollásit doahttaluvvojit ja gudnejahttojuvvojit, ja dainna lágiin váikkuhit vuoiggalaš ja ceavzi ovddideami. Lea hui dehálaš ahte sámediggeráđđi iežas viidásit barggus goziha dan.</p>
<p>Dát eanetlohku oaivvilda ahte ealáhuspolitihkka gáibida konkrehta doaibmabijuid geatnegahtti searvama bokte máŋgga bealis, almmolaš ja priváhta. Oassin hástalusain lea oažžut buoret ovttasdoaibmama iešguđet váikkuhangaskaomiid gaskkas mat doibmet máŋgga almmolaš instánssaid vuolde.</p>
<p><em type="italic">Lávdegotti unnitlohku, Norgga sámiid riikkasearvvi (NSR) lahtut Geir Tommy Pedersen, Elin Kristin Henriksen, Mathis Nilsen Eira ja Cecile Grape ja </em>Johttisápmelaččaid listu (JsL) lahttu <em type="italic">Per A. Bæhr </em>čujuhit ahte máilmmis </p>
<p>lea jođánis ovdáneapmi, ja dat mielddisbuktá ođđa hástalusaid ja vejolašvuođaid globaliserema ja birasrievdademiid geažil.</p>
<p><em type="bold">Sámedikki rámmat ealáhusaktevran  </em></p>
<p>Lávdegotti unnitlohku mearkkaša ahte dieđáhus lea čilgejeaddji dieđáhus mii lea hui ládje gáržžiduvvon dan ektui ahte ovddidit ollislaš ealáhusovddideami Sámediggái, ja gávnnaha seammás ahte eai evttohuvvo sierra kultur- ja ealáhuspolitihkalaš doaimmat eanet go dan mii ovdal lea evttohuvvon plánain ja mearrádusain.</p>
<p>Lávdegotti unnitlohku oaidná dan dárbbašlažžan ahte Sámedikki ealáhuspolitihkka ferte gehččojuvvot bálddalagaid, surggiidgaskasaš ealáhuspolitihkka mii fátmmasta eambbo surggiid. Dás sáhttá  namuhit  vuođđostruktuvrra (mas maiddái lea mielde ruovdemáđija, mearrageaseheami, energiijavárri ja ođđa gulahallanteknologiija), gelbbolašvuohta ja oahppu, eatnamiid geavaheapmi ( mearra ja eanan), čáhcedikšun, guolástus ealáhusat jna.</p>
<p>Lávdegotti unnitlohku  ávžžuha sámediggeráđi iežaset viidáset barggus váldit vuođu maiddái earret eará ráđđehusa davviguovlopolitihkas, mas maiddái lea mielde sámi oassálastin ja mielmearrideapmi iešguđet áŋgiruššamiin dego ovdamearkka dihte Framsenteret Romssas, ja maid dain orgánain main lea ovddasvástádus čađahit ja ovdánahttit davviguovlluin.</p>
<p>Lávdegotti unnitlohku  bivdá sámediggeráđi čilget movt Sámediggi galgá seaguhuvvot daidda politihkalaš mearridanproseassaide davviguovlluid birra ja davviguovlluin.</p>
<p><em type="bold">Resursavuođđu </em></p>
<p>Lávdegotti unnitlohku oaivvilda ahte sámi kultuvrra luondduvuđđosa sihkkarastin, ja sámiid eana- ja resursavuoigatvuođaid suodjaleapmi álbmotrievtti vuođul, siskkáldas riekti, historjjálaš vuoigatvuođat, ja sámi riekteáddejupmi ja geavaheapmi leat áibbas deaŧalaččat sámi servodaga ovdáneapmái. Riektedili ollislaš čielggadeapmi resurssaid ektui sámi guovlluin ferte vuoruhuvvot vai ealáhusdoaimmaheddjiide sihkkarastojuvvo einnostahttin rámmaeavttui</p>
<p><em type="bold">Luondduvuđot ealáhusat </em></p>
<p>Lávdegotti unnitlohku lea mihtten ahte luondduvuđot ealáhusaid areáladilli sorjá eanageavaheamis ja mearraguovllut leat rievdamin, earret eará suodjalan- ja ráfáiduhttinproseassaid geažil (maiddá boraspiriid), ođđa ealáhusaid (nu go biebmanealáhusaid) bieggafámu, eará fápmohuksemiid, fápmolinnjáid, mineráladoaimmaid, bartahuksemiid, mohtorjohtolaga, olju/gássa, bohcciid jna. geažil. lea deaŧalaš geahčadit mo areálat geavahuvvojit iešguđet ealáhusain, mo luondduresursaávkkástallan dáhpáhuvvá ja mo vuoigatvuođaeaiggádiid beroštusat fuolahuvvojit. Lea dárbu čalmmustahttit čuolmmaid areálageavaheami oktavuođas viiddes vuođul. Lávdegotti unnitlohku ávžžuha sámediggeráđi ovddidit ášši ealáhusaid areáladili birra.</p>
<p>Sámediggi ferte ásahit sierra doarjjaortnegiid boazodoalu várás ja oažžut daid ruhtaduvvot. Das fertejit gullat dakkár váikkuhangaskaoapmeortnegat maid dálá ortnegat eai govčča.</p>
<p><em type="bold">Sámedikki eaiggátvuohta </em></p>
<p>Lávdegotti unnitlohku bivdá sámediggeráđi ráhkadit ollislaš rámmaid ealáhusdoibmii mat gustojit sámi árbevirolaš guovlluide. Lávdegotti unnitlohku ávžžuha sámediggeráđi ovddidit ášši Sámediggái Sámedikki rolla birra ealáhusovddideaddjin ja -oassálastin sámi guovlluin, dás maiddái čielggadit gávppálaš eaiggátvuođa industriijadoaimmaid ektui ja oassálastima ektui industriijaovddideapmái. Dasa berrejit maid gullat njuolggadusat dakkár doaimma várás, birasberoštusat, sosiála- ja kulturberoštusat ja ekonomalaš buhtadus.</p>
<p>Dán oktavuođas čujuhuvvo erenoamážit Sámedikki rollii FeFo ektui ja álgoálbmotbuhtadusa vejolaš geavaheapmái minerálaroggamiid oktavuođas. Dasa lassin ferte árvvoštallat vejolaš dienasšiehtadusaid maid Sámediggi dahká ealáhusdoaimmaid oktavuođas sámi guovlluin.</p>
<p><em type="italic">Eará unnitlohku, Árja lahttu, Ovddádusbellodaga lahttu ja Nordkalottfolket lahttu</em> čujuhit dasa ahte </p>
<p>servodatovdáneapmi maŋimus jagiid lea dagahan ahte dávjá addojuvvo prošeaktavuđot doarjja molssaeaktun passiiva doaibmadoarjagii. Dát sihkkarastá buorebut ahte ruđat geavahuvvojit buoremus lági mielde ja mannet jurddašuvvon áigumušaide. Dán maid ferte árvvoštallat Sámedikki doarjjaortnegiid ektui. Dát unnitlohku oaivvilda ahte buot daid ealáhusaid ovddideami ulbmil, mat ožžot doaibmadoarjaga Sámedikkis, berre leat čielgasit mearriduvvon. Ulbmil sáhttá ovdamearkka dihtii lea árbevirolaš sámi ealáhusaid seailluheapmi, viidáset ovddideapmi ja ođasmahttin. Iešalddis ii berre oktage ealáhus oažžut doaibmadoarjaga eanet go 5 jagi.</p>
<p>Duodjeealáhus oažžu gorálaččat stuorra oasi dain ruđain mat leat várrejuvvon ealáhusulbmiliidda, ja lea deaŧalaš sámi kulturguoddi. Seammás ii leat duodjeealáhus nagodan ođasmahttit iežas ja heivehit iežas dálá márkaniidda, ja eai ge leat ollu fitnodagat mat leat gánnáhahttit. Ferte árvvoštallat mo Sámediggi sáhttá rievdadit dán dili vai ihtet eanet duodjefitnodagat seammás go biddjojuvvo deaddu nuoraid dálá vejolašvuođaide háhkat dárbbašlaš duodjegelbbolašvuođa.</p>
<p><em type="bold">Guovlluid suodjaleapmi - hehttehussan sámi ealáhusaide </em></p>
<p>Stáhtas leat dál plánat suodjalit stuorra guovlluid Finnmárkkus. Muhtumat dain leat sámi meahcceealáhusaid guovddášguovllut, ja dál lea juo gaskaboddasaš suodjaleapmi čuohcan garrasit ealáhusdoaimmaheddjiide. Jus galgá leat vejolaš joatkit árbevirolaš meahcceealáhusain, de dalle šaddet eanet ealáhusdoaimmaheaddjit rihkolažžan, dahje sii fertejit heaitit muhtun osiiguin meahcceealáhusas. Unnitlohku ii sáhte dohkkehit ahte stáhta suodjalus bágge olbmuid heaittihit sin ceavzilis ealáhusa, mii nu guhká go mii muitit lea doaimmahuvvon almmá negatiiva váikkuhusaid haga lundui. Stáhta luonddusuodjaleapmi Finnmárkkus lea okta dain stuorámus áitagiin árbevirolaš meahcceealáhusa ja - ávkkásta</p>
<p><em type="bold">Hástalusat meahcceealáhusain </em></p>
<p>Árbevirolaš meahccegeavaheaddjit, gos máhttogaskkusteampi manná buolvvas bulvii, leat meahcceávkkástallama vuođđu ja leat dasto sii geat vuođđudit meahcceealáhusa. Meahcceealáhusa vuođđun lea dalle árbevirolaš ávkkástallan ja hutkás náláštuhttin.</p>
<p>Jus Sámediggi vállje bisuhit doaibmadoarjaga muhtun ealáhusaide, de ferte maid ásahit doaibmadoarjaga meahcceealáhusaide.</p>
<p><em type="italic">Ovddádusbellodaga lahttu  </em>oaivvilda ahte ealáhuspolitihkka ferte leat dat ahte movttiidahttit eanet </p>
<p>árvoháhkamii ealáhuseallimii. Buohkain galgá álgooainnu mielde leat vejolašvuohta vuođđudit ođđa fitnodaga almmá lobi haga almmolašvuođas dahje priváhta organisašuvnnain. Dát lahttu áigu danne bargat dan ala ahte sihkkojuvvojit ja álkiduvvojit byråkráhtalaš lágat ja mearrádusat mat hehttejit dan. Buot ealáhuspolitihka vuolggasadjin ferte leat ahte buot suorggit galget doaimmahit ealáhusaid friija gilvvohallama prinsihpa vuođul, danne go dat maiddái geavadis addá buoremus servodatlaš čovdosiid. Dáinna oaivvilduvvo ahte ii galgga vealahit eaŋkil fitnodagaid ja ealáhusaid. Dakkár oktasaš rámmat buot ealáhusaid várás dagaha ahte dat fitnodagat ja ealáhusat mat leat eanemus gánnáhahttit, ožžot resurssaid, eai ge dat maid politihkkárat válljejit. Dakkár ealáhuspolitihkka ii leat passiiva, muhto baicce aktiiva dakko bokte ahte dat ii heivet ja njulge márkaniid, muhto diktá bures doaibmi márkaniid ja geavaheddjiid mearridit mii dat galgá buvttaduvvot.</p>
<p>Dát lahttu berošta ollu das ahte addojuvvojit buorit rámmaeavttut ealáhusaide Norggas, ja dovddasta ahte muhtun ealáhusain boaittobeale guovlluin leat sierra hástalusat. Dát guoská earret eará eksportaealáhusaide, turismaealáhusaide ja vuođđoealáhusaide. Dát hástalusat gusket maiddái sámi álbmogii. Boaittobeale guovlluin lea ealáhusdoaibma mii lea čadnojuvvon luondduresursaávkkástallamii dábálaččat smávvilbuvttadeapmi, ja lasseealáhussan. Dakkár doibmii váikkuha dálkkádat ja biras, ja dat sorjá dálkkis. Buoremus guovlopolitihkalaš váikkuhangaskaoapmi leat heaittihit byråkráhtalaš muddemiid ja gildosiid, mat hehttejit dávgasis ja beaktilis luondduresursaávkkástallama báikkálaččat.</p>
<p>Buot báikegottiid ássiin, beroškeahttá čearddalašvuođas, berrejit leat seamma vejolašvuođat ávkkástallat daid luondduresurssaiguin mat leat doppe gos sii ásset. Dat buoridivččii iešbirgenlági , ja livččii mielde bisuheamen ássama boaittobeal-Norggas.</p>
<p>Dát lahttu háliida ovttasbargat gielddaiguin ealáhuseallimin ja ealáhusovddidemiin. Gielddat dat leat lagamusat ovddit ealáhusdoaimma iežaset guovlluin, buot ássiid bealis.</p>
<p>III  Jienasteapmi</p>
<p>39 áirasis ledje 38 čoahkis. Jienasteapmi dahkkojuvvui čuovvovaš vuogi mielde:</p>
<p>Ealáhus- ja kulturlávdegotti ráva mearriduvvui ovttajienalaččat.</p>
<p>IV  Beavdegirjelasáhusat</p>
<p>Aud Marthinsen, Ovddádusbellodat, ovddidii čuovvovaš beavdegirjelasáhusa:</p>
<p>Ovddadusbellodat geassáda iežas dain eará mearkkašumiin áššis. Mii doarjut duššefal dan maid ieža ovddideimmet.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Mathis Nilsen Eira, áššejođiheaddji   2  Toril Bakken Kåven    3  Inga-Lill Sundset Kirsti Guvsám   Inga-Lill Sundset    4  Geir Tommy Pedersen Inga-Lill Sundset   Jørn Are Gaski   Marie Therese Nordsletta Aslaksen  Geir Tommy Pedersen   5  Heidi P. Greiner Haaker Geir Tommy Pedersen    Silje Karine Muotka   Jørn Are Gaski  Heidi P. Greiner Haaker   6  Olaf Eliassen Inga-Lill Sundset    Geir Tommy Pedersen   Mariann Wollmann Magga  Olaf Eliassen   7  Per Andersen Bæhr Mariann Wollmann Magga   Toril Bakken Kåven  Per Andersen Bæhr   8  Knut Store Anne Helene Moeng Saari   Ragnhild Melleby Aslaksen   Ann-Mari Thomassen  Knut Store    9  Elin K. Henriksen Geir Tommy Pedersen   Kirsti Guvsám   Trond Are Anti 10  Kirsti Guvsám Mariann</p>
<p xml:lang="nob">20  Geir Johnsen  21  Anne Helene Moeng Saari  22  Alf Isaksen  23  Marianne Balto  24  Mathis Nilsen Eira</p>
<p>VI  Sámedikki mearrádus</p>
<p>Sámediggi lea digaštallan sámediggedieđáhusa ealáhusovddideami birra.  Dieđáhus lea mielde čoahkkingirjjis.</p>
<p>Sámediggedieđáhusa ealáhusovddideami birra.</p>
<p>Álggahus</p>
<p>Čilgehusa duogáš lea ahte Sámedikkis galgá ealáhusovddideapmái leat bajimuččabut ja ollislaččabut strategiija. Sámediggi lea eanaš ealáhusaide ráhkadan čilgehusaid, muhto dát eai leat nu bures laktojuvvon makkárge oktasaš strategiijan sámi guovlluid ealáhusovddideami várás. Dievasčoahkkin mearridii 10/10 áššis doaibmaguovllu viiddidanmeannudeami oktavuođas ahte ealáhusovddideapmái galge ráhkaduvvot bajimuš strategiijat.</p>
<p>Čilgehus fátmmasta daid ealáhusdoaimmaid mat sámi guovlluin jođihuvvojit. Dat fátmmasta vel Sámedikki váikkuhanomiid atnima ealáhusovddideapmái ja Sámedikki politihka iešguđet ealáhusain. Čilgehus sisttisdoallá daid vuoruhansurggiid maid mielde Sámediggi galgá bargat boahttevaš jagiin. Juohke doaibmabidju galgá boahtit ovdan jahkásaš bušeahttamearrádusain. Čilgehusas ii leat eará gáržžideapmi go almmolaš bargosajiid ektui. Almmolaš bargosajit leat dehálaččat sámi guovlluid barggolašvuhtii, muhto Sámedikki politihkas berre giddejuvvot fuomášupmi priváhta ealáhusdoaimmaid ásaheapmái. Dan muddui go Sámediggi sáhttá váikkuhit almmolaš bargosajiid ásaheami, de berre Sámediggi dan dahkat.</p>
<p>Čilgehus vuolggahuvvo máŋggabealat ealáhusain, ii ge leat gáržžiduvvon árbevirolaš sámi ealáhusaide. Sámedikki ealáhuspolitihkka galgá fátmmastit daid surggiid mat bidjet vuođu ealáhusovddideapmái, muhto mat eai bilit vuođu jođihit árbevirolaš sámi ealáhusaid.</p>
<p>Oktilis áddejupmi dán čilgehusa doahpagiin lea eaktun ahte čilgehus galgá leat čielggas. Árbevirolaš sámi ealáhusat leat guolástus, eanadoallu, boazodoallu, duodji ja meahcceealáhusat dahje dát lotnolasat. Leat máŋggalágan oaivilat dasa mii sámi mátkkoštanealáhus lea. Muhtimat válljejit atnit mátkkoštanealáhusa sámi guovlluin doahpaga. Dán doahpagii gullet ovdamearkka dihtii sámi guovlluid hoteallaovttastusat. Min definišuvdna sámi mátkkoštanealáhussii lea mátkkoštanealáhus mas fitnodaga doaimmas leat sámi kulturoasit guovddáš oassin.</p>
<p>Čilgehusas adno sámi kulturealáhusaid doaba. Ráđđehus lea kultur- ja ealáhusdoaibmaplánastis defineren dán doahpaga. Doaibmaplánas definerejuvvojit kulturealáhusat nugo almmuhus- ja máinnusdoaimmat,  arkitektuvra, girjerádjosat,  museat, jna., girjjit, aviissat, bláđet, jna., designa, filbma, fotogovat, video, dáiddalaš doaibma (doaimmaheaddji ja hutkkálaš dáidda, dáiddaduodji), musihkka, TV ja radio.</p>
<p>Lea datte njoalpegaska gaskal kulturealáhusaid ja kulturvuđot ealáhusaid. Kulturealáhusat ráhkadit kultuvrralaš buktagiid. Kultuvrralaš buktagat leat dađis dehálat vuoruhandahkki ealáhusovddideamis. Go ealáhusain leat kultuvrralaš buktagat, de sáhttá dákkár ealáhusovddideapmi definerejuvvot  kulturvuđot ealáhusovddideapmin dahje kulturvuđot ealáhussan. Go kultuvrralaš buktagat gullet mátkkoštanealáhusdoaimmaide, de adno kulturvuđot mátkkoštanealáhusa doaba.</p>
<p>Dán čilgehusas ráddjet kulturealáhusaid priváhta fitnodagaide mat ráhkadit ja márkaniin vuvdet kultuvrralaš buktagiid nugo gálvvuid dahje bálvalusaid. Dáid doaimmaid defineret sámi kulturealáhusaid doahpagii; sámi almmuhus- ja máinnusdoaibma, arkitektuvra, girjjit, aviissat, bláđet, jna., designa, filbma, fotogovat, video, duodji, dáiddalaš doaibma (doaimmaheaddji ja hutkkálaš dáidda, dáiddaduodji) ja musihkka. Leat válljen čuoldit earret eará TV, radio, musea ja girjerádjosiid, go dát leat eanaš ruhtaduvvon almmolaš ruhtagálduin.</p>
<p>Čilgehus deattuha innovašuvnnaid ja hutkkálašvuođa. Sámediggi vállje atnit dan seamma definišuvnna innovašuvnnas go Ráđđe</p>
<p>Čilgehusbargu lea proseassaboađus Sámedikkis. Bargoseminára lea dollon mas olggobeali doaimmaheaddjit bukte árvalusaid čilgehusbargui. Sámediggeráđis ja Sámedikki dievasčoahkkimis lea leamaš govda politihkalaš digaštallan. Dievasčoahkkimis lea vel dollon seminára ealáhusovddideami birra. Ráđđi bijai ovdan 5/11 áššis dievasčoahkkimii Čielggadeami ealáhusovddideami birra. Dát lea vuođđun ealáhusovddideami čilgehussii.</p>
<p>Čilgehus sisttisdoallá ealáhusovddideami hástalusaid, mihttomeriid ja strategiijaid. Jahkásaš vuoruheamit ja doaibmabijut galget boahtit ovdan Sámedikki bušeahtas ja boađusjuksan fas jahkedieđáhusas.</p>
<p>Rámmat</p>
<p>Sámediggeráđi politihkalaš lávdi ja Sámedikki bušeahtta Sámedikki politihkalaš lávdi bidjá vuođu Sámediggeráđi válgaáigodaga doibmii. Ráđđi čáhkada dán lávddi bušeahttaevttohussii. Sámedikki bušeahtta lea leamaš láidesteaddjin ealáhusovddideami váikkuhanomiid atnimii. Bušeahtta ii leat seamma muddui váldán vuhtii politihkalaš doaimma go váikkuhanomiid atnima. Sámedikki ealáhusovddideami barggus lea stuorra oassi hálddašit doarjagiid. Váikkuhanoamit leat reaidun mat adnojit juksan dihtii čilgehusa mihttomeriid, ii ge leat danne dán čilgehusas dasa dakkár fuomášupmi go strategiijaaovddideapmái.</p>
<p>Sámedikki árvovuođđu Sámi kultuvra ja sámi ealáhusat leat árbevirolaččat leamaš luonddu olis. Sápmelaččat leat birgenlági ja boađu viežžan meahcásteamis, guolástusas, eanadoalus ja boazodoalus, mat leat vel addán vuođđoávdnasiid duodjái ja máŋggalágan reidenbuktagiidda. Sápmelaččat leat ferten heivehit iežaset luondduvuđđui ja daid ođasmahtti riggodagaide mat ledje das birra. Sorjjasvuohta lundui lea hábmen sámi kultuvrra. Dehálaš árvun lea leamaš sáhttit ássat ja birget luonddus, maiddái maŋisboahttiide.</p>
<p>Sámediggi oaivvilda leat dehálažžan joatkit dainna árvooainnuin mii lea luondduriggodagaid ceavzilis ávkkástallamis, ja doahttalit eallinvuođu mas min kultuvra lea gitta. Dát lea vuođđun dálá ja boahttevaš ealáhuspolitihkkii.</p>
<p>Sámi guovlluid ealáhusheiveheapmi lea nuppástuhtton áiggiid čađa, ja nuppástuhtto boahtteáiggis ge. Dál lea máŋgasiidda láivun dat lagaš oktavuohta gaskal ealáhusa ja luondduriggodagaid, eai ge vuođđoealáhusat leat šat nu oktoráđálaččat go ovdal. Dehálaš árvun lea seailluhit dan máhtu mii lea iešguđet ealáhusain. Dát máhttu ii seailluhuvvo jus dat ii adno. Seailluhit ja ovddidit árbevirolaš ealáhushámiid dagaha ge ealáhusvuođu sihkarastima, ja lea dáhkádussan sámi kultuvrra ja giela sihkarastimii ja ovddideapmái.</p>
<p>Dál lea gilvu areálaid alde. Mineráladoaibma, geaidnohuksen, viesso- ja bartahuksen ja eará servodatdoaibma sáhttet gáržžidit sámi ealáhusaid. Sámediggi dáhttu lassi árvoháhkama čuozakeahttá sámi ealáhusaid árvoháhkamii.</p>
<p>Ovttadássásašvuohta ja ovttaárvosašvuohta leat vuođđun Sámedikki doibmii. Nissoniin ja albmáin galget leat seamma vuoigatvuođat, geatnegasvuođat ja vejolašvuođat visot servodatsurggiin. Sámediggi dáhttu ahte albmáin ja nissoniin galgá leat seamma vuoigatvuohta bargui ja seamma bálkái, ekonomalaš ovttadássásašvuhtii ja vuoigatvuhtii dievas oassálastimii ealáhusain ja sámi servodagas.</p>
<p>Sámi ealáhusheiveheapmi lea dan birra ahte heivehuhtto luondduviđá diliide, ja vel heivehuhttot nuppástuhtti eavttuide. Sámi álbmot lea heivehan ja rievdadan iežas guođekeahttá kultuvrras. Dat njuovžilis ja hutkkálaš guoddu rievdadeapmái ja nuppástuhttimii lea dehálaš árvu dál ge sámi ealáhusovddideamis.</p>
<p>Sámedikki sadji, ovddasvástádus ja váldi ealáhusovddideamis Sámediggi láhčá dili ealáhusovddideapmái sámi guovlluin. Sámediggi lea bargagoahtán eanaš ealáhusaid politihkkaovddidemiin. Dasa lassin juohká Sámediggi jahkásaččat 35 miljon kruvnno doarjagiin ealáhusovddideapmái. Sámedikkis ii datte leat makkárge láhkapolitihkalaš fápmu,</p>
<p>Lágat ja konvenšuvnnat Moanat lágat ja konvenšuvnnat nugo plána- ja huksenláhka, boazodoalloláhka, eanaláhka, mearrariggodatláhka, oassálastiláhka, Finnmárkoláhka ja ILO-konvenšuvdna bidjet rámmaid dasa mo ealáhus- ja servodatovdáneami sámi guovlluin galgá leat. Huksenláhka bidjá earret eará gáibádusaid huksenguovlluide ja váikkuhusčielggademiide. ILO sisttisdoallá mearrádusaid dasa mo stáhta lea váguhuvvon láhčit dili sihkarastit sámi kultuvrra ávnnaslaš vuođu.</p>
<p>Šiehtadusat Sámediggi lea dahkan máŋggalágan šiehtadusaid mat bidjet ealáhusovddidanbargui rámmaid. Ovttasbargošiehtadusat fylkkagielddaiguin sisttisdollet uhcit eanet fáttáid ealáhusovddideami birra. Sámedikkis lea vel ovttasbargošiehtadus Innovasjon Norgiin ealáhusovddideami birra.</p>
<p>Ráđđádallanšiehtadus ráđđehusain 2005 rájes lea rahpan ođđa arenaid mii sáhttiha Sámedikki váikkuhit ja oažžut oidnosii sámi guovlluid ealáhusovddidanbarggu dárbbuid. Dát guoská erenoamážit mariidna ealáhusaide ja boazodollui mas Sámediggi jeavddalaččat ráđđádallá guovddáš eiseválddiiguin dakkár áššiin mat gusket sámi deaŧuide.</p>
<p>EEO-šiehtadusa regelat almmolaš doarjaga birra Go Sámediggi juolluda ruđa ealáhusaide, de ferte dat doahttalit EEO-šiehtadusa regeliid almmolaš doarjagiid hárrái. EEO-šiehtadusa 61 artihkal gieldá váldoregelin addit almmolaš doarjaga ealáhusaide. Gielddus guoská almmolaš doaibmabijuide mat dagahit ekonomalaš ovdamuniid dihto fitnodagaide, fitnodatjoavkkuide, dihto surggiide dahje geográfalaš guovlluide. Gielddus almmolaš doarjagiid hárrái ii leat vealtameahttun. Moanat spiehkastagat leat addon dan dábálaš gildosis almmolaš doarjagiid hárrái. Leat mearriduvvon máŋggalágan regelat mat bidjet eavttuid dasa guđe oktavuođain sáhttet sierranas doarjadoaimmat soahpat EEO-šiehtadusain.</p>
<p>Sámedikki árabut politihkalaš mearrádusat</p>
<p>Sámediggi meannuda jeavddalaččat dakkár ealáhusáššiid main lea mearkkašupmi Sámedikki politihkkaovddideapmái – ja dain leat eatnašat meannuduvvon dievasčoahkkimis. Čilgehusain leat olu faktadieđut mat leat ealáhusovddidanbargui ávkkálaččat. Dát dieđáhusat bidjet jahkásaš bušeahtaide láidestusaid. Vulobealde leat kronologalaččat čállán dakkár áššiid main lea prinsihpalaš mearkkašupmi sámi guovlluid ealáhusovddideapmái.</p>
<p>Sámediggi meannudii Riddoguolástanlávdegotti árvalusa 27/11 áššis Vuoigatvuohta guolástit mearrasámi guovlluin. Riddoguolástanlávdegotti bargu (NOU 2008:5) lea čuovvoleapmi Sámedikki 2004 guolástusdieđáhussii ja Finnmárkoláhkii. Miessemánu 9.b. 2011 sohpe Guolástus- ja riddodepartemeanta ja Sámediggi láhkanannet vuoigatvuođa guolástit Sámedikki ohcanvuđot ealáhusovddidandoarjaga doaibmaguovllus (STN – guovlu). Sámediggi bidjá vuođđun historjjálaš vuoigatvuođaid daid guolástanvuoigatvuhtii mii dál guoská olles Finnmárkui ja muhtin guovlluide Romssas ja Nordlánddas.</p>
<p>10/10 dievasčoahkkináššis meannudii dievasčoahkkin ášši ahte galgá go viiddidit ealáhusovddidandoarjaga doaibmaguovllu. Mearrádusas celko earret eará ahte Sámediggi oaidná dárbbašlažžan geahčadit dálá dili ja vel eanet heivehit váikkuhanomiid atnima dan ealáhusstruktuvrra ja ovddidansojuid ektui mat dál oidnojit sámi servodagas. Dievasčoahkkin mearridii ahte Sámediggi galgá ráhkadišgoahtit bajit ealáhuspolitihkalaš strategiijaid, ja ahte Sámediggi galgá árvvoštallat ođđa ohcangielddaid 2011 miessemánus. Dat maŋit ášši biddjo dievasčoahkkimii sierra ášši oktavuođas doaibmaguovllu birra.</p>
<p>Duoji váldošiehtadus dohkkehuvvui 2005:s. Ealáhusšiehtadus šiehtaduvvo jahkásaččat Sámiid Duodji riikkaservviin ja  Duojáriid ealáhusservviin. Sámediggeráđđi bijai ovdan čielggadeami duoji birra 2010 geassemánus. Dehálaš nuppástus duodjepolitihkas lei ahte kultuvra vuoruhuvvo eanet duodjeealáhusas. Ealáhusšiehtadus ja ealáhuspolitihkka muđui du</p>
<p>Sámedikki minerálabagadus minerálariggodagaid iskkademiide ja doaimmaide dohkkehuvvui 21/10 áššis. Das celko earret eará ahte ”Sápmelaččat galget, Sámedikki bokte, sáhttit šiehtadallat minerálariggodagaid iskkademiid ja doaimmaid hárrái vai sáhttet váldit oasi dákkár doaimmaid ovdamuniin (…). Dákkár doaibma ferte seammás geavvat ovttas, ii ge duvdit eret árbevirolaš sámi ealáhusaid ja árbevirolaš sámi luondduvuđot meahcásteami.”</p>
<p>Sámediggeráđđi ovddidii ságaškuššanášši dievasčoahkkimii 17/09 áššis Doaibmabidjoplána sámi giliid suddjemii ja ovdánahttimii. Ráđđi válddahallá earret eará iešguđet ealáhusaid gustojeaddji politihka, ja čájeha erenoamážit dasa ahte sámi guovllut leat nana vuođđoealáhusaid duohken. <span type="quote">”Sámediggi lea váikkuhanoapmepolitihkas bokte nannen sámi ealáhusaid, ja dan bokte stáđásmahttán ássama. Sámediggeráđđi áigu joatkit dáinna váikkuhanoapmepolitihkain”</span>. ”Sámediggi áigu (…) bargat dan ala ahte nissoniid riektedilli ja sadji vuođđoealáhusain nannejuvvo ja boahtá oidnosii seammás go ealáhusaid čálgoortnegat heivehuvvojit goappašiid sohkabeliide.” Čilgehusas čoahkkáigeassá ráđđi ahte Sámediggi ii sáhte ráhkadit makkárge oktasaš plána gilleovdánahttimii, muhto juohke báikegoddi dat ieš galgá dáid hástalusaid dustet.</p>
<p>2009 miessemánus meannudii Sámedikki dievasčoahkkin  Sámediggeráđi čilgehusa sámi boazodili birra. Čilgehusas ovdanbuvttii ráđđi makkár bajit mihttomearri sámediggeráđis lea boazodillepolitihkalaš barggustis.</p>
<p>Ráđđi áigu leat veahkkin joatkkihit boazodili ceavzilis sámi ealáhussan, ja fuolahit ja sihkarastit boazodili kultuvrra, giela, vieruid ja árbejuvvon vuoigatvuođaid dehálaš dahkkin hálddašeamis ja láhkaaddimis. Dát mearkkaša deattuhit boazodili árbevirolaš mihtilmasvuođa bearašvuđot ealáhussan ja sihkarastit boazodili areálaid.</p>
<p>Čilgehus máinnaša boazodili mearkkašahtti giella- ja kulturguoddin ja dehálaš bearašvuđot vuođđoealáhussan. Dát váldooasit hábmejit oppalaš ja bajit politihkalaš lahkoneami boazodoallopolitihka hábmemis. Dát mearkkaša fuomášumi bearašvuđot boazodollui, mas bearrašat siida-/sijteásahusa fámus servet beaivválaš boazobargui. Čilgehusas boahtá ovdan ahte Sámediggi áigu eanet váikkuhit boazodoallošiehtadallamiin.</p>
<p>Sámediggi ovddasvástida čađahit lotnolasealáhusaid ja sámi mátkkoštanealáhusaid árvoháhkanprográmma, mii álggahuvvui 2008:s. Prográmma mihttomearrin lea ásahit birgejeaddji lotnolasdoaimmaid. Dievasčoahkkin mearridii 10/08 áššis daid vuosttaš jagiid vuoruhit meahcceealáhusaid ja sámi mátkkoštanealáhusaid. Prográmma ođastuvvo juohke nuppi jagi.</p>
<p>Sámediggeráđđi ráhkadii čilgehusa meahcceealáhusaid ovddideamis, mii dievasčoahkkimii ovddiduvvui 65/07 áššis. Čilgehus gullá árvoháhkanprográmmii. Sihke árbevirolaš ávkkástallan ja meahccevuđot turisma galget vuoruhuvvot.</p>
<p>Sámediggi árvvoštalai 2008:s Sámi ovddidanfoandda (SUF) 45/08 áššis Sámedikki  ealáhusovddideami várás váikkuhanomiid árvvoštallan. Árvvoštallan fátmmasta 2002 – 2006 áigodaga. Raporttas boahtá ovdan ahte Sámi ovddidanfoanda lea foanda smávit doaibmabijuide ja ahte juolludanproseanta lea allat, go guovttis golmma ohccis ožžot doarjaga. Diehtojuohkinbargu foandda oktavuođas oažžu buori rámi. Foandda ruhta lea ávkkálaš, ja máŋga prošeavtta eai livčče čađahuvvon dán doarjaga haga. Sámedikki ja eará ruhtadeaddjiid gaskasaš ovttasbargu doaibmá bures. SUF lea lassin eará ruhtadanortnegiid ja sáhttá ruhtadit ja vuoruhit dakkár surggiid maid earát eai sáhte. SUF sáhttá leat ovddidandoaimmaheaddjin, muhto vejolašvuođat eai leat dievvasit ávkkástallon.</p>
<p>Raporta čujuha dasto ahte ohcanhivvodat lea foandda stivren menddo sakka, ii ge leat nu guovddážis dat ahte galggašii leat ovddabealde servodatovdáneami ja bidjat vuođu ba</p>
<p>Árvvoštallama meannudeamis mearridii dievasčoahkkin 45/08 áššis earret eará ahte galget ráhkaduvvot bajit ealáhuspolitihkalaš strategiijat. Mearrádusas celko dasto ahte doarjjaruhta galgá veahkehit nannet nissoniid oassálastima ja ovttadássásašvuođa ealáhusain.</p>
<p>Sámediggeráđi biras- ja areálačilgehusas Leve i landet på landets vis leat luondduviđá ealáhusat nugo boazodoallu, eanadoallu ja guolástus vásedin máinnašuvvon. Areálaid ja riggodagaid gáhtten leat dehálaš doaibmabijut sihkarastin dihtii einnosteaddji eavttuid ja buriid ovddidanvejolašvuođaid dáid ealáhusaide. Ráđi mihttomearrin biras- ja areálapolitihkas lea sihkarastit guhkesáigásaš, ceavzilis perspektiivva riggodagaid ja areálaid visot hálddašeamis. Luondduriggodagaid ávkkástallan, sihke ođasmahtti ja ođasmahtekeahtes, sáhttá váikkuhit ahte sámi ássanguovllut nannejuvvojit ja ovddiduvvojit. Okta doaibmabijuin lea bargat dakkár mineráladoaimma ovdii mii lea riikkaidgaskasaš álbmotrievtti mielde, ja mii fuolaha sámi vuoigatvuođaid ja deaŧuid.</p>
<p>Sámediggeráđđi bijai ovdan Sámedikki eanadoalločilgehusa dievasčoahkkima ovdii 62/07 áššis. Eanadoalloealáhusa mihttomearrin lea doalahit dan eanadoalu mii dál lea. Sámediggi áigu eanadoalus lasihit gánnáheami, lasihit báikkálaš reidema, ávkkástallat meahcceriggodagaid ja regionaliseret eanadoallopolitihka. Sámediggi áiggošii eanet váikkuhit eanadoallopolitihka hábmemis, earret eará leat eanet fárus eanadoallošiehtadallamiin.</p>
<p>Sámedikki čilgehus guolástusa birra ealáhussan ja kultuvran riddo- ja vuotnaguovlluin meannuduvvui 2004:s. Lagašvuohta- ja sorjjasvuohtaprinsihppa álggahuvvui láidesteaddji prinsihppan Sámedikki mariidna ealáhusaid vuoruheamis. Čilgehus oaččui oidnosii sápmelaččaid historjjálaš vuoigatvuođaid guolástussii, ja lei dán bokte bidjamin dehálaš láidestusaid ja eavttuid Riddoguolástanlávdegotti ásaheapmái geassemánu 30.b. 2006.</p>
<p>Máhttovuođđu ja dálá dilli</p>
<p>Máhttovuođđu šaddá hástalussan go sámi guovlluid ealáhusovddideami strategiijaid galgá ráhkadit. Boazodilis ja eanadoalus gal lea buorre statistihkka, ja eanadollui lea oassi statistihkas gieldda- ja fylkkadási vuođul. Veahá ávdnasat leat duoji birra. Duodješiehtadusaid oktavuođas ráhkaduvvo jahkásaččat ekonomalaš raporta mii čájeha dan ekonomalaš rievdamii mii lea sis guđet leat duodjeregisttarii čálihuvvon. Muđui ferte iešguđet ealáhusain atnit oppalaš statistihkaid. Davvi- Norgga hárrai gal leat konjunkturbaromehterat, mat vel muitalit sojuid ja mo boahttevuođas orro mannamin olles riikaoasi ealáhusaiguin.</p>
<p>Sámedikki ovddas lea ráhkaduvvon ealáhusanalysa sámi guovlluide (Telemarksforskning 2010). Raporta lea ráddjejuvvon 22 gildii mat leat mielde Sámedikki ealáhusovddideami váikkuhangaskaomiid doaibmaguovllus. Stuorra gielddat nugo Mátta-Várjjat, Áltá, Romsa ja Narviika main gielddaoasit doaibmaguovllus mielde, leat analysavuođus sihkkojuvvon.</p>
<p>Telemarksforskninga analysa, Norut raporttat 2010:11 ja 2010:12 ja Statistisk sentralbyrå lohkoávdnasat bidjet dehálaš vuođu dán ealáhusčilgehussii.</p>
<p>Statistihkka mo lea atnán ruđa ealáhusovddideapmái</p>
<p>Veaháš statistihkka lea gávdnamis ahte mo sámi guovlluin leat ealáhusat ovddiduvvon. Sámi allaskuvla lea Statistisk sentralbyrå` loguid vuođul ráhkadan sámi guovlluid ealáhusaid várdosa jagis 2009 – Sámi logut muitalit. Statistisk sentralbyrå almmuha girjji sámi statistihka birra juohke nuppi jagi. Ii oktage dáin čájet doarvái bures sámi guovlluid ealáhusaid ekonomalaš ovddideami. Sámi logut muitalit lea gidden olu fuomášumi sámi guovlluid vuođđoealáhusaide.</p>
<p>Sámediggi juolluda jahkásaččat doarjaga ealáhusovddideapmái. Dievasčoahkkin dat mearrida bušeahta. Gitta 2010 rádjai jugii doarjjastivra ruđa ealáhusovddideapmái. 2011 rájes juohká Sámediggeráđđi dán ruđa.</p>
<p>1. tabealla Mo atnán ruđa ealáhusovddideapmái 2006 rájes 2010 rádjai. Juogaduvvon ealáhusaid ja ulbmiliid mielde</p>
<p>Submi</p>
<p>Máŋggalágan ealáhusat     7 570 000       9 002          7 333</p>
<p xml:lang="nob">7 452</p>
<p>6 375     37 732 500 Mariidna ealáhusat     3 404 000      2 259</p>
<p xml:lang="nob">4 746</p>
<p xml:lang="nob">4 224</p>
<p>6 392     21 025 000 Eanadoallu     4 495 725       4 230</p>
<p xml:lang="nob">6 947</p>
<p xml:lang="nob">5 104</p>
<p>4 707     25 485 025 Álggahanstipeanda          1 500</p>
<p>1 500 000 Lotnolasealáh. VSP             3 375</p>
<p xml:lang="nob">5 054</p>
<p>6 326     14 755 000 Guorahallanproš. VSP          1 350</p>
<p xml:lang="nob">1 727 828 Oahpahalliortnet VSP             1 500</p>
<p xml:lang="nob">1 500</p>
<p xml:lang="nob">1 800       4 800 000</p>
<p>Duodješiehtadus     4 971 498       7 661</p>
<p xml:lang="nob">7 272</p>
<p xml:lang="nob">8 975</p>
<p>9 278     38 159 362 Duodji mii ii leat šiehtad.</p>
<p xml:lang="nob">291 700</p>
<p>Submi ealáhusat    20 441 223     23 153</p>
<p xml:lang="nob">31 174</p>
<p xml:lang="nob">35 451</p>
<p xml:lang="nob">35 256</p>
<p xml:lang="nob">145 476</p>
<p xml:lang="nob">Interreg     3 479 000      2 373</p>
<p>1 532 000          5 852 000 Submi earret Duodjeins.   23 920 223    25 526</p>
<p>32 706 380       151 328 Duodjeinstituhtta 1 950 000 2 005 000  2 509 000 2 509 000  3 009 000         11 982</p>
<p>Duodjeealáhus lea Sámedikkis ožžon eanemus doarjaga iešguđet doaimmaide. Jus dasa vel lasiha Duodjeinstituhta doaibmadoarjaga, de oažžu duodjeealáhus eanet go eanadoallu ja mariidna ealáhusat oktiibuot. Maŋimuš jagiid lea ollislaš doarjja duodjeealáhussii leamaš 14,0 miljon kruvnno. Dát dahká goalmmádasa visot doarjagis ealáhusovddideapmái. Dát lea dat ealáhus mas doarjja lea lassánan eanemusat njealji jagi áiggis. Stuorámus poasttat duodjeealáhusas leat investeren- ja ovddidandoaibmabijut, oahpahalliortnet, doaibmadoarjja duojáriidda ja doaibmadoarjja servviide.</p>
<p>Visot ealáhusdoarjagis šaddá máŋggalágan ealáhusaide doarjja 26 % ja eanadollui fas 18 %. Doarjja mariidna ealáhusaide lea measta duppalaston 2006 rájes. Muđui molsašuvvá doarjja iešguđet doaimmaide jagis nubbái. Lassáneapmi 2007 rájes 2008 rádjai lea lotnolasealáhusaid árvoháhkanprográmma ja sámi mátkkoštanealáhusaid álggaheami geažil. Interreg-prošeavttaid regionála doarjja heaittihuvvui 2009:s, maid de fylkkagielddat válde badjelasaset.</p>
<p>2006 ja 2007 leat Interreg-doarjagat fárus fylkkaid mielde juohkimis. Dát eai leat 2008, 2009 ja 2010 jagiin mielde.</p>
<p>Mátkkoštanealáhus ii boađe ovdan dán várdosis. Dat lea máŋggalágan ealáhusaid mielde gitta 2007 rádjai. 2008 rájes lea dat árvoháhkanprográmmas.</p>
<p>2. tabealla Ealáhusovddideami ruđa atnin. Juogaduvvon fylkkaid mielde Fylka      Submi</p>
<p>Finnmárku     15 202</p>
<p xml:lang="nob">16 842</p>
<p xml:lang="nob">20 380  22 078 392     23 843</p>
<p xml:lang="nob">98 347</p>
<p>Romsa       5 667</p>
<p xml:lang="nob">6 112</p>
<p xml:lang="nob">7 507  10 017 241       8 338</p>
<p xml:lang="nob">37 643</p>
<p>Nordlánda       1 941</p>
<p xml:lang="nob">1 254  1 942 800       1 195</p>
<p xml:lang="nob">7 111</p>
<p>Riika muđui       1 114</p>
<p xml:lang="nob">1 087</p>
<p xml:lang="nob">1 469</p>
<p xml:lang="nob">4 622</p>
<p>Háld.golut duodji</p>
<p>Submi     23 925</p>
<p xml:lang="nob">25 526</p>
<p xml:lang="nob">28 836  34 819 748     34 846</p>
<p xml:lang="nob">147 954</p>
<p>Eanaš oassi ruđas lea adnon máŋggalágan doaimmaide Finnmárkkus. Gaskamearálaččat dan maŋimuš njealji jagis lea 66 % doarjagis juolluduvvon dán fylkii. 2009:s ožžo Guovdageainnu suohkana ohccit sullii viđádasa Sámedikki visot ealáhusdoarjagis. Romsa lea ožžon njealjádasa doarjagis njealji jagi áiggis.</p>
<p>Sámi guovlluid olmmošlogu rievdan</p>
<p>Veahkadatovdáneapmi lea dehálaš indikatoran dasa mo servodatovdáneapmi lea iešguđet guovlluin.</p>
<p>1. govus: Olmmošlogu rievdan, indeksejuvvon nu ahte 1997 dássi=100. Telemarksforskning 2010</p>
<p>Dan ektui go olmmošlohku olles rikkas lea lassánan 1997 rájes 2010 rádjai, de dat lea njiedjan dan 22 gielddas seamma áigodagas. Sihke negatiivva riegádusbadjebáza ja fárren leat sivat dán njiedjamii.</p>
<p>Veahkadatnjiedjan sámi guovlluin lea leamaš sakka garrasat go visot dan golmma davimus fylkkain. Romssas lea lassánan 1997 rájes, ja Nordlánddas ja Finnmárkkus lea daid maŋimuš jagiid njiedjama jorgalahttán lassáneapmái. Sámi guovlluin ain njiedjá.</p>
<p>Jus sámi guovlluid veahkadatovdáneami háddje, de sáhttá oaidnit ahte leat go dihto gielddat buori dahje heajos guvlui mannamin. Vulobeale govus čájeha man vuorus leat riikka 430 gieldda. Gurutbeale logut leat gielddaid vuorut dan áigodaga olmmošlogu lassáneami ektui.</p>
<p>2. govus: Proseanttaid mielde nuppástus olmmošlogus 2000 rájes 2010 rádjai.  Telemarksforskning 2010*</p>
<p>Hui stuorra erohus lea veahkadatovdáneamis dan 22 gieldda gaskkas. Eanaš gielddain lea olmmošlohku njiedjan 10-jahkeáiggis. Áidna gielddat main olmmošlohku lea lassánan, lea Ráisavuotna ja Omasvuotna. Láhppi lea dat gielda riikkas gos lea leamaš eanemus veahkadatnjiedjan maŋŋil 2000. Gáŋgaviika lea njealjádin njiedjama dáfus.</p>
<p>Statistisk sentralbyrå` logut čájehit ahte veahkadatlohku sámi gielddain leat njiedjan 20 %:in daid maŋimuš 25 jagiin 55 442 rájes 1985:s ja 44 684 rádjai 2009:s.</p>
<p>Bajábeale statistihkka ii siskkil máttasámi guovlluid. 3. tabealla čájeha veahkadatovdáneami máttasámi guovllu válljejuvvon gielddain. Máttasámi guovllu uhcit gielddaid ovdáneami lea seamma go daid eará sámi gielddain. Eanemus njiedjan lea Ráuroviikka gielddas mas lea badjel 15 %.</p>
<p>3. tabealla Olmmošlogu nuppástus válljejuvvon máttasámi gielddain 2000 rájes 2010 rádjai</p>
<p>Nuppást. 2000</p>
<p>Nuppástus % Snoasa   - -7,8 Ráuroviika   - -15,8 Gráangke   - -8,8 Árbordi   - -11,5  Submi   - -9,6</p>
<p>Máŋggalágan dahkkit dat áiggi čađa molsašuhttet olmmošlogu rievdama. 3. govus čájeha maŋimuš logi jagi sisafárrema, riegádusbadjebáhcaga ja eretfárrema.</p>
<p>3. govus: Riegádusbadjebáza, netto sisafárren ja netto fárren riikka siste 2000 – 2009 jagiin sámi guovlluin, galle olbmo. Telemarksforskning</p>
<p>3. govus čájeha ahte sámi guovlluin lea leamaš buorre riegedusbadjebáza jagis 2000. Dan rájes lea riegádusbadjebáza leamaš njieddji lassi sojuin. Sisafárren eará riikkain dán guvlui lea muhtin muddui váikkuhan vuostá njieddji netto fárrema riikka siste ja riegádusbadjebáhcaga.</p>
<p>Eanaš nuorat dat fárrejit eret. Namalassii guđet livčče sáhttán dagahit riegádusbadjebáhcaga.</p>
<p>Sámi guovlluin lea veahkadaga ahkečoahkádusas dakkár nuppástus mii spiehkasta riikkas muđui. Riikkas oppalaččat njiedjá vuollel 30 jahkásaš veahkadaga oassi. Dánlágan ovdáneapmi lea datte sakka garrasat sámi guovlluin, mii hásttuha sihke servodatlaččat ja ealáhuslaččat.</p>
<p>4. tabealla Ahkečoahkádusa nuppástus sámi guovlluin, SSB 2010 Ahki      0-19 28 % 26 % 25 % 25 % 24 % 20-39 29 % 29 % 27 % 25 % 22 % 40-59 22 % 24 % 27 % 28 % 28 % Badjel 60  21 % 21 % 21 % 23 % 26 %</p>
<p>3. tabealla čájeha ahte 1990:s ledje veahkadagas 57 % vuollel 40 jahkásaččat. 2009:s dat lei njiedjan 46 %:i. Dakkár veahkadat mas lea alla ahkečoahkádus vásiha várra riegádusvuollebáhcaga ja njieddji veahkadatlogu jus sisafárren ii eastat dán. Ealáhusaide šaddá dát stuorra hástalussan. Go muhtin gielddas lassána gaskamearreahki, de dárbbašuvvo eanet boarrásiidfuolahus. Dat dalle gáibida stuorát oasi dan bargofámus mii lea fidnemis, mii erenoamážit váikkuha bargofámu háhkama. Ealáhusain adno dávjá bargofápmu gaskal 20 – 39 jahkásaččain hui geasuheaddjin. Dán joavkkus dat leat stuorámus vejolašvuođat hutkkálašvuhtii ja ásahemiide.</p>
<p>Dan dáfus ahte man stuorra oassi veahkadagas ássá boaittobeliin, de lea dat guovtte geardde dan mađe sámi guovlluin go daid eará guovlluin davábealde Sáltoduoddara. Sámi statistihka mielde ásset lagabui 70 % sámi guovlluid álbmogis boaittobeliin, dan ektui go 30 % fas daid eará guovlluin. Dán goris lea stuorra mearkkašupmi dasa mo váikkuhanoapmerámmat galget juogaduvvot. Hástalusat doaimmaid ásahit boaittobeliide leat sakka stuorát go daid guovlluide gos olbmot ásset čoahkis ja gos earret eará márkandilálašvuođat adnojit mealgat buorebun.</p>
<p>Vuođđoealáhusdoaimmain ođđa ealáhusaide</p>
<p>Geahčadettiin iešguđet ealáhusaid ovddideami daid maŋimuš jagiid, de oaidná mo sodju lea ovddasguvlui  jus seamma rámmaeavttut gustojit.</p>
<p>4. govus: Galle bargosaji leat iešguđet surggiin 2000:s, ja nuppástusat 2000 rájes 2009 rádjai. Telemarksforskning 2010</p>
<p>4. govus čájeha ovddideami das galle barggolačča leat iešguđet ealáhusain. 2000 rájes 2009 rádjai goarkŋui bargosadjelohku gávppašeamis, bálvalusain, huksemis ja rusttegiin ja lágádusain, mediain ja kultuvrras. Sihke vuođđoealáhusat, industriija ja hoteallaealáhusat fas masse bargosajiid.</p>
<p>Vuođđoealáhusat dahke 19 % ealáhusain sámi guovlluin 2009:s ja riikkas dat fas dahke  4 %. Vuođđoealáhusain lea ain stuorra mearkkašupmi sámi guovlluide sihke bargosajiid ja sámi kultuvrra mearkkašumi dáfus. Go industriija eanaš muddui lea guollereiden, de šaddet vuođđoealáhusat ain dehálat.</p>
<p>Vuođđoealáhusain lea positiivva váikkuhus buot eará surggiid barggolašvuhtii ja dat orro leamen barggolašvuođa geađgejuolgin priváhta suorggis dan 22 sámi gielddas maid dát guorahallan siskkilda.</p>
<p>Sámi guovlluin leat stuorra erohusat das galle almmolaš bargosaji leat daid gielddain. NORUT Alta Áltá lea máŋgga raporttas dán guorahallan. Riikka dáfus leat almmolaš bargosajit sullii 30 % barggolašvuođas, Nordlánddas lea dat 38 % ja Romssas ja Finnmárkkus fas 41 %. Nordlánddas lea Dielddanuoris alimus oassi 64 %:in, Romssa fylkkas lea Gielkkás alimus oassi 66 %:in ja Finnmárkkus lea fas Unjárggas alimus oassi 58 %:in ja Báhcavuonas fas vuolimus 29 %:in.</p>
<p>NORUT` Alta Áltá mielde dahke 2010:s nissonlaš iehčanas ealáhusdoalli 24 % Nordlánddas, 23 % Romssas ja 21 % Finnmárkkus. Riikka gaskamearri lea 31 %. Čilgehus dán erohussii lea ahte davimus fylkkain lea vuođđoealáhusain stuorát oassi main nissonat eai leat olus doaimmaid oamasteaddjit. Oaidnit vel ahte daid gielddain mat leat čielga guolástusgielddat, lea olu uhcit oassi nissonlaš ealáhusdoallit. Doasku gielddas Romssa fylkkas eai oba leat ge nissonlaš iehčanas ealáhusdoalli ja Davvesiiddas leat dušše 4 %. Guovdageainnus lei alimus oassi nissonlaš ealáhusdoalliin Finnmárkkus go 2009:s lea 39 %. Manne lea nu alla oassi Guovdageainnus, čilgejuvvo go máŋggas leat álggahan duodjefitnodaga main nissonat ceggejit doaimma.</p>
<p>5. tabealla Nissonlaš ealáhusdoalli vuođđoealáhusain juogaduvvon fylkkaid mielde. Proseantta mielde juohkin</p>
<p>Nordlánda Romsa Finnmárku Riika Eanadoallu (2010) *</p>
<p>Guolástus (2010) **</p>
<p>Boazodoallu (2009) ***  11    *Dát leat Statistisk sentralbyrå` logut ** Dát leat Guolástusdirektoráhta logut *** Dát leat boazodoalu olles rehketdoalu logut Vuođđoealáhusain lea uhcimus oassi nissonlaš ealáhusdoallit. Dán govas lea dat buorre go Finnmárkkus lea 2010:s alimus oassi nissonlaš eanadoallit davvin, ja lea maiddái alibut go gaskamearri riikkas. Daid nissoniid oassi guđiin lea váldo- ja oalgefidnu guolástusealáhusas lea hui vuollin sihke davvin ja riikkas oppalaččat. Nissoniid oassi siidaoassedoalliid gaskkas dahká 13 % buot doalliin. Boazodoalus leat sihke nissonat, albmát ja oktasaš siidaoassedoallit. Oktasaš doallit dahket oktiibuot 30 % visot doalliin, nu ahte nissonlaš doalliid oassi lea veaháš alibut go dat mii tabeallas čájehuvvo.</p>
<p>Leat máŋggalágan sivat dán vuollelis nissonoassái. Struktuvrralaš dilit lea okta sivva go lágat ja regelat eai oidde nissoniid váldit badjelasaset doaimmaid vuođđoealáhusas. Eará dilli lea ahte fysalaččat lea garra bargu vuođđoealáhusas, áinnas guolástusealáhusas.</p>
<p>Duodjeealáhusas dahket nissonat 70 % sis guđet leat duodjeregisttarii čálihuvvon. Sámi statistihka 2010 mielde barge 40 % visot fidnodoaibmi nissoniin almmolaš ja priváhta suorggis dearvvasvuođa- ja fuolahusbálvalusain STN-guovllus.</p>
<p>Erohusat gánnáheamis ja lassáneamis</p>
<p>Ealáhusaid ovddideapmi gielddain muitala man bures ealáhusovddidanbargu lea lihkostuvvan daid válljejuvvon 22 gielddain. Telemarksforskning lea čieža jagi merken sierranas indikatoraid main lea mearkkašupmi gielddaid ealáhusaid ovddideapmái. Indikatorat leat merkejuvvon dáid surggiin ođđaásaheamit, gánnáheapmi, lassáneapmi ja ealáhusaid sturrodat.</p>
<p>5. govus: Bohtosat NæringsNM:s sámi guovllu gielddain. Riikka 430 gielddaid gaskka vuorru 2009:s gurutbeale, vuorut maŋimuš vihtta jagi ruođuid siste. Telemarksforskning 2010</p>
<p>Govus čájeha mo ealáhusat gielddain lihkostuvvet. Vuorut dan njeali indeavssas leat govvosis čájehuvvon. Olgešbeale logut čájehit man vuorus lea dan riikka 430 gieldda gaskkas. Sámi gielddat eai leat nu erenoamážat ealáhusovddidanbarggus. Riikka oktavuođas leat dušše guhtta 22 válljejuvvon gielddain bajábealde riikagaskameari. Evenášši, Deatnu ja Porsáŋgu leat dat buorimusat dan 22 válljejuvvon gieldda gaskkas. Mii headjuda lea heajos gánnáheapmi ja vuollelis ealáhusnákkisvuohta. Vuollelis ealáhusnákkisvuohta mearkkaša ahte gielddain eai leat nu gallis ealáhusdoaimmain. Mii 2009:s lea buorre, lea ahte sámi gielddat dahke bures lassáneami dáfus. Dan ektui go Norggas oppalaččat lei sakka njiedjan stuorrunfitnodagaid dáfus, de lei sámi guovlluin lassáneapmi 2008:s ja vástideaddji njiedjan 2009:s. Measta visot sámi gielddain lei buoret vuorru riikkas 2009:s go 2005 – 2009 áigodaga ektui. Muhtin čilgehus dása lea ahte finánsaroassu ii váikkuhan sámi guovlluide seamma muddui go riikka eará osiide.</p>
<p>Eará gáibádusat ássanbáikái dagahit dávjá fárrema</p>
<p>Telemarksforskning (2011) atná geasuhananalysa namahusa čilgen dihtii manne muhtin báikkit sturrot, ja earát fas goarránit. Analysas sáhttá báikkiid ovddideami čilget golmma dimenšuvnnas; dat mii geasuha fitnat, fitnodagat ja ássanbáiki. Guosseealáhusaide gullet earret eará hotealla- ja restoráŋŋaealáhus, doaimmat, kultuvra, guoimmuheapmi ja bietnagávppit. Fitnodahkan oaivvilduvvo doaimmat mat jođihuvvojit luondduvuđot doaimmain, nugo eanadoallu, boazodoallu, mariidna ealáhusat ja báktedoaibma. Dán doahpagii gullet vel teknologalaš bálvalusat nugo IT, telekom, engineeren jna. Báikki ollislaš geasuheapmi fitnodagaide, fitnamiidda ja ássamii sáhttá čilget stuorruma dahje goarráneami.</p>
<p>Dakkár báikkit gos bures geasuhit fitnodagaid ja gussiid, lasihit dáid ealáhusain bargosajiid. Dát lasiheapmi váikkuha buoret guvlui eará ealáhusaid ja surggiid nugo sáhtosteami ja sierranas bálvalusaid.</p>
<p>Dat báikkit mat leat geasuheaddji ássanbáikkit fárrehahttet dohko eanet olbmuid go maid bargosajit galggašedje bearihit. Ássiidlohku lassána ja dagaha eanet bargosajiid gieldda bálvalusain, huksemiin ja rusttegiin, gávppiin jna. Go ássiidlohku lassána, de lassána maid veahkadaga nuoraidoassi. Dát fas váikkuha riegádusstatistihkka buoret guvlui.</p>
<p>6. govus Geasuhanpyramiida. Telemarksforskning 2010</p>
<p xml:lang="nob">Bosetting</p>
<p xml:lang="nob">Attraktivitet for bosetting vil øke folketallet gjennom at  mange pendlere bosetter seg</p>
<p xml:lang="nob">Samlet attraktivitet avgjør utvikling i lokale næringer og kommunale tjenester</p>
<p xml:lang="nob">Attraktivitet for basisnæringer, som produserer varer og tjenester for andre Attraktivitet for besøksnæringer, som selger varer og tjenester direkte til personer på </p>
<p xml:lang="nob">Besøk</p>
<p xml:lang="nob">Bedrifter</p>
<p>Go geahčada visot fylkkaid ovttas ja geahčada dan golbma dimenšuvnna, de sáhttá čilget iešguđet fylkkaid ovddideami áiggiid čađa. Telemarksforskning lea heivehan oktii dan golbma geasuhandahkki ja buohtastahttán riikka buot fylkkaid. Davimus fylkkat leat daid heajomus geasuheaddjiid gaskkas riikkas. Dilit mat dahket dáid fylkkaid uhccán geasuheaddjin leat uhccán vejolašvuođat ásaiduvvat gildii ja johtit barggu geažil eará gildii. Uhcit báikkit eai geasut nu sakka go gávpogat nuoraid ásaiduvvat dohko. Sosiála deaivvadanbáikkiid nugo kafeáid, restoráŋŋaid ja pubaid váili ii gal olus geasut. Dása lea indikatora dat man stuorra oassi álbmogis bargá dákkár bálvalusealáhusain. Sáhttá giddet fuomášumi dasa ahte ealáhusovddideapmi galgá nu olu go vejolaš nannet báikegottiid ássanbáikegeasuheami. Go geahččá ovddideami oljo- ja gássaindustriijas ja makkár vuordámušat leat ruvkedoaimma oktavuođas, de šaddá ássanbáikegeasuheapmi dehálaš. Dát ovddasta viehka muddui bargosajiid maid geažil soaitá šaddat johtit bargosaji ja ruovttu gaskka. Sis Finnmárkku bargit  ruvkedoaimma geažil ii leat dáhkádussan ahte guovllus lassánit ássit, go olu barggut dán doaimma oktavuođas mearkkaša ahte bargit johtet bargosaji ja ruovttu gaskka. Nuppi dáfus sáhttet bargosajit oljo- ja gássadoaimmain stuorrudit ránnjágielddaid main lea alla ássanbáikegeasuheapmi.</p>
<p>Geasuhananalysa ja sámi ealáhusat ja kultuvra</p>
<p>Mihttomearis nannet ja doalahit ássama sámi guovlluin, de giddejuvvo dávjá fuomášupmi dasa mo sáhttá dagahit guovllu geasuheaddjin ealáhusdoaimmaid jođiheapmái, ja mo galggašii oažžut nuoraid dohko ásaiduvvat. Eai leat makkárge iskkadeamit mat čájehit makkár mearkkašupmi sámi kultuvrras lea sámi guovlluid ássamii.</p>
<p>Ássanbáikegeasuheapmi lea dávjá gitta luondduviđá dahkkiin nugo dálkkádat, riddu, meahcit ja lagašvuohta stuorát gávpotguovddážiidda, muhto sáhttet leat erohusat fylkkaid siskkobealde. Lahka girdišiljuide ja buorit johtinvejolašvuođat sáhttet maiddái leat stuorra mearkkašupmin soapmásiidda go vállje ássanbáikki. Ávkkástallat luonddu ja daid riggodagaid mat guovllus leat, soaitá leat nana mearkkašahttin sidjiide guđet eai leat válljen fárret. Dat mearkkašupmi mii lea sámi identitehtas, gielas ja gullevašvuođas guvlui ja sámi kultuvrras ja sámi ealáhusain leat momeanttat mat soitet čilget manne olbmot ain ásset árbevirolaš sámi guovlluin.</p>
<p>Láhčit dili geasuheaddji báikegottiide ja ássanbáikkiide lea viehka muddui gieldda ja fylkkagieldda eiseválddiid ovddasvástádus. Dás lea earret eará sáhka buori skuvllaid, mánáidgárddiid, doaibmafálaldagaid, boarrásiidfuolahusa, infrastruktuvrra jna. birra. Ealáhusat maid geažil lassána guossedoaibma nugo gálvogávpi, hotealla ja restoráŋŋa, sáhttet lasihit barggolašvuođa. Festiválat ja eará stuorát doalut vuovdalit báikkiid sihke mátkkoštanealáhusa oktavuođas ja geasuheaddji báikin ássamii. Dákkár doaluin lea vel mearkkašupmi báikkiid identitehtii.</p>
<p>Moanat sámi ásahusat leat ceggejuvvon sámi guovlluin. Dáin šaddet bargosajit maid livčče váttis cegget almmá dáid ásahusaid sámi gullevašvuođa haga. Sámi kultuvra lea eanaš háviid leamaš mearrideaddjin dáid ásaheapmái. Dát ásahusat maiddái dagahit oahppan nuoraide vejolažžan bargat sámi guovlluin ja atnit gealbbuset doppe. Molssaeaktun livččii lean fárret stuorát báikiide gos dákkár gealbbu sáhttá atnit. Guorahaladettiin statistihka veahkadatovdáneamis ja dan báikki sámi ásahusaid birra, de sáhtášii navdit ahte dákkár ásahusain lea dihto mearkkašupmi ássamii.</p>
<p>Orro nu ahte dat gielddat main leat ollu almmolaš bargosajit ja sámi ásahusat váikkuhit vuostá olmmošlogu njiedjama nu garrasit sámi guovlluin. Dáid bargosajiide eai čuoza nu garrasit gilvu ja ekonomalaš konjunktuvrrat go daid čielga eksportaealáhusaide nug</p>
<p>Ođđa ealáhuspolitihkka ja doaibmaguovlu</p>
<p>Sámediggi sáhttá sakka eanet nuppástuhttit vuoruhemiidis ealáhusovddideami hárrái go maid eará stáhta orgánat sáhttet. Dán rievddadanmuni geažil sáhttá nuppástuhttit sihke ealáhuspolitihka ja váikkuhanoapmeatnima almmá deastta anekeahttá eará eiseválddiide. Dákkár rievddadanmunni dahká ortnegiid deaivileabbot ja heiveheabbot ealáhusaid dárbbuide.</p>
<p>Sámedikki áigumuššan lea leamaš ahte galgá leat eaktoaddin sámi guovlluid ealáhusovddideapmái. Muhtin ealáhusain nugo boazodoalus ja mariidna ealáhusain lea Sámediggi atnán ráđđádallanšiehtadusa 2005 rájes, ja ožžon áigái máŋga buori doaibmabiju dán guovtti ealáhussii. Sámediggi lea oassálastán máŋgga forumas ja arenas gos sámi guovlluid servodat- ja ealáhusovddideapmi lea meannuduvvon. Dáid beavttu lea váttis mihtidit go dákkár politihkalaš barggus lea guhkesáiggi perspektiiva. Datte lea álkibut mihtidit beavttu daid váikkuhanomiin mat ealáhusaide juhkkojit. 2007 árvvoštallan čoahkkáigeassá ahte Sámediggi  dagaha ahte Sámi ovddidanfoanda sáhttá doaibmat ovddidandoaimmaheaddjin. Árvvoštallan datte muitala ahte dát vejolašvuođat eai leat dievvasit ávkkástallon. Sámediggi ferte doarjut daid ealáhusaid main leat stuorrunvejolašvuođat ja maid servodat dárbbaša. Norut` ráva lea ahte galgá leat ovddabealde servodatovdáneami ja bidjat vuođu sámi ealáhuspolitihka ovddideapmái.</p>
<p>Árvvoštallamis boahtá vel ovdan ahte Sámedikkis leat ortnegat mat leat lassin eará ruhtadanortnegiid ja sáhttá ruhtadit ja vuoruhit dakkár surggiid maid earát eai sáhte. Sámediggi hálidivččii leat vuostedeattan dan heajos veahkadatovdáneapmái ja guovdilastimii, ja ealáhuspolitihkas ja  doarjjaortnegiidis bokte jođihit vuostálasti konjunkturpolitihka. Okta ovdamearka dása lea go Sámediggi vuoruha uhcit fitnodagaid ásaheami. Nubbi ovdamearka lea ahte Sámediggi ii leat seamma garrasit gáibidan ekonomalaš gánnáheami go muhtin eará ruhtadanásahusat leat dahkan. Sámediggi lea vel garrasit deattuhan ásahit doaimmaid maid geažil sáhttá máŋggalágan ealáhusa lotnolasat doaimmahit, nu ahte olbmot sáhttet ain ássat dakkár guovlluin gos eai leat eará vejolašvuođaát barggolašvuhtii.</p>
<p>Sámi kultuvra ja giella leat guovddáš oasit sámi servodatovdáneamis. Sámediggi hálida jorahit ealáhuspolitihka nu ahte vuoruha ealáhusovddideami mii lea čielgasat sámi kultuvrra vuođul. Dán barggadettiin juksá Sámediggi dan ahte prošeavttat, gávpejurdagat ja eará ealáhusdoaimmat doaibmilit nannejit sámi ealáhusaid gilvofámu. Dán láhkai sáhttet dat ekonomalaš váikkuhanoamit maid Sámediggi hálddaša veahkehit barggolašvuhtii, innovašuvnnaide ja ođđaásahemiide sámi guovlluin.</p>
<p>Lea stuorra beroštupmi ohcat doaibmaguvlui.  Sámedikkis leat ohcamat viđa gielddas mat áiggošedje searvat doaibmaguvlui. Dát leat Báhccavuona, Gálssa, Ráissa, Siellatgieldda ja Skiervvá gielddat.</p>
<p>Doaibmaguovllu viiddideapmi eaktuda juogo ahte ealáhusovddidanruhta lasihuvvo dahje ahte eará doaimmaid doarjja ii vuoruhuvvo. Vulobeale kapihttaliin leat defineren vuoruhansurggiid ja strategiijaid dustet sámi guovlluid ealáhusovddideamis daid deháleamos hástalusaid.</p>
<p>Riddoguolástanlávdegotti árvalusa čuovvoleami oktavuođas lea evttohuvvon ahte STN-guovllu osiin galgá vel gullat láhkanannenjuvvon vuoigatvuohta guolástit dábálaš bivdosiiguin. Dán oktavuođas dárbbašuvvo ságaškuššat mo dát váikkuhivččii dasa mo boahttevuođas galgá meannudit STN-guovllu. Dát dahkko sierra áššin Sámedikki dievasčoahkkimii. Dán ášši oktavuođas áiggošii Sámediggi geahčadit dievvasit guoskevaš ohcamiid beassat ohcanvuđot doarjagiid geográfalaš doaibmaguvlui.</p>
<p>Vuosttimuš hástalusat</p>
<p>Ealáhusdoaimmain leat moanat hástaluoavdit sámediggevuogádagas. Dát leat dakkár bealit maid eará eiseválddit mearridit ja oppalaš sojut servodatovdáneamis mat gusket olggobeali</p>
<p>Sámi guovlluin leat gávnnahuvvon čuovvovaš stuorra bajimuš hástalusat: Negatiivva veahkadatovdáneapmi ja guovdilastin Stuorra rievdadusat ealáhusstruktuvrras Birzzehis ealáhusat Uhccán álggaheamit ja dárbu hutkkálašvuhtii Ovddidit geasuheaddji báikegottiid/ássanbáikkiid mat geasuhit nuoraid ja olbmuid geain lea alla gealbu</p>
<p>Vulobealde kommenterejuvvojit ja čiekŋuduvvojit hástalusat. Negatiivva veahkadatovdáneapmi ja guovdilastin Nugo čájehuvvon ovddit kapihtalis, de ollugat fárrejit árbevirolaš sámi guovlluin stuorát čoahkkebáikkiide. Dakkár gávpogiidda go Romsii, Áltái, Osloi ja eará gávpogiidda lea viehka nana guovdilastin. Nuorat ásset baicce gávpogiin go sámi guovlluin, mii fas boahtá sihke vuollegis ássanbáikegeasuheamis uhcit báikkiide/čoahkkebáikkiide ja das ahte eanet nuorat gazzet alit oahpu, muhto eai šat fidne miellagiddevaš barggu sámi guovlluin. Seammás boarásmuvvet olbmot sámi guovlluin mii fas mielddisbuktá ahte uhcit olbmot leat buvttadeaddji agis ja ahte riegádusvuollebáza lassána dađistaga ja eretfárren bistá.</p>
<p>Stuorra rievdadusat ealáhusstruktuvrras Sámi guovlluin lea barggolašvuohta njiedjan sakka dakkár ealáhusain go vuođđoealáhusain ja industriijas, mat fas leat vuođđun eará ealáhusaide. Seammás lea leamaš proseantavuđot stuorát lassáneapmi eará ealáhusain nugo gávppálaš bálvalusain, lágádusain, mediain ja kultuvrras ja priváhta bálvalusain. Ođđa ealáhusat leat hástalussan árbevirolaš ealáhusaide sámi guovlluin. Dát sodju jáhkkimis nannejuvvo boahtteáiggis ja sámi servodagas leat 10-20 jagi geahčen ealáhusat mat leat áibbas eará struktuvrras ja máŋggabealatvuođas go dál leat.</p>
<p>Birzzehis ealáhusat Telemarksforskning čujuha dasa ahte sámi guovlluin leat máŋga gieldda main leat uhccán ealáhusat, go mihtida priváhta ealáhusaid bargosadjelogu proseantan olmmošlogus. 18 gielddas 22 gieldda gaskkas lea uhcit ealáhusnákkisvuohta go gaskamearri gielddaide riikkas. Dat mearkkaša ahte eavttuin álggahit ja jođihit ealáhusaid árbevirolaš sámi guovlluin, leat eará hástalusat go stuorát čoahkkebáikkiin. Nuppi bealis mearkkaša dát uhcit birrasa gealbolonohallamii, eai nu máŋga ovttasbargoguoimmi, uhcit vejolašvuohta ovddidit lágideaddji-/gávpeoktavuođaid jna.</p>
<p>Resursavuođđu ge bidjá dábálaččat rájáid buvttadanovddideapmái. Dasa lassin lea dávjá guhkes gaska márkaniidda ja máŋgga sámi guovlluin váilo investerenkapitála. Dát bealit leat dávjá gáržžidussan go doaimmat áigot viiddidit buvttadeamiset. Dát guoská erenoamážit mariidna ealáhusaide, boazodollui ja eanadollui.</p>
<p>Uhccán álggaheamit ja dárbu hutkkálašvuhtii Go ealáhusstruktuvra rievdá ja ealáhusat lea birzasat, de šaddet hástalusat ođasmahttit ealáhusaid ja láhčit dilálašvuođaid eanet ođđaálggahemiide. Telemarksforskninga logut čájehit ahte álggahandávjodat sámi guovlluid gielddain lea uhcit go golmma davimus fylkkain ja riikkas oppalaččat. Ođđaálggahemiid netto lassáneapmi čájeha ahte sámi guovlluin dadjat jo ii leat oktage, namalassii ahte seamma ollu fitnodagat heaittihuvvojit go mat álggahuvvojit.</p>
<p>Ovddidit geasuheaddji báikegottiid/ássanbáikkiid mat geasuhit nuoraid ja olbmuid geain lea alla gealbu Sámi guovlluid okta váldohástalussan lea ahte máŋga gieldda eai leat olus geasuheaddjin ássanbáikin. Telemarksforskninga geasuhanbaromehter čájeha ahte ollugat fárrejit eret sámi gielddain, vaikke vel bargosadjeovdáneapmi lea ge nu mo riikkas muđui. Nappo njiedjá ge olmmošlohku garrasit máŋgga gielddas vaikke vel dain lea ge gaskamearálaš dahje buorre ealáhusovddideapmi. Olmmošlogu njiedjamis lea negatiivva váikkuhus ealáhusovddideapmái boahtteáiggis. Dušše muhtin gielddain sámi guovlluin lea ássanbáikegeasuheapmi badjel gaskameari, nu go Ráisavuonas ja Loabágis.</p>
<p>Báikkiin sáhttet leat eanet ássit go dan maid ealáhusvuođđu attášii, jus dat livčče geasuheaddjin ássanbá</p>
<p>Ealáhusovddideapmái bajit mihttomearri</p>
<p>Daid guorahallamiid vuođul mat leat, de máŋggalágan dahkkit váikkuhit dasa ahte ásaiduvvet go olbmot dihto regiovdnii vai eai. Ealáhusovddideami dáfus lea gánnáheapmi dávjá mearrideaddjin bargosajiid bisuheapmái. Dakkár doaibma mas ii leat olus boahtu, ii sáhte ceavzit. Bajit mihttomearrin Sámedikki politihkkii ealáhusovddideami dáfus ferte leat dan vuođul guđe surggiid Sámediggi sáhttá čađahit ja váikkuhit. Sámediggi lea ealáhusovddidanbarggus deattuhan ceavzilvuođa ja sámi kultuvrra deastta. Sámi árbevirolaš ealáhusat; guolástus, eanadoallu, boazodoallu ja duodji leat ealáhusat mat bures leat birgen. Ođđa ealáhusat nugo kulturealáhusat bohtet eanet aht` eanet sámi ealáhusaid gaskii.</p>
<p>Máŋga gieldda leat oaidnán makkár ovdamunit leat gullat ealáhusovddideami geográfalaš guovllu siskkobeallai, ja dat ohcet beassat dán guvlui. Dát dagaha ahte Sámediggi ferte earaláhkai vuoruhit sihke váikkuhanoapmeatnima ja politihkkaovddideami. Dát ferte govviduvvot ealáhusovddideami mihttomearrehábmemis ge. Jus Sámedikki dáhttu olbmuid galgat ássat árbevirolaš guovlluin, de fertejit dát politihkalaččat vuoruhuvvot. Sámi ealáhusat ja sámi kulturealáhusat fertejit vuoruhuvvot boahttevaš ealáhuspolitihkas. Go sámi guovlluin lea eretfárren hui máŋggalágan, de ferte muhtin áiggi vuoruhit ealáhusovddideami ja fitnodatásaheami daid guovlluide main lea eanemus eretfárren ja dán láhkai váikkuhit vuostá fárrema.</p>
<p>Sámedikki ealáhusovddidanbarggu váldomihttomearrin lea ásahit</p>
<p>nana ja máŋggabealat ealáhusaid ealáhusaid mat leat sámi kultuvrra, luonddu ja birrasa vuođul ja mat daid váldet vuhtii ealáhusaid mat bidjet vuođu ceavzilis báikegottiide gos olbmot hálidit ássat</p>
<p>Vaikke Sámediggi áigu ge leat eaktoaddin sámi guovlluid ealáhusovddidanbarggus, de lea ovttasdoaibma eará doaimmaheaddjiiguin dehálaš. Guovddáš ja regionála fágaeiseválddit dat bidjet stuorra oasi rámmaeavttuid ealáhusaide. Dáid ii sáhte Sámediggi olus váikkuhit dál. Dát guoská ovdamearkka dihtii lágaide, vearro- ja divatáššiide, máŋggalágan muddemiidda, tuollomearrádusaide,  infrastrukturdoaibmabijuide jna. Vai galgá leat geasuheaddjin ássat sámi guovlluin, de áigu Sámediggi eanet bargagoahtit eará servodatsurggiin ealáhusovddidanbarggu oktavuođas. Hástalussan šaddá oažžut almmolaš eiseválddiid hábmet politihkaset nu ahte dat nannešii sámi servodatovdáneami.  Sámedikkis leat jo ovttasbargošiehtadusat Innovasjon Norgiin ja davvi fylkkagielddaiguin. Sámedikkis lea vel stáhtain ráđđádallanšiehtadus, mii sáhttá leat dehálaš veahkkeneavvun.</p>
<p>Vuoruhansuorggit</p>
<p>1. vuoruhansuorgi Rámmaeavttut vuođđoealáhusain</p>
<p>Hástalusat</p>
<p>Guolástusas ja eanadoalus leat rámmaeavttut nuppástuvvon sakka daid maŋimuš jagiid nu ahte eai leat nu galle muhto stuorát ovttadagat. Muhtin guovlluin lea ovdánahtton nu guhkás ahte sihke eanadoallu ja guolástusat leat measta jo jávkan. Dat čielga njiedjan lea okta daid stuorámus hástalusain dáid ealáhusaide sámi guovlluin.</p>
<p>Boanddaid ja guolásteaddjiid gaskkas lea dál stuorra buolvamolsun agi geažil. Eanadoalus lea hástalussan oažžut nuoraid badjelasaset váldit doaluid, ja guolástusas lea hástalussan oastit vuoigatvuođaid (eriid). Nuorat guđet áiggošedje dáid ealáhusaide, fertejit sáhttit álggahit ja jođihit doaluid almmá vealgáduvvama haga.</p>
<p>Guolástus ja eanadoallu leat hirbmat dehálaččat ealli giliid ja sámi kultuvrra ovddideapmái. Ealli gilit leat buoremus dáhkádussan sihkarastit ja ovddidit sámi kultuvrra ja giela. Danne lea stuorra hástalussan ahte dáža eiseválddit guldalit Sámedikki dakkár áššiin mat váikkuhit ovddideami sihke guolástusas ja eanadoalus sámi guovlluin.</p>
<p>Riddoguolástanlávdegotti árvalusa (NOU 2008:5) loahppameannudeamis lea Sámediggi ja Guolástus- ja riddodepartemeanta (FKD) soahpan buoridit rámmaeavttu</p>
<p>Sámi boazodoallu lea guovddážis seailluheamen ja ovddideamen sámi giela ja kultuvrra.  Máŋgga sámi birrasiidda lea boazodilli eaktočorgin vai dát árvvut galget bissut ja jotkkojuvvot. Vuođđoávdnasat boazodoalus leat vuođđun olu duddjomii.</p>
<p>Stuorámus olggobeale áittan boazodoalu ovddideapmái ja birgejupmái lea meahcceguovlluid gáržžideapmi, ja massimat mat boazodoalus leat earret eará ráfáiduhtton boraspiriid geažil. Ealáhus rahčá muhtin guovlluin siskkáldasat oažžut bargiid, alla gaskamearreagiin ja vuollelis nissonolbmoosiin. Eará hástalus lea ahte muhtin guovlluin Finnmárkkus leat menddo olu bohccot areálavaljiid ektui. Erenoamážit guokte dili váddudit barggu go galgá heivehit boazologu areálaide. Nubbi lea ahte boazodoalu riektesihkarvuohta ii fuolahuvvo areáladili ektui. Daid orgánain mat dál leat, nugo eanajuohkinriekti, eai leat návccat fuolahit boazodili areálavuoigatvuođaid doarvái bures. Dán geažil máŋga orohat- ja siidarájá eai leat vel čielgasat. Nubbi lea ahte bohccobierggu márkan- ja vuovdindilli ii leat daid maŋimuš jagiid leamaš nu buorre go galggašii.</p>
<p>Máŋggas leat válljen vuoruhit lotnolasaid eará ealáhusaiguin lasihan dihtii bearašboađuid. Sáhttet leat vuođđoealáhusat mat jođihuvvojit lotnolasat dujiin, mátkkoštanealáhusain, meahcceealáhusaiguin ja biepmu reidemiin. Hástalussan lea láhčit dili buriid rámmaeavttuide vai sáhttá lotnolasat jođihit máŋggalágan ealáhusaid.</p>
<p>Sámi guovlluin leat stuorra vejolašvuođat ávkkástallat meahcceriggodagaid. Meahccebuktagiid márkanhaddi ii datte leat áktánas, nu ahte eai šatta olus boađut. Dasa lassin leat stuorra golut earret eará go galgá riggodagaid viežžat. Hástalussan šaddá ásahit ovttasbarggu gaskal doaimmaheaddjiid nu ahte sáhttá vuolidit goluid viežžat riggodagaid, daid reidet ja vuovdit. Rámmaeavttut jođihit meahcceealáhusa eai leat láhččon gávppálaš doibmii. Sihke vuodjima gáržžideamit ja guhkesáigeráhkkaneapmi riggodagaid hálddašeamis vádduda plánet dákkár doaimmaid.</p>
<p>Dálkkádatrievdamat čuhcet vuođđoealáhusaide erenoamážit go dát leat oalle muddui luondduriggodagaid olis. Dál jo orro vuhttomin ahte dálvvit otnot ja šaddet bivvalat ja muohta suddá árabut giđasdálvvis. Jieŋat čatnet maŋŋelat čakčat ja dat lea aseheabbot dálvit ja jieŋat mannet árabut. Mii dávjjit vásihat garrasat biekkaid ja stuorát erohusa arvvis ja muohttimis. Lea váttis ávaštit daid guhkesáiggi váikkuhusaid, muhto oanehisáiggi váikkuhusaid leat jo áičan go earret eará rašibut jiekŋa dagaha ahte boazoealáhussii šaddet stuorát hástalusat heivehit iežaset daid árbevirolaš johtinvugiide. Uhcit girsi eatnamis ja njuoskkadat eana dagaha hástalusaid fievrrideapmái sihke eanadollui, boazodillái ja meahcásteaddjiide. Go jámma molsašuvvo gaskal liegga ja galbma dálkkiid šaddet stuorra hástalusat eanadoalu gieddešattuide birget dálvvi badjel ja boazoguohtumat jikŋot. Oanehisáiggi positiivva váikkuhusat leat ahte šaddoáigodat baicce guhkku, mii fas lea buot guohtunealáhusaide buorrin.</p>
<p>Mihttomearri</p>
<p>Seailluhit ja ovddidit mariidna ealáhusaid, boazodoalu ja eanadoalu dehálaš kulturguoddin ja</p>
<p>barggaheaddjin sámi guovlluin.</p>
<p>Oassemihttomearit</p>
<p>Duhtadeaddji juridihkalaš ja ekonomalaš rámmaeavttut  Buoret gánnáheapmi vuođđoealáhusain  Fidnet ođđa bargiid  Buoret sohkabealledássedeaddu  Boraspirepolitihkka mii vuhtii váldá sámi ealáhusaid</p>
<p>Strategiijat</p>
<p>Mihttomeari ja oassemihttomeriid áigu Sámediggi juksat čuovvovaš strategiijaid bokte:</p>
<p>Sihkarastit areálaid ja riggodagaid  Váikkuhit mariidna ealáhusaid, boazodoalu, eanadoalu ja meahcceealáhusaid politihka   Láhčit dili vuođđoávdnasiid reidemii  Lea veahkkin ásahit buriid ortnegiid vuođđoealáhusaide buolvadatmolssašumis   Lea veahkkin dasa ahte vuođđoealáhusain lasihuvvo nissoniid oassi  Sihkarastit meahcásteaddjiid beassat meahcceriggodagaide  Ge</p>
<p>2. vuoruhansuorgi Geasuheaddji báikegottit</p>
<p>Hástalusat</p>
<p>Eanaš gilit ja báikegottit dan guovllus maid ealáhusčilgehus máinnaša, leat dan mađe ahte nuorat guđet leat oahpu gazzamin fertejit fárret eret háhkan dihtii dárbbašlaš gealbbu fidnoeallimii. Dehálaš ášši ásahit stáđis báikegottiid lea ahte nuorat máhccet go leat oahpuin geargan. Dát lea áinnas mearrideaddjin go galgá fuolahit ahte nuorra nissoniid mielas leat dát servodagat geasuheaddji ássan- ja bargobáikin.</p>
<p>Geasuheaddji ássan- ja bargofálaldagat leat mearrideaddjin oažžun dihtii nuoraid máhccat sámi guovlluide. Dasa lassin lea dehálaš ahte báikegottit sáhttet fállat buriid kulturdoaimmaid, sosiála deaivvadanbáikkiid ja buriid almmolaš fálaldagaid earret eará mánáidgárddi, skuvlla, dearvvasvuođabálvalusaid ja johtolatvejolašvuođaid dáfus. Dasto sáhttá servodaga rabasvuohta sisafárrejeaddjiide ja vierrásiidda dábálaččat leat mearrideaddji mearkkašahttin ássamii ja ođđaásaheapmái.</p>
<p>Juohke gielddas lea viehka muddui ovddasvástádus ráhkadit buriid rámmaeavttuid ássamii ja ealáhusaide. Sámediggi sáhttá ealáhuspolitihkas bokte, nannet bargosajiid vuoruheami ja sosiála deaivvadanbáikkiid ásahemiid. Seammaláhkai sáhttá Sámedikki giella- ja oahpahuspolitihkka váikkuhit geasuheaddjibut báikegottiide.</p>
<p>Boaittobáikkiin leat moanat bargosaji mat gáibidit alit oahpu. Hástalussan lea cegget gealbobargosajiid mat geasuhit nuoraid earret dan ahte guovlu iešalddes geasuha. Informašun- ja kommunikašunteknologiija ovddideami geažil sáhttá ásahit dákkár bargosajiid sorjákeahttá stuorát gávpogiin.</p>
<p>Lohkanloana vuolidanortnega geažil leat eanet nuorat ásaiduvvon Davvi-Romssa ja Finnmárkku doaibmaguvlui. Dat heive nuoraide guđet leat álggahandásis, ja sáhttá viiddiduvvot eará guovlluide gos maiddái leat hástalusat fidnet alla oahppan nuoraid.</p>
<p>Mihttomearri</p>
<p>Geasuheaddji ja ceavzilis sámi báikegottit</p>
<p>Oassemihttomearit</p>
<p>Máŋggalágan ealáhusat geasuheaddji bargosajiiguin goappašiid sohkabeliide sámi guovlluin  Lassi fárren sámi guovlluide mii mielddisbuktá ceavzilis báikegottiid  Eanet gealbobargosajit nuoraide</p>
<p>Strategiijat</p>
<p>Mihttomeari ja oassemihttomeriid áigu Sámediggi juksat čuovvovaš strategiijaid bokte:</p>
<p>Doallat lagabut ovttasbarggu gielddaiguin  Leat veahkkin ásahit gealbobargosajiid nuoraide  Ovddidit kulturdeaivvadanbáikkiid  Nissonlaš entreprenordoaibma  Viiddidit lohkanloana vuolidanortnega vai fidne nuoraid gealbobargosajiide</p>
<p>3. vuoruhansuorgi Kulturealáhusat</p>
<p>Hástalusat</p>
<p>Sámediggi lea jahkeviissaid juolludan ruđa buhtes sámi kulturdoaimmaide. 2011:s lea várrejuvvon 87 miljon kruvnno máŋggalágan kulturdoaimmaide. Dát gártá goalmmádas visot váikkuhanomiin mat Sámedikkis leat. Dás lea ruhta earret eará dáiddašiehtadussii, festiválaide, valáštallamii, teáhteriidda, sámi kulturviesuide ja kulturgaskkustanásahusaide, johtti girjerájusbálvalusaide ja museaide.  De leat vejolašvuođat ásahit eanet bargosajiid sámi kulturealáhusain. Moanat hástalusat leat dan hárrái ahte galggašii lihkostuvvat oažžut áigái kulturealáhusaid boaittobeliin. Seamma go eará ealáhusain, de lea dehálaš ahte lea čehppodat entreprenordoaimmas ja bagadallo mo galgá ásahit ođđa doaimmaid. Vai galgá atnit ávkki guhtet guoimmiset vásáhusain ja gealbbus, de lea ovttasbargu ja fierpmádat dehálaš. Dás ii leat sáhka dušše fierpmádagas gaskal kulturealáhusdoalliid, muhto maiddái gaskal eará ásaheaddjiid ja ealáhusaiguin muđui.</p>
<p>Sámediggi lea váldán badjelasas ovddasvástádusa ovddidit duodjeealáhusa. Sámediggái lea dehálaš oažžut nu buori beavttu go vejolaš dan ruđas mii juolluduvvo duodjedoaimmaide. Duodjái dárbbašuvvo ovddidit ođđa buktagiid ja gávdnat ođđa márkaniid earret eará jus duojis galggaš lasihit gánnáheami. Duodjeealáhusas leat beroštussearvvit ja ovddidanguovddážat, ja </p>
<p>Sámi mátkkoštanealáhus ii leat definerejuvvon čielga kulturealáhussan, muhto sáhttá leat dehálaš arenan duojáriidda ja kulturealáhusfitnodagaide. Dehálaš oassi dáid doaimmain leat vuođđoealáhusaide guoskevaččat. Lihkostuvvon mátkkoštanealáhusdoaibma lea hui dehálaš sámi kulturealáhusaid vuoruhemiid oktavuođas.</p>
<p>Mihttomearri</p>
<p>Eanet bargosajit sámi kultur- ja kulturvuđot ealáhusain</p>
<p>Oassemihttomearit</p>
<p>Gánnáhahtti kulturealáhusfitnodagat  Lasihit gálvojođu iežas duddjon duojis ja eará dáidda- ja kulturbuktagiin  Sihkarastit ođđa duojáriid duodjeealáhusaide  Vásáhusturisma mas giddejuvvo fuomášupmi dasa mii lea albma ja jáhkehatti</p>
<p>Strategiijat</p>
<p>Mihttomeari ja oassemihttomeriid áigu Sámediggi juksat čuovvovaš strategiijaid bokte:</p>
<p>Ovttasordnet Sámedikki kultur- ja ealáhusvuoruhemiid  Ovddidit gánnáheami kultur- ja kulturvuđot ealáhusain  Lasihit sámi kulturealáhusaid profešunaliserema ja kommersialiserema  Vuoruhit duodjeealáhusas oahpahalliortnega ja ovddidanbarggu</p>
<p>4. vuoruhansuorgi Innovašuvdna, dutkan ja árvoháhkan</p>
<p>Hástalusat</p>
<p>Hutkkálašvuohta ja innovašuvnnat leat vuođđoelemeantan visot ealáhusaid ovddideamis. Fuomášupmi hutkkálašvuhtii ja innovašuvnnaide ferte leat vuođđun visot ealáhussurggiid hálddašeamis.</p>
<p>Innovašunprográmmat leat dávjá hui resursagáibideaddjin ja dasa seaguhuvvojit máŋga sierranas almmolaš ja priváhta ealáhusaid doaimmaheaddjit. Lihkostuvvon innovašunprográmmat gáibidit olu profešunaliseremis.  Sámi guovlluid ealáhusat leat dávjá smávva fitnodagat. Dákkár fitnodagain leat hástalusat ovddidit ja implementeret  innovašuvnnaid – dás lea sáhka sihke kapitála ja olmmoslaš návccaid birra. Dát sáhttet leat innovašundoaimma hehttehussan.</p>
<p>Dutkan lea nannosit deattuhuvvon go almmolaš hálddašeamis galgá mearrádusaid dahkat. Dát guoská maiddái dasa maid Sámediggi ieš mearrida, vaikke Sámediggi eanebut vuođđudan dan árbedieđu atnui. Datte lea guovddáš eiseválddiid ságastaladettiin leamaš váttis dohkkehahttit ákkastallama mii lea árbedieđu vuođul.</p>
<p>Fágasuorggit mat leat sámi guovlluide dehálaččat eai soaitte dovdot leamen nu dehálaččat servodahkii muđui. Dehálaš dutkanprošeavttat eai soaitte dán geažil vuoruhuvvot.  Sámediggi ii hálddaš ruđa dutkandoaimmaide. Dasa leat nationála prográmmat mat fertejit eanet fuolahit dutkama sámi guovlluin. Hástalussan lea oažžut áigái prošeavttaid sámi ealáhusaid birra.</p>
<p>Mihttomearri</p>
<p>Eanet innovašuvnnat sámi servodaga ja ealáhusaid vuođul</p>
<p>Oassemihttomearit</p>
<p>Lasihit hutkkálašvuođa, lassáneami ja ođasteami FoU-doaimma bokte  Govdadat buvttavallji  Lasihit dutkandoaimma sámi guovlluid ealáhusain</p>
<p>Strategiijat</p>
<p>Mihttomeari ja oassemihttomeriid áigu Sámediggi juksat čuovvovaš strategiijaid bokte:</p>
<p>Oalgguhit doaimmaheaddjiid gaskasaš ovttasbargui  Gealbolokten márkan- ja buvttaovddideamis  Ovddidit gánnáheami ja profešunalitehta  Doarjut doaibmi ovddidanbirrasiid sámi guovlluin  Ovttasbargat dutkanbirrasiiguin main lea gealbu sámi ealáhusain   Ovttasbargat Innovasjon Norgiin lasihan dihtii hutkkálašvuođa sámi guovlluin</p>
<p>5. vuoruhansuorgi Gealbolokten ja ođđaálggaheamit</p>
<p>Hástalusat</p>
<p>Sámi guovlluin lea vuollelis ásahandávjodat. Ođđa čálihuvvon fitnodagat leat njiedjan 2008 ja 2009 jagiin, nu go lea riikkas muđui ge. Muhtin ráje dás lea finánsaroasu geažil mii álggii 2008:s. Go lassin áicat ahte doaimmaid nettolasáhus njiedjá, de hásttuha dát sakka sámi guovlluid ealáhusaid.</p>
<p>Sámi guovlluin lea stuorra erohus gealbodásis. Smávit guollesorjjas riddogielddain, áinnas Finnmárkkus, eai leat dábálaččat nu galle alla oahppan olbmo go ovdamearkka dihtii Sis-Finnmárkkus. Vaikke muhtin gielddain leat máŋga alla oahppan olbmo, de ii leat vissis ahte dan gealbbu dat ealáhus dárbbaša. Hástalussan lea loktet ealáh</p>
<p>Ođđa ealáhusaid ásaheapmi eaktuda sihke fágagealbbu ja ásahangealbbu. Máŋga álggaheaddji leat fágalaččat gelbbolaččat, muhto ii buohkain leat vásáhus dasa mo galgá álggahit ođđa doaimmaid. Dákkár váili sáhttá bahámusat ájihit ásaheami máŋggaid jagiid.</p>
<p>Máŋgga joatkkaskuvllas lea leamaš  entreprenordoaibma oassin sin oahppofálaldagas. Iskkadeamit čájehit ahte oahppit guđiin lea leamaš entreprenordoaibma fágan, dávjjibut ieža ásahit doaimmaid go sii guđet eai leat dan dahkan. Hástalussan lea skuvllaid diđolažžan dahkat ahte galget leat dihtomielalaččabut das guđe buriid beavttuid dát fálaldagat addet maŋŋil skuvllavázzima.</p>
<p>Vai sámi guovlluid ásahuvvon ealáhusat galget leat gilvonávccalaččat, de ferte loktet gealbbu seamma dássái go ovddideamis servodagas muđui. Álo dárbbašuvvojit suorgeguoskevaš kurssat ealáhusain. Álggahanmuttus lea čuovvoleapmi guđđon ja ferte ge vuoruhuvvot.  Nationála statistihkka čájeha ahte dušše sullii 25 % ođđaásahemiin maid ovttaskas olbmot  eaiggáduššet  <span type="quote">”birgejit”</span> dan viđa vuosttaš doaibmajagi. Oasusfitnodagaide lea birgenproseanta badjel duppal eanet - sullii 60 %. Okta hástalusain Sámediggái lea gávnnahit mat leat <span type="quote">”buorit”</span> ásaheaddjit rivttes oahppo- ja vásáhusduogážiin, ja vuoruhit ásahemiid main lea doarvái ruhtadeapmi .</p>
<p>Mihttomearrl</p>
<p>Lassi ásahandávjodat sámi guovlluin</p>
<p>Oassemihttomearri</p>
<p>Alibut gealbu ealáhusain</p>
<p>Strategiijat</p>
<p>Mihttomeari ja oassemihttomeari áigu Sámediggi juksat čuovvovaš strategiijaid bokte:</p>
<p>Fállat ásahanoahpahusa ja čuovvoleami  Ávžžuhit joatkkaskuvllaid vuoruhit entreprenordoaimma skuvllas  Fállat gealbolasiheaddji doaibmabijuid  Gealbolasiheaddji doaibmabijut heivehuvvon sámi lotnolasealáhusdoalliide</p>
<p>Ekonomalaš ja hálddahuslaš váikkuhusat</p>
<p>Čilgehusa čuovvoleapmi geavvá jahkásaš bušeahtain main juohke mihttomeari doaibmabijut vuoruhuvvojit. Sámediggeráđđi áigu árvvoštallat ráhkadit doaibmaplánaid vuoruhansurggiid osiide. Čilgehusas lea guhkesáiggi perspektiiva ja lea lunddolaš geahčadit čilgehusa golmma-njealji jagi geahčen, árvvoštallan dihtii lea go Sámediggi juksan daid mihttomeriid mat čilgehusas leat biddjon.</p>
<p>Ealáhusovddidanbarggu vuoruhemiid nuppástusat eai olus váikkut ekonomalaččat dahje hálddahuslaččat. Váikkuhanoapmeatnima garrasat vuoruheapmi sáhtášii geahpedit veaháš resursaatnima, muhto dárkkisteapmi ja čuovvolanbargu gáibida hálddahuslaš návccaid. Ealáhuspolitihka nuppástusat eaktudit lagabut ovddasbarggu máŋggalágan ovttasbargoguimmiiguin nugo gielddaiguin, Innovasjon Norgiin ja dutkanbirrasiiguin.</p>
<p>Ášši meannudeapmi loahpahuvvui 22.09.11 dii. 12.00.</p>
<p>Vuođđogiella: Dárogiella</p>
<p>Ášši/Sak  BFOL  004/11 Ášši/Sak  DC 036/11</p>
<p>Davviriikkalaš sámi giellaovttasbargu</p>
<p>Arkiivaáššenr.. 11/358806 / 25 - 58</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 23.08.11 SR 086/11 Bajásšaddan-, fuolahus- ja oahppolávdegoddi 19. – 20.09.11 BFOL 004/11 Sámedikki dievasčoahkkin 21. – 23.09.11 DC 36/11</p>
<p>Ášši meannudeapmi álggahuvvui 22.09.11 dii. 15.00.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>23.08.11 Sámediggeráđi Ášši SR 086/11 Davviriikkalaš sámi giellaovttasbargu   26.8.2010  Evttohus sámi giellaovttasbarggu ođđasit organiseremis Sámedikki vástosurggiin   29.10.2008  Sámi parlamentáralašráđđi Beavdegirji 02/2008 - SPR 06/2008    1.11.200831.12.2009</p>
<p>Sámi parlamentáralašráđđi Beavdegirji 02/2008 - SPR 04/2008    05.05.2011  Beavdegirji 2/2011 – SPRs 14§     Sámi Giellalávdegotti bušeahtta 2011</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi searvá Davviriikkalaš sámegiela dutkan- ja ámmát/resursaguovddáža geahččalanprošektii, jus:</p>
<p>Interreg IV A Davvi-prográmma juolluda ruđa prošektii dahje prošektii gávdno ruhta muhtun eará ruhtagáldus, ja Ruoŧa ja Suoma Sámedikkit servet ovttasbargui ja gávdnet ruđa ja fágabargiid goabbáge guovddáža geahččalanprošeavtta várás.</p>
<p>Sámediggi árvala Sámi parlamentáralaš ráđđái, ahte iešguhtege riikka Sámediggi várre jagi 2012 rájes dan supmi maid ovddit jagiid leat juolludan Sámi giellalávdegotti doaimmaide Davviriikkalaš sámegiela dutkan- ja ámmát/resursaguovddáža geahččalanprošeavtta iežas ruhtadanoasi goluide.</p>
<p>Jus dát ollašuvvá, de Norgga Sámediggi virgáda guovddáža 2-2,5 jagi geahččalanprošektii eanemusat 4 bargiresurssa.</p>
<p>Bajásšaddan-, fuolahus- ja oahppolávdegotti árvalus</p>
<p>Álgu</p>
<p>Sámi parlamentáralaš ráđi (SPR) gohččuma vuođul álggahedje sámedikkit 2011:s Interreg ruhtaduvvon čielggadanprošeavtta davviriikkalaš sámi dutkan- ja fága/resursaguovddáža ásaheami birra. Prošeavtta ulbmil lea ráhkadit raportta dakkár guovddáža ásaheami birra, ja hábmet ohcama prošeavtta viidásit ruhtadeapmái. Prošeavtta ruhtadeami galgá ohcat Interreg IV A Davvi-prográmmas. Vai prošeakta sáhttá realiserejuvvot, de gáibiduvvo ahte sámedikkit politihkalaččat mearridit searvat geahččalanprošektii Davviriikkalaš sámi dutkan- ja fága/resursaguovddáš, ruhtadit iežaset searvama prošektii ja heivehit bargoresurssaid prošektii.</p>
<p>Mearkašumit</p>
<p><em type="italic">Lávdegoddi, Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Oluf Kuhmunen,  Norgga Riikkasearvvi/Sámeálbmot bellodaga (NSR/SáB) lahtu Trond Are Anti </em>ovddideddje </p>
<p>čuovvovaš mearkkasumi:</p>
<p>Sámediggi bivdá Sámi parlamentáralaš ráđi (SPR) lagabut árvvoštallat makkár giellafágalaš barggut Davviriikkalaš sámi giellaovttasbarggu geahččalanprošeavttas leat dálá ásahusaide Norggas, Ruoŧas ja Suomas mat juo barget giellafágalaš bargguid. SPR berre árvvoštallat mot geahččalanprošeavtta ásaheapmi váikkuha dálá ásahusaide. Sámediggi háliida earenoamážit deattuhit ahte geahččalanprošeavtta dutkanoasi ferte geahčadit dárkileabbo.</p>
<p>Dálá dilli lea ahte sámegiela ja sámi dutkandimenšuvnna ovddasvástádusat leat háddjejuvvon máŋgga ásahussii ja iešguđetlágan vuogádahkii, ja ahte dán suorggi galggašii lagabut geahčadit earret eará Butenschøn-lávdegotti barggu ektui, raporttaid ja ávžžuhusaid olis.</p>
<p>St.dieđ.nr 28 (2007-2008) mielde leat máŋga ásahusa ožžon ovddasvástádusa fállat alit oahpu ja doaimmahit dutkamiid sámi servodaga várás. Romssa universitehtas ja Sámi allaskuvllas lea viidámus ja fágalaččat eanemus fátmmasteaddji doaibma, ja Sámi allaskuvla lea áidna sámi giellaásahus mas lea sierra ovddasvástádus sámegiela ovdánahttimii. NIKU davviguovloossodat, Norut Áltá ja Nordlándda universitehta profešuvdnaallaskuvla barget maiddái sámi diliid dutkamiin, muhto sámegiela dutkan doaimmahuvvo eanas Sámi allaskuvllas ja Romssa universitehtas. Muđui barget ásahusat nugo Giellagas instituhtta, Uppsala universitehta, Ubmi universitehta, Nordlándda universitehtas ja Levanger allaskuvlla sámegiela alit oahpahusain.</p>
<p>Sámi dutkama ovddasvástádus obbalaččat lea surggiidgaskasaš, ja iešguđet departemeanttat ruhtadit dutkamiid. Máhttodepartemeantta juolluda sámi relevánta fáttaid dutkamii doarjaga belohahkii juolludusaid bokte universitehtaide ja allaskuvllaide, ja belohahkii juolludusaid bokte Norgga dutkanráđđái.</p>
<p>Sámi allaskuvla ásahuvvui gozihan ja nannen dihte sámi servodatovdáneami ja dárbbu gelbbolašvuođahuksemii. Allaskuvllas lea našonála ovddasvástádus gozihit ja nannet boazodoalu, duoji ja sámegiela dieđafágan. Ovttastahttin Davviriikkalaš Sámi Instituhtain ja instituhta sámegiela fágabirrasiin vurdojuvvo buktit synergiijabeavttuid nu ahte sámegielfága sáhttá ásahuvvot alibut dássái. Allaskuvla lea sámi guovddášbáikki</p>
<p>Sámi allaskuvla lea ožžon našonála ovddasvástádusa gozihit, nannet ja ovddidit sámegiela dieđafágan, gč. St.dieđ. nr. 34 (2001 – 2002). Dát ovddasvástádus guoská buot giellajoavkkuide, sihke davvisámegillii, lullisámegillii ja julevsámegillii, ja dat eaktuda lagas ovttasbarggu fágabirrasiiguin eará áigeguovdilis alit oahppoásahusain. Allaskuvla lea doaimmahan stuora barggu iešguđet fágasurggiid fágaterminologiija ovddidemiin. Muhto sámegiela dieđagiela ovddideapmi lea áddjás bargu mii gáibida jámma áŋgiruššama.</p>
<p>Sámi allaskuvla lea oassálasttán Sámedikki prošektii sámegiela ealáskahttimiin Elgås Engerdal suohkanis, prošeakta mii lea bistán 5 jagi 2001 rájes 2006 rádjái. Allaskuvla fágabargit leat leamaš mielde sihke prošeavtta stivrenjoavkkus ja fágalaš bagadallin prošeaktaáiggis.</p>
<p>Sámegiella lea dál ásahuvvon vuolit gráda dásis ja oassin oahpaheaddjioahpus Sámi allaskuvllas. Namuhuvvon stuoradiggedieđáhusas bealuštii ráđđehus dan ahte allaskuvla galgá nannejuvvot dainna áigumušain ahte sámegiella ásahuvvo alibut dásis. Eaktu ásahit oahpuid alit dássái lea ahte Nasjonalt organ for kvalitet i utdanningen – NOKUT (Nationála orgána oahpu kvalitehta várás) – akkreditere oahpu. Guovvamánu 2008 akkrediterejuvvui Sámi allaskuvla sámegiela masteroahppu. Nannen dihte sámegiela lea allaskuvla ožžon juolluduvvot ovtta stipendiáhttavirggi.</p>
<p>Máhttodepartemeanta lea bidjan Dutkanráđđái barggu čielggadit olu áššiid sámi dutkama ja alit oahpu birra, viiddes regionála ja riikkaidgaskasaš perspektiivvas. Čielggadeapmi galgá gárvvistuvvot ovdal juovlamánu 31.b. 2011. Máhttodepartemeanta lea addán Butenschøn-lávdegoddái čuovvovaš mandáhta:</p>
<p>Lávdegoddi galgá čielggadit daid álbmotrievttálaš njuolggadusaid álgoálbmogiid ja unnitloguid birra mat gusket sámi dutkamii ja alit ohppui, ja dat galget biddjot vuođđun sin evttohussii. ON konvenšuvdna siviila ja politihkalaš rivttiid birra 1966:s, ILO-konvenšuvdna nr. 169 ja ON julggaštus álgoálbmotvuoigatvuođaid birra lea earenoamáš relevánta álbmotrievttálaš reaiddut. Lávdegoddi galgá čielggadit guđe ládje dutkan ja alit oahppu sáhttá addit eavttuid ja váikkuhit sámi servodatovdáneami. Dán oktavuođas galgá lávdegoddi maiddái geahčadit sámi alit oahpu rekruterendili, vuođđun sámi servodatovdáneapmái ja huksen dihte nanu dutkanbirrasiid.</p>
<p>Álgoálbmotperspektiivvas galgá lávdegoddi:</p>
<p>Kártet ja govvidit sámi dutkama ja alit oahpu dálá birrasiid ovddideami, ja sin profiila. Sii galget</p>
<p>digaštallat máhttohástalusaid ja ovddidit evttohusaid mat mielddisbuktet dohkálaš dutkandoaimmaheami daid surggiid siskkobealde main lea stuora mearkkašupmi sámi servodaga ovddideapmái viiddes perspektiivvas.</p>
<p>Analyseret rámmaid, rollajuogademiid ja eavttuid sámi dutkama vuoruhemiid</p>
<p>váikkuhanvejolašvuođaid ektui.</p>
<p>Evttohit doaimmaid mot nannet ovttasbarggu gaskal fágabirrasiid mat barget</p>
<p>álgoálbmotdutkamiin, sámi dutkamiin ja alit oahpuin, dás maiddái strategalaš ovttasbarggu rámmat, ásahus- ja fierpmádathuksen nationála ja riikkaidgaskasaš dásis.</p>
<p>Evttohit doaimmaid mat láhčet dili fágalaš nanu ja nuppástuhttinahccilis ásahusaide sámi dutkama</p>
<p>ja alit oahpu várás.</p>
<p>Árvvoštallat Sámi allaskuvlla ovddideami dieđalaš allaskuvlan, ja dasto viidásit</p>
<p>álgoálbmotuniversitehtan, das maiddái árvvoštallat mot davviguovlluid ovttasbargu sáhttá leat dása veahkkin.</p>
<p>Evttohit doaimmaid mat nannejit sámegiela dieđagiela.</p>
<p>Lávdegoddi galggašii maiddái evttohit doaimmaid mat sáhttet čađahuvvot dálá ekonomalaš rámmaid siskkobealde ja vuoruhit listui daid doaimmaid mat gahččet ekonomalaš rámmaid olggobeallái.</p>
<p>Dábálaččat lea áddjás bargu hukset nanu ja dievaslaš dutkanbirrasiid. Sámi allaskuvla lea álggahan sámegiela masteroahpu, ja šaddá stuora dárbu nannet dutkandimenšuvnna </p>
<p>Sámediggi oaivvilda maiddái ahte ovddeš Sámi Instituhta ja Sámi giellalávdegotti vásáhusaid berre árvvoštallat dán oktavuođas. Sámi giellalávdegotti doaibma berre evaluerejuvvot farggamusat vai soahpá árvvoštallat mot vejolaš fága- ja resursaguovddáš sámegiela várás buoremusat sáhttá ásahuvvot.</p>
<p>Evttohusat<em type="italic"> </em></p>
<p><em type="italic">Ovddádusbellodaga lahtus Monica Dervo </em></p>
<p>Evttohus 1</p>
<p>Ođđa lassecealkka evttohusa loahpas:</p>
<p>Vejolašvuohtan lea ahte Sámediggi sirdá muhtun dálá virgeresurssain guovddážii.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi árvalusevttohusa.</p>
<p>III  Jienasteapmi</p>
<p>39 áirasis ledje 36 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 1 hilgojuvvui 33 jienain. 3 jienastedje beali.  Bajásšaddan-, fuolahus ja oahppolávdegotti ráva mearriduvvui 35 jienain. 1 jienastii vuostá.</p>
<p>IV  Beavdegirjelasáhusat</p>
<p>Geir Johnsen, Bargiidbellodat, ovddidii čuovvovaš beavdegirjelasáhusa:</p>
<p>Bargiidbellodat, Åarjel-Saemiej Gielh ja Sámit Lulli-Norggas dorjot NSR mearkkašumi áššái.</p>
<p>Alf Isaksen, Árja, ovddidii čuovvovaš beavdegirjelasáhusa:</p>
<p>Árja doarju NSR mearkkašumi áššái.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Mariann Wollmann Magga, áššejođiheaddji   2  Monica Dervo   3  Åge Nordkild   4  Silje Karine Muotka   5  Trond Are Anti Mariann Wollmann Magga  Trond Are Anti   6  Anders Somby jr. Aili Keskitalo   Trond Are Anti  Anders Somby jr.   7  Anne Helene Moeng Saari Trond Are Anti   Silje Karine Muotka  Anne Helene Moeng Saari   8  Kirsti Guvsám   9  Geir Johnsen Jørn Are Gaski 10  Silje Karine Muotka  11  Alf Isaksen Trond Are Anti  Alf Isaksen  12  Marie Therese Nordsletta Aslaksen 13  Geir Johnsen  14  Ellinor Marita Jåma  15  Aud Marthinsen</p>
<p>Ellinor Marita Jåma, čoahkkinortnegii 16  Aud Marthinsen Mariann Wollmann Magga   Alf Isaksen  Aud Marthinsen  17  Aili Keskitalo  18  Anders Somby jr.  19  Mariann Wollmann Magga</p>
<p>VI  Sámedikki mearrádus</p>
<p>Sámediggi searvá Davviriikkalaš sámegiela dutkan- ja ámmát/resursaguovddáža geahččalanprošektii, jus:</p>
<p>Interreg IV A Davvi-prográmma juolluda ruđa prošektii dahje prošektii gávdno ruhta muhtun eará ruhtagáldus, ja Ruoŧa ja Suoma Sámedikkit servet ovttasbargui ja gávdnet ruđa ja fágabargiid goabbáge guovddáža geahččalanprošeavtta várás.</p>
<p>Sámediggi árvala Sámi parlamentáralaš ráđđái, ahte iešguhtege riikka Sámediggi várre jagi 2012 rájes dan supmi maid ovddit jagiid leat juolludan Sámi giellalávdegotti doaimmaide Davviriikkalaš sámegiela dutkan- ja ámmát/resursaguovddáža geahččalanprošeavtta iežas ruhtadanoasi goluide.</p>
<p>Jus dát ollašuvvá, de Norgga Sámediggi virgáda guovddáža 2-2,5 jagi geahččalanprošektii eanemusat 4 bargiresurssa.</p>
<p>Ášši meannudeapmi loahpahuvvui 22.09.11 dii. 16.30.</p>
<p>Vuođđogiella: Dárogiella</p>
<p xml:lang="nob">Ášši/Sak  DC 037/11</p>
<p>Ohcan luvvejuvvot ámmáhis várrelahttun Sámedikkis - Anne Jannok Eira</p>
<p>Arkiivaáššenr.. 11/21406 / 25 - 58</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Dievasčoahkkinjođihangoddi 26.10.05 DCJ 008/11 Sámedikki dievasčoahkkin 21. – 23.09.11 DC 37/11</p>
<p>Ášši meannudeapmi álggahuvvui 22.09.11 dii. 16.30.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>30.08.11 Dievasčoahkkinjođihangoddi Ášši DCJ 008/11 Ohcan luvvejuvvot ámmáhis várrelahttun Sámedikkis - Anne Jannok Eira    Anne Jannok Eira Bivddán beassat eret doaibmas, várreláhttun Ávjovári válgabiires</p>
<p>II  Evttohusat ja mearkkašumit</p>
<p>Dievasčoahkkinjođihangotti árvalus</p>
<p>Anne Jannok Eira luvvejuvvo válgaáigodaga lohppii ámmáhis Johttisápmelaččaid Listtu 3. várreáirrasin v</p>
<p>III  Jienasteapmi</p>
<p>39 áirasis ledje 36 čoahkis. Jienasteapmi dahkkojuvvui čuovvovaš vuogi mielde:</p>
<p>Dievasčoahkkinjođihangotti árvalus mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Jarle Jonassen, dievasčoahkkinjođiheaddji   2  Per Andersen Bæhr    3  Jarle Jonassen</p>
<p>VI  Sámedikki mearrádus</p>
<p>Anne Jannok Eira luvvejuvvo válgaáigodaga lohppii ámmáhis Johttisápmelaččaid Listtu 3. várreáirrasin válgabiires 2 Ávjovárri. Sivvan luvvemii lea go lea biddjojuvvon virgái Sámedikki hálddahusas.</p>
<p>Ášši meannudeapmi loahpahuvvui 22.09.11 dii. 16.40.</p>
<p>Vuođđogiella: Dárogiella</p>
<p>Ášši/Sak  PFL  005/11 Ášši/Sak  DC 038/11</p>
<p>Sámepolitihka hálddašanrevišuvdna</p>
<p>Arkiivaáššenr.. 11/364606 / 25 - 58</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 23.08.11 SR 091/11 Plána- ja finánsalávdegoddi 19. – 20.09.11 PFL  005/11 Sámedikki dievasčoahkkin 21. – 23.09.11 DC 038/11</p>
<p>Ášši meannudeapmi álggahuvvui 23.09.11 dii. 09.00.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p xml:lang="nob">23.08.11 Sámediggeráđi Ášši SR 091/11 Forvaltningsrevisjon av samepolitikken     Riksrevisjonsloven    Riksrevisjonen Retningsliner for forvaltningsrevisjon    Riksrevisjonen     Sametinget Tabell over oppgaver og myndighet overført Sametinget    Sametinget  Figur: Sametingets frihetsgrad i budsjettbevilgninger    Sametinget Figur: utvikling av priskorrigert budsjett til samiske formål og Sametinget</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámepolitihka bajimus mihttomearrin lea láhčit dilálašvuođaid dasa ahte sápmelaččat, álbmogin, daid vuoigatvuođaiguin mat das čuvvot, sáhttet sihkkarastit ja ovddidit iežaset giela, kultuvrra ja servodateallima. Sámediggi lea ásahuvvon čuovvolit dán vuođđolága § 110a mihttomeari.</p>
<p>Sámepolitihka ollislaš hálddašanođasmahttimis livččii Sámedikki oainnu mielde hui deaŧalaš servodatlaš, prinsihpalaš ja ekonomalaš mearkkašupmi.</p>
<p>Sámediggi ovddasta vuđolaš servodatásahusa Norgga demokratiijii. Dakkár Sámedikki ovddideapmi mas lea heajos legitimitehta sámi servodagas, rihkku sihke njuolgga ja eahpenjuolgga daid sámepolitihkalaš mihttomeriid maid Stuorradiggi lea mearridan ja eaktudan. Bures doaibmi Sámedikkis ja ráđđehusa sámepolitihka bevttolaš organiseremis leat nappo hui deaŧalaš mearkkašupmi sápmelaččaide álbmogin, ja stáhta ja sápmelaččaid gaskasaš ovttasdoaibmamii. Sápmelaččat lea álgoálbmot ja, eanaš guovlluin riikkas, minoritehta. Sihke nationála ja riikkaidgaskasaš riekti geatnegahttá Norgga láhččit dilálašvuođaid dasa ahte nannet ja ovddidit sápmelaččaid kultuvrra. Go Norga lea ásahuvvon guovtti álbmoga eatnamii – dážaid ja sápmelaččaid – de lea spiehkasteapmi sámepolitihkalaš mihttomeriin hui deaŧalaš prinsihpalaš mearkkašupmi. Bušeahtat sámi ulbmiliid várás ja Sámediggái leat hui uhcit ollislaš juolludemiid ektui stáhtabušeahtas. Dáid bušeahttaruđain lea dattetge mearrideaddji ja hui deaŧalaš mearkkašupmi sámi servodahkii. Bevttolaš bušeahttaprosedyrat ja bušeahttaruđaid bevttolaš hálddašeapmi sámi ulbmiliidda, mas Sámediggi seammás adnojuvvo árvvus sámiid ovddasteaddji orgánan, mearkkaša hui ollu sámi kultuvrii, ealáhusdoaibmamii ja servodateallimii.</p>
<p>Sámepolitihka váikkuhangaskaomiid ovddideapmi ja geavaheapmi sáhttá Sámedikki árvvoštallama vuođul mearkkašit dan vára ahte bajimus sámepolitihkalaš mihttomearit eai ollašuva.</p>
<p>Sáhttá leat mearkkašahtti várra ahte juridihkalaš váikkuhangaskaoamit sámi giela ja kultuvrra sihkkarastima ja ovddideami várás ovddiduvvojit menddo njozet ja uhccán koordinerejuvvon dasa ahte dain lea dárbbašlaš ja implementerejuvvon suodjal</p>
<p>Dán vuođul ávžžuha Sámediggi Riikkarevišuvnna árvvoštallat álggahit sámepolitihka ollislaš hálddašanrevišuvnna, mas Sámedikki erenoamáš sajádat, álbmoga ovddasteaddji orgánan, adnojuvvo árvvus daid vuoigatvuođaiguin mat das čuvvot.</p>
<p>Plána- ja finánsalávdegotti árvalus</p>
<p>Álggahus</p>
<p>Riikkarevišuvdna galgá revišuvnna, bearráigeahču ja bagadallama bokte váikkuhit dasa ahte stáhta boađut máksojuvvojit eavttuid mielde ja ahte stáhta ruđat ja árvvut geavahuvvojit ja hálddašuvvojit ekonomalaččat dohkálaš vuogi mielde, ja Stuorradikki mearrádusaid ja eavttuid vuođul.</p>
<p>Hálddašanrevišuvnna bokte galgá Riikkarevišuvdna háhkat guoskevaš dieđuid Stuorradiggái almmolaš doaibmabijuid čađaheami ja váikkuhusaid birra. Riikkarevišuvnna instruksa dadjá ahte hálddašanrevišuvdna berre ráddjejuvvot daidda áššiide, main lea prinsihpalaš, ekonomalaš dahje stuorra servodatlaš mearkkašupmi.</p>
<p>Sámedikki oaidnu lea ahte sámepolitihkka lea dakkár áššesuorgi, mas lea stuorra mearkkašupmi, ja ahte ollislaš hálddašanrevišuvdna sáhttá váikkuhit politihkkasuorggi ja stivrenbearráigeahču ovddideami.</p>
<p>Evttohusat<em type="italic"> </em></p>
<p>Evttohus 1</p>
<p><em type="italic">Evttohus Bargiidbellodaga sámediggejoavkku (Bb) lahtuin Hilde Anita Nyvoll, Ronny Wilhelmsen, Ragnhild Melleby Aslaksen ja Sten Erling Jønsson, Norgga sámiid riikasearvvi (NSR) lahtuin Ann-Mari Thomassen, Aili Keskitalo, Rolf Johansen, Jarle Jonassen, Sámit Mátta-Norgga lahtus (SbS), Marie Therese N. Aslaksen ja Árja lahtus Alf Isaksen </em> </p>
<p>Sámediggeráđi evttohusa 4 vuolde:</p>
<p><span type="quote">”árvvoštallat álggahit”</span> sadjái boahtá <span type="quote">“álggahit”</span></p>
<p>Evttohus 2</p>
<p><em type="italic">Evttohus Ovddádusbellodaga sámediggejoavkkus (Ob), Rolf Fjellstad </em></p>
<p>Sámepolitihka hálddašanrevišuvdna</p>
<p>Sámediggi atná deaŧalažžan ja riggudeaddjin Norgii fuolahit sámi giela, kultuvrra ja árbevieruid</p>
<p>dain guovlluin gos sápmelaččat árbevirolaččat leat ássan, ja gos sis lea leamaš doaibma. Dát fuolahanbargu berre dattetge dahkkojuvvot dábálaš álbmotválljen orgánaid bokte dahje orgánaid bokte maid dat leat vuolggahan, ja eaktodáhtolaš vuođul.</p>
<p>Almmolašvuođas lea ovddasvástádus váikkuhit ahte sámi giella ja kultuvra ja sámi árbevierut</p>
<p>fuolahuvvojit.</p>
<p>Dan vuođul ávžžuha Sámediggi riikkarevišuvnna álggahit sámepolitihka ollislaš</p>
<p>hálddašanrevišuvnna, mas Sámedikki erenoamáš rolla árvvoštallojuvvo ulbmillažžan dan ektui ahte fuolahit 1. čuoggá beliid.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi/dievasčoahkkinjođihangotti árvalusevttohusa.</p>
<p>III  Jienasteapmi</p>
<p>39 áirasis ledje 33 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 2 hilgojuvvui 30 jienain. 3 jienastedje beali.  Evttohus 1 mearriduvvui 30 jienain 3 jiena vuostá.  Plána- ja finánsalávdegotti ráva mearriduvvui 30 jienain 3 jiena vuostá.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Aili Keskitalo, áššejođiheaddji    2  Ann-Mari Thomassen Jørn Are Gaski    Ann-Mari Thomassen    3  Silje Karine Muotka Jørn Are Gaski  Silje Karine Muotka    4  Ronny Wilhelmsen Jørn Are Gaski   Ann-Mari Thomassen   Aud Marthinsen  Ronny Wilhelmsen    5  Jørn Are Gaski Rolf Johansen     Geir Tommy Pedersen  Jørn Are Gaski    6  Rolf Johansen Mathis Nilsen Eira   Jørn Are Gaski  Rolf Johansen    7  Ragnhild Melleby Aslaksen Rolf Johansen  Ragnhild Melleby Aslaksen    8  Per Andersen Bæhr Mariann Wollmann Magga</p>
<p xml:lang="nob">Monica Dervo   Ragnhild Melleby Aslaksen  Per Andersen Bæhr    9  Mariann Wollmann Magga  10  Trond Are Anti Anne Hel</p>
<p>čoahkkinortnegii</p>
<p>VI  Sámedikki mearrádus</p>
<p>Sámepolitihka bajimus mihttomearrin lea láhčit dilálašvuođaid dasa ahte sápmelaččat, álbmogin, daid vuoigatvuođaiguin mat das čuvvot, sáhttet sihkkarastit ja ovddidit iežaset giela, kultuvrra ja servodateallima. Sámediggi lea ásahuvvon čuovvolit dán vuođđolága § 110a mihttomeari.</p>
<p>Sámepolitihka ollislaš hálddašanođasmahttimis livččii Sámedikki oainnu mielde hui deaŧalaš servodatlaš, prinsihpalaš ja ekonomalaš mearkkašupmi.</p>
<p>Sámediggi ovddasta vuđolaš servodatásahusa Norgga demokratiijii. Dakkár Sámedikki ovddideapmi mas lea heajos legitimitehta sámi servodagas, rihkku sihke njuolgga ja eahpenjuolgga daid sámepolitihkalaš mihttomeriid maid Stuorradiggi lea mearridan ja eaktudan. Bures doaibmi Sámedikkis ja ráđđehusa sámepolitihka bevttolaš organiseremis leat nappo hui deaŧalaš mearkkašupmi sápmelaččaide álbmogin, ja stáhta ja sápmelaččaid gaskasaš ovttasdoaibmamii. Sápmelaččat lea álgoálbmot ja, eanaš guovlluin riikkas, minoritehta. Sihke nationála ja riikkaidgaskasaš riekti geatnegahttá Norgga láhččit dilálašvuođaid dasa ahte nannet ja ovddidit sápmelaččaid kultuvrra. Go Norga lea ásahuvvon guovtti álbmoga eatnamii – dážaid ja sápmelaččaid – de lea spiehkasteapmi sámepolitihkalaš mihttomeriin hui deaŧalaš prinsihpalaš mearkkašupmi. Bušeahtat sámi ulbmiliid várás ja Sámediggái leat hui uhcit ollislaš juolludemiid ektui stáhtabušeahtas. Dáid bušeahttaruđain lea dattetge mearrideaddji ja hui deaŧalaš mearkkašupmi sámi servodahkii. Bevttolaš bušeahttaprosedyrat ja bušeahttaruđaid bevttolaš hálddašeapmi sámi ulbmiliidda, mas Sámediggi seammás adnojuvvo árvvus sámiid ovddasteaddji orgánan, mearkkaša hui ollu sámi kultuvrii, ealáhusdoaibmamii ja servodateallimii.</p>
<p>Sámepolitihka váikkuhangaskaomiid ovddideapmi ja geavaheapmi sáhttá Sámedikki árvvoštallama vuođul mearkkašit dan vára ahte bajimus sámepolitihkalaš mihttomearit eai ollašuva.</p>
<p>Sáhttá leat mearkkašahtti várra ahte juridihkalaš váikkuhangaskaoamit sámi giela ja kultuvrra sihkkarastima ja ovddideami várás ovddiduvvojit menddo njozet ja uhccán koordinerejuvvon dasa ahte dain lea dárbbašlaš ja implementerejuvvon suodjalus sámi kultuvrii, ealáhusdoaibmamii ja servodateallimii.  Sáhttá leat mearkkašahtti várra áhte ruhtadanortnegat sámi ulbmiliidda ja Sámediggái eai láže dilálašvuođa dasa ahte nannet sámi kultuvrra ja dahkat sámi kultuvrra ovttaárvosažžan servodagain muđui.</p>
<p>Sámedikki politihkalaš ja hálddahuslaš barggu organiseremis, ja ráđđehusa siskkáldas barggus sámepolitihka váikkuhangaskaoapmin, sáhttá leat mearkkašahtti várra dasa ahte sámi kultuvra ii oaččo vurdojuvvon sihkkarastima ja ovdáneami. Dát guoská sihke bevttolaš siskkáldas politihkkadoaimmaheami ja hálddašeami beliide ja stáhta ja Sámedikki bevttolaš ja ulbmillaš ovttasdoaibmamii.  Sáhttá leat várra dasa ahte sámi kultuvrra birra diehtojuohkin- ja máhttogaskkusteami organiseren ja áŋgiruššan ii nanne ja ovddit sámi kultuvrra bevttolaččat. Álbmoga vejolašvuohta háhkat oppalaš dieđuid sámi historjjá ja servodaga birra ii leat doarvái bures ovddiduvvon, siviila sámi ásahusat leat oalle uhccán ja smávva ja stuorra institušunaliserejuvvon diehtojuohkindoaibmabijut sápmelaččaid ja sámi vuoigatvuođaid birra leat čadnojuvvon ráđđehussii, eai ge Sámediggái.</p>
<p>Dán vuođul ávžžuha Sámediggi Riikkarevišuvnna álggahit sámepolitihka ollislaš hálddašanrevišuvnna, mas Sámedikki erenoamáš sajádat, álbmoga ovddasteaddji orgánan, adnojuvvo árvvus daid vuoigatvuođaiguin mat das čuvvot.</p>
<p>Ášši meannudeapmi loahpahuvvui 23.09.11 dii. 11.15.</p>
<p>Vuolláičállit leat lohkat čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Kárášjohka 20.10.2011</p>
<p>Dievasčoahkkinjođihangoddi</p>
<p xml:lang="nob">Jarle Jonassen       Toril Bakken Kåven</p>
<p>jođiheaddji</p>
<p>Jørn Are Gaski       Hilde Anita Nyvoll</p>
<p>Mathis Nilsen Eira</p>
</body></document>