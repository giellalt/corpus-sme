<document xml:lang="sme" id="no_id"><header><title/><genre code="admin"/><author><unknown/></author><year>2012</year><wordcount>37378</wordcount><conversion_status type="standard"/><availability><free/></availability><multilingual/><origFileName>http://innsyn.e-kommune.no/innsyn_sametinget_samisk/wfdocument.ashx?journalpostid=2012026721&amp;dokid=402666&amp;versjon=1&amp;variant=P&amp;ct=RA-PDF</origFileName><parallel_text xml:lang="nob" location="sp2012-4.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision: 154948 $; </version></header><body><p>Sámedikki dievasčoahkkin Čoahkkingirji 04/12</p>
<p>Ávjuvárgeaidnu 50, N-9730 Kárášjohka Telefon +47 78 47 40 00</p>
<p>Telefaks +47 78 47 40 90  samediggi@samediggi.no www.samediggi.no</p>
<p>Áigi:   26.09.12 - 28.09.12 Báiki:   Kárášjogas</p>
<p>Áššelistu</p>
<p xml:lang="nob">Saksnr. Sakstittel</p>
<p>033/12 Vuođđudeapmi 034/12 Sámediggeráđđi doaibmađiedahus 035/12 Gažaldagat Sámediggeráđđái 036/12 Ođđa áššiid dieđiheapmi 037/12 Sámediggeráđi dásseárvopolitihkalaš čilgehus 2012 038/12 Sámediggeráđi čilgehus sámi dutkama ja alit oahpu birra – Butenschøn-lávdegotti čielggadusa vuođul 039/12 Finnmárkkuopmodat – FeFo – eaiggátstrategiijat ja badjelbáhcaga geavaheapmi 040/12 Davviriikkalaš giellaovttasbargu - Sámi giellagáldu 041/12 Gáibádusat listaevttohusaide 2013 sámediggeválgga oktavuođas 042/12 Ohcan luvvejuvvot doaimmas Sámedikki áirrasin - Knut Roger Hanssen 043/12 Riikarevišuvnna iskkadeapmi ceavzilis boazodoalu birra Finnmárkkus</p>
<p>Čoahkkináiggit</p>
<p>Áigi Ášši Siidu 26.09.12        dii. 09.00 - 09.10 033/12            dii. 09.10 - 12.05 034/12                 dii. 14.35 - 15.55 035/12                           dii. 15.55 - 17.20 036/12                            dii. 17.20 - 17.45 038/12 ovdanbuktin                        dii. 17.45 - 18.00 037/12 ovdanbuktin</p>
<p>27.09.12                 dii. 15.35 - 17.30 039/12                            dii. 17.30 - 18.40 040/12                               dii. 18.40 - 19.00 041/12                            dii. 19.20 - 19.50 042/12</p>
<p>28.09.12                dii. 08.35 - 10.05 037/12                                dii. 10.30 - 11.40 038/12                                dii. 11.40 - 13.45 043/12</p>
<p>Vuođđogiella: Dárogiella</p>
<p xml:lang="nob">Ášši/Sak  DC 033/12</p>
<p>Čoahkkima vuođđudeapmi</p>
<p>Ášši meannudeapmi álggahuvvui 26.09.12 dii. 09.00.</p>
<p>Áirasat</p>
<p>Čuovvovaš áirasat ledje vuođđudeamis:</p>
<p>1. Mariann Wollmann Magga 21. Odd Iver Sara 2. Gunn-Britt Retter 22. Geir Tommy Pedersen 3. Knut Inge Store 23. Willy Ørnebakk<em type="italic"> </em> 4. Kirsten Ellinor G. Utsi  <em type="italic">(várrelahttu Trond Are Anti  ovddas)</em> 24. Synnøve Angell <em type="italic">(várrelahttu  Randi A. Skum ovddas)</em> </p>
<p>5. Ragnhild M. Aslaksen 25.<em type="italic"> </em>Margit Eli Anti Oskal 6. Hans J. Eriksen 26. Aud Marthinsen 7. Alf Isaksen 27. Rolf Johansen 8. Aili Keskitalo 28. Ann-Mari Thomassen 9. Ronny Wilhelmsen 29. Inga-Lill Sundset 10. Per Andersen Bæhr 30. Miriam Paulsen 11. Olaf Eliassen 31. Åge Nordkild 12. Mathis Nilsen Eira<em type="italic"> </em> 32. Geir Johnsen 13. Marit Kirsten A. Gaup  <em type="italic">(várrelahttu Anne Helene Moeng  Saari ovddas)</em> 33. Jarle Jonassen </p>
<p>14. Anders Somby jr<em type="italic"> </em> 34. Sten Erling Jønsson  <em type="italic">Ii várrelahttu</em> <em type="italic">Knut Roger  Hanssen ovddas</em> 35.  Ida Marie Bransfjell 16. Gunnar Nilsen <em type="italic">(várrelahttu  Hilde Anita Nyvoll ovddas)</em> 36. Jørn Are Gaski 17. Rolf Fjellstad <em type="italic">(várrelahttu  Arthur Johan Tørfoss ovddas)</em> 37. Kirsti Guvsám 18.<em type="italic"> </em>Toril Bakken Kåven 38. Marie Therese N. Aslaksen 19. Silje Karine Muotka 39. Heidi P. Greiner Haaker 20. Inger Jørstad   </p>
<p>Juolluduvvon permišuvnnat</p>
<p>Permišuvnnat olles dievasčoahkkimis</p>
<p>Áirras nr 4. Trond Are Anti Áirras nr. 13. Anne Helene Moeng Saari Áirras nr. 15. Knut Roger Hanssen Áirras nr. 16 Hilde Anita Nyvoll Áirras nr. 17. Arthur Johan Tørfoss</p>
<p>Permišuvnnat osiid dievasčoahkkimis</p>
<p xml:lang="nob">Áirras nr 24 Randi A. Skum 26.09.12 Áirras nr. 18 Toril Bakken Kåven 27. - 28.09.12 Áirras nr. 26 Aud Marthinsen 27.09. dii. 15.00 - 28.09.12</p>
<p>Várrelahtut</p>
<p>Várrelahttu Kirsten Ellinor Guttorm Utsi áirras nr. 4 Trond Are Anti ovddas Várrelahttu Marit Kirsten Anti Gaup áirras nr. 13 Anne Helene Moeng Saari ovddas Várrelahttu Gunnar Nilsen áirras nr. 16. Hilde Anita Nyvoll ovddas Várrelahttu Rolf Fjellstad áirras nr. 17. Arthur Johan Tørfoss ovddas Várrelahttu Synnøve Angell áirras nr. 24 Randi A. Skum ovddas 26.09.12</p>
<p>I  Áššebáhpirat</p>
<p>07.09.12 beaiváduvvon gohččun ja áššelistu</p>
<p>II  Evttohusat ja mearkkašumit</p>
<p>Dievasčoahkkinjođihangotti árvalus</p>
<p>07.09.12 beaiváduvvon gohččun áššelistu, prográmma ja sárdnunáigi dohkkehuvvo</p>
<p>III Jienasteapmi</p>
<p>39 áirasis ledje 37 čoahkis. Jienasteapmi dahkkojuvvui čuovvovaš vuogi mielde:</p>
<p>Dievasčoahkkinjođihangotti árvalus mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Jarle Jonassen   Geir Tommy Pedersen, čoahkkinortnegii</p>
<p>VI Sámedikki mearrádus</p>
<p>07.09.12 beaiváduvvon gohččun, prográmma ja sárdnunáigi oktan áššelisttuin dohkkehuvvo.</p>
<p>Ášši meannudeapmi loahpahuvvui 26.09.12 dii. 09.10.</p>
<p>Vuođđogiella: Dárogiella</p>
<p xml:lang="nob">Ášši/Sak  DC 034/12</p>
<p>Sámediggeráđi doaibmadieđáhus</p>
<p>Arkiiva</p>
<p>SF- Arkiiváššenr.</p>
<p xml:lang="vep">12/4199</p>
<p>Ášši meannudeapmi álggahuvvui 26.09.12 dii. 09.10.</p>
<p>I  Mildosat</p>
<p>Nr  Beaivi Geas/Geasa Namahus</p>
<p xml:lang="eng">Regnskap     The Inari Declaration on the World Conference on Indigenous Peoples</p>
<p>II  Evttohusat ja mearkkašumit</p>
<p>Sámediggeráđi árvalus Sámediggái</p>
<p>Sámediggi váldá Sámediggeráđi doaibmadieđáhusa áigodagas 18.05. - 14.09.12 diehtun.</p>
<p>1 Álggahus</p>
<p>Dát dieđáhus válddaha áigodaga miessemánu 18. b. 2012 - čakčamánu 14. b. 2012 ja čatnasa Sámedikki 2012 bušehttii.</p>
<p>Sámediggeráđđi lea dán áigodagas doallan 2 fysalaš čoahkkima, máŋga telefončoahkkima ja lea meannudan 223 ášši.</p>
<p>Nugo oidno geahčastagas www.sametinget.no de lea ráđđi searvan ollu čoahkkimiidda ja ovddastemiide.</p>
<p>Elektrovnnalaš dieđiheapmi Sámedikki jienastuslohkui</p>
<p>Sámediggi lea suoidnemánu 2012 dahkan šiehtadusa Difin (Direktoratet for forvaltning og IKT) geavahit ID-portála.</p>
<p>ID-portála plánejuvvo geavahuvvot elektrovnnalaš dieđiheapmái Sámedikki jienastuslohkui. Dát bálvalus vurdojuvvo boahtit johtui 2013 álgogeahčen.</p>
<p>Vuorrasiidpolitihkka</p>
<p>Sámedikki vuorrasiidráđis leamaš stivrračoahkkin 21.-22.8.2012, vuorrasiidráđđi buvttii cealkámušaid Sámedikki gielladieđáhusa bargui ja Sámedikki mánáidgárdedieđáhus bargui. Vuorrasiidráđđi deattuhii dásseárvvu sámegielaid gaskka. Vai oažžu ollislaš giellapolitihka, de fertejit buot sámegielat oažžut dásseárvosaš ovdánahttinvejolašvuođaid. Sámediggeáirasat ja bargit fertejit leat giellageavaheaddjit ja galget doaibmat buori ovdagovvan. Vuorrasiidráđđi oaidná dehálažžan mo mii galgat fievrridit sámegiela boahtte bulvii. Giela oahppá buoremusat barggu bokte, ja mii fertet fievrridit giela ja árbevirolašmáhttu nuoraide. Ferte maid bidjat johtui doaibmabijuid vai rekrutere bargiid geat hálddašit sámegiela.</p>
<p>Vuorrasiidráđđi oaivvilda maid ahte leamaš gutneheames digaštallan medias galgá go boahttevaš sámediggepresideanta máhttit sámegiela vai ii. Sámediggi galgá leat njunnošis go lea sáhka giellabarggu birra ja galgá geavahit sámegiela. Danin galgá sámediggepresideanta máhttit sámegiela, ja jus ii máhte de ferte oahppat sámegiela. Lea dehálaš ahte sámediggepresideanta sáhttá gulahallat sámi vuorrasiin iežamet gillii.</p>
<p>Stivrračoahkkima oktavuođas mii lei Álttás 21.-22-8.2012, lei vuorrasiidráđis čoahkkin Álttá suohkan vuorrasiidráđiin. Dán čoahkkimis lei áššin mo sámi vuorrasiid dilli lea Álttá suohkanis, erenomážit mo sámegiella geavaheapmi lea ásahusaiguin ja go deaivvada almmolaččat. Álttá vuorrasiidráđi dieđuid mielde leat Álttás máŋga sámegiel hálli doaktára ja eará dearvvašvuođabargit geat hálddašit sámegiela. Vuorrasiidráđđi finai maid guossis vuorrasiid orrun- ja aktivitehtaguovddážis, gos sii deive beaivválaš jođiheaddji ja máŋga sámegielat ássiid. Vuorrasiidráđđi válddii bajás váttisvuođaid maid vuorrasat sámit sáhttet vásihit ásahusaiguin, dego giella-, kultur-, borramušhástalusat ja eará sullasaš hástalusat.</p>
<p xml:lang="smj">Giella</p>
<p>Sámi álbmogis galgá leat vejolašvuohta ja vuoigatvuohta geavahit gielas. Sámegiela suodjaleapmi, nannen ja ovddideapmi lea deaŧalaš sámi kultuvrra boahtteáigái.</p>
<p>Váldomihttomearri   Sámegiella lea lunddolaš giella buot arenain</p>
<p>Oassemihttomearit   Mis leat ceavzilis ja árjjalaš arenat sámegiela várás   Sámegiella lea oidnosis ja geavahuvvo maiddái dain guovlluin gos giella lea áitojuvvon   Sámegiella geavahuvvo árjjalaččat ja lea oidnosis almmolašvuođas   Sámegiella lea ollesárvosaš geavahangiella árgabeaivvis</p>
<p>Strategiijat   Gulahallama bokte báikkálaš, regionála ja guovddáš eiseválddiiguin ja eará aktevrraiguin háhkat buriid rámmaeavttuid sámegiela várás</p>
<p>Sámegiel giellagáibádusat politiijaiguin sámi guovlluin</p>
<p>Sámediggeráđđi lea ožžon diehtit ahte leat hástalusat virgádit sámegielhálli politiijabálvváid sámi guovlluin, sivas go guhkes bargohárjánupmi vuoruhuvvo badjel giellamáhttu. Sámediggepresideanta válddii bajás dán čuolmma ministtar Aaserudain FAD`as beallejahkásaš dialogačoahkkimis, mii lei 25.06.2012. Sámediggeráđđi oaivvilda ahte lea vejolašvuohta bidjat giellagáibádusaid virgealmmuhusaide mat leat sámi guovlluin vrd. Kvalifikašuvdnaprinsihpa, gos guovddáš momeantat lea oahppu, bargohárjánupmi ja persovnnalaš dohkálašvuohta, nu ahte son gii lea buoremus gelbbolašvuohta virgáduvvo.</p>
<p>Kvalifikašuvdnaprinsihpa lea odne boaresvirot vuoigatvuođalaš prinsihppa mas lea lága árvu, muhto ii leat lágas nannejuvvon. Árvvoštallanfáddá virgáibidjaneiseválddiin lea, leago ohcci kvalifiserejuvvon almmuhuvvon virgái, ii ahte leago dábálaččat bures kvalifiserejuvvon. Sámediggeráđđi hástalii čoahkkimis ministariin ahte jođáneamos lági mielde bohtet bajimuš dásis  njuolggadusat virgáibidjanoahpisteapmái ja stivrendokumeanttaide, gos vuoruhuvvo kvalifiserejuvvon sámegielat olbmot ja olbmot geain lea sámi servvodatdili áddejupmi.</p>
<p>Sámelága giellanjuolggadusaid guorahallan</p>
<p>Sámediggeráđđi lea máŋggaid oktavuođas jahkebeallasaš čoahkkimiin, mat leat Sámediggeráđis ja Ođasmahttin-, hálddahus- ja girkodepartemeanttain, čujuhan ahte lea dárbu guorahallat sámelága giellanjuolggadusaid. FAD lea maŋimuš čoahkkimis, mii lei geassemánus 2012, čálalaččat čilgen Sámediggái ahte sii leat bargamin konsultašuvnna čállosa evttohusain, mas lea vuođđu guorahallat sámelága giellanjuolggadusaid, ja ahte dát evttohus sáddejuvvo Sámediggái 2012. FAD lea bidjan dan láhkai bajás ahte guorahallamis leat dát váldofáddát: -  Sámelága giellanjuolggadusaid iešguđege njuolggadusaid/geatnegasvuođaid joksanviidodat -  Iešguđege sámi gielaid njuolggadusaid joksanviidodat -  Giellanjuolggadusaid árvvoštallan Internationala konvenšuvnnaid ektui -  Departemeantta ja Sámedikki rolla sámegiel giellabarggus -  Heivehit giellanjuolggadusaid  stuorát báikkiide ja gávpogiidda</p>
<p>Sámedikki gielladieđáhusas boahtá sámelága giellanjuolggadusat ja sámi hálddašanguovllut ságaškuššot. Sámediggeráđđi háliida čalmmustahttit ovttaskas olbmo vuoigatvuođaid geavahit giela buot oktavuođain, gos beare orru.</p>
<p>Sámediggeráđi gielladieđáhus</p>
<p>Sámediggeráđi gielladieđáhusa barggu oktavuođas lea sámediggeráđđi lágidan rabas čoahkkimii Sámis. Duogážin dáid čoahkkimiidda lei, ahte sámediggeráđđi háliida cealkámušaid ja evttohusaid boahttevaš giellapolitihkkii. Dán áigodagas leat čoahkkimat dollon Deanus, Guovdageainnus, Divttasvuonas, Loabágis, Tronesas ja Rørosas. Sámediggeráđđi lea duhtavaš čoahkkaneapmái rabas čoahkkimiidda, ja leat boahtán ollu buorit cealkámušat. Dán oktavuođas leage leamaš vejolašvuohta sáddet čálalaš cealkámušaid sámediggeráđi gielladieđáhus bargui. Rabas čoahkkimat ja cealkámušat duođaštit dan ahte sámi álbmot berošta sámegielaid boahtteáiggis. Okta daid deháleamos cealkámušain, mii lea boahtán máŋgga sajis, lea ahte Sámediggi mii lea álbmotválljejuvvon orgána galggašii oažžut guovddáš saji sámegielbargguiguin. Vuhtto ahte leat stuorra vuordámušat Sámediggái, go lea sáhka mo čoavdit hástalusaid mat leat sámegielain. Sámediggi ii nagot čoavdit buot hástalusaid okto, muhto okta daid deháleamos barggut mat Sámedikkis bohtet leat ovddas guvlui, lea nannet iežas rolla sámegiel bargguid oktavuođas.</p>
<p xml:lang="smj">Čoahkkin Raavrevijhke suohkanin</p>
<p>Lea hui váidalahtti go Raavrevijhke suohkan ii boahtán mielde sámi hálddašangovlui 2012 reviderejuvvon bušeahttas. Sámediggeráđđi lea leamaš oktavuođas sihke departemeanttain ja stuorradiggepolitihkkáriiguin oažžuhan dihte Raavrevijhke suohkana mielde sámi hálddašanguvlui. Maŋŋil go reviderejuvvon bušeahtta biddjoi ovdán de lea Sámediggeráđis leamaš čoahkkin Raavrevijhke suohkanin. Čoahkkima fáddá lei, mo galgá Raavrevijhke suohkan bargat sámegielain ja mo bargat viidásat oažžun dihte Raavrevijhke suohkana mielde sámi hálddašanguvlui. Dán čoahkkima maŋŋá lea Raavrevijhke suohkan sádden ohcama oažžut fásta doarjaga Sámediggebušeahtas giellaguovddážii. Dát ohcan meannuduvvo Sámediggebušeahtta 2013 meannudeami oktavuođas.</p>
<p xml:lang="smj">Giella giella forum</p>
<p>Sámediggi oassálasttii miessemánu loahpas Giellagiella forumii, mii lágiduvvui Deanjás, Loabágis. Deaivvadeamis bođii earret eará ovdan ahte Skánit suohkan ii leat mielde sámegiela hálddašanguovllus iige Giella giella forumas, go dálá málle ii heive suohkanii. Sámit orrot hui bieđgguid iešguđet guovllus. Várdobáiki giellaguovddáš lea áidna mii deattuha sámegillii guoski áššiid suohkanis, muhto giellaguovddáža doaibmadoarjagis badjel bealli manná hálddašeapmái. Várdobáiki háliidivččiige sierra šiehtadusa Sámedikkiin, vai basttášii ovddidit buorebut sámegiela dili.  Deaivvadeamis bođii maid ovdan, ahte elektrovnnalaš gielddalaš skovit eai gávdno sámegillii. Giellagiella foruma gielddat ohcalit Sámedikkis veahki. Kommuneforlaget muitalii iežaset sáhttit ráhkadit skoviid, jus dasa gávdno sierra ruhta. Foruma gielddat šiehtadedje ásahit prošeaktajoavkku ja ohcat Sámedikkis sierra doarjaga skoviid jorgaleapmái.</p>
<p>Davviriikkalaš sámi giellaovttasbargu</p>
<p>Norgga, Ruoŧa ja Suoma sámedikkit čađahedje 2011:s Sámi parlamentáralaš ráđi ávžžuhusas Interregruhtaduvvon SáFá – ovdačielggadanprošeavtta Davviriikkalaš sámegiela dutkan- ja ámmát/resursaguovddáža vuođđudeami birra. Prošeavtta loahpparaporta Davviriikkalaš sámegiela dutkan- ja fága/resursaguovddáža vuođđudeapmi gárvánii čakčamánu 2011. SPR dievasčoahkkin dohkkehii joatkkaprošeavtta SáFá2 <span type="quote">“Davviriikkalaš sámegiela dutkan- ja ámmát/resursaguovddáža vuođđudanprošeakta”</span> skábmamánus 2011:s.</p>
<p>Suoma Sámedikki jođihan SáFá -ovdačielggadanprošeakta ozai ja oaččui Interregas joatkkaprošeavtta várás oktiibuot 726.863 euro. Norgga Sámediggi ozai ja oaččui joatkkaprošektii stáhtalaš Interreg doarjaga Romssa fylkkasuohkanis oktiibuot 1.600.000 ruvnnu ja našuvnnalaš ruhtadeami Nordlándda fylkkasuohkanis (90.909 ruvnnu jahkái 2012) ja Romssa fylkkasuohkanis 500.311 ruvnnu. Norgga Sámedikki iežas ruhtadanoassi lea 2.600.621 ruvnnu (prošeaktaáigodat 1.9.2012 – 30.6.2014).</p>
<p>Sámi Parlamentáralaš ráđi stivra (SPR-s) mearridii ovttajienalaččat geassemánu loahpas 2012:s álggahit SÁFÁ2 –prošeavtta čakčamánu álggus 2012:s. Seammás SPR-s ásahii SPR vuollásaš Davviriikkalaš sámi giellafágaguovddáža, mearridii ásahusa namman <em type="italic">Sámi Giellagáldu,</em> ja attii ásahussii mearridanválddi sámi giellaovttasbargui guoskevaš gažaldagain. Suoma Sámediggi dieđihii suoidnemánu loahpas, ahte dat ii sáhte álggahit prošeavtta likviditehta váttisvuođa geažil 01.09.2012 nugo lei plána. Sámediggeráđđi fálai Suoma Sámediggái loana, vai prošeakta sáhtášii álggahuvvot, muhto Suoma Sámediggi ii váldán vuostá dán fálaldaga.  </p>
<p>Suoma Sámedikki stivra mearridii borgemánu álggus 2012:s, ahte Suoma Sámediggi ii sáhte álggahit prošeavtta likviditehta váttisvuođa geažil jagi 2012 áigge. Suoma Sámediggi čielggada dál, makkár ekonomalaš ja juridihkalaš vejolašvuođat das leat álggahit prošeavtta 1.1.2013. SPR-s mearridii borgemánu loahpas, ahte prošeakta ii álggahuvvo 1.9.2012 ja maŋidii ášši gieđahallama čuovvovaš stivrračoahkkimii. SPR-s ii leat vuos gieđahallan dán ášši. Vai ovdánivččii ášši, de áigu Sámediggeráđđi ovddidit dan sierra áššin Sámedikki dievasčoahkkimii.</p>
<p>Sámi giellaiskkadeapmi</p>
<p>Sámi giellaiskkadeami 2012 raporta gárvvásmuvai geassemánu álggus. Nordlandsforskning AS ovdanbuvttii iskkadeami bohtosiid Romssas 13.6.2012. Iskkadeami ulbmilin lei gávnnahit, man ollugat máhttet iešguhtege Norggas hállon sámegiela njálmmálaččat ja čálalaččat, makkár oktavuođain sámegiella geavahuvvo ja guđe dásis sámegiella geavahuvvo ovttasdoaibmangiellan mánáidgárddis, skuvllas, barggus, oahpahusas, astoáiggis, báikkálaš servodagas ja eaktodáhtolaš dahje politihkalaš bargguin. Dasa lassin iskkadeami ulbmilin lei gávnnahit, guđe giela váhnemat válljejit mánáidasaset ja makkár giellaoahpahus- ja ovddidandárbbut iešguhtege sámegielas leat.</p>
<p>Iskkadeamis geavahuvvui sihke kvalitatiivalaš ja kvantitatiivalaš dutkanmetoda. Kvantitatiivalaš oasi  vuođđun geavahuvvui Sámedikki jienastuslohku, mii lea áidna almmolaš registtar sámiin Norggas. Gažaldatskovvi sáddejuvvui oktiibuot 5.000 Sámedikki jienastuslohkui čálihuvvon olbmui. Dáin olbmuin lagabui 40% vástidedje iskkadeapmái. Gažaldatskovvái sáhtii vástidit sihke poastta bokte ja elektrovnnalaččat interneahtas. Kvalitatiivalaš oasis čađahuvvojedje  viiddis jearahallamat 12 gielddas: Unjárggas, Guovdageainnus, Gáivuonas, Fálesnuoris, Romssas, Skániin, Divttasvuonas, Bådåddjos, Snåasas, Árbordes, Rørosas ja Oslos.</p>
<p>Sámi Giellaiskkadeapmi 2012 raporttas ii boađe ovdan man ollugat geavahit iešguhtege sámegiela. Iskkadeapmi čájeha ahte lagabui bealli sis geat gullet davvisámegiela jovkui máhttet davvisámegiela oalle mihá bures, ja goalmmát oassi julev- ja lullisámeguovllus máhttet daid gielaid. Davvisámegiela dáfus leat stuorra geográfalaš erohusat. Guovdageaidnu ja Kárášjohka leat sakka earaláganat, go muđui eará guovllut Norggas. Dáin guovlluin buohkat áddejit ja hállet sámegiela ja sámegiella geavahuvvo eanaš báikkiin ja juohkelágan dilálašvuođain, vaikko vel iešguđet dásis. Sámegiella lea maid nanus eará báikkiin sámegiela hálddašanguovllus Finnmárkkus ja maiddái Divttasvuonas. Loabáhis, Gáivuonas ja Snåasas lea goitge mihá heajut gielladilli. Iskkadeapmi čájeha, ahte</p>
<p>lullisámegiella lea ealáskeamen, go leat eanet nuorat olbmot go vuorrasit olbmot, geat máhttet lullisámegiela. Davvi- ja julevsámegielagiin gaskaahkásaččaid giellamáhttu lea heajut, muhto maiddái diein guovlluin lea giellamáhttu veaháš buoret sin gaskkas, geat leat vuollel golbmalot jagi. Divttasvuonas hui unna oasáš 30-49 jahkásaččain  máhttet hállat sámegiela.</p>
<p>Guorahallama mielde dilli lei ovdal nu máŋgga sajis, ahte sámegiela hálle juohke báikkis earret skuvllas. Dál lea muhtun báikkiin nu, ahte sámegiela hállet dušše mánáidgárddis ja skuvllas. Diet govvidage váldováttisvuođa go áigumuš lea seailluhit sámegiela: Fertejit gávdnot dakkár báikkit gos giela ferte geavahit beaivválaš eallimis. Máŋgga smávva gielddas sámegiela hálddašanguovllu olggobealde orru sámegiela seailluheapmi hui ollu muhtun áŋgiris olbmuid bargomovtta duohken, ja maiddái das man ollu gielda bargá sámegiela nannemiin mánáidgárddis ja skuvllas. Stuorát gávpotgielddain leat dávjá áŋgiris sisafárrejeaddjit, geain leat návccat álggahit doaimmaid ja šaddat joavkun, mat garrasit ovddidit gáibádusaid gieldda ja stáhta ásahusaide.</p>
<p>Iskkadeami mielde leat stuorra erohusat gielddas gildii - sihke hálddašanguovllus ja dan olggobealde, go geahččá dasa, man muddui guhtege gielda nákce ja dáhttu leat njunnošis geassimin guorpmi veahkkin sámi organisašuvnnaide ja institušuvnnaide. Dain gielddain, main báikkálaš politihkkáriin lea dáhttu ja hállu ovddidit sámegiela, gielda bargá viššaleappot maiddái praktihkalaččat. Ovttasbargu lea čoavddafáktor.</p>
<p>Iskkadeapmi čájeha, ahte dušše okta viđa lullisápmelaččas ja okta golmma julevsámis almmuhit iežaset geavahit giela dalle go lea vejolašvuohta dan dahkat. Vel davvisámi hálddašanguovllusge almmuhit dušše guovttes juohke golbmasis iežaset dávjjimusat válljet sámegiela jus lea vejolaš dan dahkat. Oppalaččat dasa lea sivvan dat go olbmot eai dovdda alddiineaset leat doarvái giellamáhtu. Guovttes juohke viđa olbmos lohket iežaset ballat meaddimis, ja hui ollugat almmuhit ahte lea váttis hupmat sámegiela singuin, geat máhttet dan giela hui bures. Guorahallama mielde sámegiela oahpaheapmi viidáseappot lea hui dehálaš. Dat lea dárbbašlaš maid, jus sámegiella galgá duođai ealáskit.</p>
<p>Iskkadeapmi čájeha ahte nuorragearddis lea buoret lohkan- ja čállinmáhttu go sis lea leamaš vejolašvuohta oahppat sámegiela bajásšattadettiin. Vástideddjiid mánáid lohku geain lea sámegieloahpahus dál, lea sullii seamma dásis go iskkadeami nuoramus vástideddjiid lohku. Muhto iskkadeapmi čájeha ahte váilevaš oahppofálaldagat sámegielas lea dábáleamos sivva dasa go mánát eai oaččo sámegieloahpu, vaikko sis livččii riekti dasa. Iskkadeapmi čájeha ahte erenomážit julev- ja lullisámit háliidit oahppat sámegiela. Bealli iskkadeapmái vástidan julev- ja lullisámiin almmuhit, ahte sii háliidit oahppat sámegiela. Muđui čájeha guorahallan, ahte álgooahpahussii lea stuorra dárbu.</p>
<p>Iskkadeapmi čájeha, ahte leat hui stuorra erohusat das, makkár sámegielmáhttu olbmuin lea, makkár giellabáikkit gávdnojit ja makkár giellaoaidnu lea giellajoavkkuin ja iešguđet guovlluin riikkas. Iskkadeapmi ii buvtte ovdan makkárge oppalaš ávžžuhusaid dan ektui, makkár doaimmaide livččii dárbu. Guorahallama sáhttá baicce geavahit vuođđun dakkár doaimmaid hábmemii, mat heivejit áiddo dan guovllu báikkálaš dillái gosa dat galget álggahuvvot. Iskkadeami mielde juohke báikki gielladillái ferte ásahit dakkár doaimmaid, mat heivejit juste dan báikki dillái. Sámediggeráđđi geavaha Sámi giellaiskkadeami 2012 bohtosiid vuođđun gielladieđáhusa hábmemii.</p>
<p>Sámi giellaguovddážiid evalueren</p>
<p>Norut Alta – Áltá lea Sámedikki ovddas evalueren sámi giellaguovddážiid. Evalueren ovdanbuktojuvvui sámediggeráđđái ja earáide Tromssas 13.06.2012. Dáinna evalueremin háliida Sámediggi oažžut dieđuid mo geavahit njuolggodoarjaga maid giellaguovddážat ožžot Sámedikkis. Evalueren čájeha leago doarjja ávkin mihtuid olaheapmái ja makkár momeantat mat dagahit ahte eai ovdamearkkadihttiid olat mihtuid. Viidásat háliida Sámediggi konkrehta rievdadan evttohusaid ja buorádusaid Sámedikki njuolggodoarjaga hálddašeapmái, nu ahte lea vejolaš olahit buoret ja eanet ulbmilaš doarjaga geavaheami.</p>
<p>Dát logi giellaguovddáža mat leat leamaš mielde evalueremis, leat álggahuvvon iešguđege áigodagain ja leat ovdánan iežaset láhkai iešguđege sámi birrasiin. Muhtun sajiin leat giellaguovddážat oassin sámi lágašservvodagas, eará sajiin fas dego <span type="quote">“sámi sullot”</span> dáža majoritehtaservvodagas. Dát mearkkaša ahte hástalusat nannet sámegiela leat iešguđetláganat guovllus guvlui. Dáid logi guovddážiin, mat leat evaluerejuvvon, lea danin sihke variašuvnnat organiserema, fitnodatvuogi, eaiggátstruktuvrra, ruhtadeami ja ovttasbargoguimmiid ektui, dasa lassin leat vel stuorra erohusat lágašbirrasiin.</p>
<p>Giellakurssat leat eanaš giellaguovddážiid deháleamos vuođđu, kurssat leat nannejuvvon maŋimuš jagiid oahppočuoggáin. Giellaguovddážiin leat maid kultuvrralaš ja identitehta doaimmat, gos giella lea maid vuođđun. Eará vuoruheamit sáhttet varieret guovddážis guovddážii, dego doaimmat gos mánát ja nuorat leat mielde, sihke olggobealde ja siskkobealde skuvllaáiggi ja mánáidgárddi, gáiddusoahpahus ja  árbevirolašmáhttu dokumenteren ja sisačoaggin.</p>
<p>Eanaš giellaguovddážiin lea buorre gulahallan Sámedikkiin, ja erenomážit fertejit giellaguovddážat, mat  dárbbašit prošeaktaruhtadeami, dovdat bures Sámedikki doarjjaortnegiid. Guovddážat main lea nanus ja fásta ruhtadeapmi,  vuosttažettiin gieldda doaibmaruđaid bokte, eai leat nu giddejuvvon dasa ahte dárbbašit olggobealde prošeaktaruhtadeami.</p>
<p>Leat máŋggat dilálašvuođat mat váikkuhit gažaldahkii váikkuhit go giellaguovddážat dasa ahte sámegiella gullo ja oidno sin doaibmaguovlluin. Dát sáhttet leat čadnon dasa ahte man guhká giellaguovddáš lea doaibman, gielladilli ovttaskas gielddas dalle go giellaguovddáš ásahuvvui, ja man láhkai giellaguovddáš lea bargan.</p>
<p>Evalueren buktá ovdán ahte giellaguovddážiin lea potensiála vel eanet bargat nu ahte sámegielat gullojit ja oidnojit. Dát lea proseassa mii lea heaittikeahttá gos, ođđa joavkkut ain dárbbašit gelbbolašvuođa ja máhttu, ođđa vuogit ja teknihkalaš čovdosat sáhttet álkidit gelbbolašvuođafievrrideami,  sámit ožžot nannejuvvon vuoigatvuođaid sámegieloahpaheapmái.</p>
<p>Evalueren buktá rávvagiid maid Sámediggi ja giellaguovddážat berrejit geahččat. Sámediggeráđđi lea dál geargamin bargguin Sámedikke gielladieđáhusain. Dás boahtá Sámediggi digaštallat hástalusaid mat bohte ovdán evalueremis. Evaluerenraporta lea maid ávkkálaš boahttevaš ovttasbargui Sámedikki ja giellaguovddážii gaskka.</p>
<p xml:lang="smj">Giellajahki 2013</p>
<p>Sámediggeráđis leamaš čoahkkin giellajagi 2013 birra Nynorsk kultursentrumain. Lea ráhkaduvvon plána, mas leat iešguđege doaimmat ja lágideamit 2013 giellajahkái. Plánas leat erenomážit golbma doaimma mat guoskkahit sámegiela. Sámediggi bovdejuvvui buktit eanet evttohusaid gielladoaimmaide. Dát doaimmat dađi bahát eai ruhtaduvvo dán prošeavtta bokte, sivas go Giellajahki 2013 ii leat ožžon doarvái ruhtadeami Kulturdepartemeanttas. Giellajagi 2013 prográmma gárvána golggotmánu 2012 loahpageahčen.</p>
<p>Giellaprošeavttaid ohcanvuđot doarjagiid evalueren</p>
<p>Sámediggi lea 2012 bušeahttas mearridan ahte ohcanvuđot giellaprošeakta doarjagat galget evaluerejuvvot. Sámediggeráđđi lea dahkan šiehtadusa Norut Alta-Áltá fálaldatgilvvu maŋŋá dahkat evaluerema Sámedikki giellaprošeavttaid ohcanvuđot doarjagiin. Evalueren galgá gárvvistuvvot ovdal guovvamánu 1.beaivvi 2013, ja galgá guoskkahit earret eará dáid čuoggái: -  leago doarjja ávkin mihtuid olaheapmái ja makkár momeantat mat dagahit ahte eai ovdamearkkadihttiid olat mihtuid. -  Mo mihtidit/jearahit doarjjaoažžuid geavaheddjiid duhtavašvuođa -  Makkár vásáhusat/oainnut leat doarjjaoažžuin ortnegii, eavttuide ja raporterengáibádusaide mat leat guoskevaččat  -  Veardidit galgá go dát ortnet heivehuvvot eará giellaovddidan ortnegiidda mat leat Sámedikkis, omd. giellaguovddážiid njuolggodoarjagii.</p>
<p>-  Sámediggi háliida konkrehta evttohusaid rievdademiide ja buoridemiide vai olaha buoret ja eanet ulbmilaš ávkkálašvuođa doarjagis.</p>
<p>Evalueremis galget maid čuovvovaš čuoggát leat mielde: Galle ohcama lea Sámediggi ožžon juohke jagi dán áigodagas. Galle ohcama lea Sámediggi dorjon juohke jagi dán áigodagas. Geat leat prošeaktaohccit ja man stuorra oassi ohcamiin bohtet almmolaš ásahusain, priváhta ásahusain, almmolaš organisašuvnnain, priváhta organisašuvnnain, giellaguovddážiin ja ovttaskas olbmuin geat ovttasbarget ásahusain ja organisašuvnnain. Makkár prošeavttaide lea doarjja addon. Mo lea doarjja addon gaskal mátta-, julev- ja davvisámegiela. Man stuorra oassi prošeaktadoarjagiin manná čađahit gielladoaibmabijuid ja man stuorra oassi manná hálddašit doaibmabijuid.</p>
<p>Giellaprošeavttaid evalueren váldá ovdán sin, geat leat ožžon Sámedikki giellaprošeavttaide doarjagiid áigodagas 2007-2011.</p>
<p>Politihkalaš čoahkkin Álttá suohkaniin</p>
<p>23.8.2012 lei politihkalaš čoahkkin gaskal sámediggeráđi ja Álttá suohkana politihkalaš jođiheddjiid. Čoahkkimis muitalii sámediggeráđđi Áltá 2013 birra, álgoálbmogiid máilmmikonferánssa ráhkkanankonferánssa birra mii lágiduvvo Álttás geassemánu 8.-13. b. 2013, ja ávžžuhii Álttá suohkana earenoamážit čalmmustahttit álgoálbmotáššiid ja álgoálbmogiid dán áigodagas, sihke skuvllain ja muđui servodagas.</p>
<p>Áltá suohkanis lea áigumuš buoridit sámi mánáidgárdefálaldaga Álttás, ja maiddái sámi skuvlafálaldaga. Sámediggi čuovvola dán ášši viidásit. Čoahkkimis ságastallui maiddái Verddeprošeavtta birra, mot dainna bargat viidásit ja mot oažžut ovttasbarggu doaibmat.  Čoahkkima boađus lei ahte galgá ráhkaduvvot ovttasbargošiehtadus Álttá suohkana ja Sámedikki gaskkas, earenoamážit mánáidgárde- ja skuvlaáššiid várás.</p>
<p>Váikkuhangaskaomiid aktiivvalaš geavaheami bokte ovdánahttit sámegiela geavaheami, ja earenoamážit deattuhit lullisámegiela ja máttasámegiela Bargat dan ala ahte bisuhit ja viidáseappot ovddidit dáláš arenaid, ja ásahit ođđa arenaid sámegiela várás  Bargat dan ala ahte buoridit dihtomielalašvuođa giellageavaheamis Atnit ávkki boarrásiin resursan giellabarggus Nannet, suodjalit ja buktit oidnosii sámegiela sámi báikenammabarggu bokte</p>
<p>Sámi báikenammakonsuleanttat leat addán rávvagiid earret eará Loabága suohkana ja Deanu suohkana báikenammaáššiin. Bargu lea addit neavvagiid mo čállit sámi báikenamaid. Sámediggeráđđi lea hui duhtavaš go suohkanat váldet sámi báikenamaid almmolaččat atnui. Dát mielddisbuktá ahte sámi báikenamat leat oidnosis.</p>
<p>Beaivválaččat oččot journalisttat, suohkanat ja earát mat barget sámi báikenamma áššiiguin neavvagiid movt geavahit sámi báikenamaid. Leat addon dieđut meannuduvvon ja dohkkehuvvon čállinvuogi birra iešguđetlágan báikenamaide.</p>
<p>Sámediggeráđđi oaidná hástalusaid matrikkellágas, mii ii divtte mearridit parallealla geaidnonamaid. Leat máŋga gieldda mat háliidivčče váldit geavahussii parallealla geaidnonamaid. Sámediggeráđđi leamaš oktavuođas Birasgáhttendepartemeanttain ja leat dáhtton sin veardidit rievdadit dán geavahusa, nu ahte rahppo vejolašvuohta váldit geavahussii guovttegielat sámi – dáru geaidnonamat. Birasgáhttendepartemeanta lea mearridan sáddet gažaldaga almmolaš gulaskuddamii matrikkellága láhkaásahusa rievdadeami oktavuođas.</p>
<p>Sámediggi lea oassálastán UNGEGN Norden Division čoahkkimis geassemánus Københámmanis. Čoahkkimis digaštalle davviriikkalaš ovddasteaddjit báikenamaid dili iešguđege dili davviguovlluin. Sámediggi muitalii mii dáhpáhuvvá sámi báikenammaáššiin ja makkár hástalusat lea báikenammalága ja matrikkellága ektui.</p>
<p>Ovddidit sámi terminologiija ja dahkat dan olahahttin</p>
<p>Beaivválaččat addá Sámediggi ráđi ja veahki jorgaleapmái ja eará giellafágalaš rávvagiid sihke davvi-, julev- ja lullisámegielas, ja čađat bargat máŋggalágan terminologiijalisttuiguin. Earret eará bargojuvvo tearpmaiguin Norgga giellaráđi Eanandoallosátnegirjjis.</p>
<p>Sámediggeráđđi bargá beaivválaččat jorgalemiin ja korrektuvrralohkamiin, nu gávdnojitge dokumeanttat, sárdnit ja preassadieđáhusat sihke sámegillii ja dárogillii. Bargame leat maid jorgalit Sámedikki ruovttusiidduid, mat leat gávdnamis lulli-, julev-, davvisámegillii ja dárogillii. Dát lea stuora bargu vánis resursa geažil ja oanehis áigemearit mii máŋgii čuohcá kvalitehtii. Earenomážit ferte lávdegotti- ja dievasčoahkkima oktavuođas oastit lassi jorgalan/dulkonbálvalusa.</p>
<p>Leat maid ođasmahttimin sámi sátnebáŋkku. Álgoveršuvdna lea válmmas, dál leat bargamin viidásat ovdánahttit sátnebáŋkku.</p>
<p>Sámediggi lea maid ráhkadeamen hállansyntesa davvisámegillii. Gilvovuođđu dán vuogádahkii lea gárvvis. Áigeplána mielde galgá prošeakta leat jođus golggotmánus.</p>
<p>Sámediggeráđđi lea álggahan siskkáldas giellapolitihka barggu. Lea ásahuvvon joavku geat galget buktit ovdán siskkáldas giellastrategiija. Sámediggi, mii lea álbmotválljejuvvon orgána sámiide Norggas berre leat buorre ovdagovvan giellageavaheami ektui eará sámi orgánaide, maiddái siskkáldas giellageavaheami ektui. Dát lea dehálaš vai oažžut eanet giellageavaheddjiid maiddái siskkáldasat Sámedikkis, dál go mii oaidnit ahte lea stuorra beroštupmi doaibmabijuide mat ovddidit sámegiela, ja mii oaivvildat ahte áigi lea laddan dasa ahte beassat bidjat ođđa gáibádusaid sámegiel giellageavaheapmái.</p>
<p>Beavttálmahttit terminologiijabarggu</p>
<p>3 Kultuvra</p>
<p>Máŋggabealat kultureallin nanne sámi gullevašvuođa ja identitehta, ja váikkuha ealli báikegottiid. Mihttomearri   Ealli ja máŋggabealat sámi dáidda- ja kulturealli</p>
<p>Oassemihttomearit   Aktiivvalaš sámi deaivvadanbáikkit, kulturásahusat ja musea alla fágalaš dásiin   Máŋggalágan sámi dáiddalaš ja kultuvrralaš ovdanbuktimat dahkkojuvvojit oainnusin servodagas   Máŋggabealat valáštallandoaimmat sámi álbmogii   Viiddes kulturdoaibmafálaldat sámi mánáide ja  nuoraide   Buorre girjerádjofálaldat sámi geavaheddjiide</p>
<p>Strategiijat   Gulahallama bokte báikkálaš, regionála ja guovddáš eiseválddiiguin ja earáiguin nannet sámi kulturovddideami rámmaeavttuid</p>
<p>Hálddahuslaš oktavuohtačoahkkin, mii dollo guktii jagis Kulturdepartemeanttain dollojuvvui 19.-20.06.2012 Kárášjogas. Čoahkkima fáddán ledje earret eará Bååstede – sámi kulturárbbi ruovttoluotta fievrrideapmi, huksenáššit (museavisti), Giellajahki 2013 ja sierra sámi tv-kanála.</p>
<p>20.6.2012 bođii maiddái Norgga Álbmotmusea direktevra Olav Aaraas ja Kulturhistorjjálaš musea ossodatjođiheaddji Øivind Fuglerud Kárášjohkii vuolláičállit Bååstede-šiehtadusa Sámedikki presideanttain. Šiehtadusas čuožžu ahte buot oasebealit áigot bargat dan ala ahte fievrridit ruovttoluotta sámi dávviriid Norgga Álbmotmuseas sámi museaide. Dán oktavuođas oaččui RiddoDuottarMuseat ruovttoluotta vuostáláva dovdomearkan dasa ahte máhcahanproseassa lea álggahuvvon.</p>
<p>Sámediggeráđđi searvvai <span type="quote" xml:lang="eng">”Museum Politics in Europe”</span> nammasaš konferánsii 28.6.2012 Oslos, gos čalmmustedje sámi museapolitihka ja daid hástalusaid mat mis leat ovddabealde.</p>
<p>21.8.2012 lei Sámediggeráđis čoahkkin Kárášjogas Norgga kulturráđiin. Čoahkkima fáddán ledje earret eará Bååstede – sámi kulturárbbi ruovttoluotta fievrrideapmi, huksenáššit (museavisti) ja Unesco konvenšuvnna ávnnaskeahtes kulturárbbi birra heiveheapmi.</p>
<p>Árjjalaš váikkuhangaskaomiid geavaheami bokte váikkuhit sámi dáidda- ja kultureallima bisuheami ja viidáset ovddideami</p>
<p>Sámediggeráđis lei 13.9.2012 oktasaš čoahkkin Sámedikki, Sámiid Vuorká-Dávvirat (SVD) ja RiddoDuottar Museat (RDM) eaiggátstivrrain, gos ulbmilin lei ságastallat sámi dáiddamusea ásaheami jođu birra.</p>
<p>Sámediggeráđis lea leamaš čoahkkin SALAS:in (Sámiid lágádusaid searvi) gos ulbmilin lei čielggadit lágádusdoarjjaortnega njuolggadusaid.</p>
<p>Váikkuhit sámi mediafálaldaga nannema buot sámi giellajoavkkuid várás.   Bargat sámi valáštallama viidodaga sihkkarastimiin</p>
<p>Norsk Tipping AS badjebáhcaga juogadeami oktavuođas valáštallanulbmiliidda 2012:s lea Kulturdepartemeanta várren 600 000 ru sámi valáštallamiidda. Sámediggeráđđi lea geassemánus 2012 juohkán viidáseappot dáid speallanruđaid ollásit Sámiid valáštallanlihttui-Norga/Samenes idrettsforbund-Norge (SVL-N).</p>
<p>Sámedikki ja fylkkagielddaid gaskasaš ovttasbargošiehtadus  bokte vel eanet geatnegahttit ovttas ovddidit sámi dáidda- ja kultureallima   Dáiddáršiehtadusa bokte láhčit dili sámi dáidaga dahkamii ja gaskkusteapmái</p>
<p xml:lang="deu">Evalueren</p>
<p>Sámediggeráđđi dagai borgemánus 2012 šiehtadusa Norut Alta nammasaš fitnodagain ahte evalueret ovttasbargošiehtadusa mii lea Sámi dáiddárráđiin ja sámi dáiddárorganisašuvnnaiguin dáiddáršiehtadusas. Evalueren galgá dahkkojuvvot jagiin 2006-2011, ja evaluerenraporta galgá leat gárvvis juovlamánus 2012.</p>
<p>Sámedikki kulturdieđáhus</p>
<p>Sámedikki sámi kulturdieđáhus lea ráhkaduvvomin ja galgá  leat gárvvis 2013:s. Dieđáhusbarggu oktavuođas lea sámediggeráđđi lágidan gulahallančoahkkimiid, sihtan árvalusaid e-poastta bokte ja mii leat lágidan dáiddárkonferánssa. Ulbmilin lea leamaš oažžut rávvagiid/árvalusaid kulturberošteddjiin, dáiddáriin, kulturbargiin ja dáidaga ja kultuvrra geavaheddjiin.</p>
<p>Gulahallančoahkkimat dollojuvvojedje Riddu Riđđu-festiválas, Hellemo-cup oktavuođas  Julevsáme Váhkkoin ja Márkomeannu-festiválas, ja ovttas Sámedikki ealáhus- ja kulturlávdegottiin Troanddimis ja Snoasas. Gulahallančoahkkimii ledje boahtán olbmot nuo ja ná, muhto mii oaččuimet ollu buriid árvalusaid sierra aktevrrain.</p>
<p>Sámediggi lea maiddái ásahan e-poastačujuhusa gosa sáhttet sáddet árvalusaid. Mii leat evttohan muhtun fáddásurggiid:</p>
<p>Ámmát dáiddárat  Eaktodáhtolaš kultureallin,  Arenat dahkamii  Arenat dáidaga ja kultuvrra vásiheapmái  Sámi dáidaga ja kultuvrra gaskkusteapmi  Doarjjaortnegat ja ruhtadanvejolašvuođat  Rekrutteren ja oahppu,  Sámi dáidaga ja kultuvrra dahkan riikkaidgaskasažžan  Kultuvra ealáhussan  Eará</p>
<p>Mii leat ožžon árvalusaid ja daid sáhttá sáddet e-postii gitta čakčamánu lohppii. Buot relevánta árvalusat váldojuvvojit mielde dieđáhusbargui viidáseappot.</p>
<p>Sámedikki vuosttaš dáiddárkonferánsa</p>
<p>Sámedikki vuosttaš dáiddárkonferánsa dollojuvvui Sámedikkis Kárášjogas 11-12.9.2012.</p>
<p>Konferánssa ulbmilin lei ráhkadit arena gos lonuhallat fágalaš vásihusaid, vásihit sámi dáidaga ja kultuvrra, ja ságastallat kulturpolitihka birra. Konferánsa lágiduvvui dan oktavuođas go Sámediggi lea ráhkadeamen kulturdieđáhusa.</p>
<p>Prográmmas ledje sáhkavuorut ja dáiddalaš ovdan buktimat juohkelágan dáiddašlájaiguin nugo lávdedáidda, luohti, musihkka, girjjálašvuohta, visuála dáidda ja filbma. Konferánsa loahpahuvvui joavkobargguin ja árvalusaid ovdan buktimiin boahtteáiggi kulturpolitihka birra. Árvalusat váldojuvvojit dasto mielde kulturdieđáhusbargui. Eanemus árvalusat bohte dasa go váilu sámi dáidaga ja kultuvrra integreren nationála kulturpolitihkkii ja váillahedje nationála sámi kulturpolitihka.</p>
<p>Konferánsii lei stuorra beroštupmi ja oasseváldiid mokta čájehii ahte lea stuorra dárbu oažžut fágalaš arenaid sámi dáiddáriid ja kulturbargiid várás. Konferánsa lágiduvvui ovttasráđiid Sámi Dáiddárráđiin ja lea Dáiddáršiehtadusa boađus.</p>
<p>Sámi mediain lei stuorra beroštupmi, muhto norgga mediat čájehedje unnán beroštumi.</p>
<p>Čuovvolit sámi ásahusovddideami dieđáhusa vuoruhuvvon doaibmabijuid</p>
<p xml:lang="kal">Ođđasisorganiserenproseassat</p>
<p>Sámediggeráđis lea leamaš čoahkkin SDS:in (Sámiid dáiddačehpiid servviin) ja SDG:in (Sámi dáiddaguovddážiin), oažžun dihtii dieđuid das man guhkás ođđasisorganiserenbargu searvvis vuođđudussan lei joavdan ja viidáset barggu birra dán áššis.</p>
<p>Várdobáiki lea maid bargamin ođđasisorganiseremiin, mas oasseeaiggátsearvi rievdaduvvo oasussearvin. Bargu jotkojuvvo.</p>
<p xml:lang="smj">Duoddara Ráfe</p>
<p>Ásahusdieđáhusa čuovvoleapmin bivddii sámediggeráđđi 2.3.2012 beaiváduvvon reivves Duoddara Ráfei rievdadit njuolggadusaid, nu ahte dat dávistit dieđáhusa áigumuššii. Vuođđudus Duoddara Ráfe lea mearridan ođđa stivrenvuogi nu ahte dat goziha dieđáhusa áigumušaid dan ektui ahte Sámedikkis galgá leat stivranammahanváldi. Sámediggái lea dieđihuvvon ahte njuolggadusat leat rievdaduvvon. Daid lea <span type="quote" xml:lang="nob">“Lotteri- og stiftelsestilsynet”</span> dohkkehan. Njuolggadusaid vuođul galget stivrras leat vihtta lahttu, ja sis persovnnalaš várrelahtut. Sámediggi galgá nammadit lahtu ja jođiheaddji. Báidára gielda, isitgieldan galgá nammadit ovtta lahttu ja Salto Bihte Searvi fas guokte lahtu. Dál áigot nammadit ođđa stivrra.</p>
<p xml:lang="sma">Åarjelhsaemien teatere</p>
<p>Sámediggeráđi dieđáhusa sámi ásahusovddideami hárrái lea teáhter mearridan ođđa stivren- ja organisašuvdnavuogi mii dávista dieđáhusa áigumušaide. Dát lei vuođđun go bivddiimet  <span type="quote" xml:lang="sma">”Åarjelhsaemien teatere a/s”</span> oasussearvi molsut vuođđudussan. Formálalaččat lea searvi vuođđuduvvon 9.9.2012 Bodåddjos ja oasuskapitála lea100 000 ru. Čuovvovaččat eaiggáduššet searvvi: Sámediggi 55 % ossosiin, Norlándda fylkkasuohkan 30 % ossosiin ja Rana suohkan 15 % ossosiin. Ođđa stivrras leat jođiheaddji Inga-Lill Sundset, Sámediggi, nubbinjođiheaddji Eirin Edvardsen, Norlándda fylkkasuohkan ja stivralahttu Jarl Stian Johansson, Rátnu suohkan.</p>
<p>Mearrasámi diehtoguovddáš /Sjøsamisk kompetansesenter</p>
<p>Sámediggeráđđi lea reivve bokte bivdán Mearrasámi diehtoguovddáža álggahit proseassa dainna ulbmilin ahte rievdadit njuolggadusaid nu ahte dat dávistit Sámedikki gáibádussii stivranammadanváldin. Dát dahkkojuvvo sámediggeráđi sámi ásahusdieđáhusa bajimuš mihttomeari vuođul. Sámediggeráđđái lea dieđihuvvon ahte njuolggadusat leat rievdaduvvon ja ahte Sámediggi sáhttá válljet ovtta lahttu vuođđudusa stivrii.</p>
<p>Oslo sámi viessu</p>
<p>Sámediggi lea bovdejuvvon searvat vuođđudussii oasussearvi Sámi viessu o/s Oslos. Sámediggeráđđi lea ovdal leamaš mielas árvvoštallat eará searvehámiid go vuođđudus, jos čájeha ahte vuođđudusa ásaheapmi ii leat vejolaš.</p>
<p>Sámi dáiddamusea– huksenprográmma</p>
<p>Sámediggi lea 25.2.2009 beaiváduvvon barggahanreivves Stáhta huksendoaimmahahkii bivdán čađahit Sámi dáiddamusea prográmmabarggu. Sámi dáiddamusea galgá nugo lea plánejuvvon ásahuvvot Sámiid Vuorká Dávviriid dálá vistái ja dat galgá stuoriduvvot. Stáhta huksendoaimmahat lea mielas váldit badjelasas rusttega maŋŋá go ođđa visti lea gárvvis ja dálá visti lea divoduvvon, muhto dat lea dan duohken ahte eaiggátvuohta ja doaibmadilli čilgejuvvo Sámiid Vuorká Dávviriid eaiggátstivrra bealis.</p>
<p xml:lang="nob">Sámediggi lea 8.6.2012 beaiváduvvon reivve bokte bivdán eaiggátstivrra čilget dan maŋimuštá čakčamánu 1. b. rádjai. Eaiggátstivra vástidii ná 27.08.2012 beaiváduvvon reivves: ”Fremtidig eierforhold ved De Samiske Samlinger/ Sámiid Vuorká Dávvirat, Karasjok. Eierstyret viser også til email, datert 16.04. og 19.06.2012 sendt Sametinget v/Vibeke Larsen. I begge mailene etterlyser vi svar på vår søknad med budsjett, om økonomiske kilder til gjennomføring av arbeidsoppgaver, deriblant utredning av aktuelle fremtidige modeller for eierskap relatert til De Samiske Samlingers bygningsmasse og fremtidig kunstmuseum. På grunn av at Sametinget ikke har bevilget eierstyret de nødvendige ressurser, kan styret i Stiftelsen for De Samiske Samlinger ikke gi tilbakemelding om fremtidig driftsform for bygningsmassen. Eierstyret kan ikke ta ansvaret for eventuelle forsinkelser dette medfører for byggingen av Kunstmuseet”.</p>
<p>Sámi dáiddamusea prošeavtta viidáseappot johtu sorjá das ahte háliidit go eaiggádat ahte Stáhta huksendoaimmahat eaiggádušašii Sámiid Vuorká Dávviriid dálá vistti. Doaisttážii ii leat čoavddus. Dáiddamusea sáhttá leat váttis cegget Sámiid Vuorká Dávviriid vistti oktavuhtii. Dat duođaštuvvui čoahkkimis 13.9.2012 gos eaiggátstivrra lahtut ledje čoahkkimis sámediggeráđiin. Sámedikkis eai leat eará ruhtadanmállet hukset sámi kulturviesuid ja sámi dáiddamusea, go viessoláigoortnet. Čujuhit dahkkojuvvon šiehtadussii Sámedikki ja Kulturdepartemeantta gaskka dan ektui ahte geavahit viessoláigoruhtadeami sámi kulturviesuide. Váldonjuolggadussan lea geavahit viessoláigoortnega daid  ođđa kulturviesuid stáhtalaš ruhtadeapmái maid Sámediggi vuoruha.</p>
<p>Sámiid Vuorká Dávviriid stivra lea čoahkkimis 27.8.2012 mearridan cealkit eret doaibmašiehtadusa doaibmavuođđudusain RidduDuottarMusea. Eret cealkin gusto 31.08.2012 rájes, ja ággan lea doaibmašiehtadusa dávjá rihkkun.</p>
<p xml:lang="sma">Saemien Sijte – huksenprošeakta</p>
<p>Eanadoallodepartemeanta (boazodoallohálddahus) ii leat čálalaččat dohkkehan juolluduvvon areálaid Saemien Sijtei. Saemien Sijte lea váldán ovdan dán dili Eanadoallodepartemeanttain máŋgga čoahkkimis almmá ahte dat livččii čielggaduvvon. Boazodoallohálddahusa areálat leat 7 % ollislaš areálain ja láigu lea 1 148 079 ru jahkái, jos dahket láigošiehtadusa badjel 20 jahkái, dahje láigu šaddá 981 756 ru jahkái jos dahket láigošiehtadusa badjel 30 jahkái. Dasa lassin bohtet geavaheaddji sorjavaš golut, siskkabealde bajásdoallan ja eará golut.</p>
<p>Ovdal go Kulturdepartemeanta sáhttá sáddet áŋgiruššanevttohusa Finánsadepartementii stáhtabušeahta proseassa mielde, de leat dat sorjavaččat das ahte buot guoskevaš láigoheaddjit leat čálalaččat dohkkehan juolluduvvon areálaid ja geatnegasvuođaid goluid ektui, mat gullet láigooktavuhtii. Sámediggi lea dohkkehan areálaid ja viessoláigogoluid maid Saemien Sijte galgá geavahit. Dainna eavttuin ahte Sámediggi bušeahtas bokte, oažžu ruđa buot viessoláigogoluide, ja maŋŋá bajiduvvon láigomávssuide, áigu Sámediggi váldit badjelasas ovddasvástádusa doaibmat láigolažžan daid areálaid ektui maid Saemien Sijte galgá geavahit.</p>
<p>Váikkuhit buori kulturovddideami nuortasámi servodagas</p>
<p>Nuortasámi musea</p>
<p>Museavisti Stáhta huksendoaimmahat dieđiha ahte Mátta-Várjjaga gielda lea addán gárvvisduođaštusa geassemánu 10. b. 2012. Liggen-, ventilašuvdna- ja buhtisvuođateknihkalaš ja elteknihkalaš oasit vuoruhuvvon máinnašanbargguin, mas lea mielde ventilašuvdnarusttega earáhuhttin ja sisagaikun sensora bidjan čájáhuslokálaide, leat gárvvistuvvon, ja rusttet lea biddjojuvvon johtui. Buollinsihkarvuohta dárkkistuvvo borgemánus/čakčamánus.</p>
<p>Eaiggátvuohta Sámediggeráđđi lea guorahallan Nuortasámi musea vistti eaiggátvuođa. Dán oktavuođas lea váldojuvvon oktavuohta Stáhta huksendoaimmahagain mii eaiggáda vistti. Stáhta huksendoaimmahat lea mielas váldit badjelasas Nuortasámi musea huksenprošeavtta. Stáhta huksendoaimmahat lea sádden Sámediggái meroštallama dárbbašlaš FDV goluid ektui Nuortasámi museavistti hálddašeami ektui. Sámediggeráđđi lea árvvoštallan Stáhta huksendoaimmahaga meroštallama ja lea addán hálddahussii mandáhta čuovvolit ášši, gč. čuoggáid vuolábealde. Čuoggáid vuođul dás vuolábealde háliida Sámediggi ahte Stáhta huksendoaimmahaga ja Sámedikki gaskasaš viessoláigošiehtadus Nuortasámi museas vistti doaimmas konkretiserejuvvo lagabuidda.</p>
<p>Sámediggi lea mielas dasa ahte museavistti hálddašeapmi sirdojuvvo Stáhta huksendoaimmahahkii. Musea sirdojuvvo Stáhta huksendoaimmahahkii almmá investerengoluid aktiverema haga, muhto eaiggátvuohta sirdojuvvo (láhkavuođu sirdin) Stáhta huksendoaimmahahkii, dainna eavttuin ahte Sámediggi ja Stáhta huksendoaimmahat nagodit soahpat viessoláiggu.  Sámediggi váldá badjelasas daid ekonomalaš geatnegasvuođaid maid boahtteáiggi láigooktavuohta Stáhta huksendoaimmahagain mielddisbuktá, jahkásaš FDV rámma siskkobealde .... ru Ovdal go vejolaš viessoláigošiehtadus vuolláičállojuvvo, de galget prošeaktaeaiggát Kulturdepartemeanta, Stáhta huksendoaimmahat ja Sámediggi dárkkistit vistti. Čoahkkingirji ja vejolaš váilevuođat dan ektui ahte geas lea čuovvolanovddasvástádus vuolláičállojuvvo oasebeliid beales.</p>
<p>Čájáhus</p>
<p>Vuođđočájáhusa plánen Nuortasámi museas álggahuvvui 2004:s. Fágalaš vuođđu (vuođđogirji) lea vuođđun čájáhussii. Ollislaš bušeahtas mii lea 42 miljon ru lea várrejuvvon 4 miljon ru čájáhusbargui. 5.3.2010 beaiváduvvon notáhtas oaidnit makkár stáhtus lea čájáhusprošeavttas. Barggu ovdánanplánas lea árvvoštallojuvvon gárvvisteapmi áramusat skábmamánus 2010, ja ahte váldobargu galggai dahkkojuvvot maŋŋá geasseluomu 2010, ja monterenmuddu fas sullii suoidnemánu 1. b. rájes. Dávvirat galget luoikkahuvvot Norgga Álbmotmuseas. Dát leat vuođđun dasa mii gaskkustuvvo čájáhusa bokte. Álbmotmusea lea bidjan čavga sisáibmogáibádusaid. Áibmorusttet ja dohkálaš čájáhusskáhpat fertejit gárvvistuvvot, ja leat áinnas geahččalandoaimmas muhtun áiggi ovdal go dávviriid sáhttá bidjat daid sisa.</p>
<p>Ovttas bargat Norgga girkuin ja eará oskuservodagaiguin</p>
<p>Sámedikki presideanta Egil Olli searvvai 26.8.2012 Moskavuona girku 150 jagi ávvudandoaluide. Doppe son buvttii dearvuođaid Sámedikkis sáhkavuoru bokte.</p>
<p>Váikkuhit positiiva kulturovddideami lullisámi servodagas</p>
<p>Máhtolašvuohta</p>
<p>Sámi servodaga ovddideami ja nannema vuođđun lea máhtolašvuohta ja gelbbolašvuohta.</p>
<p>Váldomihttomearri   Sámi álbmogis lea máhtolašvuohta, gelbbolašvuohta ja gálggat mat dárbbašuvvojit sámi servodaga ovddideamis.</p>
<p>Oassemihttomearri   Sámi mánáin ja nuorain lea nana sámi identitehta ja oktavuohta sámi gillii, kultuvrii ja servodateallimii.   Sámi álbmogis lea duohta vuoigatvuohta kvalitatiivalaččat buori oahpahussii sámegielas ja sámegillii    Alit oahpus ja dutkamis fuolahuvvo álohii sámi perspektiiva</p>
<p>Strategiijat   Gulahallama bokte guovddáš, regionála ja báikkálaš eiseválddiiguin ja eará guoskevaš aktevrraiguin sihkkarastit buriid rámmaeavttuid sámi mánáidgárddiid, vuođđooahpahusa, alit oahpu ja dutkama várás</p>
<p>Sámediggeráđđi searvvai semináras Romssas 30.5.2012 gos lei fáddán dásseárvu ja ovttaárvosašvuohta mánáidgárddis. Sámediggeráđđi lea nammadan ovtta áirasa Finnmárkku mánáidgárddiid dássoárvojovkui, ja dát joavku lei bovdejuvvon seminárii. Earát geat ledje bovdejuvvon seminárii ledje fylkkamánnit, mánáidgárddiid ovddasvástideaddjit suohkaniin ja eará fágačeahpit. Seminára lei Dásseárvoguovddáža/Likestillingssenteret, Dronning Mauds Minne ja Kanvas olis.</p>
<p>Sámediggeráđis ledje guokte čoahkkima Máhttodepartemeanttain Guovdageainnus 15.8.2012. Čoahkkima fáddá lei stuoradiggedieđáhusbargu boahtteáiggi mánáidgárddi, rekrutterema ja gelbbolašvuođa birra (GLØD).</p>
<p>Sámediggeráđđi lei čoahkkimis Nationála mánáidgárdeforumis (NABAFO) 5.9.2012 Oslos. Čoahkkima lágidii Máhttodepartemeantta máhttoministara Kristin Halvorsen bokte. Eará oasseváldit ledje KS, Oahpahusdirektoráhtta, Oahppolihttu, priváhtta mánáidgárddiid riikasearvi. Čoahkkima fáttát ledje rámmaruhtadeamit, stuoradiggedieđáhusbargu boahtteáiggi mánáidgárddi, rekrutterema ja gelbbolašvuođa birra (GLØD).</p>
<p>Ovttasbargu Oslo suohkaniin sámi mánáid oahpahusa birra suohkanis</p>
<p>Čakčamánus čoahkkinasttii Sámediggeráđđi Oslo suohkana gávpotráđiin máhtolašvuođa ja oahpu várás. Čoahkkin lei Guovdageainnus. Oslo ja Akershus fylkkamánni lea áican sámi oahpahusa Oslos 2012 giđa, ja das lea ráhkaduvvon áicanraporta. Čoahkkimis geahčadedje dan áicanraportta. Sámediggeráđđi lea ilus go Oslo suohkan virgáibidjá ovdánahttinjođiheaddji 2012 čavčča gii galgá gozihit ja bearráigeahččat sámi mánáid oahpahusfálaldaga Oslos.</p>
<p>Ovttasbargu Álttá suohkaniin sámi mánáid oahpahusa birra suohkanis</p>
<p>Sámediggeráđis lei politihkalaš čoahkkin Álttá suohkaniin 23.8.2012. Áššit maid doppe digaštalle ledje Álttá sámi mánáidgárdi ja skuvlaáššit. Sámediggeráđđi háliida ovttasbargat iešguđet suohkaniiguin oahpahuspolitihkalaš hástalusaid ja vejolašvuođaid birra. Sámediggeráđđi muitalii oanehaččat álgoálbmotkonferánssa birra Álttás 2013:s.</p>
<p>Giliskuvllat Sámediggeráđis lea leamaš čoahkkin Porsáŋggu gielddain. Čoahkkima fáddá lei oažžut oktavuođa Sámedikkiin digaštallandihte Porsáŋggu ja Billávuona giliskuvllaid boahtteáiggi. Dát skuvllat leat áitojuvvon heaittihuvvot ja Porsáŋggu gielda háliida sihkkarastit skuvllaid boahttevaš doaimma.</p>
<p>Sámi oahpaheaddjioahpu regiovdna (SAK 7) - teknologiijajoavku</p>
<p>Allaskuvllat ja universitehtat Davvi-Norgga oahpaheaddjioahpu regiovnnas vuoruhit máškidis oahpu. Dan barggu oktavuođas finai teknologiijajoavku Ubmi universitehtas čakčamánus. Doppe lonohalle vásáhusaid dan birra ahte mot Norgga ja Ruoŧa allaskuvllat ja universitehtat barget ja mot sii leat vuhtiiváldán máškidis oahpu iežaset oahppofálaldagaid heiveheamis, ja makkár teknologalaš čovdosiid sii geavahit oahpahusas. Norgga delegašuvdna mieđuštuvvui universitehtabáikkis ja besse oaidnit mot Ubmi Universitehta čađaha logaldallamiid teknologiija vehkiin. Norgga joavku áigu doalahit oktavuođa Ubmi universitehtain ja geahčadit lea go vejolaš ovttasbargat riikkarájiid rastá.</p>
<p>Sámediggeráđđi oassálasttii Sámi oahpaheaddjioahpu regiovnna (SAK 7) stivrenjoavkku čoahkkimis 11.9.2012. Sii leat álggahan barggu hábmet ohcamiid maid vuođul galgá oažžut iešguđetlágan joatkkaoahpahusfálaldagaid nationála strategiija sisa <span type="quote">“Gelbbolašvuohta kvalitehta várás/Kompetanse for kvalitet”</span>. Sámi kulturmáhttu giellaelemeanttain lea okta dain fálaldagain maid regiovdna áigu ohcat dohkkehuvvot. Lullisámegiella 3 lea álggahuvvon, das leat 12 studeantta. Julevsámegiella bachelor álggahuvvo 18.9.2012, ja das leat fas 21 studeantta. Buot plánejuvvon rekruterendoaimma leat jođus plána mielde. Davvi-Trøndelaga allaskuvla lea virgádan olbmo 50% virgái gii galgá bargat rekruterenbarggu lullisámi guovllus. Seamma plánat leat julevsámi guvlui. Oktasaš neahttasiidu/facebooksiidu sámi oahpahusa birra lea jođus plána mielde.</p>
<p>Ovttastahttinforum čuovvolit stuoradiggedieđáhusa davviguovllupolitihka birra</p>
<p>Sámediggeráđđi oassálasttii aitto ásahuvvon ovttastahttinforumis Hámmárfeasttas 11.5.2012, man birra muitaluvvui ovddit dieđáhusas. Dán čoahkkima čuovvoleapmin bovdii stáhtačálli Elisabeth Dale sámediggeráđi, oahpahusa fylkkaráđi Finnmárkku fylkkasuohkanis, Oahppolihtu ja KS čuovvolančoahkkimii davviguovlluid várás. Čoahkkima fáddá lei: <span type="quote">“Mot buoridit joatkkaoahpahusa čađaheami Finnmárkkus?”</span></p>
<p>Čoahkkimis muitaledje Finnmárkku joatkkaskuvllaid stáhtusiid ja hástalusaid birra. Go nu olu oahppi luhpet Finnmárkku joatkkaskuvllain, de lea dat stuora váttisvuohta ja olu ođđa doaimmat fertejit biddjot johtui. Dasa lassin áigu fylkkasuohkan nannet oahpaheddjiid joatkka- ja lassioahpu. Sii háliidit nannet karrieara- ja ráđđeaddibálvalusa fylkkas. Čoahkkin lei ovttaoaivilis ahte Finnmárku ferte nannoseabbo vuoruhuvvot. Skuvlapolitihkain ferte bargojuvvot juohke suohkanis, ealáhusat davvin leat rievdame ja mis ferte leat lagas ovttasbargu ealáhusaiguin. Sámediggeráđđi muitalii Sámedikki oahpahuspolitihka birra ja galgá ollu ovttasbargat Finnmárkku fylkkaráđiin oahpu várás.</p>
<p>Váikkuhit buriid ekonomalaš rámmaeavttuid skuvlaeaiggádiidda, vai sihkkarastá kvalitatiivalaččat buori oahpahusa sámegielas ja sámegillii    Váikkuhit dan ahte Sámi allaskuvla ovddiduvvošii álgoálbmotuniversitehtan</p>
<p>Sámediggeráđđi oassálasttii čoahkkimis geassemánu 20.b. go Butenschønlávdegotti raporta <span type="quote" xml:lang="nob">“Langs lange spor – om samisk forskning og høyere utdanning. Guhkes bálgáid mielde – sámi dutkama ja alit oahpahusa birra”</span> geigejuvvui Máhttoministarii Kristin Halvorsenii. Sámediggeráđđi almmuhii preassadieđáhusa seamma beaivvi mas earret eará čuoččui:  <em type="italic"> <span type="quote">“Lávdegoddi lea čielggadan sámi dutkama ja alit oahpu dárbbuid, ulbmiliid ja ovdáneami mihtilmasvuođaid ja ovddidan máŋga konkrehta doaibmabiju. Dát lea mearkabeaivi sámi álbmogii ja munnje geas lea ovddasvástádus alit oahpus ja dutkamis Sámediggeráđis. Munnje lei illun searvat geigendáhpáhussii, dadjá várrepresideanta Laila Susanne Vars. Lávdegoddi lea fágalaččat ákkastuvvon doaibmabidjoevttohusaiguin addán eiseválddiide áidnalunddot vejolašvuođa čađahit sámepolitihkalaš ulbmiliid mat sáhttet nannet servodatovdáneami davvin.”</span> </em></p>
<p>Sámediggeráđđi lea čuovvolan čielggadusa čilgehusain sámi dutkama ja alit oahpu birra, mas vuođđun adno Butenschønlávdegotti čielggadus. Jurdda lea ahte čilgehus galgá vuolggahit proseassa hábmegoahtit sierra sámediggedieđáhusa sámi dutkama ja alit oahpu birra. Čilgehus ovddiduvvo dievasčoahkkimii čakčamánu 2012.</p>
<p>Sámediggeráđđi háliida ráhkkanit digaštallamii dievasčoahkkimis, ja lea dan geažil bovden Nils Butenschøn rabas čoahkkimii 24.9.012 gos son ovddida raportta mas leat lávdegotti gávdnosat, ávžžuhusat ja doaibmaevttohusat.</p>
<p>Váikkuhit dan ahte Sámi lohkanguovddáš šattašii bistevaš nationála resursaguovddážin     Bargat dan ala ahte ráhkaduvvojit oahpponeavvut sámi mánáidgárdemánáide</p>
<p>Sámediggeráđđi háliida ráhkkanit digaštallamii dievasčoahkkimis, ja lea dan geažil bovden Nils Butenschøn rabas čoahkkimii 24.9.012 gos son ovddida raportta mas leat lávdegotti gávdnosat, ávžžuhusat ja doaibmaevttohusat.</p>
<p>Mánáidgárdedoarjagiid ođđa eavttuid bidjat doibmii    Váikkuhit dan ahte stivrendokumeanttat fuolahit sámi perspektiivva oahpahusas</p>
<p>Sámedikki oahppopolitihkalaš gulahallankonferánsa</p>
<p>Sámediggeráđđi lágidii gulahallankonferánssa boahttevaš oahppopolitihkalaš mihtuid birra Guovdageainnus 12.9.2012.</p>
<p>Ulbmil konferánssain lei bovdet áigoguovdilis aktevrraid buktit cealkámušaid boahttevaš oahppodoaimmaide mat sihkkarastet sámi ohppiide buoremus oahppofálaldaga. Ulbmiljoavku lei oahppit, váhnemat, oahpaheaddjit, rektorat, skuvlaeaiggádat, dutkanetáhta ja skuvlaeiseválddit.</p>
<p>Konferánsa lihkostuvai. Sámediggeráđđi oaččui buori dialoga bovdejuvvon aktevrraiguin. Sámediggeráđđi oaččui olu áigeguovdilis jurdagiid oasseváldiin. Mii áigut čuovvolit cealkámušaid maid oaččuimet konferánssas go hábmet doaibmaplánaid ja vuoruhansurggiid Sámediggedieđáhussii oahpahusa ja oahpu birra.</p>
<p>Oahppoplánat sámegielas reviderejuvvojit</p>
<p>Máhttodepartemeantta gohččuma vuođul lea Oahpahusdirektoráhtta álgán revideret vuođđooahppočuovvu oahppoplánaid dárogielas, servodatfágas, luonddufágas, matematihkas ja eŋgelasgielas ja parallealla ovttaárvosaš oahppoplánaid dárogielas ohppiide geain lea sámegiella vuosttašgiellan, luonddufágas – sámi ja servodatfágas –sámi.</p>
<p>Reviderema ulbmil lea čielggasin dahkat dan vihtta vuođđogálgga:</p>
<p>-    máhttit čálalaččat ovdanbuktit  -    máhttit njálmmálaččat ovdanbuktit -    máhttit lohkat -    máhttit rehkenastit -    máhttit geavahit digitála reaidduid Mihttomeriid olaheapmái 10. luohkás galget maiddái ráhkaduvvot bagadalli dovdomearkkat, mat galget leat veahkkin oahpaheddjiide árvvoštallat ohppiid gelbbolašvuođa.</p>
<p>Sámediggeráđđi lea álggahan sullásaš dárkkisteami sámegiela vuosttašgiela ja sámegiela nubbingiela oahppoplánain. 2011:s evttohuvvui heivehit sámegiela oahppoplánaid. Go čielggai ahte lei dárbu dárkileabbo geahččat čađa ja dárkkistit oahppoplánaid, de sámediggeráđđi mearridii doalvvuhit evttohuvvon heivehemiid dárkkistanbargui ovdal go mearriduvvojit. Dan mearrideimmet vai skuvllat eai dárbbat giksašuvvat oahppoplánaid rievdamiin nuppát gearddi.</p>
<p>Sámegiela vuosttašgiela oahppoplána dárkkisteamis galgá eanemusat deattuhuvvot ahte dán fágas lea earenoamáš ovddasvástádus systemáhtalaš oahpahussii čállimis, lohkamis ja njálmmálaš gálggain.</p>
<p>Sámegiela nubbingiellan gustovaš oahppoplánas leat guokte ovdánangeainnu. Sámegiella nubbingiellan – sámegiella 2 lea dat mas leat garraseamos gáibádusat sámegielmáhttui. Oahppit geat čađahit buot dásiid sámegielas nubbingiellan – sámegiella 2 ja váldet loahpalaš eksámena Jo3 studerenráhkkanahtti oahppoprográmma mielde, galget olahit guovttegielatgelbbolašvuođa. Sii máhttet geavahit giela čálalaččat ja njálmmálaččat, ja sis lea vejolašvuohta joatkit alit dási oahpuin gos oahpahusgiella lea sámegiella. Sámegiella 3 lea álkibut variántta sámegiela nubbingielas. Gelbbolašvuođamihtut galget dárkkistuvvot dainna lágiin ahte šaddá buoret progrešuvdna giellaoahpahusas. Sámegiela oahppoplánaid dárkkisteamis galgá deattuhit ahte sámegiela 3 lea fálaldat masa lea álkibut beassat. Dasto galgá sámegiela nubbingiela oahppoplána dárkkistuvvot dainna lágiin ahte heive buorebut ohppiide geat easka joatkkaskuvllas álget sámegieloahpahusain.</p>
<p>Sámediggi lea nammadan bargojoavkkuid ja referánsaolbmuid dárkkistanbargui. Oahppoplánajoavkkut álge bargguin miessemánus 2012. Oahppoplánajoavkkut galget buktit iežaset rievdadanevttohusaid skábmamánu 2012. Ovdal go oahppoplánat mearriduvvojit, de rievdadanevttohusat sáddejuvvojit gulaskuddamii álggus 2013. Dárkkistuvvon oahppoplánat sámegielas galget váldot atnui skuvlajagi 2013/2014.</p>
<p>Sámi sisdoallu nationála oahppoplánain ja parallealla sámi oahppoplánain</p>
<p>Oahpahusdirektoráhtta álggii čakčat 2011 dárkkistit oahppoplánain matematihkas, dárogielas, dárogielas ohppiide geain lea sámegiella vuosttašgiellan, eŋgelasgielas, servodatfágas ja luonddufágas.</p>
<p>Sámediggeráđđi ja Oahpahusdirektoráhtta ledje ovttaoaivilis ahte seamma oahppoplánajoavku fágas bargá sihke nationála ja parallealla oahppoplánain. Sámediggeráđđi evttohii lahtuid dárogiela, servodatfága ja luonddufága oahppoplánajoavkkuide. Muđui lei nammaduvvon sámi resursajoavku mii galggai buktit evttohusaid sámi sisdollui. Sámediggeráđđi beasai maiddái bidjat olbmo nationála fágaidrasttideaddji referánsajovkui. Dat seamma olbmot geat ledje nationála oahppoplánaid referánsaolbmot, lea válljejuvvon referánsaolmmožin sámegiela oahppoplánaide juste dan geažil vai oažžut nu seammalágán gáibádusaid go vejolaš go guoská vuođđogálggaide iešguđetge fágain.</p>
<p>Oahppoplánajoavkkut leat gárvvisteame iežaset evttohusaid mat galget sáddejuvvot gulaskuddamii ovdal juovllaid. Sámediggeráđđi ovttasbargá Oahpahusdirektoráhtain gulaskuddama oktavuođas danne go Sámediggi dat mearrida sámi sisdoalu oahppoplánain. Mearrádus galgá dahkkot giđđajahkebealis 2013 ja oahppoplánaid galget geavahišgoahtit skuvlajagi 2013/2014.</p>
<p>Sámediggeráđis ja Máhttodepartemeanttas lei 20.6.2012 gulahallančoahkkin ođđa oahpaheaddjioahpu láhkaásahusaid ja nationála njuolggadusaid birra 8-13 ceahki várás. Golbma ođđa láhkaásahusa galget mearriduvvot. Ráđđádallamiid vuođul čađahuvvoje konsultašuvnnat mat loahpahuvvo 30.8.2012 epoastta bokte gos lei ovttaoaivilvuohta láhkaásahusaid birra ovdal go sáddejuvvojit gulaskuddamii. § 1 láhkaásahusaide lea biddjon čuovvovaš sátnádeapmi:</p>
<p>Láhkaásahus rámmaplánii 3-jagi fágaoahpaheaddjioahpu várás praktihkalaš ja estehtalaš fágas</p>
<p xml:lang="vep"><span type="quote">”Fágaoahpaheaddjioahppu galgá kvalifiseret kandidáhtaid gozihit oahpahusa sámi diliid birra, das maiddái diehtu álgoálbmogiid riikkaidgaskasaš stáhtusa birra, makkár vuoigatvuođat sámi mánáin leat Norggas, ja máhttit geavahit osiid sámi kultuvrras iežas fágasuorggi siskkobealde”</span>.</p>
<p>Láhkaásahus rámmaplánii lektoroahpu várás 8.-13. ceahkki Go kandidáhtta lea čađahan oahpu, de galgá máhttit gozihit oahpahusa sámi diliid birra ja dovdat sámi nuoraid vuoigatvuođa oahpahussii oahpahuslága mielde ja gustovaš oahppoplánabuktosa mielde ceahkkái 8-13.</p>
<p>Láhkaásahus rámmaplánii PPU:ii 8.-13. Ceahkki Oahppu galgá kvalifiseret kandidáhtaid gozihit oahpahusa sámi diliid birra ja kandidáhtta galgá dovdat sámi nuoraid vuoigatvuođa oahpahussii oahpahuslága mielde ja gustovaš oahppoplánabuktosiid mielde ceahkkái 8-13.</p>
<p>Sámediggeráđđi lei duhtavaš dáinna. Go gulaskuddanáigemearri dievvá de galget čađahuvvot ođđa konsultašuvnnat ovdal go láhkaásahus mearriduvvo.</p>
<p>Sámi gáiddusoahpahusa bajimus strategiija</p>
<p>Oahpahusdirektoráhta galgá ráhkadišgoahtit sámi gáiddusoahpahusa bajimus strategiija. Bargojoavkkus lea vuosttaš čoahkkin Bådåddjos 17.9.2012. Plána loahpahuvvo ođđajagimánu gaskkamuttus 2013.</p>
<p>Sámediggeráđi mielas lea hui deaŧalaš leat mielde váikkuheamen ođđa sámi gáiddusoahpahusortnega ja searvá dainna lágiin ahte lea mielde referánsajoavkkus. Dasa lassin mii leat šiehtadan Oahpahusdirektoráhtain ahte ođđa gáiddusoahpahusortnega evttohus sáddejuvvo midjiide meannudeapmái ovdalgo dat dohkkehuvvo loahpalaččat.</p>
<p>Referánsajoavku galgá:</p>
<p type="listitem">•         Čuovvut bajimus strategalaš plána ovdáneami</p>
<p type="listitem">•         Ovddidit ja ságaškuššat plána oainnuid, dás maiddái evttohit plána viidáset ovddideami</p>
<p type="listitem">•         Veahkehit bargojoavkku ráđiiguin.</p>
<p type="listitem">•         Dárbbu mielde oassálastit 1-2 čoahkkimii dan áiggi go plánain bargojuvvo</p>
<p xml:lang="smj">Fága- ja diibmojuohku</p>
<p>Rievdadusevttohus fága- ja diibmojuogus daid ohppiid várás geain lea sámegiella, lea leamaš gulaskuddamis 2012 giđa. Oahpahusdirektoráhta lea čoahkkáigeassán gulaskuddama ja sádden evttohusaidis Máhttodepartementii. Máhttodepartemeantta ja Sámedikki gaskasaš konsultašuvdnaproseassa álggahuvvo ovdal juovllaid. Fága- ja diibmojuogu ferte geahččat oahppoplánaid ođasmahttima oktavuođas. Ođđa fága- ja diibmojuohku galgá gustot skuvlajagi  2013/2014 rájes.</p>
<p>Váikkuhangaskaomiid aktiivvalaš geavaheami bokte nannet máhtolašvuođa ja gelbbolašvuođa sámi servodagas</p>
<p>Lohkan- ja čállinveahkki boarrásiid várás</p>
<p>Sámediggeráđđi lea doallan čoahkkima Guovdageainnu suohkaniin geassemánus dán jagi gullan dihtii man guhkás čállin- ja lohkanveahkkeprošeakta boarrásiid várás lea joavdan. Sii muitaledje earret eará ahte prošeakta galgá viiddiduvvon ja ahte sii áigot ohcat ruđaid Sámedikki dasa.</p>
<p>Láhčit dili árbedieđu fievrrideapmái buolvvaid gaskkas   Bures ja beaktilit ovdánahttit sámi oahpponeavvuid ja pedagogalaš ávdnasiid</p>
<p>Oahpponeavvoráhkadeapmi</p>
<p>2012:s lea Sámediggeráđđái boahtán 109 oahpponeavvoohcama, mat ohce prošeaktaruđaid oktiibuot 51 289 307 ru ovddas. Sámedikkis lea 2012 bušeahtas  14 725 000 ru dán bargu. Dán jagi ohcamiin ožžo 40 prošeavtta doarjjalohpádusa, ja 69 ohcama leat biehttaluvvon. Sámediggeráđđi lea ferten vuoruhit garrasit Sámedikki iežas vuoruhemiid gaskkas ja oaidná dan hui hástaleaddjin.</p>
<p>Sámi lohkanguovddáš Sámi allaskuvllas lea Sámedikki ovddas ovddidan ja álggahan lasse- ja joatkkaoahpahusa Oahpahusprinsihpain – Sámi. Sámedikkis lea leamaš gulahallan Sámi lohkanguovddážiin ja ožžon dan dieđu ahte 4 skuvlla leat mielde lasse- ja joatkkaoahpahusprošeavttas. Dat leat buot vuođđoskuvllat Guovdageainnu suohkanis ja Billávuona mearrasámi šaddanguovddážis Porsáŋggu gielddas. Ja lea vel ovtta skuvllas miella searvat, ja dainna skuvllain galgá dollojuvvot čoahkkin. Prošeakta loahpahuvvo 2012- 2013 jahkemolsumis.</p>
<p>Elgå-prošeakta</p>
<p>Sámediggeráđđái lea leamaš hui deaŧalaš sihkkarastit ahte dat oahppaneavvut ja dat gelbbolašvuohta mii lea gártaduvvon ovddeš Elgå skuvlla giellamovttiidahttindoaibmabijuid bokte Engerdal suohkanis, galgá fuolahuvvot ja ovddiduvvot. Relevánta lullisámi oahpponeavvuid ovddideapmi ja terminologiija- ja eará giellaprošeavttaid čađaheapmi vai lullisámi oahppit ožžot nannejuvvon ja kvalitatiiva sámi skuvlafálaldaga, lea deaŧalaš.</p>
<p>Juksan dihtii dán mihttomeari áigot Engerdal suohkan, Sámi allaskuvla ja Sámediggeráđđi dahkat šiehtadusa mii geatnegahttá áššebeliid fuolahit dáid beroštusaid. Áigumuššiehtadusa evttohus lea sáddejuvvon Engerdal suohkanii ja Sámi allaskuvlii 22.08.12. Sámediggeráđđi áigu čuovvolit dán barggu.</p>
<p>Váikkuhit ahte mánáidgárddi, vuođđooahpahusa, alit oahpu ja dutkama nationála politihkas fuolahuvvo sámi perspektiiva</p>
<p>Sámediggedieđáhusa ráhkadeami oktavuođas sámi mánáidgárdefálaldaga birra lea sáddejuvvon jearahallanskovvi mánáidgárdeeaiggádiidda ja mánáidgárdebargiide, ja váhnemat leat jearahallojuvvon. Sámediggeráđđi lea bargan dáinna dieđáhusain stuorra oasi dán áigodagas. Dieđáhus lea dál gulaskuddamis siskkáldasat resursajoavkkus ja dat lea sáddejuvvon mánáidgárddiid váhnenlávdegoddái háhkan dihtii evttohusaid ja mearkkašumiid.</p>
<p>Sámediggeráđđi oassálasttii 14.6.2012 konferánsii gos biddjojuvvojedje ovdan golbma deaŧalaš árvvoštallanraportta Máhttoloktema váikkuhusaid birra. Árvvoštallanraporttat galget lea vuođđun boahtte stuorradiggedieđáhussii Máhttoloktema birra 2013 giđa. Loahpparaporttat davviriikkalaš instituhtas mii dutká innovašuvnna, dutkama ja oahpahusa (NIFU), ja Oahpaeaddjioahpu ja skuvlaovddideami instituhtta (ILS) Oslo universitehtas <span type="quote" xml:lang="nob">«Kunnskapsløftet som styringsreform – et løft eller et løfte»</span>, Norgga instituhtta dutkamii bajásšaddama, čálggu ja boarásmuvvama birra (NOVA) <span type="quote" xml:lang="nob">«For store forventninger. Kunnskapsløftet og ulikhetene i grunnskolekarakterer»</span> ja Nordlandsforskning <span type="quote" xml:lang="nob">«Sammenhengen mellom undervisning og læring. En studie av læreres praksis og deres tenkning under Kunnskapsløftet»</span> leat golbma deaŧalaš árvvoštallanraportta oktiibuot logi árvvoštallanraporttas Máhttoloktema birra.</p>
<p>Dát árvvoštallanraporttat Máhttoloktema birra čájehit ahte ođastus ii ollašuhte áigumušaid. Skuvla duddjo ain sosiála erohusaid, bohtosat  eai leat šaddan dađe buoret ja stáhta stivre eanet doaimmaiguin ja doaibmabijuiguin go dan ahte čujuhit man guvlui ovdáneapmi berre mannat. Buot raporttaid bohtosat čoahkkáigessojuvvojit ja biddjojuvvojit ovdan loahppakonferánssas Máhttoloktema birra  31.10.2012.</p>
<p>Sámediggeráđđi oassálasttii 14. ja 15.6.2012 čoahkkimii stáhta mánáidgárde- ja oahppohálddahusas. Das muitaluvvui oanehaččat válgafágaid ja lášmmohallama ođđa oahppoplánaid birra. Das muitaluvvui Hálddašan ja IKT direktoráhta ođđa raportta birra (DIFI) <span type="quote" xml:lang="nno">”Styring av Fylkesmannen”</span>, mii gieđahallá fylkkamánniid rolla prinsihpalaš beliid. Das muitaluvvui oktasaš nationála bearráigeahču birra vuođđooahpahusas. Gaskaboddasaš regionála Gnist-virggit galget ásahuvvot nannen dihtii ovttasbarggu das čađahit vuoruhuvvon áŋgiruššansurgiid nuoraidceahkki várás.</p>
<p>Ráđđehus lea ráhkadeamen stuorradiggedieđáhusa Máhttoloktema birra. Dieđáhus galgá čilget viidát máhttoloktema dili ja árvvoštallat vuođđoskuvlla ja joatkkaskuvlla viidáset ovddideami ráđđehusa guovtti áigodagas, ja dan vuođul geassit oahpahuspolitihkalaš perspektiivvas boahtte jagiide. Dán barggu áigu Sámediggeráđđi čuovvolit departemeantta ektui dás ovddasguvlui.</p>
<p>Váikkuhit dan ahte sámi álbmoga formála gelbbolašvuohta nanusmuvvá   Váikkuhit sámi sisdoalu mánáidgárddiide gos leat sámi mánát   Dieđut ja bagadusat sámi oahpahusa birra mánáidgárddiin ja vuođđooahpahusas</p>
<p>Sámediggeráđđi lea almmuhan ovtta gihppaga mánáidgárdeáigečállagis <span type="quote">”Stullán”</span> geassemánus. Áigečála lea juhkkojuvvon mánáidgárddiide main leat sámi mánát.</p>
<p>Sámediggeráđđi lea ásahan joavkku mii lea plánegoahtán sámi mánáidgárde- ja skuvlakonferánssa. Sámediggeráđđi lea konferánssa lágideaddji. Konferánsa dollojuvvo 13.-14.11.2012 Romssas. Konferánssa namahus lea árbedieđus cybermáilbmái.</p>
<p>Váikkuhit dan ahte ásahuvvošii bistevaš sámi dulkaoahppofálaldat   Váikkuhit ahte Nordlándda universitehta ja Davvi-Trøndelaga allaskuvla (HINT) sáhttet oktiiheivehit ja fállat kurssaid ja oahppofálaldagaid julevsámi ja lullisámi gielas ja kultuvrras   Doarjut sámi váhnenlávdegotti vuolggaheami   Sámediggi galgá gozihit ahte skuvllat ja skuvlaeaiggádat fuolahit iežaset ovddasvástádusa eastadit givssideami sámi mánáid skuvlaárgabeaivvis   Váikkuhit meahcceskuvllaid ásahemiid</p>
<p>Meahcceskuvllat</p>
<p>Sámediggeráđđi lea álggahan ođđa ortnega 2012 bušeahtas – meahcceskuvllaid vuođđudeapmi. Sámediggeráđđi lea ožžon golbma iešguđetlágan prošeaktaohcama iešguđet skuvllain ja guokte skuvlla ožžo doarjaga ja leat álggahuvvon. Skuvllat leat Deanu sámeskuvla Deanu gielddas ja Billávuona mearrasámi šaddanguovddáš Porsáŋggu gielddas.</p>
<p>Dearvvašvuohta ja sosiála</p>
<p>Sámedikki dearvvašvuođa- ja sosiálapolitihkka vuođđuduvvo dásseárvosaš dearvvašvuođa ja sosiálabálvalusaide sámi álbmoga várás seamma dásis go muđui álbmogis leat. Vuođđun dásseárvosaš mihttomeari sihkkarastimii lea máhtolašvuohta máŋggakultuvrralaš áddejumi birra ja sámi gielas ja kultuvrras buot dásiin ja gelbbolašvuohta dain.</p>
<p>Váldomihttomearri   Dásseárvosaš dearvvašvuođa- ja sosiálabálvalusat sámi álbmogii mat váldet vuolggasaji sámi gielas ja kultuvrras.</p>
<p>Oassemihttomearit   Nannejuvvon dearvvašvuođa- ja sosiálabálvalus mii lea heivehuvvon sámi álbmoga vuoigatvuođaide ja dárbbuide   Dearvvašvuođa- sosiálabargiin buot dásiin lea sámi giella- ja kulturgelbbolašvuohta</p>
<p>Strategiijat   Gulahallamiin ja ovttasbargguin eiseválddiiguin ja gullevaš oassálastiiguin sihkkarastit Sámediggái váikkuhanfámu sámi álbmoga dearvvašvuođa- ja sosiálafálaldaga hábmemis ja čađaheamis</p>
<p>Stuorradiggedieđáhus ollislaš gárrenávnnaspolitihka čuovvoleamis</p>
<p>Ráđđehus lea ovddidan stuorradiggedieđáhusa nr 30 <span type="quote" xml:lang="nob">”Se meg! En helhetlig rusmiddelpolitikk”</span> dál čakčat. Sámediggeráđđi lea dievasčoahkkinmearrádusa vuođul áššis 012/12 addán rávvagiid ovdagihtii dán bargui. Rávvagiin deattuheimmet eastadeami, dikšuma ja maŋŋá dikšuma golbma deaŧaleamos fáddán ollislaš gárrenávnnaspolitihkka hábmemis. Dasto deattuheimmet ahte ođđa máhtu huksen dutkama bokte lea deaŧalaš boahtteáiggi gárrendikšumis, ja ahte sámi giella- ja kulturgelbbolašvuođa huksen gárrendikšumis berre váldit vuolggasaji dan gelbbolašvuođas mii juo lea dán suorggis. Min rávvagat leat váldojuvvon mielde dieđáhussii, ja Sámedikki beales jotkojuvvo čuovvolanbargguin.</p>
<p>Bufetahta regionála gelbbolašvuođaguovddáža (RESAK) rahpan</p>
<p>Sámediggeráđđi lei mielde Bufetáhta guovlulaš gelbbolašvuođaguovddáža (RESAK) rahpamis. Bufetáhtas guovlu davvin, lea ovddasvástádus mánáid- ja bearašsuodjalanbálvalusaid ovddideamis. RESAK ásahuvvui 2011:s, ja dat lea oassi Sis-Finnmárkku bearašsuodjalankantuvrras mii lea Kárášjogas. Doaisttážii lea gelbbolašvuođaguovddáš ráddjejuvvon guoskat dušše Davvi Norgii. Sámediggeráđđi dajai sáhkavuorustis rahpama oktavuođas ahte lea deaŧalaš bargat dan ala ahte guovddáš šaddá nationála guovddážin, ja ahte máhttu sámi gielas ja kultuvrras ja sámi servodatdiliin heivehuvvo olles mánáidsuodjalanbálvalusas.</p>
<p>Láhkaásahus álbmotdearvvašvuođa geahčastaga birra</p>
<p>Sámediggeráđđi lea konsulteren Dearvvašvuođa- ja fuolahusdepartemeanttain álbmotdearvvašvuođa 11.5.2012 láhkaásahusa birra. Sámediggeráđđái lei deaŧalaš ahte buot gielddain Norggas galgá leat geatnegasvuohta árvvoštallat ahte gávdnojit go sierralágan hástalusat álbmotdearvvašvuođa dáfus sámi álbmoga gaskkas sin gielddas. Sámediggeráđđi oaivvilda ahte árvvoštallangeatnegasvuohta ii galgga ráddjejuvvot guoskat dušše daid gielddaide mat gullet sámegiela hálddašanguvlui, nugo departemeanta evttohii. Sámediggeráđđi oaččui doarjaga iežas oidnui, ja čuovvovaš váldojuvvui mielde láhkaásahussii álbmotdearvvašvuođa geahčastaga hárrái, § 3:”I kommuner der det er grunn til å anta at det foreligger spesielle folkehelseutfordringer for den samiske befolkning, skal disse vurderes. ” (Gielddain, gos lea sivva jáhkkit ahte gávdnojit erenoamáš hástalusat álbmotdearvvašvuođa dáfus sámi álbmoga gaskkas, galget dat árvvoštallojuvvot).</p>
<p>Láhkaásahusas dárkilasto ahte gielddat gos sámit ásset, gos lea sivva jáhkkit ahte gávdnojit sierralágan hástalusat álbmotdearvvašvuođa dáfus dán álbmoga gaskkas, galget árvvoštallat dan lagabuidda. Dákkár gielddain sáhttá leat dárbu viežžat vásihusaid ja máhttu dan sámi álbmogis barggus geahčastagaiguin. Dán lágan máhttu sáhttá addit vuođu árvvoštallat leago dárbu jáhkkit ahte gávdnojit go sierra hástalusat álbmotdearvvašvuođa dáfus ja vejolaččat árvvoštallat dáid hástalusaid lagabuidda. Dasto sáhttá leat dárbu viežžat vásihusaid ja máhttu eará gálduin nugo namuhuvvon álbmotdearvvašvuođalága § 5 vuosttaš lađđasis, dutkanásahusat main lea máhttu sámi álbmoga álbmotdearvvašvuođas jna. Sáhttá maiddái leat dárbu viežžat máhttu fylkkagielddain dahje dutkanásahusain main lea máhttu sámi álbmoga álbmotdearvvašvuođa birra.</p>
<p>Dearvvašvuohta Davvin dulkonprošeakta</p>
<p>Sámediggeráđi konsultašuvnnaid bokte barggahandokumeanttaid ektui regionála dearvvašvuođa doaimmahagaide 2010:s oaččui Dearvvašvuohta Davvin bargun čađahit dulkonprošeavtta man bokte buoridit dulkonbálvalusa sámi álbmoga várás. Sámediggeráđđi searvvai prošeavtta mandáhta hábmemii, ja searvvai maiddái stivrenjovkui. Dearvvašvuohta Finnmárku sáddii prošeaktaohcama, ja oaččui ovddasvástádussan čađahit prošeavtta. Prošeakta álggahuvvui 2011:s, ja loahpahuvvo plána mielde jagi 2012 loahpas. Prošeavtta jođiha <span type="quote" xml:lang="nob">“Nasjonalt senter for samhandling og telemedisin Tromsø”</span> nammasaš ásahus. Prošeavtta váldoulbmilin lea ásahit buori birrajándor dulkonbálvalusa pasieanttaide geain sámegiella lea eatnigiellan Dearvvašvuohta Davvin RHF- guovllus.</p>
<p>Prošeavtta stáhtus:</p>
<p>Prošeavttas lea kártejuvvon ahte sáhttet go sámi dearvvašvuođabargit spesialistadearvvašvuođa bálvalusas geain lea beroštupmi váldit iežaset bargun dulkoma, dahkat dulkonturnusa, ja váldit viidáset oahpu dulkomis. Sáhttá jurddašit ahte vejolaš viidáset oahppu dulkomis attášii bálkálasáhusa.   Prošeakta e-oahpahusprográmma ráhkadeapmi dulkoma váste lea álggahuvvo, ja das lea oktavuohta dan dearvvašvuođa neahttasiidui mii juo gávdno ja maid Nasjonalt senter for telemedisin” nammasaš ásahus doaimmaha.  Prošeakta háliidivčče geahččaladdat teknihkalaš/elektronalaš čovdosiid vai sáhtášii ásahit birrajándor dulkonbálvalusa Dearvvašvuohta Finnmárku oktavuođas. Danne lea prošeavtta oktavuođas álggahuvvon ovddasmanniprošeakta, ja golbma sámegiel dulkka leat virgáduvvon prošeaktaáigodahkii. Dulkon čađahuvvo pasieantta/dikšu gaskka dihtora bokte sihkkarastojuvvon fierpmádaga bokte.  Prošeavtta oktavuođas lea álggahuvvon dihtomielalašvuođa proseassa dearvvašvuođa bargiid gaskkas mas lea sáhka dulkka geavaheamis kvalitehta ja pasieanta sihkarvuođa oassin, ja pasieantavuoigatvuođaid ollašuhttima oassin. Prošeavtta olis lea čađahuvvon seminára Dearvvašvuohta Davvin bargiide man fáddán lei <span type="quote">“Sámegielat dulkka geavaheapmi”</span>. Čakčat 2012 lágiduvvo ođđa konferánsa ovttasráđiid Sámi allaskuvllain.</p>
<p>Sámediggái lea deaŧalaš ahte bargguin mii lea álggahuvvon dán dulkonprošeavtta bokte jotkojuvvo maŋŋá prošeaktaáigodaga dainna ulbmilin ahte oažžut birrajándor  dulkonbálvalusa.</p>
<p xml:lang="nob">Gulaskuddancealkámuš NOU 2012:5 bedre beskyttelse av barns utvikling</p>
<p>Sámediggeráđđi lea sádden gulaskuddanvástádusa NAČ:ii 2012:5 mánáid ovdáneami buorebut suodjaleami birra. Gulaskuddamis lea sáhka Raundalen-lávdegotti árvalusa birra ahte geavahit biologalaš prinsihpa mánáidsuodjalusas. Biologalaš prinsihpa sáhttá čilget nu ahte mánáidsuodjalusa seaguheapmi vuosttažettiin galgá dáhpáhuvvat ruovttus sirrekeahttá máná vánhemiin, dainna lágiin ahte biddjojuvvojit čavga eavttut máná fysálaččat sirdimii eret vánhemiid luhtte, ahte vánhemiin ja mánás sirrema oktavuođas leat vuoigatvuohta leat ovttas, ja ahte máná ruovttoluotta buktima oktavuođas ferte vuolggasadjin leat dat ahte vánhemat fas sáhttet dohkálaččat fuolahit máná.</p>
<p>Sámediggeráđđi lea dovddahan ahte lea mielas geahčadit biologalaš prinsihpa geavaheami, muhto lea gulaskuddanvástádusastis čujuhan ahte Mánáidkonvenšuvnna artihkal 30 gusto álgoálbmot mánáide. Dát mearkkaša dan ahte sámi mánáin lea iešheanalis vuoigatvuohta iežas kultuvrra ja giela ektui. Vejolaš rievdadus mánáidsuodjalanlágas dan ektui ahte rievdadit biologalaš prinsihpa geavaheami ii sáhte čuohcat sámi mánáid kultuvrralaš ja gielalaš vuoigatvuođaid ollašuhttimii.</p>
<p>Sámediggeráđđi šálloša go áššedovdilávdegoddi ii leat guorahallan sámi mánáid gielalaš ja kultuvrralaš vuoigatvuođaid čielggadusastis. Sámiin lea álgoálbmot stáhtus Norggas, ja Norgga beale sámi mánáide guoská maiddái Norgga mánáidsuodjalanláhka. Dalle livčče sáhttán vuordit ahte lávdegoddi livččii geahčadan hástalusaid mat mánáidsuodjalusas leat go deaivvada dáiguin mánáiguin. Erenoamážit go jurddašit mánáidsuodjaluspanela, maid departemeanta nammada, mii lea vuđolaččat deattuhan sámi mánáid vuoigatvuođaid raporttastis.</p>
<p>Gulaskuddanvástádusas dajai sámediggeráđđi ahte mii áigut árvvoštallat geavahit min konsultašuvdnarievtti jos mánáidsuodjalanláhka vejolaččat rievdaduvvoš maŋŋá.</p>
<p>Váikkuhangaskaomiid aktiivvalaš geavaheami bokte veahkkin ovddidit ja heivehit dakkár dearvvašvuođa- ja sosiálabálvalusa mii lea vuođđuduvvon sámi giella- ja kulturáddejupmái buot dásiin</p>
<p>6 Areálat ja biras</p>
<p>Sámedikki biras- ja areálapolitihka váldomihttomearrin lea sihkkarastit guhkes áiggi, ceavzilis perspektiivva buot resursa- ja areálahálddašeamis. Ceavzilis ovdáneami oktavuođas lea sáhka sihke geavahusas ja suodjalusas. Guovlluid ja resurssaid geavaheapmi galgá vuođđuduvvot geavahussii ja sámi vuoigatvuođaide.</p>
<p>Váldomihttomearri   Areálaid ja resurssaid ceavzilis ávkkástallan, suodjaleapmi ja hálddašeapmi sámi guovlluin.</p>
<p>Oassemihttomearit   Suodjaleamis galgá leat ávki sámi ealáhusaide ja sámi kulturárbái   Resursa- ja energiijaváldin galgá nannet sámi kultuvrra ja servodateallima   Sámiid vuoigatvuođat gozihuvvojit areálaid suodjaleamis ja geavaheamis sámi guovlluin   Bargat dan ala ahte sámi ealáhusat ja sámi kultuvra eai leat nu rašit dálkkádatrievdamiidda   Bargat boraspiriid hálddašeami ceavzilvuođain, mii sihkkarastá ceavzilis boazodoalu ja ceavzilis eanadoalu</p>
<p>Sámedikki energiijastrategiijat</p>
<p>Sámediggi lea dovddahan iežas energiijapolitihka areála- ja birasdieđáhusa bokte ja maŋŋá ságaškuššannotáhtas energiijapolitihka birra. Sámediggeráđđi lea danne mearridan ahte ii biddjojuvvo ovdan sierra energiijadieđáhus, muhto ahte bargu ovddiduvvo Sámedikki energiijastrategiijain, mii lea ovddeš barggu joatkkan. Geassemánus dollojuvvo álggahančoahkkin strategiijaid birra, ja lea válljejuvvon hálddahuslaš ad hoc-joavku mii galgá evttohit energiijastrategiija. Bargu lea álggahuvvon ja áigumuššan lea ahte strategiijadokumeanta ovddiduvvo dievasčoahkkimii skábmamánu čoahkkimis.</p>
<p>Strategiijat    Sihkkarastit sámi areála- ja birasgáhttema gulahallama ja ovttasbarggu bokte guovddáš, guovlulaš ja báikkálaš eiseválddiiguin, ja guoskevaš oasálaččaiguin</p>
<p>Sámedikki ja Statskog SF gaskasaš ovttasbargošiehtadusa čuovvoleapmi</p>
<p>Statskog SF ja Sámediggi dolle gulahallančoahkkima njukčamánu 1.b. 2012 ovttasbargošiehtadusa vuođul. Čoahkkimis muitalii Statskog E.on Vind bieggafápmoprošeavttaid plánema birra stáhtaeatnamiidda Davvi-Trøndelagas. Das sohppojuvvui ahte guoskevaš orohagat galge beassat searvat árjjalaččat, mii fas addá Statskogii ja Sámediggái vejolašvuođa soabadit.</p>
<p>Sámediggeráđđi lea áigodagas miessemánnu-čakčamánnu 2012 digaštallan dan birra mo Statskog, E.on Vind ja orohagaid gaskasaš ovttasbargošiehtadus berrešii leat, vai Sámediggeráđđi dan sáhttá rávvet orohagaid dohkkehit. Obbaáiggi lea nannosit deattuhuvvon ahte dán oaivillonohallama ii leat Sámediggi dahkan orohagaid bealis. Dákkár ovttasbargošiehtadusat ásahuvvojit dan várás ahte oččodit goabbatbeallásaš gudnevuollegaš proseassaid mas daddjojuvvo mo gulahallan galgá čađahuvvot ja mo juksat ovttamielalašvuođa čielggadusaid ja čielggadusinstánssaid birra, ja mo barggut ja fágalaš ráđđeaddin galgá máksojuvvot. Dát eai leat šiehtadusat mas mieđihuvvo dahje vuosttalduvvo bieggafápmorusttegiidda, muhto dat muddejit dan mo šiehtadallan daid ektui galgá dáhpáhuvvat.</p>
<p>Sámediggeráđđi dieđihii orohagaide Skjækerfjell/Skæhkere ja Østre Namdal dan barggu birra mii lea čađahuvvomin miessemánus 2012. Sámediggeráđđi lea háhkan vásáhusaid ja ráđiid dakkár proseassaide Ruoŧa Sámiid Riikkasearvvis. 12.9. 2012 attii Sámediggeráđđi sihke njálmmálaččat ja čálalaččat rávvagiid orohagaide ovttasbargošiehtadusa hárrái.</p>
<p>Seammás ásahuvvui gulahallan vuođđudusain Stiftelsen Protect, mii dál lea registrerejuvvon. Protect sáhttá, jus orohagat dan háliidit, veahkehit kapasitehtain, gelbbolašvuođain ja fágalaš ráđiiguin. Sámediggeráđi mielas leat orohagat bures váldán vuostái dán álgaga. De čájehuvvui ahte čakčamánu álgogeahčen dieđihii E.on Vind ahte bieggafápmorusttegat galge čielggaduvvot ovdalgo Sámedikki bealis lei vuođđu rávvet ovttasbargošiehtadusa. Sámediggeráđđi lea, Statskog:ii ja E.on Vind:ii, dovddahan duhtameahttunvuođa dákkár vugiin, go dát ii duddjo dárbbašlaš luohttámuša beliid gaskkas. Dattetge doaivu sámediggeráđđi ahte Statskog SF, E.on Vind ja orohagat fargga čoahkkanit vai sáhttet duddjot dárbbašlaš luohttámuša. Danne lea Sámediggeráđđi ávžžuhan beliid dan dahkat.31.5.2012 lei Sámediggeráđis čoahkkin stáhtačálliin Eli Blakstad Oljo- ja energiijadepartemeanttas. Čoahkkimis meannuduvvojedje energiijaáššit. Okta dain áššiin mat digaštallojuvvojedje, lei 420 kV linnjá Ofuohta – Hámmárfeasta, ja viidáset ovttasbargu proseassas sohppojuvvui, earret eará konsultašuvnnaiguin áššis. Galgá dollojuvvot álggahančoahkkin dáid proseassaid birra 18. dahje 19.10.2012. Čoahkkimis ii galgga leat konsultašuvdnastáhtus, dat galget čađahuvvot maŋŋá.</p>
<p>NČE ja Sámedikki gaskasaš konsultašuvnnat bieggafápmoáššiin</p>
<p>29.8.2012 álggahii Sámediggeráđđi konsultašuvnnaid NČE:in Fálesnuori bieggafápmorusttega, Fálesráššá bieggafápmorusttega, Hámmárfeastta bieggafápmorusttega, Sørfjord bieggafápmorusttega, Skogvatnet bieggafápmorusttega, Kalvvatnan bieggafápmorusttega ja Mosjøen bieggafápmorusttega birra. Konsultašuvnnat namuhuvvon prošeavttaid birra eai leat loahpahuvvon.</p>
<p>Čoahkkin konsultašuvdnaprosedyraid birra gaskal NČE ja Sámedikki</p>
<p>Maŋŋágo konsultašuvdnaproseassat gaskal Sámedikki ja stáhta eiseválddiid doaibmagohte 2005:s, lea čájehuvvon ahte hástalussan lea oažžut čađahuvvot duohta konsultašuvnnaid energiijakonsešuvnnaid birra NČE:in. 2009:s vuolláičálle NČE ja Sámediggi sierra šiehtadusa konsultašuvnnaid birra energiijaáššiin. Lea čájehuvvon ahte dát šiehtadus ii leat doaibman áigumuša mielde.</p>
<p>Danne lea NČE ja Sámediggeráđđi čálašan máŋga notáhta ja doallan máŋga čoahkkima oččodan dihtii oktasaš áddejumi das mii dárbbašuvvo vai sáhttá juksat ovttamielalašvuođa konsultašuvdnaáššiin. Maŋimus čoahkkin dan oktavuođas dollojuvvui 16.8.2012. Eat dán háve ge juksan oktasaš áddejumi das mo konsultašuvnnat galget čađahuvvot. Váldoerohus oaiviliin lea ahte Sámediggeráđđi oaivvilda ahte dat lea ieš dat mearrádus man birra konsulterejuvvot ja ahte NČE dalle ferte juogadit iežas gaskaboddasaš árvvoštallamiid ja mearrádusevttohusaid Sámedikkiin. NČE oaivvilda ahte konsultašuvnnat galget ráddjejuvvot dasa ahte Sámediggi dat galgá dovddahit iežas oainnuid ja árvvoštallamiid. NČE ja Sámediggeráđđi leat ovttaoaivilis das ahte čuolbmačilgehusat galget ovddiduvvot digaštallamii čoahkkimis Ođasmahttin-, hálddahus- ja girkodepartemeanttain ja Oljo- ja energiijadepartemeanttain.</p>
<p>Luondduresurssaid iskkadeapmi ja váldin galgá dávistit Sámedikki mearriduvvon politihkkii   Ovddidit positiivvalaš dálkkádatdoaibmabijuid ja heivehanstrategiijaid vai sámi servodat ii livčče nu rašši dálkkádatrievdamiidda   Čuovvolit Sámedikki geatnegasvuođaid almmolaš plánemis ja váikkuhaniskančielggademiin plána- ja huksenlága mielde   Eavttuid biddji nationála ja davviriikkalaš boraspirepolitihkkii ja –hálddašeapmái, das mielde maiddái boraspirenáli dohkálaš reguleren   Suodjalanproseassaid čuovvoleapmi sámi guovlluin</p>
<p>Sámediggeráđđi oassálasttii čoahkkimii birasgáhttenministariin Bård Vegard Solhjell:ii ja Talma čearu ovddasteddjiiguin 27.8.2012. Talma čearru ja Sámediggeráđđi čilgejedje proseassaid dán rádjai ja iežaset oainnuid dasa. Ministtar dovddahii ahte son áigu ovddidit čovdosa man vuođul sáhttá ovttasbargat boahtteáiggis. Departemeanta galgá vástidit hui johtilit.</p>
<p>Sámediggeráđđi oassálasttii čoahkkimii birasgáhttenministariin Bård Vegard Solhjell:in 27.8.2012 suodjalanplánabarggu stáhtusa birra. Čoahkkimis digaštallojuvvojedje čuovvovaš áššit: suodjalanplánabargu viidáseappot Finnmárkkus, stivraáirasiid nammadeapmi loahppa suodjalanplánastivrraide ja Unjárgga álbmotmeahcceguovddáža vejolaš ásaheapmi.</p>
<p>Árktalaš ráđi prošeaktafoanda Prosject Support Instrument (PSI)</p>
<p>2005.s ásahii Árktalaš Ráđđi prošeavtta Project Support Instrument (PSI), ruđalaš álgga man áigumuš lea čalmmustahttit doaibmabijuid mat hehttejit nuoskkideami Árktisis. PSI lea mekanisma daid konkrehta vuoruhuvvon prošeavttaid ruhtadeapmái, maid Árktalaš Ráđđi dohkkeha.</p>
<p>Árktalaš Ráđi lahtut sáhttet addit doarjagiid PSI:ii. Sámediggi addá doarjaga PSI:ii ja oassálastá PSIlávdegoddái Árktalaš álgoálbmogiid bealis. Dán jagi geassemánus dollojuvvui čoahkkin Helssegis, man ulbmil lei ráhkkanahttit vuosttaš dábálaš PSI-lávdegoddečoahkkima. Sámediggeráđđi oassálasttii čoahkkimii. Čájehuvvui ahte lei veaháš eahpesihkarvuohta ruhtadeami hárrái, váilevaš sisamáksimat doarjjariikkain ja eahpečielgasat šiehtadusdokumeantta ektui. Čoahkkima loahppamearrádus lei ahte galgá dollojuvvot ođđa ráhkkanančoahkkin (golggotmánu 17. ja 18. b. 2012), ovdalgo dollojuvvo dábálaš čoahkkin PSI-lávdegottis.</p>
<p>Váidda mearrádussii rievdaduvvon lobi dáfus Sydvaranger Gruve AS:ii</p>
<p>Sámediggeráđđi lea 13.6.2012 váidán eaŋkilmearrádusa mas Dálkkádat- ja nuoskkidandirektoráhta (Klif) addá rievdaduvvon lobi Sydvaranger Gruve AS:ii doaibmat nuoskkidanlága vuođul. Mearrádus addá Sydvaranger Gruve AS:ii lobi ain luoitit polyDADMAC ja lasihit flokkulerenkemikálaid hivvodaga, mat luitojuvvojit Báhčeveajvutnii lagabui mearriduvvon eavttuid vuođul.</p>
<p>Sámediggeráđđi oaivvilda ahte mearrádus lasihit flokkulerenkemikálaid doaibmaávdnasiid hivvodaga oktiibuot 35 tonnas jahkái 60 tonnii jahkái berre mielddisbuktit dan gáibádusa ahte doaibma galgá čađahit váikkuhananalysa kárten dihtii nuoskkideapmi váikkuhusaid. Váikkuhusčielggadus plána- ja huksenlága ja nuoskkidanlága § 13 vuođul addá Sámediggái ja earáide buoret mearridanvuođu áššis. Váidaga váldoággan lea ahte Sámediggeráđđi oaivvilda ahte mearrádus sáhttá váikkuhit sámi beroštusaide njuolgga, ja ahte Klif danne berre konsulteret Sámedikkiin mearrádusa birra, geahča stáhta eiseválddiid ja Sámedikki gaskasaš konsultašuvdnašiehtadusa.</p>
<p>Bargat dan ala ahte mohtorjohtalus meahcis lea ceavzilis vuogi mielde mii váldá vuhtii sámi geavahusa luonddu- ja kulturbirrasa ektui ja sámi meahcástanávkkástallama ja suohkaniid iešmearridanrievtti mohtorjohtalusa ektui   Bargat dan ala vai árbedieđut ožžot stuorát saji areálahálddašeamis   Váikkuhit areálavuođu nannema sámi ealáhusaide ja sámi resursaávkkástallamii   Bargat dan ala ahte sámi báikkálaš searvan ja mieldeváikkuheapmi buot areála- ja resursahálddašemiin sihkkarastojuvvo   Bargat dan ala ahte hálddahuslaš doaibmabijut heivehuvvojit nu ahte boazodolliide sihkkarastojuvvo dat mobilitehta maid sii dárbbašit dálkkádatrievdamiid geažil   Čuovvolit Sámi vuoigatvuođalávdegotti II barggu, earret eará proseassa báikkálaš ja regionála vuođđudeami bokte</p>
<p>Konsultašuvnnat Sámi vuoigatvuođalávdegotti II čuovvoleami birra</p>
<p>Sámediggeráđđái geigejuvvui geassemánu 25. b. 2012 jahkebeallásaš čoahkkimis gaskal sámeáššiid stáhtaráđi ja sámediggepresideantta čuovvoleapmin konsultašuvdnaprosedyraid, vuođđodokumeanta čuovvoleapmái Sámi vuoigatvuođalávdegotti evttohusa ođđa áššemeannudan- ja konsultašuvdnaláhkan.</p>
<p>Vuođđodokumeanta láhčá Sámediggeráđi árvvoštallama vuođul vejolašvuođaid konstruktiiva konsultašuvnnaide, mas dálá geavat ja evttohuvvon konsultašuvdnageatnegasvuođat galget leat vuolggasadjin. Sámediggeráđđi bidjá Sámedikki mearrádusa áššis 08/09 vuođđun iežas čuovvoleapmái, ja lea bargamin buoremusat konkretiserejuvvon vástádusain departementii. Proseassa čuovvoluvvo vuos hálddahuslaš konsultašuvnnaiguin, ja vuosttaš čoahkkima lea áigumuš doallat golggotmánus.</p>
<p>7 Kulturmuitosuodjalus</p>
<p>Váldomihttomearri   Gáhttet ja oainnusmahttit sámi kulturmuittuid ja –birrasiid daid mihtilmasvuođain ja variašuvnnain, sihke oassin min kulturárbbis ja identitehtas ja oassin sámi biras- ja resursahálddašeamis</p>
<p>Oassemihttomearit   Sámi kulturmuittut geavahuvvojit duođaštussan sámi leahkimii, ja veahkkin sámi kultuvrra ja identitehta nannemii    Sámi kulturmuittut ja kulturbirrasat gozihuvvojit areálaid ja resurssaid hálddašeami ja geavaheami oktavuođas    Sámi kulturárbbi hálddašeamis deattuhuvvo ceavzilis ja guhkes áiggi perspektiiva    Sámi kulturmuittuid Sámedikki hálddašanváldi lea njuolga mearriduvvon kulturmuitolágas</p>
<p>Strategiijat Háhkat buriid rámmaeavttuid sámi kulturmuitosuodjaleapmái gulahallama ja ovttasbarggu bokte guovddáš, guovlulaš ja báikkálaš eiseválddiid ja eará relevánta aktevrraid gaskka</p>
<p>Skorpan-Nøklan eanasuodjalanguovllu hálddašanplána Návuona suohkanis</p>
<p>Romssa fylkkamánni barggu oktavuođas hálddašanplánain Skárffu – Lohkkala eanasuodjalanguovllus Návuonas lea Sámediggeráđđi registreren kulturmuittuid ja kulturbirrasiid 2011:s ja 2012:s. 2011:s čađahuvvojedje registreremat ovttas Romssa fylkkasuohkaniin, ja 2012 registreremiid čađahii Sámediggeráđđi okto. Eanasuodjalanguovllu báikediđoštallamat leat mielddisbuktán ollu ođđa sámi kulturmuittuid ja čájehit ahte sáhttet gávdnot ollu sámi kulturmuittut riddolagaš guovlluin. Ovdamearkka dihtii gávdne duktasajiid, viesso- ja návstoduktasajiid, boarráset vágiid, njáskkahatboriid, ja geađgeáiggi duktasajiid ja álgohávddiid. Maiddái dállovisttiid mat ledje ceaggámin ja girkogárddit registrerejuvvojedje. Gieddebargu attii maiddái ođđa dieđuid sámi cukcasiid ja árbevirolaš muitalusaid birra eanasuodjalanguovllus. Iskkadeamit lea addán ođđa áddejumi sámi kulturárbbi birra Skárffus ja Lohkkalis ja duođašta guhkes áiggi geavaheami. Bargu loahpahuvvui borgemánus 2012, ja gieddebarggu boađus lea raporta fylkkamánni ruovttusiidduin. Fylkkamánni lea váldán raportta atnui iežaset barggus, ja dieđut ruovttoluotta leat leamaš positiiva.</p>
<p xml:lang="est">Kulturmuitoregistrerenkursa Báidáris</p>
<p>Ovttas Árran Julevsáme guovdásj:in lágidii Sámediggeráđđi kulturmuitoregistrerenkurssa Báidáris 29.30.06.2012, kursabáikin lei Duodárrá Ráffe. Registrerenkurssa ulbmil lei oahpahit báikkálaš olbmuid, geat fas sáhttet leat veahkkin dan deaŧalaš barggus registreret kulturmuittuid. Ain leat hui ollu sámi kulturmuittut mat eai leat registrerejuvvon, ja bihtonsámi guovlu ii leat mihkkege spiehkastagaid. Earret Báidáris bohte kursaoassálastit Saltstraumenis, Meløyis, Divttasvuonas, Romssas ja Váhčiris Ruoŧas.</p>
<p>Kulturmuitoregistrerenkursa ovttasbarggus SNO:in (Statens Naturoppsyn)</p>
<p>Ovttas SNO:in (Statens Naturoppsyn) ja Davvi-Trøndelaga fylkkasuohkaniin doalai Sámediggeráđđi kulturmuitoregistrerenkurssa 14.-15.8. 2012 Ismenningen:is Snoasas. Oassálastit ledje SNO, Luondduhálddašandirektoráhta, , Norges Fjellstyresambanda bargit ja Davvi-Trøndelaga iešguđet várrestivrraid ovddasteaddjit.</p>
<p>Gulahallama bokte guovddáš eiseválddiiguin bargat dan ala ahte Sámediggi oažžu hálddašanválddi sámi kulturmuittuide njuolga kulturmuitolága bokte</p>
<p>Sámi kulturmuittuid hálddašeapmi iežas historjjá ja árvvuid vuođul</p>
<p>420 kV-jođas Báhccavuotna-Hámmárfeasta  Plánejuvvon Báhccavuona-Hámmárfeastta420 kV-jođđasa huksema oktavuođas, mas Statnett lea doaibmabiddji, lea čađahuvvon viiddes gieddebargu 2010 gieddeáigodaga rájes. 2012:s leat gieddebarggu oktavuođas earret eará čađahuvvon rusttetguovlluid báikediđoštallamat, ja ođđa fievrridanmáđiid diđoštallan. Dasa lassin leat moadde ođđa máđiijamolssaeavttut Gáivuona ja Hámmárfeastta suohkaniin diđoštallojuvvon.</p>
<p>Muhtun ođđa kulturmuitoregistreremat leat čađahuvvon, ja nu mot dat eará registreremat dán prošeavttas, de čatnasit eatnašat boazodoalu geavaheapmái ja ássamii. Deaŧalaš oassi dán geasi gieddebarggus lea leamaš čitnaiskosiid váldin áigádeami dihtii árraniid/ássansajiid mat leat linnjaspáittus. Ovdalis lea Sámediggi dieđihan ahte linnjá rihkku kulturmuitolága njealji guovllus: Gahperus Ráissa suohkanis, Ruossavákkis Návuona suohkanis, Loahccavákkis Álttá suohkanis Áisaroaivvis fálesnuori suohkanis. Statnett lea dál ohca sierralobi kulturmuitolágas dáid guovlluid várás.</p>
<p>Trongfossen huksen, Namsskogan suohkan</p>
<p>Mediain lea leamaš čálašeapmi Trongfossen fápmorusttega plánejuvvon huksema birra Namsskoganis. Árbevirolaš muitalusaid mielde galgá leat bassi baiki goržžis, muhto báikediđošteamis ii gávdnon mihkkege guovllus. Min gulaskuddancealkámušain mii leat čujuhan dasa ahte guovdilis guovllus lea bálvvosbáiki. Mii lea almmuhan báikki navdima vuođul ja dan maid mii diehtit árbevierus leat mii bájuhan. Árvvoštallamii lea biddjojuvvon vuođđun ahte huksen ii duohtat báikki njuolgga, muhto dat duohtadan eahpenjuolgga. Doaibmabiddji galgá váldit oktavuođa Sámedikkiin váidudeaddji doaibmabijuid čađaheami oktavuođas.</p>
<p>Sámediggeráđđi ii leat goassege rávven Trongfossena hukset, muhto mii eat ge leat vuosttaldan dan. Dán árvvoštallama vuođđun leat dat dieđut mat leat leamaš gávdnamis. Jus gávdnojit dieđut mat man nu sivas eai leat gaskkustuvvon Sámediggái, de mii eat sáhte váldit ovddasvástádusa das.</p>
<p>Duođaštit ja gaskkustit máhtu sámi kulturmuittuid ja kulturbirrasa birra</p>
<p>Sámi kulturmuittuid láhčin</p>
<p>Dikšunplána ja dábálaš bargovugiid vuođul lea dán geasi čađahuvvon dikšun nuortalašsiiddas, Njávdámis. Mii leat láddjen guovdileamos guovlluid, čuohppan muhtun soahkeovssiid St. Georga kapealla birra ja bihkkadan kapealla. Dikšunplána rávvagiid vuođul leat mii bidjamin gieddelavnnjiid hávdeboldnái. Dat dahkkojuvvo dainna lágiin ahte gilvojuvvojit suoinnit nuortalašsiidda šláddjás guovlluin bolnni ala. Preassa lea válddahuvvon dikšunplánas, ja Nuortasámi museas lea ovddasvástádus dikšunbarggus.</p>
<p>Sámediggi lea ráhkadan párkenšillju iežas eatnamii nuortalašsiiddas, plánaid vuođul maid Rambøll ráđđeaddi inšenevrrat leat ráhkadan. Šillju lea gárvvis ja Sámediggi váldá dan badjelasas 4.9.2012. Šillju sáhtii váldit atnui girkobasiid 25.-26.08..</p>
<p>Sámi kulturmuittuid áimmahuššan</p>
<p>Dan barggus ahte čuovvolit eaiggádiid geat áiggošedje ovddeštišgoahtit ráfáidahttojuvvon ja suodjalanveara visttiid, lea Norgga kulturmuitofoanda fitnan min galledeamen. Mii ofelasttiimet sin Unjárggas ja Deanus. Galledeimmet máŋga rusttega, ja eaiggádat ožžo oktavuođa ja dieđuid ohcanprosedyraid birra kulturmuitofoanddas. Máŋga vistesuodjalusa eaŋkilášši diđoštallojuvvojedje ovddeštanbargguid oktavuođas. Dat guoská maiddái Menna-vistái Mátta-Várjjagis, man gielda oaččui 2002:s lobi sirdit dán ráfáiduhttojuvvon vistti muddenplána dohkkeheami ja čađaheami oktavuođas. Sámediggeráđis lea oktavuohta eaiggádiin oažžun dihtii vistti ovddeštuvvot gárvásit.</p>
<p>Sámi visttiid identifiseren ja registreren</p>
<p>Sámedikki prošeavtta oktavuođas identifiseret ja registreret sámi visttiid lea dollojuvvon maŋimus álbmotčoahkkin áššis Skániid suohkanis. Čoahkkin lei vuosttažettiin jurddašuvvon sámi visttiid eaiggádiid várás. Čoahkkimis ožžo eaiggádat oppalaš dieđuid prošeavtta birra, mo registreremat/báikediđoštallamat leat plánejuvvon ja kulturmuitolága birra.</p>
<p>Lea plánejuvvon diđoštit sullii 400 vistti, Mátta-Várjjagis, Deanus, Skániin, Granes, Árbordi ja Snåase suohkaniin 2012 gieddeáigodagas. Dáid báikediđoštallamiid čađahedje 2 prošeaktabargi ja 2 gieddebargi geat leat oktiibuot diđoštan sullii 300 vistti. 50 vistti leat vel báhcán diđoštit.</p>
<p>Lea menddo árrat almmuhit lagabui konkrehta loguid dáid visttiid dili birra, galle vistti leat automáhtalaččat ráfáidahttojuvvon ja galle vistti leat jávkan, ovdalgo báikediđoštallamat leat loahpahuvvon.</p>
<p>Sámediggeráđis lea leamaš hui buorre gulahallan eanaš visteeaiggádiiguin. Sii dárbbašii lagas čuovvoleami visttiid ovddešteami ja bajásdoallama oktavuođas, juoga mii ii gula prošeavtta rámmaide.</p>
<p>Sámi kulturmuittuid goziheapmi olggobealde konsešuvdnašiehtadusa geográfalaš doaibmaguovllu   Ávnnaskeahtes kulturárbbi goziheapmi, maiddái njálmmálaš árbevieruid ja sámi ávnnaskeahtes kultuvrra registreren   Sohkabealperspektiivva searvvaheapmi sámi kulturmuittuid ja kulturbirrasa duođaštan- ja registrerenbarggus   Árjjalaš váikkuhangaskaoapmegeavaheami bokte nannet máhtu sámi árbedieđuid ja historjjá birra, ja sámi kulturmuittuid bisuheami ja suodjaleami vuođul</p>
<p>Áigodagas lea váikkuhangaskaoapmeruhta kulturmuitosuodjalussii juogaduvvon. Juogadeapmái lei 2 miljon ruvnnu. Dasa lassin lea eanaš oassi juogaduvvon dan liige merkejuvvon 2 miljovnnas maid Riikkaantikvára lea juolludan automáhtalaččat ráfáidahttojuvvon sámi visttiid divvumii. Oktiibuot lea juolluduvvon ruhta 29 ohcamii dán áigodagas. Dain leat 15 ruhtaduvvon dábálaš ruđaiguin ja 14 ruhtaduvvon Riikkaantikvára liige ruđaiguin.</p>
<p>5 prošeavtta ovddeš jagiin leat loahpahuvvon áigodagas ja 1 lea álggahuvvon. Dain ohcamiid gaskkas mat leat ožžon ruđa, leat 18 prošeavtta álggahuvvon.</p>
<p>Ealáhusat</p>
<p>Váldomihttomearri   Nana ja máŋggabealat ealáhuseallin mii fuolaha sámi kultuvrra, luonddu ja birrasa, ja lea vuođđun eallinfámolaš báikegottiide gos olbmot háliidit orrut.</p>
<p>Áŋgiruššansuorgi: Rámmaeavttut vuođđoealáhusain</p>
<p>Mihttomearri   Fuolahit ja ovddidit mariidnaealáhusaid, boazodoalu ja eanadoalu deaŧalaš kulturguoddin ja barggaheaddjin sámi guovlluin.</p>
<p>Oassemihttomearit   Dohkálaš juridihkalaš ja ekonomalaš rámmaeavttut   Buoret gánnáheapmi vuođđoealáhusain   Buorre rekrutteren   Buoret sohkabealdássedeaddu   Boraspirepolitihkka mii fuolaha sámi ealáhusaid</p>
<p>Strategiijat</p>
<p>Sihkkarastit areálaid ja resurssaid   Váikkuhanfápmu politihkkii mariidnaealáhusain, boazodoalus, eanadoalus ja meahcceealáhusain</p>
<p>Riddoguolástanášši čuovvoleapmi</p>
<p>Sámediggeráđis lei čoahkkin guolástusministariin čakčamánu 18. b. Riddoguolástanášši birra. Čoahkkin lei politihkalaš álggahančoahkkin plánet viidáset konsultašuvdnaproseassa rámmašiehtadusa birra konsultašuvnnaide guolástusáššiin ja láhkaásahusbarggu birra vuotnaguolástanlávdegotti oktavuođas, dás maiddái čoahkádusa, bargamušaid ja vuotnajinnjáid ásaheami jna., ja guđe gaskaboddasaš doaibmabijuid vejolaččat sáhttá čađahit konsultašuvnnaid vuolde, ovdamearkka dihtii go guoská gieldit stuorra fatnasiid bivdimis vuonain. Čoahkkimis lei ovttamielalašvuohta das man deaŧalaš dat lea oažžut Stuorradikki mearrádusa fápmui nu johtilit go vejolaš. Go guoske dasa ahte gieldit stuorra fatnasiid bivdimis vuonain, de lei ovttamielalašvuohta das ahte dat ferte boahtit fápmui nu johtilit go vejolaš ja ahte konsultašuvnnaid bokte Sámedikkiin galget gaskaboddasaš vuotnaguolástanlinnját mearriduvvot. Vuotnalinnjáid vuolggasadjin galget leat dat dálá vuotnaguolástanlinnját, mat leat mearriduvvon riddodorkesuodjalussii. Áššebeliin lea jáhku dasa ahte fargga juksojuvvo ovttamielalašvuohta das.  Proseassa lea maid álggahuvvon ásahit vuotnaguolástanlávdegotti ja mearridit dan válddi daid rámmaid siskkobealde maid áššebealit sohpe konsultašuvnnain Riddoguolástanlávdegotti birra. Sámediggeráđđi čuovvola maiddá árjjalaččat konsultašuvdnabarggu rámmašiehtadusain konsultašuvnnaide guolástusáššiin viidáseappot dán čavčča.</p>
<p>Seminára ruvkedoaimma birra</p>
<p>Sámediggeráđđi searvvai prográmmas semináras ruvkeindustriija ja álgoálbmogiid birra Romssas 10.9.2012 maid Olgoriikadepartemeanta ja Barents-ovttasbarggu álgoálbmotbargojoavku lágidedje. ON álgoálbmotvuoigatvuođaid erenoamášdieđiheaddji, professor S. James Anaya, lei okta máŋgga alla dási sáhkavuorrodolliin mat guorahalle sámiid vuoigatvuođaid ja beroštumiid ruvkedoaimma ektui Sámis.</p>
<p>Konsultašuvnnat boazodoallohálddašeami rievdadusain</p>
<p>15.6.2012 dollojuvvui konsultašuvdnačoahkkin stáhtaráđi Lars Peder Brekk ja Sámediggeráđi gaskka boazodoallohálddašeami rievdadusaid birra. Dát lei nubbi konsultašuvdnačoahkkin. Vuosttaš dollojuvvui 30.3.2012. Norgga Sámiid Riikasearvi lei maiddái mielde konsultašuvdnačoahkkimiin ja Sámediggeráđis lea lávga ja buorre ovttasbargu singuin dán barggus. Departemeantta bealis eai boahtán ovdan ođđa ja rievdan oainnut gulaskuddanevttohusa ektui maid sáddejedje 30.9.2011. Sohppojuvvui dattetge ahte joatkit konsultašuvnnaiguin. Sámediggi evttohii ahte konsultašuvnnat jotkojuvvojit hálddahusa dásis vai sáhtášii geavahit buoret áiggi ja vejolašvuođa geahčadit árvvoštallamiid ja evttohusaid konkrehta ja eanet detáljadásis. Eanadoallo- ja biebmodepartemeanta jearai háliidivččii go Sámediggi dakkár čoahkkima 5.9.2012 beaiváduvvon reivves. Sámediggi lea vástidan juo ja dákkár konsultašuvdnačoahkkin plánejuvvo dollojuvvot golggotmánu álggus.</p>
<p>Konsultašuvnnat ođđa eanamolsunlága birra</p>
<p>Sámediggeráđis lei čoahkkin Eanadoallo- ja biebmodepartemeanttain 15.6.2012 gos čilgejuvvui ođđa eanamolsunlága birra. Gulaskuddanáigemearri raporttas ođđa eanamolsunlága evttohusain lei 15.1.2010. Konsultašuvnnaid vuođđodokumeantta lea sáddejuvvon Sámediggái. Sámediggeráđi árvvoštallama mielde lea deaŧalaš ahte eanamolsunláhka ii joatkevaččat leat vuostá ii vealahanprinsihpa (SP art. 26), vuoigatvuohta ovttaárvosaš meannudeapmái duopmostuoluin (SP art. 27) ja vuoigatvuohta ovttadássásaš meannudeapmái duopmostuoluin (SP art. 14). Dáláš dilli ii deavdde dáid gáibádusaid. Bealit mat čatnasit siskkáldas riektediliide boazodoalus ja mearrádusat ja/dahje doaibmabijut mat sihkkarastet kulturgelbbolašvuođa duopmostuolus leat deaŧalaččat čovdosiid ohcamii nu johtilit go lea vejolaš. Hástalussan lea go dát bealit eai leat čielggaduvvon ja leamaš gulaskuddamis. Mainna lágiin dán gozihit lea deaŧalaš fáddá konsultašuvnnain. Sámediggeráđis lea buorre ovttasbargu Norgga Boazosápmelaččaid Riikaservviin dán barggus. Vuosttas hálddahusdási konsultašuvdnačoahkkin eanamolsunlága birra lea plánejuvvon dollojuvvot 2.10.2012. Sámediggeráđi áigumuššan lea ahte loahpahuvvon konsultašuvdnaboađus ovddiduvvo Sámedikki dievasčoahkkima meannudeapmái.</p>
<p>Deanučázádaga báikkálaš hálddašeapmi</p>
<p>Sámediggi lei bovdejuvvon Deanu Guolástanhálddašeami (DG) stivračoahkkimii borgemánu 14. b. Leavvajohkii. Sámediggeráđđi lei dan čoahkkimis mas vuolláičállinkampánja DG stivrra vuostá ja Deanu láhkaásahusa geahčadeapmi ledje áššelisttas. Čoahkkimii ledje boahtán Kárášjoga gielda, Deanu bivdo- ja guolástansearvi ja Deanujoga luossabivdosearvi. Čoahkkimis ávžžuhii Sámedikki presideanta ovttas hálddašit deanu luosa ja ahte hálddašeapmi johtileamos lági mielde gulahallagoađášii báikkálaš olbmuiguin ja erenoamážit vuoigatvuođaoamasteddjiid beroštupmi organisašuvnnain. Čoahkkima boađusin lei maiddái oktasaš cealkámuš maid buot čoahkkinoasseváldit dorjo. Čoahkkinoasseváldit oaivvildedje ahte beliin lea ovddasvástádus deaivvadit ja váikkuhit buriid čovdosiid.</p>
<p>Deanuláhka</p>
<p>Evttohuvvon rievdadus Deanulágas ja Finnmárkkulágas váldojuvvo ovdan dan oktavuođas go luossa- ja sáivaguollebivdoláhka lea evttohuvvon rievdaduvvot. Stuorradikki Energiija- ja biraslávdegoddi lea dál meannudeamen lága. Lávdegoddi doalai rabas gulaskuddama áššis 31.5.2012. Sámediggeráđis lea oktavuohta stuorradikki lávdegottiin dán áššis.</p>
<p>NASCO áicistáhtus</p>
<p>Sámediggi oaččui 04.7.2012 áicistáhtusa NASCOs - The North Atlantic Salmon Conservation Organization. Dát mearkkaša dan ahte Sámediggi ovddasta iežas leavgga vuolde dalle go luossahálddašeami birra ságastuvvo riikkaidgaskasaččat. Riikkaidgaskasaš váikkuhanfápmu dáin proseassain lea dađistaga čielgaseabbo ja danne lea Sámediggeráđi mielas dárbu oažžut iežas jiena riikkaidgaskasaččat.</p>
<p>Evttohus rievdadit šibihiid ja bohccuid buhtadanortnegiid</p>
<p>Sámediggeráđđi lea vástidan 12.04.12 beaiváduvvon gulaskuddanreivii mii guoská evttohussii rievdadit šibihiid ja bohccuid buhtadusortnegiid, čielggadusaid vuođul maid guokte prošeaktajoavkku Luondduhálddašan direktoráhtas leat dahkan. Čielggadus bohccuid buhtadusortnegis 15.4.2011, ja čielggadus šibihiidda guoski buhtadusortnegis 1.7.2011. Sámediggeráđđi attii gulaskuddancealkámuša 22.6.12.</p>
<p>Bargojoavkku barggu duogážin lea Ráđđehusa 2009 álggahanjulggaštus – Soria Moria II, mas čuožžu ahte buhtadusortnegat boraspiriid dagahan vahágiidda guohtonelliide galget rievdaduvvot dainna ulbmilin ahte duohta boraspirevahágiid ovddas oažžu buhtadusa. Ođđa 17.6.2011 boraspiresoabahus čájeha ahte soabahusbealit lea soahpan ođđa ja eanet riidoeastadeaddji buhtadusortnega.</p>
<p>Sámediggeráđđi čujuha gulaskuddancealkámušas ahte lávdegottiid raporttat leat menddo láivásat vuođđun konkrehta gulaskuddandokumentii. Goappašiin raporttain orru eahpesihkarvuohta das man ollu leat boraspiret. Dát buktá fas eahpesihkarvuođa das ahte man ollu šibihiid ja bohccuid váldet ráfáidahttojuvvon boraspiret. Sámediggeráđđi čujuha ahte dát fas buktá eahpesihkarvuođa das ahte mainna lágiin buhtadusaid galggašii rehkenastit sávzzaid/lábbáid ja bohccuid ovddas ja maid bidjat vuođđun buhtadusaide. Raporttain eai leat makkárge konkrehta evttohusat das mo dan galggašii rehkenastit vai buhtadusortnegiid bokte buhtaduvvošedje duohta vahágat. Danne bivdá Sámediggeráđđi konsultašuvnnaid dalán go Birasgáhttendepartemeanta duohta meannudišgoahtá ášši.</p>
<p>Sámediggeráđđi deattuha ahte lea deaŧalaš ahte buhtadusortnegat gokčet vahágiid, ja ahte buhtadusortnet ii giktalivčče bisuhit boraspirenáli nu ahte ii dávistivččii mearriduvvon nállemihtuide iešguđege guovllus. Riidoeastadeaddji boraspirehálddašeamis ferte vuhttot buorre jáhkehahttivuohta boraspiriid duohta náliid ektui, buriid buhtadusortnegiid ektui ja buriid politihkalaš čanastagaid ektui mat bures anašedje ávviris ceavzilisvuođa prinsihpa boazodoalus ja sávzadoalus.</p>
<p>Láhčit dilálašvuođaid álgoávdnasiid viidáseappot ráhkadeapmái    Váikkuhit lasseealáhusaid ovddideami</p>
<p>Váikkuhit dasa ahte ásahuvvojit buorit ortnegat buolvamolsumiidda vuođđoealáhusain   Váikkuhit dasa ahte nissonolbmuid oassi vuođđoealáhusain lassána   Sihkkarastit ahte meahcásteaddjit sáhttet háhkat meahcceresurssaid</p>
<p>Šiehtadallamat Suomain</p>
<p>Šiehtadallamat Suomain ođđa soahpamuša ektui Deanujoga rádjaoasis leat álggahuvvon. Sámediggeráđđi lea nammadan ovtta olbmo Norgga šiehtadallandelegašuvdnii. Vuosttaš šiehtadallan lea dollojuvvon 19. - 21.6.2012. Boahtte šiehtadallamat dollojuvvojit vuordimis mannomolsumis skábmamánnu/juovlamánnu 2012.</p>
<p>Bargu norgga-ruoŧa boazoguohtonkonvenšuvnnain</p>
<p>Sámediggeráđđi lea doallan čoahkkima 21.8.2012 Álttás norgga-ruoŧa boazoguohtonkonvenšuvnna boahtteáiggi barggu birra. Čoahkkin lei ráhkkaneapmi norgga ruoŧa ministtarčoahkkimii mii dollojuvvo Stockholmmas 21.9.2012. Norgga-ruoŧa boazoguohtonkonvenšuvnna čoahkkimis Stockholmmas lea ulbmilin ságastit viidáseappot konvenšuvdnaproseassa barggu birra. Álttá čoahkkimis ledje Sámediggeráđi lassin, Norgga Boazosápmelaččaid Riikasearvvi, Ruoŧa sámiid riikasearvvi, Ruoŧa beale Sámedikki ja ruoŧa bealde boazoeaiggátsearvvi ovddasteaddjit. Čoahkkimis konkluderejuvvui ahte bargat viidáseappot dainna ulbmilin ahte oažžut oktasaš sámi strategiija čoahkkimis Stockholmmas.</p>
<p>Áŋgiruššansuorgi: Geasuheaddji báikegottit</p>
<p>Mihttomearri   Geasuheaddji ja eallinnávccalaš sámi báikegottit</p>
<p>Oassemihttomearit    Máŋggabealat ealáhuseallin geasuheaddji bargosajiiguin nuoraid várás, main gáibiduvvo buorre gelbbolašvuohta    Eanet fárren sámi guovlluide mii váikkuha eallinnávccalaš báikegottiide   Eanet bargosajit nuoraide main lea buorre gelbbolašvuohta</p>
<p>Strategiijat   Lagat ovttasbargu gielddaiguin</p>
<p>STN-guovllu viiddideapmi</p>
<p>Sámediggi mearridii geassemánus ahte vihtta ođđa gieldda laktojuvvojit ealáhusovddidandoarjaga doaibmaguvlui (STN-guovlu). Dát gielddat leat Báhccavuotna, Gálsa, Ráisa, Skiervá ja Siellatgielda. Sámediggeráđđi lea galledan buot dan vihtta gieldda áigodagas 3. – 7.9.2012. Čoahkkimiin čilgejuvvui maid mearkkaša go gullá doaibmaguvlui, doarjjaortnegiid birra ja movt Sámediggi bargá ealáhusovddidemiin. Gielddat muitaledje ealáhuseallima birra, boahtteáiggi áŋgiruššansurggiid birra ja erenoamáš prošeavttaid birra maiguin barget. Ságastuvvui maiddái dan birra movt Sámediggi ja gielddat sáhtášedje ovttas ovddidit ealáhusaid.</p>
<p>Árjjalaččat váikkuhit ahte ásahuvvojit dakkár bargosajit nuoraid várás, main gáibiduvvo buorre gelbbolašvuohta Ovddidit kulturdeaivvadansajiid Nissonolbmot ealáhushutkin Viiddidit dan ortnega ahte oahppaloanat vuoliduvvojit geasuhan dihtii nuoraid dakkár bargosajiide main gáibiduvvo buorre gelbbolašvuohta</p>
<p>Áŋgiruššansuorgi: Kulturealáhusat</p>
<p>Mihttomearri   Eanet bargosajit sámi kultur- ja kulturvuđot ealáhusain</p>
<p>Oassemihttomearit    Gánnáhahtti kulturealáhusfitnodagat   Iešráhkaduvvon gálvvuide ja eará dáidda- ja kulturbuktagiidda buoret johtu   Rekrutteren duodjeealáhussii   Vásáhusturisma mii deattuha sieivavuođa ja jáhkehahttivuođa</p>
<p>Strategiijat   Buoridit gánnáhahttivuođa kultur- ja kulturvuđot ealáhusain</p>
<p>Ráđđehusa kultur- ja ealáhusdoaibmaplána</p>
<p>Sámediggeráđđi lea addán rávvagiid ráđđehusa 2013 kultur- ja ealáhusdoaibmaplánii. Čuovvovaš doaibmabijut leat evttohuvvon: - Sámi kulturealáhusprográmma - Gelbbolašvuođa ja gaskkustanvirggit sámi dáiddárráđđái - Sámi etnomusihkkaguovddáža ruhtadeapmi - Duodjeealáhusas momssa luvven - Eallineaktoortnet - Norla-doarjja maiddái sámegielat girjjálašvuhtii - Sámi musihkka mielde Music Norways profileremii - Sierra gaskkustanortnet sámi lávdedáiddáriid várás a la Sápmi music mielde - Sámi kulturealáhusdutkan Kulturdepartemeantta dutkanstrategiijas  - Sámi kulturealáhus váldojuvvo mielde Ealáhus- ja gávpedepartemeantta riikaviidosaš statistihkaide kulturealáhusa birra - Sámi mátkeealáhusat daid doaibmabijuid searvái mat gusket mátkeealáhusáŋgiruššamiidda</p>
<p>Sámediggeráđđi lea bivdán kulturdepartemeantta gulahallančoahkkimii evttohuvvon doaibmabijuid birra.</p>
<p>Buoridit fitnolašvuođa ja gávppálašvuođa sámi kulturealáhusain   Vuoruhit fidnooahppiortnega ja ovddidanbarggu duodjeealáhusas</p>
<p>Duodji</p>
<p>Duoji fitnooahppiortnet doaibmá nugo lei plánejuvvon. Ođđajagi rájes leat leamaš 12 fitnooahppi. Guđas sis gerge oahpuin borgemánus. Jahkemolsumis ledje logis sin gaskkas eret Finnmárkkus. Sámediggi lea ráddjen oahppoáigi fitnodagas guovtti jahkái maid oahpahuskantuvrra čuovvola.</p>
<p>Šiehtadallamat ealáhusšiehtadusas álggahuvvojedje borgemánu 20. b. Duodjeorganisašuvnnat gáibidedje 14,6 miljon ru. Sámedikki vuolggasadjin šiehtadallamiin lea vuoruhit ovddidandoaibmabijuid dan sadjái go doaibmadoarjjaortnega. Šiehtadallamat galget loahpahuvvot maŋimuštá 1.10.2012.</p>
<p>Prošeakta duoji ovddideapmi ealáhussan julevsámi guovllus lea jagi guhkkosaš prošeakta maid Sámediggi ja Norlándda fylkkasuohkan leat ruhtadan. Prošeavtta stivrenjoavku lea ráhkadan plána jahkái 2012. Plánas leat doaimmat maid gaskkas oassi dain lea juo čađahuvvon. Prošeaktajođiheaddji lea 40 % virggis ja das lea ovddasvástádus álggahit doaibmabijuid mat leat bargoplánas.</p>
<p>Áŋgiruššansuorgi: Ođđahutkan, dutkan ja árvoháhkan</p>
<p>Mihttomearri   Eanet ođđahutkamat sámi servodat- ja ealáhuseallima vuođul</p>
<p>Oassemihttomearit    Eanedit hutkama, ovdáneami ja ođasmahttima dutkan- ja ovddidandoaimmaid bokte</p>
<p>Eanet buvttašlájat   Eanet dutkandoaimmat ealáhuseallimis sámi guovlluin</p>
<p>Strategiijat   Movttiidahttit oassálastiid ovttasbargat   Buoridit gelbbolašvuođa márkan- ja buvttaovddideamis   Buoridit gánnáhahttivuođa ja fitnolašvuođa   Doarjut árjjalaš ovddidanbirrasiid sámi guovlluin   Ovttasbargat dutkanbirrasiiguin main lea gelbbolašvuohta sámi ealáhusain</p>
<p>Ealáhusovddideapmi</p>
<p>Sámediggeráđđi lea searvan bargoseminárii Finnmárkku Allaskuvllas gos guovddážis leat leamaš regionála innovašuvdnapolitihkka ja ealáhuspolitihkka boaittobeale báikkiin. Iskkadeamit čájehit ahte unnán lea ođđahutkan guovlluin go ealáhuseallin lea fuotni. Gávpogat ja stuorát čoahkkebáikkit ávkkástallet eanet ruđaiguin mat juolluduvvojit ođđahutkan prošeavttaide.</p>
<p>Sámediggeráđđi lea joatkán ovttasbarggu Telemarksforskningen nammasaš fitnodagain dan ektui ahte analyseret ealáhuseallima sámi guovlluin. Fokusis 2012:s lea ahte ráhkadit sierralágan boahtteáiggi plánaid sámi guovlluid várás. Dát galget čájehit makkár mearkkašupmi lihkostuvvan ealáhusstrategiijas šattašii ja makkár mearkkašupmi eanet ássansadjedoaimmain lea boahtteáiggi álbmotovddideapmái.</p>
<p>Sámediggeráđđi searvá Bargoeallima ovttasbargoráđđái Romssa universitehtas. Ráđđi galgá doaibmat ráđđeaddin universitehtajođiheddjiide universitehta guhkesáiggi áŋgiruššansurggiid hábmema ektui. Sámediggeráđđi áigu váldit ovdan gelbbolašvuođa dárbbuid sámi bargoeallimis ja sámi bargo- ja ealáhuseallima dutkandárbbu.</p>
<p>Ovttasbargat Innovašuvdna Norggain eanedan dihtii hutkama sámi guovlluin</p>
<p>Áŋgiruššansuorgi: Gealbudeapmi ja ođđaálggaheamit</p>
<p>Mihttomearri   Eanedit álggahemiid sámi guovlluin</p>
<p>Oassemihttomearit   Buoret gelbbolašvuohta ealáhusain   Eanet ođđaálggaheamit   Eanet ealáhushutkan</p>
<p>Strategiijat   Fállat álggahanoahpu ja čuovvoleami</p>
<p>Sámediggeráđđi lea viežžamin fálaldaga guovtti prošektii maid ulbmilin lea čuovvolit ásaheddjiid Davvi-Romssas ja Finnmárkkus. Čuovvolanprošeavttat leat dat seamma mat čađahuvvojedje máttasámi guovllus ja Gaska- ja Lulli-Romssas.</p>
<p>Ávžžuhit joatkkaskuvllain vuoruhit ealáhushutkama skuvllas   Fállat gealbudandoaibmabijuid   Gealbudandoaibmabijut heivehuvvon sámi lotnolasealáhusaide</p>
<p>Regionánaovddideapmi</p>
<p>Sámediggi bargá diliid láhčimiin nu ahte sámi álbmogis alccesis, ja iežas eavttuid vuođul galgá leat vejolašvuohta ovddidit iežas servodaga, giela ja kultuvrra buoremus vuogi mielde. Dán ovddasvástádusa ii galgga Sámediggi okto guoddit, iige sáhte dahje áiggu ge okto guoddit dan ovddasvástádusa.</p>
<p>Ulbmil Váldomihttomearri   Árjjalaš ja ulbmillaš ovttasbarggu bokte regionála ja báikkálaš eiseválddiiguin nannet ja ovddidit sámi kultuvrra, giela ja servodateallima.</p>
<p>Oassemihttomearri   Háhkat buriid rámmaeavttuid sámi gillii, kultuvrii ja servodateallimii gulahallama ja ovttasbarggu bokte regionála ja báikkálaš eiseválddiiguin ja eará relevánta aktevrraiguin.</p>
<p>Strategiijat   Ovttasbargošiehtadusaid buorideapmi fylkkagielddaiguin</p>
<p>Sámedikki ja Finnmárkku fylkkagieldda gaskasaš ovttasbargošiehtadusa ođasmahttin</p>
<p>Sámedikkis ja Finnmárkku fylkkagielddas lea leamaš čoahkkin ovttasbargošiehtadusa ođasmahttima birra 15.8.2012. Vuolggasajis lea áigumuš divvut artihkkaliid mat gusket bajimuš politihkalaš mihttomeriide. Ovttasbargu berre čađahuvvot dakkár surggiin maid ektui bealit leat ovttaoaivilis ja main leat oktasaš mihttomearit.</p>
<p>Áigumuššan livččii meannudit ášši ráđđečoahkkimis 23.10.2012 ja ahte šiehtadusteaksta galggašii gárvánit dievasčoahkkima meannudeapmái 26. - 30.11.2012.</p>
<p>Ulbmillaš ja vuoruhuvvon ovttasbargošiehtadusat   Árjjaleappo rolla gielddaid ektui    Ollislaš politihkka gielddaid ektui   Árjjalaš váikkuhangaskaomiid geavaheami bokte nannet sámi giela, kultuvrra ja servodateallima</p>
<p>10  Sámiid ovttasbargu ja riikkaidgaskasaš bargu</p>
<p>Sámediggi hálddaša prinsihpalaš beliid ja beroštusaid mat ovddiduvvojit ja bealuštuvvojit riikkaidgaskasaš arenain. Deaŧalaš lea ahte álgoálbmotdimenšuvdna nationála ja riikkaidgaskasaš forain gozihuvvo, ja ahte áššit main lea mearkkašupmi álgoálbmogiidda ovddiduvvojit sihke nationála dásis ja riikkaidgaskasaččat. Rájáid rastá bargu dahkkojuvvo earret eará nationála ja riikkaidgaskasaš foraid ja arenaid ektui mat gusket ON:ii, Davveguovlopolitihkkii, Sámi parlamentáralaš ráđđái, Barentsovttasbargui, Davviriikkalaš ovttasbargui, Árktalaš ovttasbargui, Interreg:ii ja EO:ii.</p>
<p>Váldomihttomearri   Álgoálbmogat mearridit iežaset ahtanuššama ja sis lea vejolašvuohta gozihit iežaset beroštusaid riikkaidgaskasaččat.</p>
<p>Oassemihttomearri   Buot álbmotjoavkkuin ja goappašiin sohkabeliin davviguovlluin ovttaárvosaš ovttaseallin ja ovdánanvejolašvuođat.    Viiddis ovttasbargu sámiid gaskka riikarájáid rastá    Sámediggi lea iešheanalis aktevra ovttasráđiid eará riikkaidgaskasaš bargguin   Riikkaidgaskasaš álgoálbmotriekteovdáneapmi lea buorránan</p>
<p>Strategiijat   Davviriikkalaš ja riikkaidgaskasaš barggu bokte nannet sámi iešmearrideami.</p>
<p>Sámi parlamentáralaš ráđđi</p>
<p>Sámi parlamentáralaš ráđi stivra lea doallan guokte čoahkkima áigodagas, Anáris 27.6.12 ja telefončoahkkima 24.6.2012. Gaskaboddosaš čoahkkingirji čuovvu mielde.</p>
<p>Váikkuhit davviguovloovddideapmái nu ahte sámiid ja eará álgoálbmogiid kultuvrra ja servodaga ovddideapmi nannejuvvošii.   Nannet Ruošša beale sámiid dili.   Riikkaidgaskasaš ovttasbarggu bokte háhkat buriid rámmaeavttuid eará álgoálbmogiidda.</p>
<p xml:lang="eng">Rio+20</p>
<p>Sámediggeráđđi searvvai ON máilmminjunuščoahkkimii ceavzilis ovdáneami birra áigodagas 20. – 22.6.2012 Rio de Janeiros Brasilas. Rio+20 váldofáddán lei ruoná ekonomiija ja geafivuođa unnudeapmi.</p>
<p>Loahppajulggaštusas deattuhuvvo energiijadárbu buohkaide, ođasmuvvi energiija ja energiija beavttálmahttin. Rievttalaš juohkin lea olles dokumeantta rukses láigi. Mearriduvvui maiddái oktasaš ceavzinfámu mihttomearri. Álgoálbmogat ledje duhtavaččat go loahppadokumentii bođii paragráfa mii dohkkeha ahte ON álgoálbmotvuoigatvuođaid julggaštus lea deaŧalaš vuođđun ceavzilis ovdáneami oččodeapmái máilmmi álgoálbmogiidda. Sámediggeráđđi doalai sáhkavuoru Australia jođihan oalgelágideamis eana- ja mearraguovlluid hálddašeami birra álgoálbmogiid ja báikegottiid olis man vuođđun lea biologalaš riggodaga geavaheami bisuheapmi ja ceavzilvuohta. Jurddan viidáseappot lea ahte ásahuvvo fierpmádat stáhtaid ja álgoálbmogiid gaskka gos sáhttá guorahallat vásihusaid ja ovdáneami.</p>
<p>Álgoálbmogiid máilmmikonferánsa 2014 – ráhkkanankonferánsa Álttás 2013:s</p>
<p>Suoma, Norgga ja Ruoŧa beale sámedikkit leat skábmamánus 2011 Sámi parlamentarihkkár konferánssa julggaštusa bokte julggaštan ahte sámedikkiin sierra ja ovttas lea ovddasvástádus bargat riikkaidgaskasaččat ja nie ovddidit ja suodjalit álgoálbmogiid vuoigatvuođaid ja beroštumiid. Dán julggaštusas boahtá maiddái ovdan ahte sámedikkit árjjalaččat servet 2014 máilmmikonferánssa ráhkkananbargguide ja ieš konferánsii, ja ovddidit sámi álbmoga ja eará álgoálbmogiid vuoigatvuođaid. Dasto leat sámedikkit julggaštan ahte sii ovttas geahččalit váikkuhit ahte ráhkkaneapmi álgoálbmogiid konferánsii 2013 Álttás lihkostuvašii.</p>
<p>Geassemánu 27. ja 28. b. dán jagi dollojuvvui oppasámi čoahkkin Anáris.  Oppasámi čoahkkin lei deaŧalaš forum gos digaštallat sámi politihkalaš ja temáhtalaš sámi vuoruhemiid birra 2014 máilmmikonferánssa várás. Dát politihkalaš ja temáhtalaš sámi vuoruheamit leat heivehuvvon Anárjulggaštussii, mii čuovvu mielde.</p>
<p xml:lang="eng">Expert Mechanism on the Rights of Indigenous Peoples - EMRIP 5. šešuvdna 2012:s</p>
<p>Sámediggeráđđi searvvai EMRIP viđát sešuvdnii 2012:s. Mis ledje golbma sáhkavuoru, maid fáddán ledje máilmmikonferánsa, EMRIP ovddeš dutkamiid čuovvoleapmi ja álgoálbmotjulggaštus. Sámediggi áigu heivehit máŋga EMRIP addán rávvaga Olmmošvuoigatvuođaráđi resolušuvdnii olmmošvuoigatvuođaid ja álgoálbmotvuoigatvuođaid birra čakčat 2012.</p>
<p>12  Sámi organisašuvnnat</p>
<p>Demokráhtalaš servodat lea sorjavaš aktiivvalaš ja girjás organisašuvdnaeallimis. Sámi organisašuvnnat leat deaŧalaš oasálaččat sámi servodaga ovddideamis.</p>
<p>Váldomihttomearri   Girjás sámi organisašuvdnaeallima bisuheapmi</p>
<p>Strategiija   Váikkuhangaskaomiid aktiivvalaš geavaheami bokte láhčit diliid girjás organisašuvdnaeallimii</p>
<p>13  Eará áššit</p>
<p>Doaibmabidjoplána ráhkadeapmi sámi fáŋggaid ja dubmehallan olbmuid várás</p>
<p>Rihkusfuolahus davvi guovllus ráhkada doaibmabidjoplána sámi fáŋggaid ja dubmejuvvon olbmuid várás. Doaibmabidjoplánas leat čanastagat stuorradiggedieđáhussii nr 37 (2007-2008) <span type="quote">”Straff som virker (Ráŋggáštus mii doaibmá)”</span> ja sámegiela doaibmaplánii. Sámediggeráđđi lea konsulteremiin mo hábmet doaibmabidjoplána ja makkár sisdoallu das galggašii leat. Sohppojuvvon lea ovdánanplána ja vurdojuvvo ahte doaibmabidjoplána lea gárvvis ovdal skábmamánu 2012.</p>
<p>Raporta sámi dimenšuvnna birra riektevuogádagas</p>
<p>Duopmostuollohálddahus (DH) geigii raportta sámi dimenšuvnna birra riektevuogádagas 14.1.2011. Sámediggi attii raportii gulaskuddama 28.04.11. Sámediggi dieđihii gulaskuddamis ahte raportta čuovvoleapmi lea konsultašuvdnageaskku vuollásaš. Konsultašuvdnaproseassa lea álggahuvvon. Sámedikkis ja DH:s lei gulahallančoahkkin 27.6.2012, gos goappašagat bealit adde dieđuid fáttáid birra mat leat guoskkahuvvon raporttas ja movt daiguin bargojuvvo ja viidáset proseassa sohppojuvvui.</p>
<p>Sámediggeráđđi válddii ovdan bargguid nugo sámi giellaiskkadeapmi, sámelága giellanjuolggadusaid ođasmahttin, sámi juridihkalaš tearbmaprošeakta, dulkaoahppu/autorisašuvdna, boazodoalu vejolaš nággočovdosat, ovttasbargu oahppoásahusaiguin ja dutkanbirrasiin, evttohan doaibmabijuid foruma hárrái, movt Sámedikki dokumeanttaid juridihkalaččat deattuhit ja dárbbašuvvo go riektelágádusas sámi giella- ja kulturgelbbolašvuohta. Duopmostuollohálddahus válddii erenoamážit ovdan duopmostuollohálddahusa sorjjasmeahttunvuođa ja oktavuođa Justiisa- ja gearggusvuođadepartementii.</p>
<p>Sámediggi beasai geiget gulaskuddanvástádusaid raportii. Barggus viidáseappot galgá DH árvvoštallat raportta ja boahtán gulaskuddanárvalusaid vuođul, ja konsulteret Sámedikkiin konsultašuvdnageaskku vuollásaš doaibmabijuid hárrái maid DH:s dahje Sámedikkis lea ovddasvástádus álggahit. DH áigu dieđihit departemeanttaide go lea dárbu daid doaibmabijuid birra mat gullet departemeanttaide guoskevaš surggiin ahte makkár oaidnu das lea. Mii guoská dán lágan doaibmabijuide, de lea lunddolaš ahte departemeanttat ieža konsulterejit Sámedikkiin.</p>
<p xml:lang="vep">Verddeprošeakta</p>
<p>Sámediggi lea várren 250 000 ru Verdde ovddasmanni prošektii man ulbmilin lea váikkuhit miellaguottuid duddjon- ja riidoeastadeaddji doaibmabijuide válljejuvvon gielddain. Doarjaga leat ožžon Álttá ja Guovdageainnu suohkanat. Sámediggeráđđái lea deaŧalaš ahte ásahuvvo dán lágan ovttasbargu skuvllaid/mánáidgárddiid gaskka válljejuvvon suohkaniin. Dán vuođul lea Sámedikki hálddahusas leamaš oktavuohta suohkaniiguin. Maŋimuš čoahkkin dollojuvvui 13.9.2012. Čoahkkima fáddán lei ovdánanplána ja prošeavtta ovddideapmi.</p>
<p>Skuvllain lea stuorra beroštupmi searvat prošektii. Álttá ja Guovdageainnu suohkanat gárvvistit oktasaš prošeaktaplána 12.10.2012 rádjai. Vurdojuvvo ahte prošeakta álggahuvvo ođđajagimánus 2013 ja loahpahuvvo giđđat 2014. Sámediggeráđđi áigu evalueret prošeavtta čakčat 2014.</p>
<p>14  Ođđa áššiid almmuheapmi - čuovvoleapmi</p>
<p>Mo Sámediggeráđđi lea čuovvolan daid ođđa áššiid, mat almmuhuvvojedje dievasčoahkkima áššis 16/12.</p>
<p>Evttohus 1: Vuođđoealáhus oahpahus boazosámi mánáide vuođđoskuvllas</p>
<p>Sámediggeráđđi bargá oktilaččat dainna ulbmiliin ahte oahpahus galgá heivehuvvot sámi mánáide, muhto Sámedikkis lea ráddjejuvvon váldi oahpahussuorggis. 2012 bušeahtas leat earret eará ohcanvuđot doarjagat árbedihtui, masa muhtun skuvllat leat ohcan ja ožžon doarjaga.</p>
<p>Sámi skuvladutkan lea čájehan ahte sámi skuvla uhccán lea vuođđuduvvon sámi árvvuide ja ahte skuvla lea uhccán vuođđuduvvon sámi oahppofilosofiijii ja sosiála norpmaide mat leat sámi servodagas. Sámedikki oahpahusdieđáhusas daddjojuvvo <span type="quote">”Sámi skuvlla sisdoallu galgá speadjalastit sámi servodaga iežas árvvuid, ja galgá váikkuhit dasa ahte oahppo mii lágiduvvo sámi ohppiide, lea vuođđudovvon sámi máilmmiipmárdussii, ja árvvuide mat leat guovddážis sámi mánáidbajásgeassimis. Sámi skuvlla ”sámáiduhttin”</span> gáibida ahte skuvlaoamasteaddjit ja guovddáš eiseválddit ipmirdit man dárbbašlaš lea oažžut eanet kulturipmirdeaddji skuvlla. Fertejit ráhkaduvvot sierra strategiijat dasa movt fievrredit sámegiela, kultuvrra ja árbemáhtu skuvlii, vai skuvlaoamasteaddjit, jođiheaddjit ja skuvlaeiseválddit čohkkejit ipmárdusa ja dohkkehit dan. Dan sáhtášii dahkat earet eará dutkamiin, geahččaladdan- ja ovddidanbargguiguin ja gelbbolašvuođanannemiin.” Viidáseappot daddjojuvvo ahte ”Sámediggi dáhttu oažžut eanet beroštumi geavahit árbemáhtu oahpahusas. Sámi skuvllat ja eará skuvllat mat fállet oahpu sámegielas ja/dahje sámegillii berrejit buorebut geavahit vuođđun sámi árvvuid ja oahpahit ohppiide sámi máilmmiipmárdusa, sámiid historjjá ja servodateallima.” Dieđáhusas boahtá maid ovdan ahte Sámedikki oainnu mielde dárbbašuvvo sámi árbediehtoguovddáš gos ovddiduvvojit vuogit mo fievrridit viidáseappot dakkár máhtu.</p>
<p>Sámediggeráđđi áigu čuovvolit oahpahusdieđáhusa doaibmaplánain (-guin) ja jahkásaš bušeahtaid bokte. Dan oktavuođas čuovvoluvvo maiddái Johttisápmelaččaid listta evttohus nu guhkás go lea vejolaš. Fertet dattetge aiddostahttit ahte Sámedikkis lea ráddjejuvvon váldi oahpahussuorggis. Skuvlaeaiggádis, mii vuođđoskuvlla ektui lea gielda, lea ovddasvástádus das ahte oahpahus čuovvu lágaid ja láhkaásahusaid, dás maiddái oahppoplánaid. Máhttoloktema ja Máhttoloktema – Sámi oahppaplánat eaktudit ahte oahpahusas lea konkrehta sisdoallu, mo oahpahus organiserejuvvo ja guđe bargovuogit galget geavahuvvot oahpahusas, mearriduvvojit báikkálaš dásis (skuvlaeaiggát, skuvlajođiheaddji, oahpaheaddji).</p>
<p>Evttohus 2: Dálá boraspirešiehtadusa čuovvoleapmi</p>
<p>Sámediggeráđđi registrere ahte Bargiidbellodaga áirras Sten Jønsson lea eahpeduhtavaš dainna bargguin maid Fylkkamánni birasgáhttenossodat ja Boraspirehálddašandirektoráhta dahká boraspirehálddašeamis lullisámi guovllus. Son čujuha earret eará eahpečielga máddodatregistreremiidda, njozes buhtadusgieđahallamiidda, eastadandoaimmaid eahpeeivvostuvvi ohcanmeannudemiide jna. Ovddasvástádus dain gullá fylkkamánniide. Sámediggi sáhttá uhccán váikkuhit fylkkamánniid vuoruhemiid. Sámediggi nammada dattetge guokte áirasa golmma davimus boraspirelávdegoddái ja ovtta áirasa Hedmárkku regiovdnii, muhto dát áirasat galget hálddašit boraspiriid.</p>
<p>Sámediggeráđis galget lagas boahtteáiggis leat konsultašuvnnat dan birra ahte čuovvolit raportta riidodási uhcideami birra boraspiriid ja boazodoalu gaskavuođas Davvi-Trøndelagas. Dát raportabargu lea iešguđet sivaid geažil leamaš maŋiduvvon. Maŋimus konsultašuvdnačoahkkin lei 5.2011. Ollu dain gažaldagain maid áirras Jønsson ovddidii, váldojuvvojit digaštallamii dáid konsultašuvnnaid oktavuođas.</p>
<p>Go ášši guovžamáddodaga uhcideami birra lei gulaskuddamis, de evttohii Sámediggeráđđi ahte uhcideapmi galggai dahkkojuvvot Davvi-Trøndelagas. Dán rávvaga čuovui direktoráhta borgemánus dán jagi ja dál lea mearriduvvon ahte galget leat dušše 3 guovžžačivgga Davvi-Trøndelagas dan sajis go 4 ovdal.</p>
<p>Sámediggeráđđi lágidii seminára njukčamánus 2012 daidda áirasiidda maid Sámediggi lea nammadan. Seminárii ledje maiddái fylkkamánnit bovdejuvvon. Áigumuš lei oažžut gulahallama lávdegottiiguin ja seammás almmuhit Sámedikki politihka boraspirehálddašeamis maiddái lullisámi guovllus. Ráđđi bijai stuorra deattu daidda hástalusaide mat lullisámi boazodoalus leat boraspirevahágiid geažil. Sámediggeráđđi áigu jeavddalaččat lágidit dákkár semináraid, aiddo fal dainna ulbmiliin ahte čalmmustahttit Sámedikki boraspirepolitihka. Sámedikki nammadan áirasiin boraspirelávdegottiin galgá leat báikkálaš ovddasvástádus láhčit lullisámi boazodoalu iežaset regiovnnain.</p>
<p>Dattetge lea Birasgáhttendepartemeanta mii mearrida boraspirepolitihka rámmaid. Sámediggeráđis galgá leat erenoamáš fokus boraspirehálddašeapmái lullisámi guovllus sihke čoahkkimiin departemeanttain ja lullisámeguovllu ovttasbargošiehtadusaid čuovvoleami oktavuođas.</p>
<p>Evttohus 3: Synonymsátnegirji lulli- julev- ja davvisámegillii</p>
<p>Sámediggeráđi mielas lea hui deaŧalaš ahte sámi gielain galget leat rivttes veahkkeneavvut vai gielat geavahuvvojit ja ovddiduvvojit.</p>
<p>Giellatekno lea ovttas Sámedikkiin ovddideamen ođđa sámi sátnevuorkká, mas galget leat sámi terminologiija ja sámegiel sánit. Ođđa sátnevuorká galgá lea sátne- ja tearbmaohcanreaidu olles sámi álbmoga várás ja eará berošteaddji geavaheddjiid várás. Ođđa sátnevuorkás galget leat seamma gielat go Risten.no:s, lassin duiskkagillii, davvisámegillii, julevsámegillii, lullisámegillii, suomagillii, dárogillii, ruoŧagillii, eaŋgasgillii ja latiinnagillii. Dán sátnevuorkkás galgá maid leat vejolaš oaidnit maid sátni mearkkaša eará gielaide go sámi gielaide, ja galgá sáhttit gávdnat vejolaš synonymaid.</p>
<p>Sámediggeráđđi lea maid addán doarjaga giellaspilla-appaide mat geavahuvvojit mobiltelefovnnas. Dáinna spillain galgá sáhttit oahppat ođđa sámegiel sániid ja iskat iežas máhtu sámegielas. Appa galgá leat sihke lullisámegillii, julevsámegillii ja davvisámegillii.</p>
<p>Evttohus 4: Intenšuvdnašiehtadus Nussiriin</p>
<p>Sámeidggi dohkkehii áššis 21/10 minerála plánaveahki minerálaresurssaid iskkadeapmái ja roggamii. Áigumuššiehtadus Nussir ASA:in lea Sámedikki mearrádusa čuovvoleapmi. Minerála plánaveahkki lea earret eará dohkkehuvvon amas leat nu ahte áššis áššái mearriduvvo mo Sámediggi čađaha proseassaid daid minerálafitnodagaid ektui, mat háliidit iskat ja roggat minerálaid.</p>
<p>Áigumuššiehtadus ii leat šiehtadus das mo ruvkeplánat galget čađahuvvot, muhto sáhka das ahte sáhttá go juksat ovttamielalašvuođa doaibmakonsešuvdnaohcama ektui, ja jus nu makkár eavttuid vuođul. Sámediggeráđđi oaidná ahte Nussir ASA ruvkedoaimmain leat negatiiva váikkuhusat ja ahte dan leat máŋga instánssa čujuhan. Ráđđi áigu čuovvolit Sámedikki mearrádusa minerála plánaveahki ja áigumuššiehtadusa ektui Nussir ASA:in. Boađus šiehtadallamiin Nussir ASA:in ovddiduvvo Sámedikki dievasčoahkkimii meannudeapmái.</p>
<p>Sámediggeráđđi lea ovttaoaivilis das ahte nationála njuolggadusat ruvkedoaimmaid várás sámi guovlluin livčče stuorra veahkkin, vuođđuduvvon riikkaidgaskasaš standárddaide. Sámediggeráđđi oaivvilda ahte Sámedikki minerála plánaveahkki lea deaŧalaš veahkkin dasa. Dasa lassin leat OECD njuolggadusat máŋggariikka fitnodagaid várás, ja sierra bargojoavku man ON lea nammadan bargat olmmošvuoigatvuođaiguin ja máŋggariikka fitnodagaiguin. Dieđáhusas Meld. St. 7 (2011–2012) Davviguovllut daddjojuvvo ahte ráđđehus áigu bargat dainna ulbmiliin ahte ovddiduvvojit etihkalaš njuolggadusat mat váldet vuhtii álgoálbmogiid ekonomalaš doaimmaid oktavuođas davvin, dálá Norgga riektedili vuođul.</p>
<p>Sámediggeráđđi diehtá ahte Árran julevsámi guovddáš ovttas Nordlándda universitehtain, Romssa universitehtain, Sámi allaskuvllain ja riikkaidgaskasa boazodoalloguovddážiin lea gárvvisteamen ohcama Olgoriikadepartementii prošektii mii čuovvola dán stuorradiggedieđáhusa doaibmabiju.</p>
<p>Sámediggeráđđi oaivvilda ahte ruvkedoaimmain sáhttet leat stuorra váikkuhusat sámi kultuvrii ja servodahkii. Danne lágida ráđđi viiddes seminára mineráladoaimmaid birra sámi guovlluin dán dievasčoahkkimis čakčamánu 27. b. 2012.</p>
<p>Evttohus 5: BADJEL 30 JAGI ÁLTTÁ-GUOVDAGEAINNU ÁŠŠI RÁJES</p>
<p>Sámediggeráđđi oaidná hui positiivan go ovddiduvvo álgga ásahit Álttá-Guovdageainášši duođaštanguovddáš, mas ođđaset áiggi sámepolitihka deaŧalaš dáhpáhusat duođaštuvvojit ja gaskkustuvvojit, maiddái boahtte buolvvaide.</p>
<p>Sámediggi lea juolludan ruđaid RiddoDuottarMuseat:ii golmmajagi áigodahkii plánet duođaštanguovddáža Mázii. Lea deaŧalaš ahte biddjojuvvo nana vuođđu museafágalaš doibmii maid sáhttá čatnat RiddoDuottarMuseats organisašuvdnii.</p>
<p>Sámediggi lea 2010:s addán doarjaga Siivet AS:ii dokumentárabuvttadeapmái <span type="quote" xml:lang="nob">“Samefolket 30 år etter”</span> mii maŋŋá lea ožžon namahusa "Den siste nomade?". Dokumentára čalmmustahttá dálá boazodoalu hástalusaid duođašteami. Sáhttá go dakkár johtaleaddji eallinvuohki go sámi boazodoallu ceavzit ođđaáiggi servodagas?</p>
<p>Nealgudeddjiid rahčamuš Álttá-Guovdageainnu ášši riiddu oktavuođas lea mearkkašan ollu sámi servodaga ovddideapmái. Sámediggeráđđi ádde bures ahte dát rahčamuš lea čuohcan garrasit sidjiide geat ledje mielde.</p>
<p>Dattetge ii ane Sámediggeráđđi ulbmilažžan nammadit áššedovdi lávdegotti mii galgá guorahallat nealgudeddjiid eallindiliid. Dat mearkkašivččii uhca jovkkoža ovttaskasolbmuid dearvvašvuođa ja sosiála dili guorahallan mii livččii váttis anonymiseret doarvái bures.</p>
<p>Evttohus 6: Mediafálaldat mánáide julevsámegillii</p>
<p>Sámediggeráđđái lea deaŧalaš ahte sámegiela mánáin galgá lea mediafálaldat iežaset gillii. Dát čuolbmačilgehus lea váldojuvvon ovdan sihke Máhttodepartemeanttain ja NRK Sápmi:in, ja Sámediggeráđđi lea das aiddostahttán man deaŧalaš dohkálaš mediafálaldat lea maiddái julev- ja lullisámi mánáide ja nuoraide. Sámediggeráđđi oaivvilda ahte dát ovddasvástádus gullá NRK:ii, stáhtaeaiggáduvvon fitnodahkan, mealgat eanet go dilli lea dál. Ráđđi oaidná viidáseappot sierra sámi TV-kanála ásaheami okta dain vugiid mo sáhttá sihkkarasti buoret sámi TV-fálaldagag buohkaide, ja erenoamážit sámegielat mánáide ja nuoraide.</p>
<p>Go guoská julevsámegielat TV-fálaldaga mánáide, de diehtá ráđđi ahte NRK Sápmi skábmamánus 2012 áigu álggahit sárggusfilbmaráiddu mánáide mii lea dubbejuvvon julevsámegillii, ja dán oaidná ráđđi positiiva fálaldahkan NRK Sápmi bealis.</p>
<p>Sámediggeráđđái lea viidáseappot deaŧalaš doarjut eará álgagiid fidnet mediafálaldaga sámegielat mánáide ja nuoraide, ja dan oktavuođas lea ráđđi ilus go julevsámi neahtta-TV fálaldat, Nuoraj-TV, fas lea álggahan doaimmas. Dán doaibmabiju duogábealde leat julevsámi nuorat ieža, ja Sámediggeráđđi háliida ahte Sámediggi doarju dán doaibmabiju ekonomalaččat maiddá boahtteáiggis.</p>
<p>Sámediggeráđđi áigu loahpalaččat lohpidit ahte juohke háve go lea heivvolaš, de mii áigut čuovvolit dán áššesuorggi maiddái boahtteáiggis.</p>
<p>Evttohus 7: Geavahit ja čalmmustahttit daid iešguđetge sámegielaid</p>
<p>Oainnusmahttin dihtii iešguđet sámi gielaid evttoha NSR ahte Sámediggi geavaha sihke julev- ja lullisámegiela Sámediggevistti galbbain.</p>
<p>Teakstagalben lea sakka ráddjejuvvon sihke Sámediggevistti siskkobealde ja olggobealde. Go guoská riikkageainnuid galbemii, de lea njuolggadussan dat ahte geavahuvvo sihke sámegiella ja dárogiella sámi gielddain lassin suomagillii dain gielddain gos lea suomagiella. Dat sámegiella mii geavahuvvo geaidnogalbema oktavuođas, lea dan duohken guđe sámegiella gullá guoskevaš geográfalaš guvlui.</p>
<p>Galbema oktavuođa siste leat čuovvovaš bealit deattuhuvvon: Suodjalit uksaolggožiid bovra- ja skruvaráiggiid vuostá. Danne galbejuvvo báirmearkkaiguin mat darvvihuvvojit vilges duogážii.  Várrugasat, garvve bargiid badjelmeare čuvgemis stuorra ja čalbmáičuohcci galbbaiguin, vai dan láhkai deattuhit Sámedikki politihkalaš orgánan. Bargiidsihkkarvuođaperspektiivvas lea buoret válljet várrugas galbema.</p>
<p>Vistti suodjaleapmi – galbema ferte maid geahččat dan oktavuođas.</p>
<p>Sámediggeráđđi áigu árvvoštallat viiddiduvvon galbema eará sámegielaide nu guhkás go dat lea geavatlaččat čađahahtti.</p>
<p>Evttohus 8: Dárbu ođasmahttit Sámedikki čoahkkinortnega</p>
<p>Dán áššái lea dievasčoahkkinjođihangoddi vástidan.</p>
<p>Evttohus 9: Sápmelaččat galget beassat oahppat sámegiela ollesáiggis/beaivet bálkkáin</p>
<p>Sámediggeráđđi lea ovttaoaivilis das ahte jus rávesolbmot ožžot vejolašvuođa oahppat sámegiela beaivet bálkkáin, de válljejit eanebut oahppat sámegiela. Danne leat mii sámedikki oahpahusdieđáhusas deattuhan dan ovddasvástádusa mii stáhtas, fylkkagielddain ja gielddain lea láhčit dasa ahte bargit besset oahppat sámegiela sihke njálmmálaččat ja čálalaččat vái buoremus lági mielde sáhttet bálvalit sámegielhálli álbmoga. Lea erenoamáš deaŧalaš ahte dat rávesolbmot, geat leat massán gielaset ja dárbbašit buorebut láhččojumi, ožžot vejolašvuođa oahppat giela.</p>
<p>Sámediggi lea addán Sámi allaskuvlii bargun ovddidit ja čađahit 5-jagi rávesolbmuid oahppoprográmma sámegielas oassin giellaprográmmas daid olbmuid várás davvi-, julev- ja lullisámi guovllus geat eai hála sámegiela. Rávesolbmuid oahppoprográmma galgá heivehuvvot báikkálaš dárbbuide ja čađahuvvot báikkálaččat giellaguovddážiin. Sámediggi deattuha ahte Sámi allaskuvla dán barggus searvvaha sámi giellabirrasiid Norggas. Giellaoahpahus galgá leat vuođđuduvvon báikkálaččat ja vuođđun galget leat báikkálaš variánttat vai beassá fuolahit ja nannet báikkálaš sámi identitehta. Dát kurssat addet oahppočuoggáid, mii maid movttiidahttá olbmuid geat háliidit oahppat sámegiela. Sámedikki strategiija ovddasguvlui lea bargat dainna ulbmiliin ahte dát prográmma šaddá bistevaš ortnegin. Dát lea juo váldojuvvon ovdan guovddáš eiseválddiiguin ja Sámediggeráđđi bargá viidáseappot áššiin.</p>
<p>Evttohus 10: Plána sámi rávesolbmuioahpaheapmái</p>
<p>Sámedikki oahpahusdieđáhusas daddjojuvvo ahte ” Sámediggi hálida ain doalahit rávisolbmuidoahpahusa čalmmis, ja áigu árvvoštallat joatkit rávisolbmuid oahpahusprográmma man ovddasvástideaddji dál lea Sámi allaskuvla. Sámediggi oaidná dárbbu ásahit movttiidahttindoaimmaid vai eanebut movttáskit sámástit. Vuoras sámit geat eai leat beassan oahppat sámegiela, lea okta dakkár joavku mii dárbbašivččii earenoamáš čalmmustahttima. Sámediggi sávvá ahte álggahuvvoše buorit oahppofálaldagat sápmelaččaide geat eai máhte lohkat ja čállit sámegiela, ja áigu ge gulahallagoahtit muhtun oahpahanásahusaiguin mat sáhtáše kártet man muddui diekkár oahpaheapmái lea dárbu.”</p>
<p>Sámediggeráđđi áigu čuovvolit oahpahusdieđáhusa doaibmaplánain ja bušeahttaevttohusain oahpposuorggis Sámedikki jahkásaš bušeahtain. Dan oktavuođas čuovvoluvvo maiddái NSR evttohus nu guhkás go vejolaš.</p>
<p>Evttohus 11: El-fápmolinnjá Ofoahtas Finnmárkui</p>
<p>Sámediggeráđđi áigu konsultašuvnnaid oktavuođas 420 kV fápmolinnjá birra Ofuohta – Hámmárfeasta ja muđui proseassas Oljo- ja energiijadepartemeanttain bargat dainna ulbmiliin athe oažžut buriid čovdosiid Kvernmo gillái.</p>
<p>Forslag 12: Sámi skuvlahistorjá</p>
<p>Sámediggeráđđi lea ovttaoaivilis das ahte sámi skuvlahistorjá lea miellagiddevaš ja relevánta fáddá, mii lea deaŧalaš oažžut dohkkálaččat čuvgejuvvot ja duođaštuvvot. Go guoská <span type="quote" xml:lang="nob">”Finneskole”</span> 1700-loguin Laberg:s Rivttáin, lea dál eahpečielggas man ollu lea duođaštuvvon ja oahpis ovddežis. Dan áigu dattetge Sámediggeráđđi iskat lagabui, ja dárbbu mielde mii áigut čađahit daid doaibmabijuid mat dárbbašuvvojit oažžun dihtii dán báikki dohkálaččat registrerejuvvot ja kártejuvvot. Sihke dálkkádatdiliid ja čuovgadiliid geažil ii sáhte várra diđoštit báikki ovdal 2013:s. Sámediggeráđđi áigu dieđihit dievasčoahkkimii ášši stáhtusa maŋŋeleappos.</p>
<p xml:lang="nno">Forslag 13: Áŋgiruššan giellalávgunmetodihkain</p>
<p>Sámediggeráđđi oaidná dárbbašlažžan dahkat juoga sámegiela nubbigiela oahpahusain. Leat máŋga beali nubbigielaoahpahusas mat váikkuhit bohtosiidda. Sáhttá leat sámegieloahpaheaddjiid vájlevašvuohta, oahpahusa organiseren, fága- ja diibmojuohku ja rámmaeavttut muđui. Guđe doaibmabijut dárbbášuvvojit, sáhttet rievddadit. Metodageavaheapmi lea bealli oahpahusas, nu mo Nordlandsforskning čujuha.</p>
<p>Gažaldat lea dárbbašuvvo go gealbudit oahpaheddjiid vaid lea go sávahahtti álggahit prošeavttaid. Sámedikkis ii leat ovddasvástádus oahpahusas skuvllain ja danne ii sáhte Sámediggi álggahit prošeavttaid mat gusket oahpahussii. Sii geat áigot čađahit vejolaš prošeavttaid, dahje dat ásahusat main lea ovddasvástádus oahpaheaddjioahpus, dat fertejit váldit álgaga. Sámediggi sáhttá veahkehit ekonomalaččat. Sámediggi sáhttá árvvoštallat ieža bušeahtas várret ruđaid geahččaladdan- ja ovddidanbarggguide ohcavuđot ortnegin.</p>
<p>Sámedikkis lea leamaš ovttasbargu Oahppodirektoráhtain oažžun dihtii joatkkaoahppofálaldaga oahpaheddjiide sámegielas nubbigiellan. Sámi allaskuvla oažžui bargun fállat nubbigiellapedagogihka golmma sámi gielas, davvi-, julev- ja lullisámegielas. Sámi allaskuvlla fálaldat lea oasseáiggeoahppu guovtti jagi badje. Ohcanáigemearri lei njukčamánu 15. b., ja oahppu galggai álggahuvvot dán čavčča. Oahppu ii álggahuvvon sivas go ledje menddo uhccán ohccit. Okta sivain dasa ahte ledje nu uhccán ohccit, sáhttá leat ahte oahppofálaldat man nu sivas ii lean nu oidnosis Oahppodirektevtta joatkkaoahppofálaldatkatalogas.</p>
<p>Forslag 14: Mánáin geain leat erenoamáš dárbbut fertejit oažžut nannejuvvot vuoigatvuođaid Sámedikki vehkiin</p>
<p>Sámediggeráđi mielas lea deaŧalaš sihkkarastit sámi mánáid bajášaddandiliid. Dat sámi mánát geain leat sierra dárbbut, dárbbašit sierra suodjalusa. Sámediggeráđđi bargá dainna ulbmiliin ahte nannet sámi mánáid vuoigatvuođat dakkár dearvvašvuođafálaldahkii mas lea sámi giella ja kulturgelbbolašvuohta. Mii muittuhit ahte Sámelága giellanjuolggadusat gustojit maiddái dán jovkui. Seammaláhkai addá Mánáidkonvenšuvnna art. 30 dáidda mánáide vuoigatvuođa beassat bajásšaddat sámi gielain ja kultuvrrain. Sámediggeráđđi bargá ovttas Finnmárkku Dearvvašvuođain ovddidit buriid dulkonbálvalusaid dearvvašvuođasuorgái. Dát boahtá maiddái sámi mánáide buorrin. Sámediggeráđđá lea deaŧalaš oažžut dieđu váilevaš fálaldagaid birra dakkár mánáide geain leat sierra dárbbut, muhto sáhttá dušše bargat dáid gažaldagaiguin bajimus dásis.</p>
<p>Sámediggeráđi rolla ii lea váikkuhit daid válljemiid maid váhnemat dahket iešguđet molssektosaš oahppanvugiid ja hárjehallanvugiid oktavuođas iežaset mánáid várás. Sámediggeráđđi sáhttá váikkuhit dasa ahte dat sámi mánát geain leat sierra dárbbut, ožžot fálaldaga iešguđet heivehuvvon oahppan- ja hárjehallanvuogiin lagas ovttasbarggus dakkár ásahusain go Sámi allaskuvla - Senter for samisk i opplæring/ Sámi Lohkan guovvdáš ja SEAD – Sámi earenomáš pedagogaláš doarjalus/ Samisk spesialpedagogisk støtte,  Statped.  Dát ovttasbargu lea deaŧalaš dasa ahte sihkkarastit sámi mánáide sámi mánáidgárddiin ja sámi skuvlaohppiide ovttaárvosaš oahppama ja buori psykososiála oahppanbirrasa.</p>
<p>Juohke jagi vuoruhuvvojit erenoamážit lágiduvvon oahpponeavvut almmuhuvvon oktagaslaš dárbbuid vuođul. Dakkár oahpponeavvut sáhttet leat sin várás geain leat váttisvuođat oainnuin, guluin, matematihkas, lohkamiin ja čállimiin ja dat sáhttet leat kárten- ja bagadusávdnasat. Dákko bokte lea Sámediggeráđđi maiddái mielde ovddideamen erenoamážit heivehuvvon sámegielat oahpponeavvuid buvttadeami vai dat fágaolbmuin geat barget sámi mánáiguin, leat dohkálaš, heivehuvvon reaiddut ja veahkkeneavvut sámegillii.</p>
<p>Sámediggeráđđi muittuha maiddái ahte Fylkkamánni lea váiddainstánsa daid mearrádusaid várás mat lea dahkkojuvvon dakkár mánáid ektui geain leat sierra dárbbut skuvllas ja dearvvašvuođasuorggis.</p>
<p>Váilevašvuođa dain konkrehta fálaldagain maid skuvla ja dearvvašvuođasuorgi addá máináide geain leat sierra dárbbut ja duhtameahttunvuođa daid fálaldagaiguin, ferte ovddidit váiddainstánsii.</p>
<p xml:lang="nob">Forslag 15: Riddoguolástanlávdegotti</p>
<p>Ášši lea juo meannuduvvon dievasčoahkkimis. Áššái lea muđui vástiduvvon ráđi dieđáhusas.</p>
<p>Forslag 16: Dárbu oažžut alla oahppan sámi nuoraid ruovttoluotta</p>
<p>Sámediggeráđđi fuolastuvvan das go nuorat, sihke sii geat váldet alit oahpu ja sii geat eai daga dan, fárrejit eret sámi guovlluin. Dát dilli lea maid gieđahallojuvvon ealáhusdieđáhusas. Dieđáhusas lea okta oassemihttomeriin váikkuhit dasa ahte ásahuvvojit eanet gelbbolašvuođabargosajit nuoraide. Dan oktavuođas leat namuhuvvon dat vejolašvuođat nuoraide mat leat diehtojuohkin- ja gulahallanteknologiijasuorggis. Ráđđi lea maid áŋgiruššan dainna ahte bisuhit doaibabidjoavádaga. Doaibmabidjoavádagas leat máŋga doaibmabiju daid nuoraid várás, geat leat álggahandásis. Okta dain lea oahppoloana sihkkun, mii lea geasuheaddji fálaldat nuoraide geain lea alit oahppu.</p>
<p>Sámediggi lea mielde bargoeallima ovttasbargoráđis Romssa universitehtas. Ráđi ulbmil lea nannet universitehta ja bargo- ja ealáhuseallima ovttasdoaibmama. Okta dain áššiin maid Sámediggi áigu váldit ovdan, lea hástalausat dan oktavuođas ahte oažžut nuoraid alit oahpuin fárret ruovttoluotta sámi guovlluide.</p>
<p>Sámediggeráđđi lea 2011:s ja 2012:s bálkáhan Telemarksforskning analyseret guđe fáktoriin servodagas lea mearkkašupmi veahkadatoddideapmái ja ealáhusovddideapmái sámi guovlluin. Analysas <span type="quote" xml:lang="nno">”Næringsutvikling, innovasjon og attraktivitet”</span> eai leat  ahkejoavkkut geahčaduvvon erenoamážit, muhto ovdáneapmi sorjjasmeahttumit agis. Ráđi mielas dát analysa vástida ollu daid gažaldagaide mat jerrojuvvojit áššis.</p>
<p>Analysa čájeha earret eará ahe sámi regiovnnain lea oppalaččat stuorra oasis álbmogis alit oahppu – dát guoská earret eará Sáltui ja Lulli-Romsii, muhto maiddái Oarje-Finnmárkkus ja GaskoFinnmárkkus leat ollugiin alit oahppu. Go guoská alit oahpu oasi juogadeapmi gielddaid mielde, de leat gielddat Kárášjohka, Guovdageaidnu ja Unjárga 100 buoremusaid siste riikka 483 gielddas. Oahppodássi lea okta dain fáktoriin main lea mearkkašupmi báikkiid geasuheapmái. Eará fáktorat leat earret eará bargosadjeovdáneapmi, suhkkojohtaleapmi regiovnnaid gaskkas, ođđavuođđudeamit, gánnaheapmi ealáhuseallimis ja ođđahutkamat. Analysa gieđahallá maiddái dan mearkkašumi mii kultuvrras, guoimmuheamis, idjadeamis, kafeaeallimis dahje vistehuksemis lea báikkiid geasuheapmái. Dattetge ii sáhte čujuhit ovtta áidna fáktora ja dadjat ahte dat lea sivvan dihto ovdáneapmái.</p>
<p>Sámediggeráđđi oaidná dán oktavuođas ahte dárbbašuvvo kártegoahtit earret eará manne sámi nuorat geat váldet alit oahpu, eai máhca ruovttoluotta, ja mii áigut árvvoštallat čađahit dán doaibmabiju Sámedikki 2013 bušeahta oktavuođas.</p>
<p xml:lang="nob">Forslag 17: Giđđalodden</p>
<p>Árjja sámediggejoavku lea bivdán Sámediggeráđi ovddidit dievasčoahkkináššin giđđaloddema geahččalanortnegin Guovdageainnu suohkanis. Sámediggeráđđi ovddidii geassemánus 2011 evttohusa Birasgáhttendepartementii giđđaloddema birra ja bivddii koonsultašuvnnaid áššis. Evttohusa áigumuš lea čađahit konsultašuvnnaid Sámedikkiin ja Sámi bivdo- ja meahcástanservviin, ja ahte Birasgáhttendepartemeanta oktiiordne konsultašuvnnaid. Guovdageainnu suohkan bivdojuvvo searvat čoahkkimiidda. Sámediggeráđđi lea ovttas Sámi bivdo- ja meahcástanservviin ja Guovdageainnu suohkaniin evttohan mo bistevaš ortnet berre hábmejuvvot organiserema, bivdoáiggi, šlájaid ja bivdoguovlluid dáfus. Sámediggeráđđi válddii ovdan dán ášši čoahkkimis 27.8.12 ođđa birasgáhttenministariin Bård Vegar Solhjell vástádus lei ahte departemeanta áigu vástidit áššái fargga. Sámediggeráđđi lea maid sádden reivve departementii mas mii bivdit ahte ášši vuoruhuvvo nu ahte oažžut loahpalaš vástádusa buori áiggis ovdal vejolaš bivdoálgima 2013:s. Sámediggeráđđi áigu vuordit vástádusa Birasgáhttendepartemeanttas ii ge ane heivvolažžan ovddidit ášši dievasčoahkkimii ovdalgo leat ožžon vástádusa.</p>
<p>Forslag 18: Kataloga mii čájeha Sámedikki váikkuhangaskaomiid ja doarjagiid</p>
<p>Sámediggi lea borgemánus 2012 váldán atnui ođđa it-vuogádaga maid mii leat ieža ráhkadan doarjjaortnegiid ja stipeanddaid hálddašeapmái. Dán vuogádagas registrerejuvvojit buot ohcamat ja doarjagat okasaš diehtovuđđui. Dábálaš dieđuide lassin ohcamiid ja ohcciid birra registrerejuvvojit maiddái dieđut mat dárbbašuvvojit statistihkkii. Dakkár dieđuid ovdamearkan lea sohkabealli, giella, gield, báiki ja guđe vuoruhemiid vuođul doarjja lea addojuvvon.</p>
<p>Dát vuogádat álkida ráhkadit presentašuvnnaid iešguđet doarjjaortnegiin, guđe surggiide doarjagat leat addojuvvon ja muđui dieđut mat mis leat.</p>
<p>Presentašuvdna lea gárvvis jagi 2013 mielde. Sámediggeráđđi áigu árvvoštallat galgá go dakkár presentašuvdna lea girjehámis lassin neahttakatalogii.</p>
<p>III Jienasteapmi</p>
<p>39 áirasis ledje 37 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Egil Olli, áššejođiheaddji Ann-Mari Thomassen   Silje Karine Muotka   Olaf Eliassen  Egil Olli    2  Aili Keskitalo Jørn Are Gaski   Anders Somby jr.   Geir Johnsen   Aili Keskitalo    3  Aud Marthinsen Geir Tommy Pedersen   Aud Marthinsen    4  Jørn Are Gaski Silje Karine Muotka   Ann-Mari Thomassen   Aili Keskitalo  Jørn Are Gaski    5  Willy Ørnebakk Geir Tommy Pedersen   Aili Keskitalo   Silje Karine Muotka  Willy Ørnebakk    6  Per Andersen Bæhr Mathis Nilsen Eira  Per Andersen Bæhr    7  Marie Therese Nordsletta Aslaksen</p>
<p>Kirsti Guvsám</p>
<p>8  Alf Isaksen Aili Keskitalo   Geir Tommy Pedersen   9  Ellinor Marita Jåma Mariann Wollmann Magga   Geir Tommy Pedersen   Per Andersen Bæhr</p>
<p xml:lang="nob">Ellinor Marita Jåma  10  Geir Tommy Pedersen  11  Láilá Susanne Vars  12  Inger Jørstad Geir Tommy Pedersen   Anders Somby jr.  Inger Jørstad  13  Marianne Balto Marie Therese Nordsletta Aslaksen   Geir Tommy Pedersen  Marianne Balto  14  Ann-Mari Thomassen  15  Silje Karine Muotka  16  Heidi Persdatter Greiner Haaker</p>
<p xml:lang="nob">Silje Karine Muotka</p>
<p>Heidi Persdatter Greiner Haaker 17  Ellinor Marita Jåma  18  Olaf Eliassen  19  Mariann Wollmann Magga  20  Vibeke Larsen Aud Marthinsen 21  Aili Keskitalo   Egil Olli</p>
<p>VI Sámedikki mearrádus</p>
<p>Sámediggeráđi dieđáhus áigodagas 18.05. - 14.09.12 váldojuvvo diehtun.</p>
<p>Ášši meannudeapmi loahpahuvvui 26.09.12 dii. 12.05.</p>
<p>Vuođđogiella: Dárogiella</p>
<p xml:lang="nob">Ášši/Sak  DC 035/12</p>
<p>Gažaldagat Sámedikkeráđđái Sámedikki čoahkkinor tnega § 11 vuođul</p>
<p>Arkiiva</p>
<p>SF- Arkiiváššenr.</p>
<p xml:lang="vep">12/4200</p>
<p>Ášši meannudeapmi álggahuvvui 26.09.12, dii. 14.35.</p>
<p>I  Mildosat</p>
<p>Nr  Beaivi Geas/Geasa Namahus</p>
<p>Áirras Aili Keskitalo, NSR:a sámediggejoavku Deanulávdegotti evttohusa čuovvoleapmi</p>
<p>Áirras Aili Keskitalo, NSR:a sámediggejoavku Sámi dáiidamusea</p>
<p>Áirras Ann-Mari Thomassen, NSR:a sámediggejoavku Sámi álbmot Sáččás ja lullisámi álbmot ii leat mielde Sámedikki ealáhusovddideami doaibmaguovllus - SED guovllus, geahča Sámedikki 2012 bušeahta    Áirras Ann-Mari Thomassen, NSR:a sámediggejoavku Stáhtus barggus ođđa boazoguohtunkonvenšuvnnain gaskal Norgga ja Ruoŧa    Áirras Kirsti Guvsám, NSR:a sámediggejoavku Searvi Samisk hus i Oslo lea ožžon ođđa lanjaid ja lea álggahan ođđasis organiserema    Áirras Geir Tommy Pedersen, NSR:a sámediggejoavku Rievdadusat oassálastinlágas, mearraresursalágas ja konsultašuvdnašiehtadus gaskal sámediggeráđi ja Guolástus-ja riddodepartemeantta    Áirras Silje Karine Muotka, NSR:a sámediggejoavku Sámedikki váiddalávdegoddi ja dievasčoahkkin</p>
<p>II  Gažaldagat ja vástádusat</p>
<p>Gažaldat 1, Áirras Aili Keskitalo, NSR:a sámediggejoavku</p>
<p>Deanulávdegotti evttohusa čuovvoleapmi</p>
<p>Man muddui lea Sámediggi čuovvolan Deanulávdegotti evttohusa? Lea go Sámediggeráđđi dahkan maidege čuovvolit Prop. 86 L (2011–2012) maid Stuorradiggi lea meannudeamen, vai dorjojuvvo go ain evttohuvvon čoavddus ahte loahpahit Deanulága?</p>
<p>Sámediggeráđi vástádus 1. gažaldahkii</p>
<p>Deanulávdegotti evttohusa čuovvoleapmi Birasgáhttendepartemeanta lea konsulteren Sámedikki Deanulága láhkarievdadusa birra dan oktavuođas ahte deanuláhkaásahus dohkkehuvvui 2011:s. dievasčoahkkinmearrádusas Deanu ja dan oalgejogaid birra boahtá ovdan ahte;</p>
<p>” Sámediggi konstatere ahte láhkaásahus lea maiddái vuođđuduvvon deatnoláhkii (geassemánu 23. b. 1888 guolástusas birra Deanujogas). Sámediggi čujuha ahte konsultašuvnnaid bokte láhkaásahusa birra lea sohppojuvvon ahte ávnnaslaš sisdoallu deatnolágas galgá biddjojuvvot finnmárkkuláhkii ođđa 28. paragráfan, seammás go bivdu stákkuin nannejuvvo lágain. Láhkaásahusa ráhkadeami ferte danne geahččat fárrolaga rievdadusain finnmárkkulágas, vaikko dat formálalaččat čuovvoluvvo guovtti sierra proseassain. Sámediggi vuordá ahte dát láhkarievdadus ovddiduvvo Stuorradiggái giđđat 2011.”</p>
<p>Sámediggeráđđi čujuha ráđi dieđáhussii dán dievasčoahkkimii mas boahtá ovdan ahte evttohuvvon rievdadusat Deanulágas ja finnmárkkulágas leat váldojuvvon ovdan dan oktavuođas ahte Luossa- ja sáivaguolástanláhka dál lea evttohuvvon rievdaduvvot. Birasgáhttendepartemeanta lea konsulteren Sámedikki láhkarievdadusaid birra Luossa- ja sáivaguolástanlágas ja rievdadusaid birra finnmárkkulágas masa Deanulága vuoigatvuođamearrádusat leat evttohuvvon váldojuvvot mielde ođđa 28. paragráfan.</p>
<p>Deanulávdegoddi evttohii ahte vuoigatvuohta beassat oaggut stákkuin galgá váldojuvvot mielde finnmárkkuláhkii ja ahte Deanuláhka berre bisuhuvvot sierra láhkan. Birasgáhttendepartemeanta lea evttohan ahte goappašat vuoigatvuođamearrádusat galget fárrui finnmárkkuláhkii. Sámediggeráđi árvvoštallama mielde lea hui unohas ahte báikkálaš olbmuid vuoigatvuođat gártet guovtti sierra láhkii. Go goappašat vuoigatvuođamearrádusat váldojuvvojit mielde finnmárkkuláhkii, de ožžot vuoigatvuođat nannoset álbmotrievttálaš suodjaleami ja ii ge čuožžil eahpádus das mo vuoigatvuođaid galgá vihkket.</p>
<p>Stuorradikki Energiija- ja biraslávdegoddi lea dál meannudeamen lága. Lávdegoddi doalai rabas gulaskuddama áššis 31.05.2012. Sámediggeráđđi válddii oktavuođa stuorradiggelávdegottiin 18.09.2012 beaiváduvvon reivviin ja bivddii oažžut aiddostahttojuvvot evttohuvvon ođđa § 28 finnmárkkulágas dan birra ahte báikkálaš olbmuin leat sierra vuoigatvuođat beassat oaggut dološ áiggi rájes geavaheami vuođul ja báikkálaš boares vieru vuođul.</p>
<p>Sámediggeráđđi doarju dan ahte guovddáš vuoigatvuođamearrádus jotkojuvvo finnmárkkulágas. Protokollas maŋŋá konsultašuvnna Birasgáhttendepartemeanttain 26.10.10 boahtá ovdan ahte dattetge lei ovttamielalašvuohta das ahte lea sáhka láhkastruktuvrralaš rievdadusas ja ahte rievdadusat finnmárkkulágas eai mearkkaš rievdadusa deanulága rievttálaš sisdoalus. Nu bisuhuvvo maiddái 1888lága láhkaovdabargu ja lea seamma guovdilis dulkonfáktor go ovdal ge. Vuoigatvuođaeaiggádiid historjjálaš vuoigatvuohta bivdui mii nu lea leamaš dohkkehuvvon lága bokte 124 jagi, bisuhuvvo ja nannejuvvo dán láhkaevttohusas.</p>
<p>Sámediggeráđđi bargá buot áššiin dainna ulbmiliin ahte álbmotriekti galgá váldojuvvot mielde Norgga lágaide ja dakko bokte nannet sámi vuoigatvuođaid. Dán áššis lea stáhta ieš evttohan rievdadusaid dan guvlui. Sámediggi lea čuovvolaš dievasčoahkkinmearrádusa dán áššis.</p>
<p>Gažaldat 2, Áirras Aili Keskitalo, NSR:a sámediggejoavku</p>
<p>Sámi dáiddamusea</p>
<p>Man muttus lea Sámi dáiddamusea ásahan- ja huksenbargu, ja maid áigu Sámediggeráđđi dahkat vai prošeakta ovdána?</p>
<p>Lea go Sámediggeráđis plánat lokaliseret Dáiddamusea eará sadjái?</p>
<p>Sámediggeráđi vástádus 2. gažaldahkii</p>
<p>Sámi dáiddamusea</p>
<p>Dáiddamusea lea váttis hukset Sámiid Vuorkádávviriid visttiid oktavuođas. Dat duođaštuvvui 13.9.2012 čoahkkimis mas eaiggátstivrra áirasat ledje čoahkkimis sámediggeráđiin. Sámediggeráđđi eai leat eará ruhtadanmodeallat sámi kulturviesuid huksemii, dás maiddái sámi dáiddamusea, go viessoláigoruhtadeapmi. Dás čujuhuvvo šiehtadussii maid Sámediggi ja Kulturdepartemeanta leat dahkan sámi kulturviesuid viessoláigoruhtadeami ásaheami oktavuođas.</p>
<p>Sámi dáiddamusea prošeavtta viidáset ovdáneapmi lea dan duohken ahte eaiggádat mieđihit dasa ahte Statsbygga šaddá dálá Sámiid Vuorkádávviriid visttiid eaiggádin. Dakkár čoavddus ii lea sajis. Dán rádjai ii leat sámediggeráđđi árvvoštallan gosa dáiddamusea galggašii huksejuvvot. Muđui čujuhuvvo sámediggeráđi dieđáhussii mas leat eanet dieđut.</p>
<p>Gažaldat 3, Áirras Ann-Mari Thomassen, NSR:a sámediggejoavku</p>
<p>Sámi álbmot Sáččás ja lullisámi álbmot ii leat mielde Sámedikki ealáhusovddideami doaibmaguovllus - SED guovllus, geahča Sámedikki 2012 bušeahta</p>
<p>Sámedikki 2012 bušeahta 19. kapihttalis definerejuvvo ealáhusovddideami doarjagiid doaibmaguovlu</p>
<p type="listitem">– SED guovlu.</p>
<p>NSR válddii mielde Sáččá sámi álbmoga ja lullisámi álbmoga dan sámi ovddidanfoandda doaibmaguvlui mii dál namuhuvvo SED guovlun ja rabai dan vejolašvuođa ahte dáid guovlluid sápmelaččat besse ohcat ekonomalaš doarjaga ealáhusdoaimmaide.</p>
<p>Sámedikki 2012 bušeahtas leat dát guokte guovllu váldojuvvon eret eai ge leat šat oassin guovllus. Dat mearkkaša ahte sii eai beasa ohcat ruđaid dakkár ealáhusdoaimmaide, mat eai adnojuvvo leat sámi kulturealáhussan.</p>
<p>Sámedikki dievasčoahkkin lea dohkkehan bušeahta, MUHTO dievasčoahkkin ii leat fuomášan ahte Sámediggeráđđi lea sihkkun lullisámi álbmoga ja Sáččá sámi álbmoga doaibmaguovllus.</p>
<p>Dát lea moaittehahtti meannudanvuohki doaibmaguovllu ektui. Dábálaččat oažžu Sámedikki dievasčoahkkin doaibmaguovllu sierra áššin meannudeapmái – aŋkke go ođđa guovllut evttohuvvojit váldojuvvot mielde.</p>
<p>Mii lea sivvan dasa go Sámediggeráđđi ja posišuvdna váldet eret lullisámi álbmoga ja Sáččá sámi álbmoga vejolašvuođa ohcat doarjaga ealáhusdoaimmaide?</p>
<p>Sámediggeráđi vástádus 3. gažaldahkii</p>
<p>Sámi álbmot Sáččás js lullisámi álbmot ii leat mielde Sámedikki ealáhusovddideami doaibmaguovllus – SED guovllus. Sámediggi bidjá vuođđun guokte prinsihpa doarjagiid oktavuođas ealáhusovddideapmái; 1) doaibmaguovllu vuođul (SED-guovlu) ja 2) doahpaga sámi kulturealáhusat miehtá riikka ja boazodoalu lasseealáhusat.</p>
<p>Sámedikkis lea prinsihppa ahte ruđat ealáhusovddideapmái eai galgga addojuvvot čearddalaš eavttuid vuođul, danne ii leat čujuhuvvon 2012 bušeahtas sámi álbmogii namuhuvvon geográfalaš guovlluin.</p>
<p>Buohkat olggobealde doaibmaguovllu geain leat prošeavttat mat bohtet doahpaga sámi kulturealáhusaid ja boazodoalu lasseealáhusaid vuollái miehtá riikka, sáhttet ain ohcat ja oažžut doarjaga, maiddái Sáččá ja Leaŋgaviikka suohkana sámi álbmot.</p>
<p>Sámediggeráđđi čujuha maiddai dasa ahte SED-guovlu 2012:s lea viiddiduvvon 5 ođđa suohkaniin, Siellat, Gálsa, Skiervá ja Ráisa. Dat mearkkaša ahte Sámedikkis dál lea vejolašvuohta veahkehit ealáhusovddideami smávva báikkálaš servodagain mealgat stuorát geográfalaš guovllus go ovdal.</p>
<p>Gažaldat 4, Áirras Ann-Mari Thomassen, NSR:a sámediggejoavku</p>
<p>Stáhtus barggus ođđa boazoguohtunkonvenšuvnnain gaskal Norgga ja Ruoŧa</p>
<p>Leat og leamaš čoahkkimat gaskal áššeoasalaččaid ja movt lea dilli barggus oažžumis sadjái ođđa boazoguohtunkonvenšuvnna gaskal Norgga ja Ruoŧa?</p>
<p>Sámediggeráđi vástádus 4. gažaldahkii</p>
<p>Stáhtus barggus ođđa boazoguohtunkonvenšuvnnain gaskal Norgga ja Ruoŧa Sámediggeráđđi bovdii Norgga boazosámiid riikkasearvvi, Ruoŧa sámiid riikkasearvvi ja Ruoŧa Sámedikki čoahkkimii Áltái borgemánu 21.b. Čoahkkima ulbmil lei hábmet oktasaš sámi strategiija čoahkkimii norgga ja ruoŧa eanadoalloministariiguin mii lágiduvvui čakčamánu 21.b Stockholmas.</p>
<p>Ministarčoahkkimis Stockholmas čakčamánu 21.b. ledje Norgga Sámediggi, Ruoŧa Sámediggi, Norgga boazosámiid riikkasearvi ja Ruoŧa sámiid riikkasearvi ovttaoaivilis norgga ja ruoŧa eanadoalloministariiguin, ahte bargat viidásit konvenšuvnnain dan ulbmila guvlui ahte ratifiseret konvenšuvnna jagi geahčen. Norgga Sámedikki ja Ruoŧa sámiid riikkasearvvi barggu vuođul mii ovddiduvvui ráđđehusaide, válljeje ráđđehusat rahpat vejolašvuođa rievdadit konvenšuvnna. Dán dásis proseassas lea dehálaš deattuhit ahte ii leat mearriduvvon mihkkege, ja notáhtta mii ovddiduvvui minstarčoahkkimis ii leat čadnojuvvon dokumeanta dán áššis.</p>
<p>Norgga sámediggeráđđi áigu jođihit proseassa sámi áššeoasálaččaid gaskkas, ja geahččalit gávnnahit čovdosiid mat sihkkarastet viidásit rájiidrasttideaddji boazodoalu boahtteáiggis. Norgga sámediggeráđi mielas lea dehálaš sihkkarastit oassálastima vuoigatvuođalaččain, ealáhusbargiin ja eará áigeguovdilis beliin.</p>
<p>Gažaldat 5, Kirsti Guvsám, NSR:a sámediggejoavku</p>
<p>Searvi Samisk hus i Oslo lea ožžon ođđa lanjaid ja lea álggahan ođđasis organiserema.</p>
<p>1) Mo lea Sámediggeráđđi mielde ásaheamen oasussearvvi, ja mo oaidná Sámediggeráđđi  proseassa viidáseappot? 2) Áigu go Sámediggeráđđi leat mielde sihkkarastimin ekonomiija viessoláigui ja samisk hus i Oslo   doibmii?</p>
<p>Sámediggeráđi vástádus 5. gažaldahkii</p>
<p>Oassusearvi  Samisk hus  Oslos Sámediggi lea bovdejuvvon searvat Samisk Hus A/S oasussearvvi vuođđudeapmái Oslos. Oslo gielda lea biehttalan searvat oasussearvái. Sámediggeráđđi lea ovdal miehtan árvvoštallat eará searvehámiid go vuođđudusa.</p>
<p>Viidáset prosessii lea ulbmillaš ahte evttohuvvojit njuolggadusat mas boahtá ovdan earret eará: -Searvvi namma, searvvi ulbmil, searvvi oasuskapitála – juogahuvvon ossosiidda – ollásit sisamáksojuvvon dahje bierggassisabijut, stivrra čoahkkádus ja stivralahtuid lohku, gii vejolaččat vállje jođiheaddji ja nubbijođiheaddji, stivrra ovddasvástádusviidodat, erenoamáš váldočoahkkin, vejolaš njuolggadusrievdadusat ja searvvi loahpaheapmi – árvvuid juogadeapmi.</p>
<p>Sámediggeráđđi lea duhtavaš dainna ahte Samisk hus lea vuođđuduvvon ođđa lanjaide Schous kulturbryggeriijii. Sámedikki jagi 2012 bušeahtas lea várrejuvvon 262 000 ru Samisk hus doaimmaheapmái Oslos, ja dasa lassin sii leat ožžon jahkásaš doarjagiid Oslo gielddas. Sámediggeráđđi áigu ain doarjut doaimma sámediggebušeahta bokte.</p>
<p>Gažaldat 6, Geir Tommy Pedersen, NSR:a sámediggejoavku</p>
<p>Rievdadusat oassálastinlágas, mearraresursalágas ja konsultašuvdnašiehtadusas gaskal sámediggeráđi ja Guolástus- ja riddodepartemeantta</p>
<p>Norgga Sámiid Riikkasearvi (NSR) registrere ahte Presideanta Egil Olli ja Sámediggeráđđi leat máŋgii cealkán mediaide mearrasápmelaččaid vuoigatvuođaid birra riddolagaš guovlluide ja guolástanvuoigatvuođa birra.</p>
<p>NSR oaivvilda ahte presideanta iežas cealkámušaiguin gilvá eahpesihkarvuođa das maid Sámediggeráđi ja Guolástus- ja riddodepartemeantta šiehtadus mearkkaša. NSR lea ovdal jearran Sámediggeráđi aiddo fal šiehtadusa sisdoalu birra, šiehtadallamiid birra dan ovdal ja šiehtadusa váikkuhusaid birra.</p>
<p>Ollu dás lea čilgejuvvon stuorradiggeproposišuvnnas, muhto orru leamen nu ahte Sámediggeráđđi ii leat ovttaoaivilis proposišuvnna sisdoaluin.</p>
<p>Danne bivdá NSR oažžut lagabui čilgehusa Sámediggeráđis šiehtadusa sisdoalus, šiehtadallamiin dan ovdal ja šiehtadusa váikkuhusain, erenoamážit go guoská bivdingildosii siskkobealde vuotnalinnjáid daid fatnasiidda mat leat guhkit go 15 mehtera.</p>
<p>Mo definere Sámediggeráđđi vuotnalinnjáid, mo biddjojuvvojit dat geográfalaččat ja mo dat biddjojuvvojit boahtteáiggis?</p>
<p>Lea go nu ahte Sámedikki eanetlohku dakko bokte dohkkeha šiehtadusa gaskal Sámediggeráđi ja Guolástus- ja riddodepartemeantta (GRD), lea miehtan háldenvuoigatvuhtii das ahte fatnasat mat leat guhkit go 15 mehtera (ovdamearkka dihtii sáidesoaikonuohtit Várjjagis) galget beassat bivdit vuotnalinnjáid siskkobealde?</p>
<p>Lea go dat leamaš fáddán konsultašuvnnain vuotnalinnjáid birra Várjjagis ja lohpi fatnasiidda badjel 15 mehtera beassat bivdit Várjjagis?</p>
<p>Mii lea duogážin dasa ahte GRD ii lea konsultašuvnnain háliidan oalát gieldit fatnasiid badjel 15 mehtera ja ii erenoamážit sáidesoaikonuohtit Várjjagis, ja manne lea ovttamielalašvuohta gaskal Sámediggeráđi ja GRD sierralobi birra gildosis?</p>
<p>Sihkkarastá go sohppojuvvon šiehtadus dakkár vuoigatvuođa boahtteáiggis birget guolástemiin, mii addá dohkálaš dietnasa boahttevaš buolvvaide?  Lea go šiehtadus sihkkarastán boahttevaš eari smávva fatnasiidda?</p>
<p>Mo Sámediggeráđđi oaidná viidáset proseassa vuotnaguolástanlávdegotti ektui?</p>
<p>Mo Sámediggeráđi mielas galgá lasseearri mearriduvvot ja gii galgá beassat bivdit dan ja goas?</p>
<p>Lea go Sámediggeráđđi duhtavaš dainna go earri dušše várrejuvvo vuotna- ja  riddoguolásteddjiide rabas joavkkus? Manne lea sámi guolástus gáržžiduvvon rabas jovkui dakko bokte ahte lea dušše dát joavku mii sáhttá oažžut liige eari šiehtadusa vuođul?</p>
<p>Lea go Sámediggeráđi konsulteren eriid birra eará joavkkuide rabas joavkkus?</p>
<p>Lea go ođđasis juogadeapmi áhpefatnasiin riddofatnasiidda leamaš oassin konsultašuvnnain, jus ii, manne ii?</p>
<p>NSR registrere ahte Sámediggeráđđi máŋgga oktavuođas lea deattastan ahte šiehtadusas GRD:in ledje máŋga reservašuvnna, maidda Stuorradiggi ja ráđđehus eai leat mieđihan. Oaivvilda go Sámediggeráđđi ahte reservašuvnnat šiehtadusa dohkkeheapmái dál leat ollašuhttojuvvon? Lea go <span type="quote">”šiehtadus”</span> GRD:in ain fámus. Jus lea nu, manne nu?</p>
<p>Eai go gustot dan reservašuvnnat maid Sámediggeráđđi ja Sámedikki eanetlohku bidje vuođđun šiehtadus dohkkeheapmái GRD:in?</p>
<p>Sámediggeráđđi lea bidjan eaktun ahte historjjálaš elemeanttat galget čielggaduvvot, dainna áigumušain ahte dohkkehit ja nannet mearrasápmelaččaid vuoigatvuođaid. Goas galgá Sámediggeráđi mielas dakkár proseassa dáhpáhuvvat?</p>
<p>Lea go Sámediggeráđđi dohkkehan vuotnaguolástuslávdegotti mas ii leat mearridanváldi? Ja lea go ovttamielalašvuohta das makkár váldi vuotnaguolástuslávdegottis galgá leat?</p>
<p>Goas galggašii Sámediggeráđi mielas guolástushálddašeapmi leat nu ahte dat guorrasa álbmotrievtti njuolggadusaide álgoálbmogiid ja minoritehtaid birra? Lea go dat čielggaduvvon proseassas?</p>
<p>Goas galggašii Sámediggeráđi oainnu mielde sáhttit ođđasis váldit ovdan proseassa riddoguolástuslávdegotti evttohusa birra? Lea go dat čielggaduvvon proseassas?</p>
<p>Mo oaidná Sámediggeráđđi ahte dat čuoggát (nu go ovdamearkka dihtii gielddus daidda fatnasiidda mat leat guhkit go 15 mehtera) mat eai leat sihkkarastojuvvon lága hámis Stuorradikkis, galget čađahuvvot (šiehtadus, láhkaásahus jna.) ja mo galgá dáid čuoggáid sihkkarastit boahtteáigái?</p>
<p>Sámediggeráđi vástádus 6. gažaldahkii</p>
<p>Sámediggeráđđi háliida čujuhit dihtui mii čuožžu ráđi dieđáhusas:</p>
<p>Riddoguolástanášši čuovvoleapmi</p>
<p>Sámediggeráđis lei čoahkkin guolástusministariin čakčamánu 18. b. Riddoguolástanášši birra. Čoahkkin lei politihkalaš álggahančoahkkin plánet viidáset konsultašuvdnaproseassa rámmašiehtadusa birra konsultašuvnnaide guolástusáššiin ja láhkaásahusbarggu birra vuotnaguolástanlávdegotti oktavuođas, dás maiddái čoahkádusa, bargamušaid ja vuotnajinnjáid ásaheami jna., ja guđe gaskaboddasaš doaibmabijuid vejolaččat sáhttá čađahit konsultašuvnnaid vuolde, ovdamearkka dihtii go guoská gieldit stuorra fatnasiid bivdimis vuonain.</p>
<p>Čoahkkimis lei ovttamielalašvuohta das man deaŧalaš dat lea oažžut Stuorradikki mearrádusa fápmui nu johtilit go vejolaš. Go guoska dasa ahte gieldit stuorra fatnasiid bivdimis vuonain, de lei ovttamielalašvuohta das ahte dat ferte boahtit fápmui nu johtilit go vejolaš ja ahte konsultašuvnnaid bokte Sámedikkiin galget gaskaboddasaš vuotnaguolástanlinnját mearriduvvot. Vuotnalinnjáid vuolggasadjin galget leat dat dálá vuotnaguolástanlinnját, mat leat mearriduvvon riddodorkesuodjalussii. Áššebeliin lea jáhku dasa ahte fargga juksojuvvo ovttamielalašvuohta das.</p>
<p>Proseassa lea maid álggahuvvon ásahit vuotnaguolástanlávdegotti ja mearridit dan válddi daid rámmaid siskkobealde maid áššebealit sohpe konsultašuvnnain Riddoguolástanlávdegotti birra. Sámediggeráđđi čuovvola maiddá árjjalaččat konsultašuvdnabarggu rámmašiehtadusain konsultašuvnnaide guolástusáššiin viidáseappot dán čavčča.</p>
<p>Gažaldat 7, Áirras Silje Karine Muotka, NSR:a sámediggejoavku</p>
<p>Sámedikki váiddalávdegoddi ja dievasčoahkkin</p>
<p>2011 ásahii Sámediggi váiddalávdegotti doarjjaáššiide. Livččii várra lunddolaš go dievasčoahkkin lea nammadan váiddalávdegotti, ahte lávdegoddi nu go eará dievasčoahkkima nammadan orgánat ee. Sámedikki bearráigeahččanlávdegoddi, besset raporteret iežaset doaimmaid dievasčoahkkimii. Movt árvvoštallá Sámediggeráđđi ahte dat galgá dahkot?</p>
<p>Viidáseappot šaddet omd. áššit maid lávdegoddi meannuda ja gos lávdegoddi váldá vuhtii váidagiid mat leat Sámediggeráđi  árvalusa ektui, muhtun ládje dárkkistit sámediggeráđđi árvvoštallamiid. Danin lea stuora beroštupmi das ahte oažžut eambbo dieđuid lávdegotti doaimma birra ja erenoamážit dieđuid daid áššiid birra main lávdegoddi váldá vuhtii váidagiid ja makkár eavttuid vuođul sii vejolaččat dáhket dan?</p>
<p>Sámediggeráđi vástádus 7. gažaldahkii</p>
<p>Sámedikki váiddalávdegoddi ja dievasčoahkkin Sámedikki váiddalávdegoddi lea ásahuvvon ja dat galgá meannudit váiddaáššiid ovttaskas mearrádusaid mat lea mearriduvvon Sámedikki doarjjaortnegiid njuolggadusaid mielde. Sámedikki váiddalávdegotti doaibman lea meannudit ovttaskas mearrádusaid váiddaáššiid.</p>
<p>Sámedikki váiddalávdegoddi lea hálddahuslaččat Sámedikki dievasčoahkkinjođihangotti vuollásaš.</p>
<p>Dábálaš hálddahusdábi mielde galget Sámedikki váiddalávdegotti mearrádusat čállojuvvot čoahkkingirjái ja buot árvvoštallamat maidda mearrádusat vuođđuduvvojit galget čuovvut mearrádusa.</p>
<p>Sámedikki váiddalávdegoddi ii leat sámediggeráđi bearráigeahču vuollásaš ja danne ii sáhte sámediggeráđđi bagadit váiddalávdegotti, muhto váiddalávdegoddi sáhttá dihto muddui bagadit Sámediggeráđi mearrádusaid ovttaskas áššiin.</p>
<p>Sámediggeráđđi lea registreren ahte váiddalávdegoddi muhtun ovttaskas áššiin lea rievdadan sámediggeráđi mearrádusa. Dát lea lunddolaš čuovus dain lágain ja njuolggadusain maidda Sámediggi lea čadnojuvvon. Mearrádusat maid váiddalávdegoddi meannuda leat loahpalaččat. Sámediggeráđđi váldá dan diehttevassii ja fuolaha ahte dat sáddejuvvojit. Sámedikki váiddalávdegotti mearrádusat sáhttet maiddái dihto muddui bidjat vuođu eará áššiide.</p>
<p>Sámediggeráđđi ii sáhte bagadit váiddalávdegotti nugo bajábealde lea namuhuvvon. Danne eai leat Sámediggeráđis oaivilat dasa ahte berre go váiddalávdegotti doaibma raporterejuvvot dievasčoahkkimii ja movt diehtojuohkin sin doaimma birra galggašii ovddiduvvot. Sámediggeráđđi jáhkká ahte gažaldaga viidáseappot čuovvoleamis ferte dievasčoahkkinjođihangoddi váldit ovddasvástádusa.</p>
<p>Čoahkkingirjjit biddjojuvvojit Sámedikki neahttasiidduide, ja čujuhus lea: <em type="italic">http://www.sametinget.no/Dokumenter/Moeteplan</em> </p>
<p>III Jienasteapmi</p>
<p>39 áirasis ledje 37 čoahkis. Dán áššis ii jienastuvvon</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Ellinor Guttorm Utsi   Marianne Balto Aili Keskitalo  Ellinor Guttorm Utsi   Marianne Balto    2  Aili Keskitalo   Vibeke Larsen   Aili Keskitalo   Vibeke Larsen    3  Ann-Mari Thomassen   Marianne Balto Willy Ørnebakk   Geir Tommy Pedersen   Jarle Jonassen  Ann-Mari Thomassen   Marianne Balto    4  Ann-Mari Thomassen   Ellinor Marita Jåma Silje Karine Muotka   Jarle Jonassen   Aili Keskitalo  Ann-Mari Thomassen   Ellinor Marita Jåma</p>
<p xml:lang="nob">5  Kirsti Guvsám   Vibeke Larsen   Kirsti Guvsám   Vibeke Larsen    6  Geir Tommy Pedersen   Egil Olli Gunn-Britt Retter   Willy Ørnebakk  Geir Tommy Pedersen   Egil Olli    7  Silje Karine Muotka   Egil Olli   Silje Karine Muotka   Egil Olli</p>
<p>Ášši meannudeapmi loahpahuvvui 26.09.12 dii. 15.50.</p>
<p>Vuođđogiella: dárogiella</p>
<p xml:lang="nob">Ášši/Sak  DC 036/12</p>
<p>Ođđa áššiid dieđiheapmi</p>
<p>Arkiiva</p>
<p>SF- Arkiiváššenr.</p>
<p xml:lang="vep">12/4201</p>
<p>Ášši meannudeapmi álggahuvvui 26.09.12 dii. 15.55.</p>
<p>I  Mildosat</p>
<p>Nr  Beaivi Geas/Geasa Namahus</p>
<p>25.09.12 Áirras Silje Karine Muotka, NSR:a sámediggejoavku Stuorát beroštumpi ahte kártet ja bivdit deavuha ja geađgenjuoro    25.09.12 Áirras Miriam Paulsen, NSR:a sámediggejoavku Sátnegirjiit jienain</p>
<p>25.09.12 Áirras Aili Keskitalo, NSR:a  sámedidiggejoavku SANKS fálaldat lullisámi guovllus</p>
<p>25.09.12 Áirras Gunn-Britt Retter, NSR/SáB Doarjja romálbogii   25.09.12 Áirras Aili Keskitalo, NSR:a sámediggejoavku Sámemánáid TV -sáddenáigi, viidodat ja Kaptein Sabeltann sámegillii   25.09.12 Áirras Rolf Johansen, NSR:a sámediggejoavku Árbevirolaš sámi biepmoreiden ferte sihkkarasttot</p>
<p>25.09.12 Áirras Aili Keskitalo, NSR:a sámediggejoavku Čuovvolit árvvoštallanraportta Gáldu birra</p>
<p>25.09.12 Áirras Jarle Jonassen, NSR:a sámediggejoavku Lullisámi álbmot ja Sámi álbmot Saččás fertejit beassat fárrui ealáhusovddidandoarjagiid doaibmaguvlui - SED guvlui   25.09.12 Áirras Ann-Mari Thomassen, NSR:a sámediggejoavku Sámi gáiddusoahpahus - dárbu natitonála gealboguovddážži ?   25.09.12 Áirras Kirsti Guvsám, NSR:a sámediggejoavku Diehtojuohkkin sámegiela oahpahusa vuoigatvuođaid birra   25.09.12 Áirras Ellinor Guttorm Utsi, NSR:a sámediggejoavku Deanu-láka berre meannuduvvot Sámedikkis</p>
<p>II  Evttohusat ja mearkkašumit</p>
<p>Evttohus 1, Áirras Silje Karine Muotka, NSR:a sámediggejoavku</p>
<p>Stuorát beroštupmi dasa ahte kártet ja bivdit deavuha ja geađgenjuoro</p>
<p>Guhkit áiggi lea leamaš erohus dan máddodatlogus maid Mearradutkaninstituhtta lea meroštallan ja dan vásáhusas mii báikkálaš guolásteddjiin lea deavuhiid ja geađgenjurjuid duohta logus. Máddodatmeroštallamat lea vuođđun earret eará bivdologuide.</p>
<p>Lea deaŧalaš ahte dálá máddodatmeroštallamat čađahuvvojit eanet ovttasbargun gaskal fágabirrasa ja báikkálaš fámuid, ja Sámediggi berre láhčit prošeavttaide mat ovttastahttet suorggi fágamáhtu ja árbedieđu. Ovttasbargu gaskal báikkálaš olbmuid ja guolásteddjiid geain lea báikkálaš máhtu ja fágabirrasiid, mielddisbuktá buoret máddodatmeroštallamiid ja eanet gaskanas luohttámuša loguid duohtavuođa ektui.</p>
<p>Deavut sáhttá dagahit stuorra vahága firpmiide. Geađgenjuorju čoahkkana joganjálmmiide go luossa gorgŋe johkii ja váldá ollu luosa. Njuorju sáhttá dagahit vahágiid go njoammuda siejahasa riddodorskái ja eará bodneguliide. Njuorju sáhttá baldit guoli buriid bivdobáikkiin ja borrá ollu dorski ja luosa.</p>
<p>Porsáŋggus leat čađahuvvon prošeavttat maid guovddážiin lea leamaš dat ahte atnit njurjo resursan. Vásáhusat dán prošeavttas berrejit gaskkustuvvot buorebut, ja eanet dakkár sullasaš prošeavttat berrejit čađahuvvot. Danne lea deaŧalaš ahte mii ásahit stuorát ovttamielalašvuođa máddodatárvvoštallamii ektui, vai resurssain ávkkástallojuvvo buorebut, ja ahte árbevierut nannejuvvojit boahtteáigái.</p>
<p>Evttohus 2, Áirras Miriam Paulsen, NSR:a sámediggejoavku</p>
<p>Sátnegirjjit jienain</p>
<p>Lea leamaš positiivvalaš ovdáneapmi go guoská sámegiel digitála sátnegirjjiide, mii gal lea buorre. Seammás diehtit ahte dálá teknologiijain sáhtášii oažžut vel buoret veahkkeneavvuid gillii. Ovdamearka dasa lea sátnegirjjit jienain. Jus dat bargu lohkat sámegiel sániid juo okte dahkko, dahje jus hubmán genererejuvvon vuogádat ráhkaduvvo, de livčče diekkár sátnegirji olámuttos sihke dábálaš neahttasiidduin ja applikašuvnnain mat leat olbmuide álki atnit.</p>
<p>NSR oaivvilda dat lea dehálaš vuoruhit gielladoarjagiid, ja bivdá Sámedikki guorahallat vejolašvuođa čađahit dien buot golmma sámegielaide. Lea dehálaš čuovvut digitála ovdáneami.</p>
<p>Evttohus 3, Áirras Aili Keskitalo, NSR:a sámedidiggejoavku</p>
<p>SANKS fálaldat lullisámi guovllus</p>
<p>Mii leat beassan gullat ahte leat váttisvuođat SANKS barggus Davvi Dearvvašvuođa/Helse Nord doaibmaguovllu olggobealde, vaikko SANKS:s min ipmárdusa mielde galggašii leat nationála ovddasvástádus ovddidit ja čohkket sámi gelbbolašvuođa doppe gos duođai dárbbašuvvojit sámi dearvvašvuođabálvalusat, doppe gos sámit orrot.</p>
<p>Daid dieđuid mielde maid mii leat ožžon, galgá lullisámi kantuvra, Snåasas, dál giddejuvvot, ja ahte Davvi Dearvvašvuođas ii leat dáhttu geahččat viidábut olggobeallái iežaset guovllu vaikko Davvi Dearvvašvuođas SANKS bokte lea dakkár gelbbolašvuohta mii ii gávdno gostege eará sajis. Dát vuohon čájeha ovdamearkka mot norgga hálddašanregiovnnat eastadit beaktilis organiserema sámi bálvalusain ja gelbbolašvuođain.</p>
<p>Sámediggi ferte loktet dán ášši vai šaddá vejolažžan joatkit dan barggu mii lea dahkkon lullisámi guovllus. Sámediggi ferte maiddái fuolahit ahte dakkár váttisvuođat mat gusket dearvvašvuođaregiovnnaid rájiide eai šatta dakkár máhccavaš váttisvuohtan sámi gelbbolašvuođa organiseremis. Dat galggašii leat vejolaš olahit nu guhká go searvat doaibmadokumeanttaid ovddideapmái ja evttohit stivralahtuid dearvvašvuođafitnodagaid stivrraide.</p>
<p>Evttohus 4, Áirras Gunn-Britt Retter, NSR/SáB</p>
<p>Doarjja romálbmogii</p>
<p>2012 áigodagas mii leat gullan movt romálbmot lea uhkiduvvon ja negatiivalaš miellaguottuid vásihan mat leat leamaš suorggahahttit. Sámi álbmot, min historjjálaš duogáža bokte, lea mis morálalaš geatnegasvuohta čájehit romálbmogii oktiigullevašvuođa go sii vásihit dál áin stigmatiserema ja duolbmuma Norgga servodagas. Sámediggi ferte guorahallat movt sámit buoremusat sáhttet veahkehit romrálbmoga. Dat lea ráđđehusa ja suohkaniid ovttasvástádus láhččet dili nu ahte sáhttet eallit dohkálaš dilálašvuođas, muhto Sámediggi sáhttá leahkit okta dehálaš soahpamušguoibmi ja hukset dehálaš fierpmádaga romálbmogii.</p>
<p>Romálbmot vásiha oaguheame ja stigmatiserema miehta Europa. Namahus antisiganisme lea rasisma mii guoská romálbmogii, vašši maid Europa-ráđđi dohkkeha ahte gávdno. Norggas lea dat strukturalalaš vealaheapmi mii čuohcá romálbmogii mat orrot Norggas ja mátkkošteaddji romálbmogii geat bohtet Románias. Norgga romálbmogat vásihit vealaheami dearvvašvuođadoaimmahaga, skuvladoaimmahaga ja eará almmolaš instánssaid siskkobealde čuoččuha Holocaustguovddáš, muhto leat mátkkošteaddjit Románias mat vásihit rasisma ja vašši Norgga álbmogis go sii ánuhit ja ceggejit leaira.</p>
<p>Evttohus 5, Áirras Aili Keskitalo, NSR:a sámediggejoavku</p>
<p>Sámi Mánáid-tv – sáddenáigi, viidodat ja Kaptein Sabeltann sámegillii</p>
<p>Mii leat duhtavaččat dainna go ráđđelahttu Vibeke Larsen lea čuovvolan NSR evttohasa sierra sámi tv-kanála birra, ja doallan čoahkkimiid sihke NRK Sápmiin ja Kulturdepartemeanttain dán áššis.</p>
<p>Mii registreret maiddái ahte NRK Sápmi áigu viiddidit Sámi Mánáid-tv sáddenáiggi. Dat illudahttá, dannego dat lea okta dain uhcánaš mediafálaldagain sámegillii maid ulbmiljoavku lea sámi mánát, ja das lea áidnalunddot árvu go guoská sámi mánáid giella- ja identitehtaovdáneapmái. Sáddenáiggi viiddideami oktavuođas lea deaŧalaš ahte fálaldaga heiveheapmi iešguđet ahkejoavkkuide váldojuvvo vuhtii.</p>
<p>Dán čavčča lea Sámi Mánáid-tv fas sádden sámegillii dubbejuvvon veršuvnna animašuvdnafilmmas Mummi-trollet birra. Dubben sáhttá leat mielde <span type="quote">“sámáiduhttimin”</span> oahpes figuvrraid popkultuvrras, eat ge mii áiggo fuonášit daid positiivva beliid mat dás sáhttet leat sámi mánáid stoahkamii ja giellaovdáneapmái. Dubben berre maid leat goluid dáfus buorre lassi NRK Sápmi ja eará oassálastiid iežaset buvttadeapmái. Mii jáhkit doppe leat máŋga eará bivnnuhis figuvrra geaiguin sámi mánát háliidivčče oahpásmuvvat sámegillii, geaid sii maŋŋá sáhttet váldit mielde stoahkamii – maiddái sámegillii. Váikkuhus dáiddášii šaddat erenoamáš buorre dakkár dovddus ráidduid oktavuođas go Kaptein Sabeltann, dahje stuorra NRK-buvttademiid oktavuođas mat čájehuvvojit máŋgii, nu go Blåfjell. Goappašagat leat ovdamearkan dakkár ráidduide mat leat lihkostuvvan nu bures ahte dat dávjá geavahuvvojit vuođđun maiddá sámi mánáid stoahkamii.</p>
<p>Dakkár dubbejuvvon sáddagat eai galgga heađisge duvdit eret iežas buvttademiid mat leat vuođđuduvvon sámi árvvuide ja servodahkii, muhto leat lassin vai mediafálaldat sámi mánáide buorrána. Mii bivdit ahte Sámediggeráđđi lokte dán ášši viidáset gulahallamiidda  NRK Sápmiin ja Kulturdepartemeanttain, ja Sámi prográmmaráđi lahtuid bokte.</p>
<p>Evttohus 6, Áirras Rolf Johansen, NSR:a sámediggejoavku</p>
<p>Árbevirolaš sámi biepmoreiden ferte sihkkarasttot</p>
<p>Goikadit biergguid ja guliid lea dolaš vuohki ribadit daid sihke iežaset atnui ja vuovdimii.</p>
<p>Erenoamážit sidjiide geain lea sámi borramušgálvvuid smávváidbuvttadeapmi lea áibmogoikadeapmi oahpes vuohki mii lea hálbi ja bures heivvolaš vuohki ráhkadit buriid borramušgálvvuid geavaheddjiide.</p>
<p>Borramušbearráigeahču rávvagiid mielde ii leat diekkár reiden ja ribadanvuohki šat lobálaš. Ahte diet vuohki ii leat šat lobálaš ii heive dološ sámi borramušárbevirrui.  Vieso siste goikaduvvon biergu ja guolli šaddet áibbas earaláganat go árbevirolaš áibmogoikaduvvon biergu ja guolli.</p>
<p>Sámediggi ferte bargat dan nala ahte áibmogoikadeapmi šaddá dohkkehuvvon vuohki reidet ja ribadit bierggu ja guoli.</p>
<p>Evttohus 7, Áirras Aili Keskitalo, NSR:a sámediggejoavku</p>
<p>Čuovvolit árvvoštallanraportta Gáldu birra</p>
<p>Gáldu – Álgoálbmotvuoigatvuođaid gelbbolašvuođaguovddáš ásahuvvui 2012:s eanedan dihtii máhtu ja áddejumi álgoálbmotvuoigatvuođaid ja sámi vuoigatvuođaid birra. Guovddáža lea Rambøll Management Consulting árvvoštallan FAD ovddas, ja árvvoštallanraporta lea almmuhuvvon 17.09.12. Departemeanta lea dieđihan ahte dát raporta galgá čuovvoluvvot earret eará Sámedikkiin. Dán čuovvoleamis ferte Sámediggi sihkkarastit Gáldu jáhkehahttivuođa álgoálbmotperspektiivvas, sorjjasmeahttun máhttoásahussan. Dan oktavuođas lea deaŧalaš ahte Gáldus ain lea sierra stivra, ii ge nu mo dálá stivrajođiheaddji mediaid bokte lea dovddahan dan balu ahte dat biddjojuvvo njuolgga departemeantta vuollásažžan almmá sorjjasmeahttun stivrra haga. Gáldus ferte leat friijavuohta ii dušše gaskkustit dieđuid, muhto maiddái beassat friija ovddidit oainnus Ráđđehusa sámepolitihkkii, Sámedikki politihkkii dahje eará beliide mat čatnasit álgoálbmotvuoigatvuođaide.  Sámediggi berre maiddái váikkuhit dasa ahte Gáldu mandáhta ja ulbmiljoavkkut čielggasmahttojuvvojit,  go árvvoštallanraporta lokte dán deaŧalaš hástalussan.</p>
<p>Evttohus 8, Áirras Jarle Jonassen, NSR:a sámediggejoavku</p>
<p>Lullisámi álbmot ja Sámi álbmot Sáččás fertejit beassat fárrui ealáhusovddidandoarjagiid doaibmaguvlui– SED guvlui.</p>
<p>Sámedikki 2012 bušeahta 19. Kapihttalis mas definerejuvvo ealáhusovddideami doarjagiid doaibmaguovlu – SED guovlu, lea lullisámi álbmot ja sámi álbmot Sáččás váldojuvvon eret doaibmaguovllus.</p>
<p>Sámediggi válddii mielde Sáččá sámi álbmoga ja lullisámi álbmoga dan sámi ovddidanfoandda doaibmaguvlui mii dál namuhuvvo SED guovlun ja rabai dan vejolašvuođa ahte dáid guovlluid sápmelaččat besse ohcat ekonomalaš doarjaga ealáhusdoaimmaide. Sii leat dál váldojuvvon eret doaibmaguovllus.</p>
<p>Norgga Sámiid Riikkasearvvi sámediggejoavku evttoha ahte lullisámi álbmot ja sámi álbmot Sáččás váldojuvvojit mielde ealáhusovddideami doarjagiid doaibmaguvlui – SED guvlui nu ahte sii besset ohcat ekonomalaš doarjaga ealáhusovddideapmái.</p>
<p>Evttohus 9, Áirras Ann-Mari Thomassen, NSR:a sámediggejoavku</p>
<p>Sámi gáiddusoahpahus – dárbu natitonála gealboguovddážii?</p>
<p>NSR mearkkašumis oahpahusdieđáhussii lea NSR vuđolaččat gieđahallan gáiddusoahpahusa sámi ohppiid várás. Dan oktavuođas bijaimet deattu daidda ollu hástalusaide mat leat organiserema, čađaheami ja gáiddusoahpahusa kvalitehta dáfus sámi ohppiid várás. Gáiddusoahpahus lea deaŧalaš oassi sámi skuvllas, dáidá erenoamážit lullisámi guovllus gos leat earret eará hástalusat oahpaheddjiid váilevašvuođa geažil ja dan geažil go oahppit leat viidát lávdaduvvon. Dan oktavuođas lea deaŧalaš ahte Sámedikkis leat bajimus mihttomearit das makkár eavttuid galgá bidjat gáiddusoahpahusfálaldahkii sámi ohppiid várás.</p>
<p>Nordlandsforskning lea árvvoštallanraporttas sámi gáiddusoahpahusa birra gávdnan stuorra erohusaid sámi gáiddusoahpahusa organiseremis ja lágideamis sámi ohppiid várás. Das lea moivi sámegielfálaldaga ektui, vuoigatvuođaid ektui sámegieloahpahussii ja sámegieloahpahusa ruhtadeami ektui gáiddusoahpahusa bokte.</p>
<p>NSR sámediggejoavku bivdá sámediggeráđi árvvoštallat dárbbu ásahit nationála gealboguovddáža sámi gáiddusoahpahusa várás nu mo Nordlandsforskning evttoha árvvoštallanraporttas.</p>
<p>Nationála gealboguovddáš berrešii ásahuvvot dakkár ásahussii mii lea juo háhkan gelbbolašvuođa gáiddusoahpahusas. Ovdamearkka dihtii lea Ráissa joatkkaskuvllas, Plassje joatkkaskuvllas, Aarborte sámeskuvllas ja Árran julevsámi guovdásjis buorre gelbbolašvuohta gáiddusoahpahusfálaldagas. NSR sámediggejoavku bivdá sámediggeráđi árvvoštallat hástalusaid sámi gáiddusoahpahusa oktavuođas Máhttodepartemeanttain ja oččodit stáhta ruhtadeami sámi gáiddusoahpahusa nationála gealboguovddáža vejolaš ásaheapmái.</p>
<p>Evttohus 10, Áirras Kirsti Guvsám, NSR:a sámediggejoavku</p>
<p>Diehtojuohkkin sámegiela oahpahusa vuoigatvuođaid birra</p>
<p>NSR evttoha ahte Sámediggi álggaha diehtojuohkkinbarggu nu ahte vuoigatvuođat ovttaskas mánnái sámegiel oahpahussii boahtá dovddusin váhnemiidda. Dát sáhttá ovdamearkkadihttiid dahkkot diehtojuohkinkampánjjaid bokte. NSR háliida ahte Sámediggi álggaha barggu sihkkarastit ahte gielddat ieža álggahit ja kártejit sámegieloahpahusa dárbbuid. NSR`a mearkkašumis Sámedikki oahpahusdieđáhussii čujuhuvvo dat ahte váhnemiidda gahččá ovddasvástádus oažžut sámegiel oahpahus fálaldaga iežaset mánáide. Dat mii maid lea váttisvuohta lea ahte eai buot váhnemat dieđe makkár vuoigatvuođat ovttaskas mánás lea oažžut sámegiel oahpahusa. Earret eará Lulli-Norggas orrot sápmelaččat máŋggaid gielddain. Ollu dáid gielddain váilot rutiinnat kártet guđe mánát galget oažžut sámegieloahpahusa. NSR evttoha danin ahte Sámediggi álggaha diehtojuohkinbarggu, dainna ulbmilin ahte váhnemat galget oažžut eanet dieđuid makkár vuoigatvuođat sámi mánáin leat. NSR háliida maid ahte Sámediggi bargá dan ovdii ahte gielddat ásahit rutiinnaid gos kártejit guđe mánát galget oažžut sámegiel oahpahusa, ja ahte gielddat addet dieđuid dán vejolašvuođa birra. Dát sáhtte dáhkkot dan seammás go mánáid čálihit skuvlii.</p>
<p>Evttohus 11, Áirras Ellinor Guttorm Utsi, NSR:a sámediggejoavku</p>
<p>Deanu- láhka berre meannuduvvot Sámedikkis</p>
<p>Mii bivdit ahte Sámedikki dievasčoahkkin beassá meannudit Deanulága ášši ja Finnmárkkulága rievdadusaid ovdal go loahpalaččat meannuduvvojit Stuoradikkis. Dat lea dehálaš ášši mii lea boktán stuora eahpesihkarvuođa vuoigatvuođalaččaid gaskkas ja báikkálaš olbmuid gaskkas, ja danne livččii ovdamunnin jus meannuduvvošii ja čalmmustahttojuvvošii dievasčoahkkimis.</p>
<p>Dievvasčoahkkinjođihangotti árvalus Sámediggái</p>
<p>Ođđa áššit 01 - 11 sáddejuvvojit Sámediggeráđđái meannudeapmái.</p>
<p>Áirras Aud Marthinsena evttohus, Ovddádusbellodat, ođđa áššiid meannudeapmái:  Ođđa ášši 4 hilgojuvvo. Evttohus hilgojuvvui 30 jienain, 3 jienastedje beali.</p>
<p>III Jienasteapmi</p>
<p>39 áirasis ledje 33 čoahkis. Jienasteapmi dahkkojuvvui čuovvovaš vuogi mielde:</p>
<p>Ođđa áššit 1-11 sáddejuvvojit Sámediggeráđđái meannudeapmái</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Silje Karine Muotka Geir Tommy Pedersen   Rolf Fjellstad   2  Miriam Paulsen    3  Aili Keskitalo Ida Marie Bransfjell   4  Gunn-Britt Retter Aud Marthinsen  Gunn-Britt Retter    5  Aili Keskitalo Silje Karine Muotka   Mariann Wollmann Magga  Aili Keskitalo    6  Rolf Johansen Geir Tommy Pedersen  Rolf Johansen    7  Aili Keskitalo    8  Jarle Jonassen    9  Ellinor Guttorm Utsi  10  Kirsti Guvsám Mariann Wollmann Magga   Marie Therese Nordsletta Aslaksen  Kirsti Guvsám  11  Ann-Mari Thomassen Silje Karine Muotka  Geir Tommy Pedersen, čoahkkinortnegii</p>
<p>VI Sámedikki mearrádus</p>
<p>Ođđa áššit 01 - 11 sáddejuvvojit Sámediggeráđđái meannudeapmái.</p>
<p>Ášši meannudeapmi loahpahuvvui 26.09.12 dii. 17.20.</p>
<p>Vuođđogiella: Dárogiella</p>
<p xml:lang="nob">Ášši/Sak  DC 037/12</p>
<p>Sámediggeráđi dásseárvopolitihkalaš čilgehus 2012</p>
<p>Arkiivaáššenr..</p>
<p xml:lang="vep">12/207706 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 21.08.12 SR 107/12 Sámedikki dievasčoahkkin 26. – 28.09.12 DC 37/12</p>
<p>Ášši meannudeapmi álggahuvvui 28.09.12 dii. 08.35.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi lea guorahallan Sámediggeráđi dásseárvopolitihkalaš čilgehusa 2012, ja dat čuovvu čoahkkingirjji.</p>
<p>Sámediggeráđi dásseárvopolitihkalaš čilgehusa 2012</p>
<p>Álggahus</p>
<p>Sámediggi mearridii alccesis dásseárvodoaibmaplána áigodahkii 2009 – 2013 dievasčoahkkimis juovlamánus 2008. Doaibmaplána ulbmilin lea oainnusmahttit dásseárvobarggu, ja seammás váikkuhit dan ahte dásseárvobarggus leat maiddái dagut eaige dušše sánit.</p>
<p>Mii leat joavdan bures beallái doaibmaplána doaibmaáigodagas. Sámediggeráđđi háliida ge danne čalmmustahttit doaibmaplána bohtosiid dán rádjai, ja mii háliidit plánegoahtit movt mii galgat bargat dásseárvvuin ovddasguvlui.</p>
<p>Dát čilgehus vuođđuduvvo Sámedikki dásseárvodoaibmaplánii. Doaibmaplána golbma áŋgiruššansuorggi leat, sohkabeliid gaskasaš dásseárvu, gierdavašvuohta seksuála sojuide ja veahkaválddi eastadeapmi lagaš oktavuođain, ja danne dat leat dán čilgehusa váldofáttát. Sámediggeráđđi lea maŋimuš jagi váldán dásseárvvu ovdan maiddái riikkaidgaskasaš arenas. Danne čalmmustuvvo dát bargu maiddái dán čilgehusas.</p>
<p>Sámedikki dásseárvobarggu dilličilgehusa vuođul, áigut mii dovdáhit hástalusaid mat leat dásseárvvu oktavuođas. Dasto áigut bidjat digaštallamii makkár mihttomeriiguin ja strategiijaiguin mii sáhtášeimmet juksat ulbmiliid.</p>
<p>Sámedikki dásseárvopolitihka stáhtus</p>
<p>Sámedikki 2009-2013 dásseárvodoaibmaplána</p>
<p>Doaibmaplána višuvdnan lea ahte mis galgá leat dásseárvosaš sámi servodat gos nissonolbmuin ja almmáiolbmuin leat ovttalágan vuoigatvuođat, geatnegasvuođat ja vejolašvuođat. Vuolábealde čilget dan golmma áŋgiruššansuorggi birra mat doaibmaplánas leat otnáš nammii. Čilgehus ii leat detáljadásis buot doaibmabijuid oktavuođas mat leat doaibmaplánas.</p>
<p>Sohkabeliid gaskasaš dásseárvu</p>
<p>Dán áŋgiruššansuorggi váldomihttomearrin lea ahte dásseárvopolitihkka galgá heivehuvvot buot politihkkasurggiide Sámedikki barggus. Geavahusas mearkkaša dát dan ahte mii árrat buot politihkalaš proseassain árvvoštallat makkár váikkuhusat politihkas sáhttet leat nissonolbmuide ja almmáiolbmuide. Hui unnán lea vuolggasajis dakkár politihkka mii ii guoskkahivččii sohkabeliid. Dalle go politihkka hábmejuvvo ja mearrádusat dahkkojuvvojit, fertet mii vuhtii váldit nissonolbmuid ja almmáiolbmuid erohusaid eallimis, sin eavttuid, sávaldagaid ja dárbbu. Jos nissonolbmuid ja almmáiolbmuid galgá sáhttit meannudit dássásaččat, de dárbbašuvvojit dávjá sierralágan doaibmabijut goappašiid sohkabeliid várás. Deaŧalaš lea maiddái ahte nissonolbmuid ja almmáiolbmuid bargu ja áŋgiruššamat oainnusmahttojuvvojit ja adnojuvvojit árvvus sierra politihkkasurggiin. Dán čilgehusas áigu Sámediggeráđđi bidjat eanet guovddážii nissonolbmuid vuoigatvuođaid.</p>
<p>Sohkabealperspektiiva stivrendokumeanttain</p>
<p>Heiveheami oktavuođas lea sáhka dihtomielalašvuođas ja vuoruheamis. Ferte oktilaččat bidjat dásseárvvu guovddážii ja máhttit riekta gažadit. Ferte duostat bidjat sohkabealperspektiivva oidnosii, maiddái dakkár áššiin gos álgovuorus ii oro leamen relevánta. Sihkkarastin dihte ahte ná dahkkojuvvo, de fertejit mis leat rutiinnat. Sámediggeráđđi lea bargan dan ala ahte dát rutiinnat heivehuvvojit bargui min stivrendokumeanttaiguin.</p>
<p>Sámediggeráđđi lea álgán nannoseappot áŋgiruššat plána- ja dieđáhusbargguin Sámedikkis. Danne vai mihttomearit ja strategiijat politihka ovddideamis čielggasmahttojuvvošedje. Sohkabealperspektiiva lea heivehuvvon plána- ja dieđáhusbarggu rutiinnaide. Olles dieđáhusproseassa áiggi galgat mii čilget movt min evttohusat sáhttet čuohcat nissonolbmuide ja almmáiolbmuide.</p>
<p>Sámedikki bušeahtta lea min deaŧaleamos stivrendokumeanta. Bušeahtta lea maiddái min jahkásaš doaimma doaibmaplána. Bušehttii galget biddjojuvvot doaibmabijut gustovaš bušeahttajahkái, áinnas daid mihttomeriid ja strategiijaid mielde mat leat dieđáhusain. Olles bušeahtta lea geahčaduvvon sohkabealperspektiivvas, ja áigeguovdilis doaibmabijut doaibmaplánas leat heivehuvvon. Konkrehta doaibmabidjoovdamearkan lea dat ahte ásahusat ja organisašuvnnat mat ožžot doarjaga Sámedikki bušeahta bokte fertejit čilget mainna lágiin ohccojuvvon doaibmabidju váikkuha nissonolbmuide ja almmáiolbmuide. Bušeahtas lea sierra evaluerenpoasta doarjjaortnegiidda. Dat galget evaluerejuvvot ja ođasmahttojuvvot sohkabealperspektiivvas. Sierra fágakapihttaliid vuollái leat heivehuvvon maiddái sohkabeliide guoski doaibmabijut.</p>
<p>Ovttasbargu</p>
<p>Sámi dásseárvoorganisašuvnnat ovddastit siviila sámi dásseárvoservodaga. Danne lea Sámediggái deaŧalaš bures gulahallat sámi dásseárvoorganisašuvnnaiguin. Jahkásaš čoahkkimiin dáiguin organisašuvnnaiguin ságastallat mii Sámedikki doarjaga birra organisašuvnnaide ja oppalaš dásseárvopolitihkalaš áššiid birra. Sámediggi atná árvvus dan go organisašuvnnat hástalit min dásseárvoáššiid oktavuođas, ja go dat ovddidit dásseárvopolitihkalaš áššiid sámi servodagas oppalaččat.</p>
<p>Sámedikkis alddis ii leat váldi dahje vejolašvuohta buot surggiin čađahit sávahahtti doaibmabijuid. Danne lea oktavuohta Ráđđehusain hui deaŧalaš. Beaivválaš áššemeannudeamis addit mii gulaskuddanvástádusaid ja rávvagiid Ráđđehusa dásseárvopolitihkkii. Sámedikkis leat leamaš konsultašuvnnat maiddái Mánáid- ja dásseárvodepartemeanttain Ráđđehusa sohkabeliid gaskasaš dásseárvodoaibmaplána birra. Min iežamet doaibmaplána lei vuođđun Sámedikki posišuvdnii konsultašuvnnain. Konkrehta boađus dain konsultašuvnnain lei konferánsa dievdorolla birra sámi servodagas, mii lágiduvvo dán jagi skábmamánus, ja prošeakta veahkaválddi birra lagaš oktavuođain čađahuvvo ovttas Justiisadepartemeanttain. Sámediggeráđđái lei maiddái deaŧalaš ahte sámi perspektiiva heivehuvvo doaibmaplánii ja Ráđđehusa dásseárvobargui viidáseappot.</p>
<p>Čoahkkimiin Mánáid- ja dásseárvodepartemeanttain lea Sámediggeráđđi váldán ovdan dan go Dásseárvo- ja vealahanáittardeaddji oažžu unnán jearaldagaid sámi geavaheddjiin, go sámi dásseárvoorganisašuvnnat eai leat heivehuvvon dásseárvobargui davviriikkalaččat ja movt sámi perspektiivva sáhttá heivehuvvot dásseárvolávdegotti bargui.</p>
<p>Searvan mearrádusproseassaide</p>
<p>Searvama oktavuođas mearrádusproseassaide ii leat sáhka dušše rievttalašvuođas dahje demokratiijas, muhto maiddái das ahte sihke nissonolbmuid ja almmáiolbmuid beroštumit váldojuvvojit vuhtii. Mii buohkat berrešeimmet čevllohallat dan geažil go mii gullat várra máilmmis dakkár álbmotválljen orgánii mas lea buoremus sohkabealdássedeaddu. Sámediggi lea guovtti válggas nagodan doalahit sohkabealdássedeattu sullii 50 % almmáiolbmot ja 50 % nissonolbmot. Mii diehtit ahte dán lágan bohtosat eai boađe nuvttá. Mii fertet háliidit dásseárvvu dihtomielalaččat, ja dat gáibida konkrehta doaibmabijuid. Juohke sámediggeválgga ovddabealde lea Sámedikki dievasčoahkkin mearridan earret eará ahte listtaid biddjiin galgá leat unnimusat 40-60% sohkabealdássedeaddu listtain. Sámediggeráđđi ovddida dán ášši maiddái ovddabealde 2013 válgga.</p>
<p>Sámi ásahusat leat deaŧalaččat sámi servodagas. Sámedikki bušeahtas gáibidit mii ásahusain mat ožžot doarjaga Sámedikki bušeahta bokte, ahte dain galgá leat unnimusat 40-60 % sohkabealdássedeattu stivrrasteaset.</p>
<p>Bargo- ja ealáhuseallin</p>
<p>Vuođđoealáhusat leat deaŧalaččat sámi guovllus, ja Sámediggi galgá čavga áŋgiruššat daiguin. Árbevirolaččat leat nissonolbmuin leamaš guovddáš ja deaŧalaš rollat vuođđoealáhusain. Lunddolaš lea jáhkkit ahte struktuvrralaš doaibmabijut (láhkaaddin, hálddašeapmi ja rámmafievrrideamit) dat leat fuonidan nissonolbmuid vejolašvuođa searvat dáid ealáhusaide.</p>
<p>Eaktun dásseárvvu sihkkarastimii vuođđoealáhusain lea ahte nissonolbmot besset váikkuhit dakkár arenain gos mearrádusat dahkkojuvvojit. Sámediggeráđđi lea gulahallama bokte ráđđehusain ohcalan doaibmabijuid mat movttiidahttet ja attašedje nissonolbmuide vejolašvuođa searvat buot mearrádusdásiin vuođđoealáhusain. Mii leat maiddái bivdán čielggadusa man bokte oažžut máhtu sámi nissonolbmuid ekonomalaš resurssaid ja válddi birra.</p>
<p>Mii guoská boazodollui, de lea Sámediggeráđđi váldán ovdan dásseárvoáššiid máŋgii boazodoallošiehtadallamiid oktavuođas. Mii leat deattuhan ahte boazodoallu lea bearašvuđot ealáhus, mas nissonolbmot leat guovddážis bargofápmun, máhttogaskkusteaddjin ja máhtu fievrrideaddjin nuorat geardái. Jagi 2010/2011 boazodoallošiehtadusa šiehtadallamiid oktavuođas šihtte bealit ahte bidjat bargojoavkku geahčadit ja árvvoštallat dáláš čielggadusávdnasiid dásseárvvu birra boazodoalus, ja dasto evttohit doaibmabijuid maid bokte ovdánahttit dásseárvvu ealáhusas. Bargojoavkku raporta geigejuvvui golggotmánus 2010, ja Sámediggeráđđi áigu fuolahit das ahte bargojoavkku doaibmabidjoevttohusat vuoruhuvvojit ja čuovvoluvvojit.</p>
<p>Deaŧalaš váikkuhangaskaoapmi go guoská ealáhusovddideapmái sámi guovlluin lea doarjja. Sámedikki bušeahtas leat danne doarjagat ealáhusulbmiliidda mat vuoruhuvvojit ealáhusa nissonolbmuide.</p>
<p>Áššiid gaskkas maiguin Sámediggi bargá ja mat eanemusat leat beaggán mediain, leat áššit mat gusket eana-, čáhce- ja resursavuoigatvuođaide sámi guovlluin. Dáid áššiid oktavuođas lea maiddái hui ollu sáhka vuođđoealáhusaid vuđđosis. Sámedikki dásseárvodoaibmaplánas lea danne mis čuokkis ahte sohkabealperspektiiva galgá searvvahuvvot dán barggus. Sámediggeráđđi lea earret eará bivdán Finnmárkkukommišuvnna dihtomielalaččat váldit vuhtii sohkabealperspektiivva barggus kártedettiin dáláš eana- ja luondduresursa vuoigatvuođaid Finnmárkkus. Mii leat bidjan merkii ahte sihke nissonolbmuid ja almmáiolbmuid meahccegeavaheapmi lea fáttáid gaskkas, mat čuvgejuvvojit gulaskuddančoahkkimiin meahccegeavaheami kártema oktavuođas sierra iskkadanguovlluin.</p>
<p>Sámi dásseárvobarggu čatnaseapmi</p>
<p>Doaibmaplánas lea evttohuvvon ahte sámi dásseárvobargu ásahuvvo sámi gealbobirrasis. Danne lea Sámediggi dorjon ahte álggahuvvošii golmmajagáš prošeakta ovttas Mánáid- ja dásseárvodepartemeanttain ja Ođasmahttin- ja hálddahusdepartemeanttain. Dán prošektii lea Gáldu ožžon ruđaid ja prošeavtta mihttomearrin lea leamaš ahte dat diehtojuohkin- ja duođaštandoaimma bokte galget ovddidit dásseárvvu ja bargat vealaheami vuostá sámi servodagas. Konkrehta bohtosat leat ádjánan guhkká, ja prošeavtta bokte lea Gáldu bidjan dárbbašlaš fokusa dásseárvui, sihke nationála ja riikkaidgaskasaš dásis. Prošeakta lea doaisttážii bisánan resursavátnivuođa geažil.</p>
<p>Doaibmaplánas galgá sámi giella- ja kulturgelbbolašvuohta heivehuvvot buot orgánain main lea váldi surggiin dásseárvu ja vealaheapmi. Danne leat mii oččodan dán lágan gelbbolašvuođa Dásseárvo- ja vealahanáittardeaddjái. Dásseárvo- ja vealahanáittardeaddji lea čoahkkimis sámediggeráđiin konstateren ahte sidjiide bohtet unnit jearaldagat sámiin go etnalaš dážain. Sámediggeráđi oaivila mielde sáhttá dát boahtit das go Dásseárvo- ja vealahanáittardeaddjis váilu gelbbolašvuohta.</p>
<p>Dásseárvo- ja vealahanlávdegoddi doaibmá Dásseárvo- ja vealahanáittardeaddji váiddaásahussan. Okta oasálaš sáhttá, jos ii leat ovttaoaivilis áittardeaddji mearrádusain, doalvut ášši dán lávdegoddái, mii lea hui deaŧalaš riekteovdáneapmái dásseárvvu ja vealaheami oktavuođas. Danne lea sámediggeráđđi hui movtta go Ellen Katrine Hætta lea nammaduvvon lahttun dán lávdegoddái maŋŋá go mii leimmet su evttohan. Álgoálbmogiid ovddastusa sihkkarastin dán lágan fágalávdegoddái lea mielde sihkkarastimin dan ahte stáhta jeagadivččii riikkaidgaskasaš geatnegasvuođaid dan ektui go sámit lea álgoálbmot.</p>
<p>Gierdavašvuohta sierra seksuála sojuide</p>
<p>Sámedikki doaibmaplánas lea mihttomearrin ahte homofiillat ja lesbbat eanet dohkkehuvvošedje ja sin ektui šattašii eanet gierdavašvuohta sámi servodagas. Sámedikkis lei 2008:s doarjjapoasta dásseárvodoaibmabijuide mas vuoruhuvvui doarjja ovddidit dásseárvvu seksuála sojuid gaskka. Doarjja addojuvvui muhtun prošeavttaide. Dán doarjjapoastta bokte leat mii gidden fuomášumi homofiillaid ja lesbbaid dillái sámi servodagas. Šállošit go konkrehta bohtosat eai šaddan.</p>
<p>Veahkaválddi eastadeapmi lagaš oktavuođain</p>
<p>Mihttomearrin dán áŋgiruššansuorggis lea ahte sihke nissonolbmuin ja almmáiolbmuin galgá leat vuoigatvuohta eallit friija veahkaválddi ja áitagiid haga, ja ahte mánáin galgá leat vuoigatvuohta bajásšaddat vearredaguid ja balu haga.</p>
<p>Mánáid vuoigatvuođat, geat gártet gillát veahkaválddi ja duođaštit dan, gozihuvvojit mánáidviesuid bokte. Mánáidviesut doibmet ossodagaid gaskasaččat ja leat mánáid, nuoraid ja psykalaččat doaibmahehttejuvvon rávis olbmuid várás, geat gártet gillát veahkaválddi, vearradaguid dahje vihtanuššat veahkaválddi bearrašis. Danne lea Sámediggeráđđi bargan dan ala ahte sámi giella- ja kulturgelbbolašvuohta lea mielde mánáidviesu doaimmas Romssas. Romssa mánáidviesus lea dál nationála ovddasvástádus sámi mánáin Norggas.</p>
<p>Veahkaválddi eastadanbarggus lagaš oktavuođain lea dat váttisvuohta, ahte mis ii leat nu buorre diehtovuođđu konkrehta doaibmabijuid álggaheapmái. Dát leat maiddái rašis tabuáššit. Danne lea Sámediggi álggahan prošeavtta ovttas Justiisadepartemeanttain veahkaválddi birra lagaš oktavuođain sámi servodagas, man ulbmilin lea oažžut buoret diehtovuođu vai sáhtášii ovddidit buriid doaibmabijuid veahkaválddi ektui lagaš oktavuođain. Vuordit ahte oažžut dán prošeavtta bohtosiid 2013:s.</p>
<p>Dásseárvu riikkaidgaskasaččat</p>
<p>Norgga bealde sápmelaččat ásset ovtta máilmmi riggáseamos riikkas. Mis leat vuoigatvuođat ja čálgofálaldagat mat leat dušše niehkun eará álgoálbmogiidda. Danne oaivvilda sámediggeráđđi ahte mii maiddái dásseárvosuorggis galgat áŋgiruššat dainna ahte eará álgoálbmogiid ovdánanvejolašvuođat ja vuoigatvuođat buorránit. Seammás lea oassálastin riikkaidgaskasaš arenain buorre vejolašvuohta váldit ovdan áššiid mat gusket sámi álbmogii. Dat sáhttá buoridit dáid áššiid stáhtusa ja sáhttá leat mielde bággemin riikka eiseválddiid váldit dáid áššiid duođaleabbon. Danne lea Sámediggeráđđi maŋimus jagi oassálastán riikkaidgaskasaš arenain gos dásseárvu lea leamaš fáddán.</p>
<p>Sámediggeráđđi lei doppe go Norga geigii 8. raportta ON nissonvealahankonvenšuvnna čuovvoleami birra. Mis ledje evttohusat dán raportii, earret eará sámi nissoniid dearvvašvuođa birra. Mii čujuheimmet earret eará dakkár erohusaide sámi nissoniid gielalaš ja kultuvrralaš vuoigatvuođain, mat vulget das ahte orrot go sii  sámegielaid hálddašanguovllu siskkobealde vai olggobealde. Vástádusastis Norgii ON čujuhii Norgga váilevaš dieđuide sámi nissoniid ja sin dearvvašvuođaásahusaid birra, ja sii ohcaledje doaibmabijuid mat njulgešedje dán čielga dearvvašvuođaerohusa. Dát lea mielde oččodeamen Norgga eiseválddiid váldit dáid áššiid duođas.</p>
<p>Sámediggeráđđi lei mielde ON nissonkommišuvnna 2012 sešuvnnas. Váldofáddán lei nissonat giliin ja sin rolla ovddidangažaldagain ja geafivuođa ja nealggi vuosttaldeamis. Dát lea áigeguovdilis fáddá sámi guovlluin gos mii vásihit ahte ollu nuorra nissonat eai hálit ásaiduvvat smávva sámi giliservodagaide.</p>
<p>Nissonkommišuvnna sešuvnnas lei sámediggeráđđi mielde ráhkadeamen resolušuvdnateavstta álgoálbmotnissoniid dili birra. Dát lea vuosttaš geardde go ON nissonkommišuvnnas lea  sohppojuvvon sierra resolušuvdna álgoálbmotnissonolbmuid dili birra. Uhccán álgoálbmotnissonat oassálaste nissonkommišuvdnii, ja dušše muhtumat besse mielde ja váikkuhit šiehtadallamiidda. Sámediggeráđđi čalmmustahtii ahte lea dárbu nannet álgoálbmotnissoniid oassálastima ja váikkuheami kommišuvdnii. Loahpalaš resolušuvdnaevttohus rávvii earret eará stáhtaid čađahit sierra doaibmabijuid movt ovddidit ja nannet dakkár politihka ja prográmmaid mat sihkkarasttášedje álgoálbmotnissonolbmuide vejolašvuođa oassálastit almmolaš mearrádusproseassaide.</p>
<p>Maiddái ON konferánssas guoddevaš ovddideami birra, Rio +20, čalmmustuhtii Sámediggi nissonperspektiivva. Eanet nissonolbmot go almmáiolbmot ellet geafivuođas, ja nissoniin lea dávjá ovddasvástádus borramuša ja čázi skáhppomis. Danne lea Sámediggeráđđi ilus go nissonolbmuid rolla barggus guoddevaš ovddidemiin váldojuvvo ovdan loahppadokumeanttas, ja ahte das leat hábmejuvvon mihttomearit sohkabealedássedeattu birra nissoniid ektui geat leat njunušposišuvnnain.</p>
<p>Boahttevaš hástalusat</p>
<p>Dát stáhtusválddahus čájeha ahte Sámedikki dásseárvodoaibmaplána lea addán bohtosiid. Mii leat olahan guhkimusat implementerenbarggus. Mii leat háhkan buriid bargovugiid beaivválaš barggus vai dat politihkka mii hábmejuvvo, árvvoštallojuvvo sohkabeliid ektui. Seammás dát bargu gáibida oktilis čalmmusteami.</p>
<p>Sámediggeráđđi lea maid duhtavaš dainna bargguin mii čađahuvvo mearridanorgánain sohkabealedássedeattu oktavuođas. Jagi 2012 rájes leat mii maid bidjan gáibádussan daidda ásahusaide ja organisašuvnnaide, mat ožžot doarjaga Sámedikki bušeahta bokte, ahte galgá leat uhcimusat 40-60 % sohkabealejuohku stivrras. Mii áigut bargat ovddasguvlui dainna ulbmiliin ahte nissonolbmot leat mielde maiddái dain mearridanorgánain mat gusket vuođđoealáhusaide. Mii leat nagodan doalahit sohkabealdássedeattu maiddái dievasčoahkkimis. Mii ávžžuhit oččodit eanet nuorra almmáiolbmuid earret eará Sámedikki dievasčoahkkimii, ja ávžžuhit listabiddjiid atnit dan muittus 2013 válggain.</p>
<p>Buot ii leat gal čovdojuvvon, ja nissonolbmuin ja almmáiolbmuin sámi servodagain leat guhkkin eret seamma vuoigatvuođat, geatnegasvuođat ja vejolašvuođat. Sámediggeráđđi háliida čalmmustahttit čuovvovaš hástalusaid dán čielggadusas:</p>
<p>Eretfárren   Dásseárvobarggu čatnaseapmi   Veahkaváldi lagaš gaskavuođain   Guottut lesbbaide ja homofiila sápmelaččaide    Riikkaidgaskasaš dásseárvobargu</p>
<p xml:lang="deu">Eretfárren</p>
<p>Maŋimus 20 jagis lea Sámedikki ealáhusovddidandoarjjaortnegiid doaibmaguovllu (SED-guovllu) olmmošlohku njiedjan 16 proseanttain. Buohtastahttima dihtii sáhttá muitalit ahte olmmošlohku muđui riikkas lassánii 15 proseanttain, geahča Sámi statistihka 2012. Sivvan olmmošlogu njiedjamii SED-guovllus lea eretfárren ja riegádanvuollebáza. Eatnašat geat fárrejit, leat nissonat ja nuorat, ja sii fárrejit gávpogiidda.</p>
<p>Sivvan dasa go eanet nissonat fárrejit, sáhttá leat dat go bargosajit doaresbeliin eai leat heivehuvvon oahppodássái. <span type="quote">”Sámi logut muitalit 4”</span> vuođul lea sullii 13 % eanet nissoniin go albmáin SED-guovllus 3 jagi dahje eanet oahppu allaskuvllas/universitehtas. Hástalussan lea fuolahit ahte dat nissonat ja nuorat, geat fárrejit, máhcašedje ruovttoluotta maŋŋá go leat váldán oahpu.</p>
<p>Mii fertet jearrat manne sámi gilit eai geasut nissoniid ja nuoraid? Mo nissonat galget birget sámi guovlluin ja mo Sámediggi sáhttá láhčit dasa, leat maid deaŧalaš gažaldagat Sámedikki dásseárvopolitihkas. Dasa gullá maiddái dat ahte nissoniid áŋgiruššan ja oassálastin sámi servodahkii árvvusadnojuvvo ja oainnusmahttojuvvo.</p>
<p>Dásseárvobarggu čatnaseapmi</p>
<p>Dásseárvu fátmmasta buot servodatsurggiid ja lea sektovrraid gaskasaš fágafealta. Go bargá dásseárvvuin de ferte oppa áiggi muittuhit ahte sohkabealperspektiiva ferte gozihuvvot go servodatáššit galget čielggaduvvot ja go mearrádusat váldojuvvojit. Mii leat ovdal čujuhan ahte dásseárvopolitihkka ja sámepolitihkka vuođđuduvvojit seamma ideologiijii, man oktavuođas lea mihttomearrin meannudit dássásaččat guokte dahje eanet prinsihpalaččat dássásaš beliid.</p>
<p>Sámedikki dásseárvodoaibmaplánas leat strategiijat ja doaibmabijut dásseárvobarggu čatnaseapmái sámi servodagas man ulbmilin lea sihke institušonaliseret ja heivehit dáláš orgánain. Okta strategiijain lea ahte dásseárvo- ja vealahanbarggus ferte lea čatnaseapmi institušuvnnalaččat sámi gealbobirrasis. Doaibmabidjun lei ahte Sámediggi galggai váikkuhit dan ahte ásahuvvo orgána mas lea ovddasvástádus bearráigeahččat dásseárvo- ja vealahanáššiid sámi servodagas ja raporteret daid birra.</p>
<p>Nugo namuhuvvon ovdalis čilgehusas, de eai leat boahtán bohtosat dán prošeavttas ja prošeakta lea doaisttážii bissehuvvon. Danne fertet mii ságastallat dan birra ahte movt mii galggašeimmet bargat dan ala ahte dásseárvobarggu čatnan fievrriduvvošii viidáseappot.</p>
<p>Miellaguottut lesbbaide ja homofiila sámiide</p>
<p>Dán suorggis leat mis unnán bohtosat maidda čujuhit, ja mii šállošit go dieinna lágiin ain leat bisuheamen jaskesvuođa homoseksuála olbmuid hárrái sámi servodagas. Jaskesvuohta lea várra okta dain stuorámus hástalusain go guoská homofiillaide ja lesbbaide sámi servodagas. Dát boahtá ovdan Fafo-raporttas <span type="quote">“Sámi lesbbat ja homofiillat. Muitaleaddji eallindilliiskkadeapmi”</span> (2009). Raporttas boahtá ovdan ahte leat njeallje beali mat mannet čađa jearahallamiin lesbbaid ja homofiillaid ektui sámi servodagas. Dat leat jaskesvuohta homoseksualitehta birra, nana oskui gullevaš bealit, identitehta ja gullevašvuohta máŋgga minoritehtii, ja hilgun ja sosiála olggušteapmi. Vaikko iskkadeamis ledje unnán informánttat, de lea dát dat buoremus ja várra áidna máhttovuođđu mii mis lea homoseksualitehta birra sámi servodagas.</p>
<p>Iskkadeamis boahtá ovdan ahte ii leat šat nu váttis leat rabas lesban go homofiilan. Dát sáhttá boahtit das go almmáirolla sámi servodagas soaitá leat gárži. Sámediggeráđi mielas lea dárbu ságastallat sámi almmáirolla birra, ja vuordá mielas konferánssa <span type="quote">“Almmáiolbmuid eallin sámi oktavuođas”</span> maŋŋelis čakčat.</p>
<p>Dasto fertet mii bargat ja gávdnat doaibmabijuid mat sáhtášedje váikkuhit dan ahte homofiillat ja lesbbat dovddašedje ahte sii searvvahuvvojit sámi servodagas.</p>
<p>Veahkaváldi lagaš oktavuođain</p>
<p>Sámediggeráđđi ii dohkket álggage veahkaválddi lagaš oktavuođain sámi servodagas. Mii diehtit ahte dat gávdno, ja mii háliidit váikkuhit ahte sii geat gártet gillát veahkaválddi oččošedje dan veahki masa sis lea riekti.</p>
<p>Hástalussan lea leamaš dat go gávdno unnán diehtu veahkaválddi birra lagaš oktavuođain sámi servodagas. Mis Norggas ii leat individuála dási sámi statistihkka mii muitalivččii man ollu lea veahkaváldi. Heahteguovddážiin maid ii leat statistihkka etnalaš eavttuid vuođul sámi identitehta ektui. Danne dárbbašit máhtu veahkaválddi birra lagaš oktavuođain sámi servodagas. Mii dárbbašit dán máhtu vai dieđášeimmet makkár veahkkedoaibmabijuid sáhtášii láhčit buoremusat ávkin sámi álbmogii.</p>
<p>Sámediggeráđis leat vuordámušat ahte Sámedikki ja Justiisadepartemeantta gaskasaš ovttasbargoprošeakta veahkaválddi birra lagaš oktavuođain sámi servodagas attášii midjiide máhtolašvuođa man vuođul livččii álkit bargat dáinna váttisvuođain. Veahkaváldi lagaš oktavuođain lea maiddái váldofáddá ON nissonkommišuvnna boahtti sešuvnnas.</p>
<p>Riikkaidgaskasaš dásseárvobargu</p>
<p>Sámedikkis lea nana posišuvdna riikkaidgaskasaš álgoálbmotbarggus. Sámediggeráđđi háliida ahte maiddái dát posišuvdna geavahuvvošii nannet álgoálbmotnissonolbmuid dili.</p>
<p>Geafivuohta čatnasa lávga dásseárvui ja nissonolbmuid vuoigatvuođaide. Birrasii miljárdda olbmo ellet garra geafivuođas. 70 % sis leat nissonolbmot ja nieiddat, fuolakeahttá das ahte sii dat barget guokte goalmmadasoasi buot bargguin. Nissonolbmuin lea maiddái unnit váikkuhanfápmu dállodoalu ekonomiijai. Čájeha ahte doppe gos nissonolbmot stivrejit bearraša ekonomiija, vuoruhuvvo eanet borramuššii ja mánáid ohppui go jos almmáiolbmot mearridit. Dát čájeha ahte geafivuođa eastadeapmi lea buorre nissonpolitihkka. Go doarjut nissonolbmuid, de doarjut ovdáneami.</p>
<p>Dasto oaidnit ahte riikkaidgaskasaš bargu lea mielde loktemin dásseárvoáššiid stáhtusa dáppe ruovttus, ja mii sáhttit riikkaidgaskasaččat dego bágget nationála eiseválddiid áššiin mat gusket sámi álbmogii.</p>
<p>Min vásihusat dán rádjai čájehit go guoská dásseárvui riikkaidgaskasaš arenain ahte álgoálbmotnissonolbmuin lea unnán vejolašvuohta searvat dán lágan riikkaidgaskasaš arenaide ja mis geat searvvaimet lei gáržžiduvvon vejolašvuohta ja váikkuhanfápmu šiehtadallamiin mat čađahuvvojedje.</p>
<p>Danne háliida Sámediggeráđđi riikkaidgaskasaš barggus nannet dan ahte álgoálbmotnissonolbmot beasašedje leat mielde ja oččošedje váikkuhanfámu riikkaidgaskasaš arenas. Deaŧalaš lea maid dat ahte nissonášši ja áššit mat gusket álgoálbmotnissonolbmuide váldojuvvojit ovdan, oainnusmahttojuvvojit ja daid birra ságastuvvo riikkaidgaskasaš arenain maidda Sámediggi searvá. Sámediggeráđđi áigu ain joatkit bargat dan ala ahte min rolla ja min mihttomearit čielggasmahttojuvvojit dán barggus.</p>
<p>Čuovvoleapmi viidáseappot</p>
<p>Sámediggeráđđi lea ožžon buriid vásihusaid Sámedikki 2009 – 2013 dásseárvodoaibmaplánain. Vaikko buot doaibmabijuin eai leat ge boahtán bohtosat, de lea dat leamaš konkrehta dokumeanta mii oainnusmahttá dásseárvvu, ja mii čielgasit čájeha Sámedikki posišuvnna dásseárvobarggus. Danne lea dat buorrin vuođđun min gulahallamii stáhta eiseválddiiguin ja eará ovttasbargoguimmiiguin dásseárvobarggu oktavuođas.</p>
<p>Mis leat maiddái buorit vásihusat riikkaidgaskasaš dásseárvobarggus. Go bargá riikkaidgaskasaš dásis, de addá dat doarjaga min bargui dáppe ruovttus, ja mii ieža sáhttit leat mielde váikkuheamen dan ahte vuoigatvuođat, ja  erenoamážit álgoálbmotnissonolbmuid vuoigatvuođat buoriduvvojit.</p>
<p>Danne háliida Sámediggeráđđi viidáseappot dásseárvobarggus Sámedikkis vuođđudit barggus dáid vásihusaide. Mii háliidit ahte ráhkaduvvo ođđa dásseárvodoaibmaplána boahtte válgaáigodahkii. Mii háliidit maiddái joatkit dásseárvobarggu riikkaidgaskasaš arenas.</p>
<p xml:lang="vep">Višuvdna</p>
<p>Doaibmaplánas lea mis dát višuvdna dásseárvobargui sámi servodagas:</p>
<p>Dássásaš servodat gos nissonolbmuin ja almmáiolbmuin leat dássásaš vuoigatvuođat, geatnegasvuođa ja vejolašvuođat.</p>
<p>Dán višuvnna mielde mii sáhttit bargat. Mii leat gudneáŋgirat, muhto min oaivila mielde dát ii leat veadjemeahttun. Muđui min dásseárvobarggu ulbmil livččii mannan duššás. Danne mii áigut evttohit joatkit dainna ja bisuhit dan Sámedikki dásseárvobarggu višuvdnan.</p>
<p>Mihttomearit</p>
<p>Dásseárvu ii leat sierra fáddá, muhto dakkár ášši servodagas mii fátmmasta buot mainna mii bargat. Danne leat mis máŋga váldomihttomeari min dásseárvobarggus. Evttohuvvon váldomihttomearit vuođđuduvvojit bargui mii juo lea álggahuvvon ja mii lea buktán bohtosiid. Mii fertet maiddái geahččalit čoavdit doaibmabijuid mat leat doaibmaplánas mat eai leat buktán konkrehta bohtosiid. Ja mii fertet válljet ođđa geainnuid mihttomeari guvlui.</p>
<p>Danne áigu Sámediggeráđđi vuođđudit dásseárvobarggu viidáseappot čuovvovaš váldomihttomeriide:</p>
<p>Dásseárvu heivehuvvo buot politihkkasurggiide Sámedikki barggus   Bargosajit nissonolbmuide sámi servodagas   Riikkaidgaskasaš riekteovdáneapmi álgoálbmotnissonolbmuid ektui lea buorránan   Homofiillaid ja lesbbaid dohkkeheapmi ja gierdavašvuohta sin ektui   Sihke mánáin, nissonolbmuin ja almmáiolbmuin lea vuoigatvuohta eallit friija nu ahte eai dárbbaš gillát veahkaválddi ja áitagiid veahkaválddi ektui</p>
<p>Strategiijat</p>
<p>Strategiijat leat Sámedikki bajimuš hálteválljemat ja áŋgiruššamat, mat čájehit makkár rievdadusat galget vuoruhuvvot ovddasguvlui vai mii juvssašeimmet min bajimuš ja guhkes áiggi mihttomeriid.</p>
<p>Vuolábealde leat strategiijaevttohusat viidáseappot dásseárvobarggus. Strategiijat čatnasit digaštallamii boahtteáiggi hástalusaid birra dásseárvobarggus.</p>
<p>Buot áššemeannudeamis Sámedikkis ferte árvvoštallat makkár váikkuhusat áššiin leat nissonolbmuide ja almmáiolbmuide   Dássásaš sohkabealovddastus mearrádusorgánain sámi servodagas   Váikkuhit dan ahte šattašii stuorát nissonovddastus vuođđoealáhusaid stivrrain ja luohttámušdoaimmain   Váikkuhit dan ahte eanet nuorra albmát searvvašedje sámepolitihkkii   Gealbobargosajiid bidjat eanet guovddážii sámi servodagas   Váikkuhit dan ahte sámi dásseárvobargu čađahuvvo maiddái sierra ásahusain ja organisašuvnnain   Sihkkarastit dan ahte álgoálbmotnissonolbmot besset eanet mielde riikkaidgaskasaš arenai ja ožžot doppe váikkuhanfámu   Nissonášši eanet guovddážii Sámedikki riikkaidgaskasaš barggus   Váikkuhit dan ahte šattašii eanet rabasvuohta homofiliija ektui sámi servodagas   Dievdorolla eanet guovddážis sámi servodagas   Nanosmahttojuvvon veahkkeapparáhta sámi giela ja kultuvrra vuođul juohkelágan veahkaválddi várás lagaš oktavuođain</p>
<p>Sámedikki dásseárvobarggu boahtteáiggi doaibmabijut biddjojuvvojit ođđa dásseárvodoaibmaplánii ja Sámedikki bušehttii.</p>
<p>Mearkkašupmi, Ovddádusbellodat Aud Martinsen bokte</p>
<p>Sámediggi ii dohkket vealaheami sohkabeali, oskku dahje čearddalašvuođa vuođul. Riekti dat galgá mearridit lea go dahku vealaheaddji vai ii. Buot olbmot leat ovttaárvosaččat, danne eai berre lágat, láhkaásahusat ja njuolggadusat vealahit kvoterema bokte bargomárkanii eai ge ealáhuseallimii muđuige.  <em type="bold">Ulbmil </em></p>
<p>Dáinna duogážiin fievrrida danne Sámediggeráđđi viidáseappot iežas dásseárvobarggu.</p>
<p>Sámediggi oaidná oppalaš friijavuođa buot eallindoaimmaide, ealáhus- ja bargodoaimmaide, ja friddjavuođa givssideamis ja vealaheamis vuođđo vuoigatvuohta mii ii nannejuvvo almmolaš plánabargguid ja strategiijaid bokte. Baicce nuppe láhkai.</p>
<p>Vaikke vel orru ge dásseárvorahčan loahpahuvvon, ja lea juksojuvvon dásseárvoulbmil Norggas, de lea sivva ballat das ahte dásseárvu váilu muhtun sisafárrenbirrasiin. Buorre integreren buori oarjemáilmmi árvvuid ja árbevieruid vuođul, sáhttá veahkehit ođđa riikkaguimmiid bisuhit eanaš oasi iežaset árbevirolaš kultuvrras, seammás go fátmmastit Norgga ja oarjemáilmmi árbevieruid dásseárvvu, friijavuođa ja sohkabealegierdevašvuođa ektui. Dan sajis go čalmmustahttit dásseárvobarggu sápmelaččaid várás ja sin gaskkas, de lea min ođđa riikkaguimmiid gaskka ahte servodaga resurssaid ferte geavahit.</p>
<p>III Jienasteapmi</p>
<p>39 áirasis ledje 34 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Vibeke Larsen, áššejođiheaddji    2  Ann-Mari Thomassen    3  Hans J. Eriksen Silje Karine Muotka  Hans J. Eriksen    4  Aili Keskitalo    5  Silje Karine Muotka Aili Keskitalo</p>
<p>Silje Karine Muotka    6  Kirsti Guvsám    7  Willy Ørnebakk Aili Keskitalo  Willy Ørnebakk    8  Anders Somby jr. Marit Kirsten Anti Gaup   Inger Jørstad  Anders Somby jr.    9  Mariann Wollmann Magga Mathis Nilsen Eira   Ann-Mari Thomassen  Mariann Wollmann Magga  10  Heidi Persdatter Greiner Haaker 11  Ida Marie Bransfjell Silje Karine Muotka 12  Willy Ørnebakk Rolf Johansen   Ann-Mari Thomassen  Willy Ørnebakk  13  Per Andersen Bæhr Kirsten Ellinor Guttorm Utsi  Per Andersen Bæhr  14  Olaf Eliassen Ann-Mari Thomassen   Marit Kirsten Anti Gaup  Olaf Eliassen  15  Marie Therese Nordsletta Aslaksen  Vibeke Larsen</p>
<p>VI Sámedikki mearrádus</p>
<p>Sámediggi lea guorahallan Sámediggeráđi dásseárvopolitihkalaš čilgehusa, ja dat čuovvu čoahkkingirjji.</p>
<p>Sámediggeráđi dásseárvopolitihkalaš čilgehusa 2012</p>
<p>Álggahus</p>
<p>Sámediggi mearridii alccesis dásseárvodoaibmaplána áigodahkii 2009 – 2013 dievasčoahkkimis juovlamánus 2008. Doaibmaplána ulbmilin lea oainnusmahttit dásseárvobarggu, ja seammás váikkuhit dan ahte dásseárvobarggus leat maiddái dagut eaige dušše sánit.</p>
<p>Mii leat joavdan bures beallái doaibmaplána doaibmaáigodagas. Sámediggeráđđi háliida ge danne čalmmustahttit doaibmaplána bohtosiid dán rádjai, ja mii háliidit plánegoahtit movt mii galgat bargat dásseárvvuin ovddasguvlui.</p>
<p>Dát čilgehus vuođđuduvvo Sámedikki dásseárvodoaibmaplánii. Doaibmaplána golbma áŋgiruššansuorggi leat, sohkabeliid gaskasaš dásseárvu, gierdavašvuohta seksuála sojuide ja veahkaválddi eastadeapmi lagaš oktavuođain, ja danne dat leat dán čilgehusa váldofáttát. Sámediggeráđđi lea maŋimuš jagi váldán dásseárvvu ovdan maiddái riikkaidgaskasaš arenas. Danne čalmmustuvvo dát bargu maiddái dán čilgehusas.</p>
<p>Sámedikki dásseárvobarggu dilličilgehusa vuođul, áigut mii dovdáhit hástalusaid mat leat dásseárvvu oktavuođas. Dasto áigut bidjat digaštallamii makkár mihttomeriiguin ja strategiijaiguin mii sáhtášeimmet juksat ulbmiliid.</p>
<p>Sámedikki dásseárvopolitihka stáhtus</p>
<p>Sámedikki 2009-2013 dásseárvodoaibmaplána</p>
<p>Doaibmaplána višuvdnan lea ahte mis galgá leat dásseárvosaš sámi servodat gos nissonolbmuin ja almmáiolbmuin leat ovttalágan vuoigatvuođat, geatnegasvuođat ja vejolašvuođat. Vuolábealde čilget dan golmma áŋgiruššansuorggi birra mat doaibmaplánas leat otnáš nammii. Čilgehus ii leat detáljadásis buot doaibmabijuid oktavuođas mat leat doaibmaplánas.</p>
<p>Sohkabeliid gaskasaš dásseárvu</p>
<p>Dán áŋgiruššansuorggi váldomihttomearrin lea ahte dásseárvopolitihkka galgá heivehuvvot buot politihkkasurggiide Sámedikki barggus. Geavahusas mearkkaša dát dan ahte mii árrat buot politihkalaš proseassain árvvoštallat makkár váikkuhusat politihkas sáhttet leat nissonolbmuide ja almmáiolbmuide. Hui unnán lea vuolggasajis dakkár politihkka mii ii guoskkahivččii sohkabeliid. Dalle go politihkka hábmejuvvo ja mearrádusat dahkkojuvvojit, fertet mii vuhtii váldit nissonolbmuid ja almmáiolbmuid erohusaid eallimis, sin eavttuid, sávaldagaid ja dárbbu. Jos nissonolbmuid ja almmáiolbmuid galgá sáhttit meannudit dássásaččat, de dárbbašuvvojit dávjá sierralágan doaibmabijut goappašiid sohkabeliid várás. Deaŧalaš lea maiddái ahte nissonolbmuid ja almmáiolbmuid bargu ja áŋgiruššamat oainnusmahttojuvvojit ja adnojuvvojit árvvus sierra politihkkasurggiin. Dán čilgehusas áigu Sámediggeráđđi bidjat eanet guovddážii nissonolbmuid vuoigatvuođaid.</p>
<p>Sohkabealperspektiiva stivrendokumeanttain</p>
<p>Heiveheami oktavuođas lea sáhka dihtomielalašvuođas ja vuoruheamis. Ferte oktilaččat bidjat dásseárvvu guovddážii ja máhttit riekta gažadit. Ferte duostat bidjat sohkabealperspektiivva oidnosii, maiddái dakkár áššiin gos álgovuorus ii oro leamen relevánta. Sihkkarastin dihte ahte ná dahkkojuvvo, de fertejit mis leat rutiinnat. Sámediggeráđđi lea bargan dan ala ahte dát rutiinnat heivehuvvojit bargui min stivrendokumeanttaiguin.</p>
<p>Sámediggeráđđi lea álgán nannoseappot áŋgiruššat plána- ja dieđáhusbargguin Sámedikkis. Danne vai mihttomearit ja strategiijat politihka ovddideamis čielggasmahttojuvvošedje. Sohkabealperspektiiva lea heivehuvvon plána- ja dieđáhusbarggu rutiinnaide. Olles dieđáhusproseassa áiggi galgat mii čilget movt min evttohusat sáhttet čuohcat nissonolbmuide ja almmáiolbmuide.</p>
<p>Sámedikki bušeahtta lea min deaŧaleamos stivrendokumeanta. Bušeahtta lea maiddái min jahkásaš doaimma doaibmaplána. Bušehttii galget biddjojuvvot doaibmabijut gustovaš bušeahttajahkái, áinnas daid mihttomeriid ja strategiijaid mielde mat leat dieđáhusain. Olles bušeahtta lea geahčaduvvon sohkabealperspektiivvas, ja áigeguovdilis doaibmabijut doaibmaplánas leat heivehuvvon. Konkrehta doaibmabidjoovdamearkan lea dat ahte ásahusat ja organisašuvnnat mat ožžot doarjaga Sámedikki bušeahta bokte fertejit čilget mainna lágiin ohccojuvvon doaibmabidju váikkuha nissonolbmuide ja almmáiolbmuide. Bušeahtas lea sierra evaluerenpoasta doarjjaortnegiidda. Dat galget evaluerejuvvot ja ođasmahttojuvvot sohkabealperspektiivvas. Sierra fágakapihttaliid vuollái leat heivehuvvon maiddái sohkabeliide guoski doaibmabijut.</p>
<p>Ovttasbargu</p>
<p>Sámi dásseárvoorganisašuvnnat ovddastit siviila sámi dásseárvoservodaga. Danne lea Sámediggái deaŧalaš bures gulahallat sámi dásseárvoorganisašuvnnaiguin. Jahkásaš čoahkkimiin dáiguin organisašuvnnaiguin ságastallat mii Sámedikki doarjaga birra organisašuvnnaide ja oppalaš dásseárvopolitihkalaš áššiid birra. Sámediggi atná árvvus dan go organisašuvnnat hástalit min dásseárvoáššiid oktavuođas, ja go dat ovddidit dásseárvopolitihkalaš áššiid sámi servodagas oppalaččat.</p>
<p>Sámedikkis alddis ii leat váldi dahje vejolašvuohta buot surggiin čađahit sávahahtti doaibmabijuid. Danne lea oktavuohta Ráđđehusain hui deaŧalaš. Beaivválaš áššemeannudeamis addit mii gulaskuddanvástádusaid ja rávvagiid Ráđđehusa dásseárvopolitihkkii. Sámedikkis leat leamaš konsultašuvnnat maiddái Mánáid- ja dásseárvodepartemeanttain Ráđđehusa sohkabeliid gaskasaš dásseárvodoaibmaplána birra. Min iežamet doaibmaplána lei vuođđun Sámedikki posišuvdnii konsultašuvnnain. Konkrehta boađus dain konsultašuvnnain lei konferánsa dievdorolla birra sámi servodagas, mii lágiduvvo dán jagi skábmamánus, ja prošeakta veahkaválddi birra lagaš oktavuođain čađahuvvo ovttas Justiisadepartemeanttain. Sámediggeráđđái lei maiddái deaŧalaš ahte sámi perspektiiva heivehuvvo doaibmaplánii ja Ráđđehusa dásseárvobargui viidáseappot.</p>
<p>Čoahkkimiin Mánáid- ja dásseárvodepartemeanttain lea Sámediggeráđđi váldán ovdan dan go Dásseárvo- ja vealahanáittardeaddji oažžu unnán jearaldagaid sámi geavaheddjiin, go sámi dásseárvoorganisašuvnnat eai leat heivehuvvon dásseárvobargui davviriikkalaččat ja movt sámi perspektiivva sáhttá heivehuvvot dásseárvolávdegotti bargui.</p>
<p>Searvan mearrádusproseassaide</p>
<p>Searvama oktavuođas mearrádusproseassaide ii leat sáhka dušše rievttalašvuođas dahje demokratiijas, muhto maiddái das ahte sihke nissonolbmuid ja almmáiolbmuid beroštumit váldojuvvojit vuhtii. Mii buohkat berrešeimmet čevllohallat dan geažil go mii gullat várra máilmmis dakkár álbmotválljen orgánii mas lea buoremus sohkabealdássedeaddu. Sámediggi lea guovtti válggas nagodan doalahit sohkabealdássedeattu sullii 50 % almmáiolbmot ja 50 % nissonolbmot. Mii diehtit ahte dán lágan bohtosat eai boađe nuvttá. Mii fertet háliidit dásseárvvu dihtomielalaččat, ja dat gáibida konkrehta doaibmabijuid. Juohke sámediggeválgga ovddabealde lea Sámedikki dievasčoahkkin mearridan earret eará ahte listtaid biddjiin galgá leat unnimusat 40-60% sohkabealdássedeaddu listtain. Sámediggeráđđi ovddida dán ášši maiddái ovddabealde 2013 válgga.</p>
<p>Sámi ásahusat leat deaŧalaččat sámi servodagas. Sámedikki bušeahtas gáibidit mii ásahusain mat ožžot doarjaga Sámedikki bušeahta bokte, ahte dain galgá leat unnimusat 40-60 % sohkabealdássedeattu stivrrasteaset.</p>
<p>Bargo- ja ealáhuseallin</p>
<p>Vuođđoealáhusat leat deaŧalaččat sámi guovllus, ja Sámediggi galgá čavga áŋgiruššat daiguin. Árbevirolaččat leat nissonolbmuin leamaš guovddáš ja deaŧalaš rollat vuođđoealáhusain. Lunddolaš lea jáhkkit ahte struktuvrralaš doaibmabijut (láhkaaddin, hálddašeapmi ja rámmafievrrideamit) dat leat fuonidan nissonolbmuid vejolašvuođa searvat dáid ealáhusaide.</p>
<p>Eaktun dásseárvvu sihkkarastimii vuođđoealáhusain lea ahte nissonolbmot besset váikkuhit dakkár arenain gos mearrádusat dahkkojuvvojit. Sámediggeráđđi lea gulahallama bokte ráđđehusain ohcalan doaibmabijuid mat movttiidahttet ja attašedje nissonolbmuide vejolašvuođa searvat buot mearrádusdásiin vuođđoealáhusain. Mii leat maiddái bivdán čielggadusa man bokte oažžut máhtu sámi nissonolbmuid ekonomalaš resurssaid ja válddi birra.</p>
<p>Mii guoská boazodollui, de lea Sámediggeráđđi váldán ovdan dásseárvoáššiid máŋgii boazodoallošiehtadallamiid oktavuođas. Mii leat deattuhan ahte boazodoallu lea bearašvuđot ealáhus, mas nissonolbmot leat guovddážis bargofápmun, máhttogaskkusteaddjin ja máhtu fievrrideaddjin nuorat geardái. Jagi 2010/2011 boazodoallošiehtadusa šiehtadallamiid oktavuođas šihtte bealit ahte bidjat bargojoavkku geahčadit ja árvvoštallat dáláš čielggadusávdnasiid dásseárvvu birra boazodoalus, ja dasto evttohit doaibmabijuid maid bokte ovdánahttit dásseárvvu ealáhusas. Bargojoavkku raporta geigejuvvui golggotmánus 2010, ja Sámediggeráđđi áigu fuolahit das ahte bargojoavkku doaibmabidjoevttohusat vuoruhuvvojit ja čuovvoluvvojit.</p>
<p>Deaŧalaš váikkuhangaskaoapmi go guoská ealáhusovddideapmái sámi guovlluin lea doarjja. Sámedikki bušeahtas leat danne doarjagat ealáhusulbmiliidda mat vuoruhuvvojit ealáhusa nissonolbmuide.</p>
<p>Áššiid gaskkas maiguin Sámediggi bargá ja mat eanemusat leat beaggán mediain, leat áššit mat gusket eana-, čáhce- ja resursavuoigatvuođaide sámi guovlluin. Dáid áššiid oktavuođas lea maiddái hui ollu sáhka vuođđoealáhusaid vuđđosis. Sámedikki dásseárvodoaibmaplánas lea danne mis čuokkis ahte sohkabealperspektiiva galgá searvvahuvvot dán barggus. Sámediggeráđđi lea earret eará bivdán Finnmárkkukommišuvnna dihtomielalaččat váldit vuhtii sohkabealperspektiivva barggus kártedettiin dáláš eana- ja luondduresursa vuoigatvuođaid Finnmárkkus. Mii leat bidjan merkii ahte sihke nissonolbmuid ja almmáiolbmuid meahccegeavaheapmi lea fáttáid gaskkas, mat čuvgejuvvojit gulaskuddančoahkkimiin meahccegeavaheami kártema oktavuođas sierra iskkadanguovlluin.</p>
<p>Sámi dásseárvobarggu čatnaseapmi</p>
<p>Doaibmaplánas lea evttohuvvon ahte sámi dásseárvobargu ásahuvvo sámi gealbobirrasis. Danne lea Sámediggi dorjon ahte álggahuvvošii golmmajagáš prošeakta ovttas Mánáid- ja dásseárvodepartemeanttain ja Ođasmahttin- ja hálddahusdepartemeanttain. Dán prošektii lea Gáldu ožžon ruđaid ja prošeavtta mihttomearrin lea leamaš ahte dat diehtojuohkin- ja duođaštandoaimma bokte galget ovddidit dásseárvvu ja bargat vealaheami vuostá sámi servodagas. Konkrehta bohtosat leat ádjánan guhkká, ja prošeavtta bokte lea Gáldu bidjan dárbbašlaš fokusa dásseárvui, sihke nationála ja riikkaidgaskasaš dásis. Prošeakta lea doaisttážii bisánan resursavátnivuođa geažil.</p>
<p>Doaibmaplánas galgá sámi giella- ja kulturgelbbolašvuohta heivehuvvot buot orgánain main lea váldi surggiin dásseárvu ja vealaheapmi. Danne leat mii oččodan dán lágan gelbbolašvuođa Dásseárvo- ja vealahanáittardeaddjái. Dásseárvo- ja vealahanáittardeaddji lea čoahkkimis sámediggeráđiin konstateren ahte sidjiide bohtet unnit jearaldagat sámiin go etnalaš dážain. Sámediggeráđi oaivila mielde sáhttá dát boahtit das go Dásseárvo- ja vealahanáittardeaddjis váilu gelbbolašvuohta.</p>
<p>Dásseárvo- ja vealahanlávdegoddi doaibmá Dásseárvo- ja vealahanáittardeaddji váiddaásahussan. Okta oasálaš sáhttá, jos ii leat ovttaoaivilis áittardeaddji mearrádusain, doalvut ášši dán lávdegoddái, mii lea hui deaŧalaš riekteovdáneapmái dásseárvvu ja vealaheami oktavuođas. Danne lea sámediggeráđđi hui movtta go Ellen Katrine Hætta lea nammaduvvon lahttun dán lávdegoddái maŋŋá go mii leimmet su evttohan. Álgoálbmogiid ovddastusa sihkkarastin dán lágan fágalávdegoddái lea mielde sihkkarastimin dan ahte stáhta jeagadivččii riikkaidgaskasaš geatnegasvuođaid dan ektui go sámit lea álgoálbmot.</p>
<p>Gierdavašvuohta sierra seksuála sojuide</p>
<p>Sámedikki doaibmaplánas lea mihttomearrin ahte homofiillat ja lesbbat eanet dohkkehuvvošedje ja sin ektui šattašii eanet gierdavašvuohta sámi servodagas. Sámedikkis lei 2008:s doarjjapoasta dásseárvodoaibmabijuide mas vuoruhuvvui doarjja ovddidit dásseárvvu seksuála sojuid gaskka. Doarjja addojuvvui muhtun prošeavttaide. Dán doarjjapoastta bokte leat mii gidden fuomášumi homofiillaid ja lesbbaid dillái sámi servodagas. Šállošit go konkrehta bohtosat eai šaddan.</p>
<p>Veahkaválddi eastadeapmi lagaš oktavuođain</p>
<p>Mihttomearrin dán áŋgiruššansuorggis lea ahte sihke nissonolbmuin ja almmáiolbmuin galgá leat vuoigatvuohta eallit friija veahkaválddi ja áitagiid haga, ja ahte mánáin galgá leat vuoigatvuohta bajásšaddat vearredaguid ja balu haga.</p>
<p>Mánáid vuoigatvuođat, geat gártet gillát veahkaválddi ja duođaštit dan, gozihuvvojit mánáidviesuid bokte. Mánáidviesut doibmet ossodagaid gaskasaččat ja leat mánáid, nuoraid ja psykalaččat doaibmahehttejuvvon rávis olbmuid várás, geat gártet gillát veahkaválddi, vearradaguid dahje vihtanuššat veahkaválddi bearrašis. Danne lea Sámediggeráđđi bargan dan ala ahte sámi giella- ja kulturgelbbolašvuohta lea mielde mánáidviesu doaimmas Romssas. Romssa mánáidviesus lea dál nationála ovddasvástádus sámi mánáin Norggas.</p>
<p>Veahkaválddi eastadanbarggus lagaš oktavuođain lea dat váttisvuohta, ahte mis ii leat nu buorre diehtovuođđu konkrehta doaibmabijuid álggaheapmái. Dát leat maiddái rašis tabuáššit. Danne lea Sámediggi álggahan prošeavtta ovttas Justiisadepartemeanttain veahkaválddi birra lagaš oktavuođain sámi servodagas, man ulbmilin lea oažžut buoret diehtovuođu vai sáhtášii ovddidit buriid doaibmabijuid veahkaválddi ektui lagaš oktavuođain. Vuordit ahte oažžut dán prošeavtta bohtosiid 2013:s.</p>
<p>Dásseárvu riikkaidgaskasaččat</p>
<p>Norgga bealde sápmelaččat ásset ovtta máilmmi riggáseamos riikkas. Mis leat vuoigatvuođat ja čálgofálaldagat mat leat dušše niehkun eará álgoálbmogiidda. Danne oaivvilda sámediggeráđđi ahte mii maiddái dásseárvosuorggis galgat áŋgiruššat dainna ahte eará álgoálbmogiid ovdánanvejolašvuođat ja vuoigatvuođat buorránit. Seammás lea oassálastin riikkaidgaskasaš arenain buorre vejolašvuohta váldit ovdan áššiid mat gusket sámi álbmogii. Dat sáhttá buoridit dáid áššiid stáhtusa ja sáhttá leat mielde bággemin riikka eiseválddiid váldit dáid áššiid duođaleabbon. Danne lea Sámediggeráđđi maŋimus jagi oassálastán riikkaidgaskasaš arenain gos dásseárvu lea leamaš fáddán.</p>
<p>Sámediggeráđđi lei doppe go Norga geigii 8. raportta ON nissonvealahankonvenšuvnna čuovvoleami birra. Mis ledje evttohusat dán raportii, earret eará sámi nissoniid dearvvašvuođa birra. Mii čujuheimmet earret eará dakkár erohusaide sámi nissoniid gielalaš ja kultuvrralaš vuoigatvuođain, mat vulget das ahte orrot go sii  sámegielaid hálddašanguovllu siskkobealde vai olggobealde. Vástádusastis Norgii ON čujuhii Norgga váilevaš dieđuide sámi nissoniid ja sin dearvvašvuođaásahusaid birra, ja sii ohcaledje doaibmabijuid mat njulgešedje dán čielga dearvvašvuođaerohusa. Dát lea mielde oččodeamen Norgga eiseválddiid váldit dáid áššiid duođas.</p>
<p>Sámediggeráđđi lei mielde ON nissonkommišuvnna 2012 sešuvnnas. Váldofáddán lei nissonat giliin ja sin rolla ovddidangažaldagain ja geafivuođa ja nealggi vuosttaldeamis. Dát lea áigeguovdilis fáddá sámi guovlluin gos mii vásihit ahte ollu nuorra nissonat eai hálit ásaiduvvat smávva sámi giliservodagaide.</p>
<p>Nissonkommišuvnna sešuvnnas lei sámediggeráđđi mielde ráhkadeamen resolušuvdnateavstta álgoálbmotnissoniid dili birra. Dát lea vuosttaš geardde go ON nissonkommišuvnnas lea  sohppojuvvon sierra resolušuvdna álgoálbmotnissonolbmuid dili birra. Uhccán álgoálbmotnissonat oassálaste nissonkommišuvdnii, ja dušše muhtumat besse mielde ja váikkuhit šiehtadallamiidda. Sámediggeráđđi čalmmustahtii ahte lea dárbu nannet álgoálbmotnissoniid oassálastima ja váikkuheami kommišuvdnii. Loahpalaš resolušuvdnaevttohus rávvii earret eará stáhtaid čađahit sierra doaibmabijuid movt ovddidit ja nannet dakkár politihka ja prográmmaid mat sihkkarasttášedje álgoálbmotnissonolbmuide vejolašvuođa oassálastit almmolaš mearrádusproseassaide.</p>
<p>Maiddái ON konferánssas guoddevaš ovddideami birra, Rio +20, čalmmustuhtii Sámediggi nissonperspektiivva. Eanet nissonolbmot go almmáiolbmot ellet geafivuođas, ja nissoniin lea dávjá ovddasvástádus borramuša ja čázi skáhppomis. Danne lea Sámediggeráđđi ilus go nissonolbmuid rolla barggus guoddevaš ovddidemiin váldojuvvo ovdan loahppadokumeanttas, ja ahte das leat hábmejuvvon mihttomearit sohkabealedássedeattu birra nissoniid ektui geat leat njunušposišuvnnain.</p>
<p>Boahttevaš hástalusat</p>
<p>Dát stáhtusválddahus čájeha ahte Sámedikki dásseárvodoaibmaplána lea addán bohtosiid. Mii leat olahan guhkimusat implementerenbarggus. Mii leat háhkan buriid bargovugiid beaivválaš barggus vai dat politihkka mii hábmejuvvo, árvvoštallojuvvo sohkabeliid ektui. Seammás dát bargu gáibida oktilis čalmmusteami.</p>
<p>Sámediggeráđđi lea maid duhtavaš dainna bargguin mii čađahuvvo mearridanorgánain sohkabealedássedeattu oktavuođas. Jagi 2012 rájes leat mii maid bidjan gáibádussan daidda ásahusaide ja organisašuvnnaide, mat ožžot doarjaga Sámedikki bušeahta bokte, ahte galgá leat uhcimusat 40-60 % sohkabealejuohku stivrras. Mii áigut bargat ovddasguvlui dainna ulbmiliin ahte nissonolbmot leat mielde maiddái dain mearridanorgánain mat gusket vuođđoealáhusaide. Mii leat nagodan doalahit sohkabealdássedeattu maiddái dievasčoahkkimis. Mii ávžžuhit oččodit eanet nuorra almmáiolbmuid earret eará Sámedikki dievasčoahkkimii, ja ávžžuhit listabiddjiid atnit dan muittus 2013 válggain.</p>
<p>Buot ii leat gal čovdojuvvon, ja nissonolbmuin ja almmáiolbmuin sámi servodagain leat guhkkin eret seamma vuoigatvuođat, geatnegasvuođat ja vejolašvuođat. Sámediggeráđđi háliida čalmmustahttit čuovvovaš hástalusaid dán čielggadusas:</p>
<p>Eretfárren Dásseárvobarggu čatnaseapmi Veahkaváldi lagaš gaskavuođain Guottut lesbbaide ja homofiila sápmelaččaide  Riikkaidgaskasaš dásseárvobargu</p>
<p xml:lang="deu">Eretfárren</p>
<p>Maŋimus 20 jagis lea Sámedikki ealáhusovddidandoarjjaortnegiid doaibmaguovllu (SED-guovllu) olmmošlohku njiedjan 16 proseanttain. Buohtastahttima dihtii sáhttá muitalit ahte olmmošlohku muđui riikkas lassánii 15 proseanttain, geahča Sámi statistihka 2012. Sivvan olmmošlogu njiedjamii SED-guovllus lea eretfárren ja riegádanvuollebáza. Eatnašat geat fárrejit, leat nissonat ja nuorat, ja sii fárrejit gávpogiidda.</p>
<p>Sivvan dasa go eanet nissonat fárrejit, sáhttá leat dat go bargosajit doaresbeliin eai leat heivehuvvon oahppodássái. <span type="quote">”Sámi logut muitalit 4”</span> vuođul lea sullii 13 % eanet nissoniin go albmáin SED-guovllus 3 jagi dahje eanet oahppu allaskuvllas/universitehtas. Hástalussan lea fuolahit ahte dat nissonat ja nuorat, geat fárrejit, máhcašedje ruovttoluotta maŋŋá go leat váldán oahpu.</p>
<p>Mii fertet jearrat manne sámi gilit eai geasut nissoniid ja nuoraid? Mo nissonat galget birget sámi guovlluin ja mo Sámediggi sáhttá láhčit dasa, leat maid deaŧalaš gažaldagat Sámedikki dásseárvopolitihkas. Dasa gullá maiddái dat ahte nissoniid áŋgiruššan ja oassálastin sámi servodahkii árvvusadnojuvvo ja oainnusmahttojuvvo.</p>
<p>Dásseárvobarggu čatnaseapmi</p>
<p>Dásseárvu fátmmasta buot servodatsurggiid ja lea sektovrraid gaskasaš fágafealta. Go bargá dásseárvvuin de ferte oppa áiggi muittuhit ahte sohkabealperspektiiva ferte gozihuvvot go servodatáššit galget čielggaduvvot ja go mearrádusat váldojuvvojit. Mii leat ovdal čujuhan ahte dásseárvopolitihkka ja sámepolitihkka vuođđuduvvojit seamma ideologiijii, man oktavuođas lea mihttomearrin meannudit dássásaččat guokte dahje eanet prinsihpalaččat dássásaš beliid.</p>
<p>Sámedikki dásseárvodoaibmaplánas leat strategiijat ja doaibmabijut dásseárvobarggu čatnaseapmái sámi servodagas man ulbmilin lea sihke institušonaliseret ja heivehit dáláš orgánain. Okta strategiijain lea ahte dásseárvo- ja vealahanbarggus ferte lea čatnaseapmi institušuvnnalaččat sámi gealbobirrasis. Doaibmabidjun lei ahte Sámediggi galggai váikkuhit dan ahte ásahuvvo orgána mas lea ovddasvástádus bearráigeahččat dásseárvo- ja vealahanáššiid sámi servodagas ja raporteret daid birra.</p>
<p>Nugo namuhuvvon ovdalis čilgehusas, de eai leat boahtán bohtosat dán prošeavttas ja prošeakta lea doaisttážii bissehuvvon. Danne fertet mii ságastallat dan birra ahte movt mii galggašeimmet bargat dan ala ahte dásseárvobarggu čatnan fievrriduvvošii viidáseappot.</p>
<p>Miellaguottut lesbbaide ja homofiila sámiide</p>
<p>Dán suorggis leat mis unnán bohtosat maidda čujuhit, ja mii šállošit go dieinna lágiin ain leat bisuheamen jaskesvuođa homoseksuála olbmuid hárrái sámi servodagas. Jaskesvuohta lea várra okta dain stuorámus hástalusain go guoská homofiillaide ja lesbbaide sámi servodagas. Dát boahtá ovdan Fafo-raporttas <span type="quote">“Sámi lesbbat ja homofiillat. Muitaleaddji eallindilliiskkadeapmi”</span> (2009). Raporttas boahtá ovdan ahte leat njeallje beali mat mannet čađa jearahallamiin lesbbaid ja homofiillaid ektui sámi servodagas. Dat leat jaskesvuohta homoseksualitehta birra, nana oskui gullevaš bealit, identitehta ja gullevašvuohta máŋgga minoritehtii, ja hilgun ja sosiála olggušteapmi. Vaikko iskkadeamis ledje unnán informánttat, de lea dát dat buoremus ja várra áidna máhttovuođđu mii mis lea homoseksualitehta birra sámi servodagas.</p>
<p>Iskkadeamis boahtá ovdan ahte ii leat šat nu váttis leat rabas lesban go homofiilan. Dát sáhttá boahtit das go almmáirolla sámi servodagas soaitá leat gárži. Sámediggeráđi mielas lea dárbu ságastallat sámi almmáirolla birra, ja vuordá mielas konferánssa <span type="quote">“Almmáiolbmuid eallin sámi oktavuođas”</span> maŋŋelis čakčat.</p>
<p>Dasto fertet mii bargat ja gávdnat doaibmabijuid mat sáhtášedje váikkuhit dan ahte homofiillat ja lesbbat dovddašedje ahte sii searvvahuvvojit sámi servodagas.</p>
<p>Veahkaváldi lagaš oktavuođain</p>
<p>Sámediggeráđđi ii dohkket álggage veahkaválddi lagaš oktavuođain sámi servodagas. Mii diehtit ahte dat gávdno, ja mii háliidit váikkuhit ahte sii geat gártet gillát veahkaválddi oččošedje dan veahki masa sis lea riekti.</p>
<p>Hástalussan lea leamaš dat go gávdno unnán diehtu veahkaválddi birra lagaš oktavuođain sámi servodagas. Mis Norggas ii leat individuála dási sámi statistihkka mii muitalivččii man ollu lea veahkaváldi. Heahteguovddážiin maid ii leat statistihkka etnalaš eavttuid vuođul sámi identitehta ektui. Danne dárbbašit máhtu veahkaválddi birra lagaš oktavuođain sámi servodagas. Mii dárbbašit dán máhtu vai dieđášeimmet makkár veahkkedoaibmabijuid sáhtášii láhčit buoremusat ávkin sámi álbmogii.</p>
<p>Sámediggeráđis leat vuordámušat ahte Sámedikki ja Justiisadepartemeantta gaskasaš ovttasbargoprošeakta veahkaválddi birra lagaš oktavuođain sámi servodagas attášii midjiide máhtolašvuođa man vuođul livččii álkit bargat dáinna váttisvuođain. Veahkaváldi lagaš oktavuođain lea maiddái váldofáddá ON nissonkommišuvnna boahtti sešuvnnas.</p>
<p>Riikkaidgaskasaš dásseárvobargu</p>
<p>Sámedikkis lea nana posišuvdna riikkaidgaskasaš álgoálbmotbarggus. Sámediggeráđđi háliida ahte maiddái dát posišuvdna geavahuvvošii nannet álgoálbmotnissonolbmuid dili.</p>
<p>Geafivuohta čatnasa lávga dásseárvui ja nissonolbmuid vuoigatvuođaide. Birrasii miljárdda olbmo ellet garra geafivuođas. 70 % sis leat nissonolbmot ja nieiddat, fuolakeahttá das ahte sii dat barget guokte goalmmadasoasi buot bargguin. Nissonolbmuin lea maiddái unnit váikkuhanfápmu dállodoalu ekonomiijai. Čájeha ahte doppe gos nissonolbmot stivrejit bearraša ekonomiija, vuoruhuvvo eanet borramuššii ja mánáid ohppui go jos almmáiolbmot mearridit. Dát čájeha ahte geafivuođa eastadeapmi lea buorre nissonpolitihkka. Go doarjut nissonolbmuid, de doarjut ovdáneami.</p>
<p>Dasto oaidnit ahte riikkaidgaskasaš bargu lea mielde loktemin dásseárvoáššiid stáhtusa dáppe ruovttus, ja mii sáhttit riikkaidgaskasaččat dego bágget nationála eiseválddiid áššiin mat gusket sámi álbmogii.</p>
<p>Min vásihusat dán rádjai čájehit go guoská dásseárvui riikkaidgaskasaš arenain ahte álgoálbmotnissonolbmuin lea unnán vejolašvuohta searvat dán lágan riikkaidgaskasaš arenaide ja mis geat searvvaimet lei gáržžiduvvon vejolašvuohta ja váikkuhanfápmu šiehtadallamiin mat čađahuvvojedje.</p>
<p>Danne háliida Sámediggeráđđi riikkaidgaskasaš barggus nannet dan ahte álgoálbmotnissonolbmot beasašedje leat mielde ja oččošedje váikkuhanfámu riikkaidgaskasaš arenas. Deaŧalaš lea maid dat ahte nissonášši ja áššit mat gusket álgoálbmotnissonolbmuide váldojuvvojit ovdan, oainnusmahttojuvvojit ja daid birra ságastuvvo riikkaidgaskasaš arenain maidda Sámediggi searvá. Sámediggeráđđi áigu ain joatkit bargat dan ala ahte min rolla ja min mihttomearit čielggasmahttojuvvojit dán barggus.</p>
<p>Čuovvoleapmi viidáseappot</p>
<p>Sámediggeráđđi lea ožžon buriid vásihusaid Sámedikki 2009 – 2013 dásseárvodoaibmaplánain. Vaikko buot doaibmabijuin eai leat ge boahtán bohtosat, de lea dat leamaš konkrehta dokumeanta mii oainnusmahttá dásseárvvu, ja mii čielgasit čájeha Sámedikki posišuvnna dásseárvobarggus. Danne lea dat buorrin vuođđun min gulahallamii stáhta eiseválddiiguin ja eará ovttasbargoguimmiiguin dásseárvobarggu oktavuođas.</p>
<p>Mis leat maiddái buorit vásihusat riikkaidgaskasaš dásseárvobarggus. Go bargá riikkaidgaskasaš dásis, de addá dat doarjaga min bargui dáppe ruovttus, ja mii ieža sáhttit leat mielde váikkuheamen dan ahte vuoigatvuođat, ja  erenoamážit álgoálbmotnissonolbmuid vuoigatvuođat buoriduvvojit.</p>
<p>Danne háliida Sámediggeráđđi viidáseappot dásseárvobarggus Sámedikkis vuođđudit barggus dáid vásihusaide. Mii háliidit ahte ráhkaduvvo ođđa dásseárvodoaibmaplána boahtte válgaáigodahkii. Mii háliidit maiddái joatkit dásseárvobarggu riikkaidgaskasaš arenas.</p>
<p xml:lang="vep">Višuvdna</p>
<p>Doaibmaplánas lea mis dát višuvdna dásseárvobargui sámi servodagas:</p>
<p>Dássásaš servodat gos nissonolbmuin ja almmáiolbmuin leat dássásaš vuoigatvuođat, geatnegasvuođa ja vejolašvuođat.</p>
<p>Dán višuvnna mielde mii sáhttit bargat. Mii leat gudneáŋgirat, muhto min oaivila mielde dát ii leat veadjemeahttun. Muđui min dásseárvobarggu ulbmil livččii mannan duššás. Danne mii áigut evttohit joatkit dainna ja bisuhit dan Sámedikki dásseárvobarggu višuvdnan.</p>
<p>Mihttomearit</p>
<p>Dásseárvu ii leat sierra fáddá, muhto dakkár ášši servodagas mii fátmmasta buot mainna mii bargat. Danne leat mis máŋga váldomihttomeari min dásseárvobarggus. Evttohuvvon váldomihttomearit vuođđuduvvojit bargui mii juo lea álggahuvvon ja mii lea buktán bohtosiid. Mii fertet maiddái geahččalit čoavdit doaibmabijuid mat leat doaibmaplánas mat eai leat buktán konkrehta bohtosiid. Ja mii fertet válljet ođđa geainnuid mihttomeari guvlui.</p>
<p>Danne áigu Sámediggeráđđi vuođđudit dásseárvobarggu viidáseappot čuovvovaš váldomihttomeriide:</p>
<p>Dásseárvu heivehuvvo buot politihkkasurggiide Sámedikki barggus Bargosajit nissonolbmuide sámi servodagas Riikkaidgaskasaš riekteovdáneapmi álgoálbmotnissonolbmuid ektui lea buorránan Homofiillaid ja lesbbaid dohkkeheapmi ja gierdavašvuohta sin ektui Sihke mánáin, nissonolbmuin ja almmáiolbmuin lea vuoigatvuohta eallit friija nu ahte eai dárbbaš gillát veahkaválddi ja áitagiid veahkaválddi ektui</p>
<p>Strategiijat</p>
<p>Strategiijat leat Sámedikki bajimuš hálteválljemat ja áŋgiruššamat, mat čájehit makkár rievdadusat galget vuoruhuvvot ovddasguvlui vai mii juvssašeimmet min bajimuš ja guhkes áiggi mihttomeriid.</p>
<p>Vuolábealde leat strategiijaevttohusat viidáseappot dásseárvobarggus. Strategiijat čatnasit digaštallamii boahtteáiggi hástalusaid birra dásseárvobarggus.</p>
<p>Buot áššemeannudeamis Sámedikkis ferte árvvoštallat makkár váikkuhusat áššiin leat nissonolbmuide ja almmáiolbmuide Dássásaš sohkabealovddastus mearrádusorgánain sámi servodagas Váikkuhit dan ahte šattašii stuorát nissonovddastus vuođđoealáhusaid stivrrain ja luohttámušdoaimmain Váikkuhit dan ahte eanet nuorra albmát searvvašedje sámepolitihkkii Gealbobargosajiid bidjat eanet guovddážii sámi servodagas Váikkuhit dan ahte sámi dásseárvobargu čađahuvvo maiddái sierra ásahusain ja organisašuvnnain Sihkkarastit dan ahte álgoálbmotnissonolbmot besset eanet mielde riikkaidgaskasaš arenai ja ožžot doppe váikkuhanfámu Nissonášši eanet guovddážii Sámedikki riikkaidgaskasaš barggus Váikkuhit dan ahte šattašii eanet rabasvuohta homofiliija ektui sámi servodagas Dievdorolla eanet guovddážis sámi servodagas Nanosmahttojuvvon veahkkeapparáhta sámi giela ja kultuvrra vuođul juohkelágan veahkaválddi várás lagaš oktavuođain</p>
<p>Sámedikki dásseárvobarggu boahtteáiggi doaibmabijut biddjojuvvojit ođđa dásseárvodoaibmaplánii ja Sámedikki bušehttii.</p>
<p>Ášši meannudeapmi loahpahuvvui 28.09.12 dii. 10.05.</p>
<p>Vuođđogiella: Dárogiella</p>
<p xml:lang="nob">Ášši/Sak  DC 038/12</p>
<p>Sámediggeráđi čilgehus sámi dutkama ja alit oahpu birra – Butenschøn-lávdegotti čielggadusa vuođul</p>
<p>Arkiivaáššenr..</p>
<p xml:lang="vep">12/365006 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi  SR Sámedikki dievasčoahkkin 26. – 28.09.12 DC 38/12</p>
<p>Ášši meannudeapmi álggahuvvui 26.09.12 dii. 17.20.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi lea ságaškuššan sámediggeráđi čilgehusa sámi dutkama ja alit oahpu birra Butenschønlávdegotti čielggadusa vuođul. Čilgehus čuovvu mielddusin beavdegirjái.</p>
<p>Sámediggeráđi čilgehus sámi dutkama ja alit oahpu birra – Butenschøn-lávdegotti čielggadusa vuođul</p>
<p>Duogáš</p>
<p>Sámediggeráđđi ovddida dá čilgehusa sámi dutkama ja alit oahpu birra Butenschøn-lávdegotti geassemánu 15. b. 2012 čielggadusa <span type="quote" xml:lang="nob">”Langs lange spor – om samisk forskning og høyere utdanning. Guhkes bálgáid mielde – sámi dutkama ja alit oahpahusa birra”</span> vuođul. Jurdda lea ahte čilgehus galgá álgun prosessii ráhkadit sierra sámediggedieđáhusa sámi dutkama ja alit oahpu birra.</p>
<p>Butenschøn-lávdegotti čielggadus lea biddjojuvvon Ráđđehusa ruovttusiidduide ja Sámediggeáirasat sáhttet dan gávdnat dás:</p>
<p xml:lang="nob"><em type="italic">http://www.regjeringen.no/upload/KD/Vedlegg/Forskning/rapporter/Langs_lange_spor-.pdf </em> </p>
<p>Máhttodepartemeanta nammadii Butenschøn-lávdegotti borgemánu 30. b. 2010 konsultašuvnnaid vuođul Sámedikkiin. Lávdegotti nammadeapmi lea dan evttohusa čuovvoleapmi, mii ovddiduvvui Stuorradiggedieđáhusas <em type="italic">Klima for forskning</em> (2008-2009), ja lávdegoddi oaččui bargun čielggadit sámi dutkama ja alti oahpu ovdánansojuid, dárbbuid ja ulbmiliid.  </p>
<p>Máhttodepartemeanta lea Sámediggeráđđái dieđihan ahte raporta galgá sáddejuvvot rabas gulaskuddamii. Ráđđi áigu vuordit gulaskuddama ovdalgo dieđáhus sámi dutkama ja alit oahpu birra gárvvistuvvo.</p>
<p>Stáhtus</p>
<p>Sámediggeráđđi háliida dán čilgehusas váldit vuođu dain evttohusain maid Butenschøn-lávdegoddi ovddidan iežaset raporttas, álggahussan dan politihkalaš bargui ahte ráhkadit dieđáhusa dán suorggis. Sámediggeráđi mielas leat sihke sámi dutkama ja sámi alit oahppu guokte stuorra politihkka-, servodat- ja fágasuorggi mat gusket hui ollu iešguđetlágan čuolbmačilgehusaide. Danne ii dárbbaš leat nu ahte ráđđi ferte ráddjet boahttevaš sámediggedieđáhusa dán suorggis dušše daidda evttohusaide maid Butenschøn-lávdegoddi lea evttohan. Livččii sávahahtti oažžut viiddes servodatdigaštallama sámi dutkama ja alit oahpu rámmaid birra, sihke rievttálaš rámmaid muhto maiddái struktuvrralaš, fágalaš, sosiála, ekonomalaš ja politihkalaš hástalusaid birra sámi dutkama ja alit oahpu nannema oktavuođas. Maiddái galggašii leat viiddes digaštallan Butenschøn-lávdegotti evttohusaid birra sámi birrasiin, erenoamážit dain sámi dutkanbirrasiin ja ásahusain, mat fállet oahppoprográmmaid alit dásis. Viidáseappot lea deaŧalaš oaidnit oktavuođaid dan mánáidgárde- ja vuođđooahpahuspolitihka gaskkas maid Sámediggi ja stáhta eiseválddit bealuštit ja mo dan mo dat váikkuha sámi nuoraid rekrutterema alit ohppui ja dutkamii. Sámi árbediehtu lea suorgi mii lea hui bajás vuoruhuvvon dán sámediggeáigodagas. Dan háliida Sámediggeráđđi čalmmustahttit maiddái barggus sámi dutkamiin ja alit oahpuin. Danne háliidivččii Sámediggeráđđi digaštallama ieš daid doahpagiid <span type="quote">”sámi dutkama”</span> ja <span type="quote">”sámi alit oahpu”</span> birra, ja daid váikkuhangaskaomiid birra mat geavahuvvojit sámi sámi dutkama ja alit oahpu várás, sihke Sámedikki iežas váikkuhangaskaomiid ja eará guoskevaš váikkuhangaskaomiid. Lea maid lunddolaš váldit mielde gažaldagaid mat gusket dutkanetihkkii ja oahppopolitihkalaš ulbmiliidda. Maŋimusat namuhuvvon ulbmilat ja prinsihpalaš ságaškuššamat gávdnojit Sámedikki jagi dieđáhusas oahpu ja oahpahusa birra. Sámediggeráđi gielladieđáhus mii biddjojuvvo ovdan Sámedikki dievasčoahkkimii 2012 loahpas, šaddá maiddái deaŧalaš vuođđun bargui Sámedikki dieđáhussii dutkama ja alit oahpu birra. Loahpaloahpas lea hui deaŧalaš iešmearridanperspektiivvas ahte sámi álbmot beassá váikkuhit dasa guđe lágan dutkan galgá vuoruhuvvot ja jerrojuvvot, ja guđe lágan alit oahpuid berre ovddidit ja mo dálá oahppofálaldagaid sáhttá buoridit ain eanet mii guoská dasa ahte gaskkustit ja ovddidit máhtu sámi kultuvrra birra jna. Máhtus lea fápmu, danne lea deaŧalaš ahte sápmelaččain álgoálbmogin ja minoritehtan, ja erenoamážit Sámedikkis álbmotválljen orgánan, maiddái lea stuorra fuomášupmi máhttopolitihka ovddideapmái dás duohko. Davviguovloperspektiivvas dárbbaša sámi servodat nannet bistevaš sámi máhttobirrasiid, ovttasbarggu ee. eará váldeorgánaiguin ja álgoálbmogiiguin, árbevieru duođašteami ja etihkalaš njuolggadusaid ovddideami ođđa lágan doaimmaid várás árbevirolaš sámi guovlluin. Sámi servodagat leat máhttoservodagat ja galget ain leat nu boahtteáiggis ge. Dás leat ollu gažaldagat dan birra maid ja gii dat galgá bargat dan ala addit boahtteáiggi sámi servodahkii dan máhtu maid servodat dárbbaša. Sápmelaččat mearridit ieža eavttuid máhttoservodaga ovddideapmái go mii ovddidit iežamet sámepolitihkalaš ulbmiliid, máhttoásahusaid ja olbmuid gaskasaš ovttasbarggu. Sámedikki dievasčoahkkima ságaškuššan Davviguovlopolitihka máhttodimenšuvnna birra 2012:s lea addán Sámediggeráđđi buori vuođu min viidáset oassálastimii Davviguovloovttasbarggus.</p>
<p>Butenschøn-lávdegoddi lea barggustis čalmmustahttán čuovvovaš golbma váldočuoggá:   Sihkkarastit dakkár buoremus eavttuid sámi dutkamii ja alit ohppui, mii ii sorjá oahppobuvttadeaddji ja oahppogaskkusteaddji doaimmas. Dás lea lávdegoddi deattuhan dan ahte čujuhit konkrehta hástalusaid mat čatnasit dasa ahte sihkkarastit vuođu sámi dutkamii ja alit ohppui.   Sihkkarastit ja ovddidit dutkama ja alit oahpu erenoamážit dain surggiin main lea stuorra mearkkašupmi sámi servodaga ovddideapmái. Lávdegoddi atná dieđagiela surggiid gaskasaš dimenšuvdnan.   Árvvoštallat sámi dutkama ja alit oahpu organiserema sihke siskkobealde sámi servodaga, ja nationála ja davviriikkalaš oahppo- ja dutkanvuogádaga ektui muđui.</p>
<p>Ollislaš mandáhta gávdno raportta kapihttalis 2.1 Lávdegotti čoahkkádus ja mandáhta.</p>
<p>Lávdegoddi lea kárten sámi dutkama ja alit oahpu dálá birrasiid 2010:s, deattuhettiin viidodaga, fágalaš profiilla ja ruhtadeami.</p>
<p>Lávdegoddi lea ráddjen sámi dutkama ja alit oahpu ná:</p>
<p>Sámi dutkan:  buot dutkan / FoU-doaibma mii gullá uhcimusat oktii dáin čuoggáin:   Dutkan sámi diliin ja/dahje dutkan sámi ulbmiliidda   Buot dutkan mii lea čađahuvvon sámi ásahusain</p>
<p>Sámi alit oahppu:   buot kurssat ja oahppoprográmmat mat čatnasit sámi gillii, kultuvrii, ealáhusaide, servodatdiliide dahje sullasaččaide ja mat addet alit oahpu oahppočuoggáid    buot oahput sámegielas ja/dahje kurssat maid oahpahusgiella lea sámegiella ja mat addet oahppočuoggáid</p>
<p>Sámi alitoahppofálaldagat 2010:s:    9 oahpposaji fállet oahpahusa sámi fáttáin    Oktiibuot fállojuvvojedje 142 kurssa. Sámi allskuvla fálai 99 kurssa (70 %), ja Romssa universitehta 37 kurssa (26 %). Dát guokte ásahusa adde 95–96 % buot  sámi oahppofálaldagain   Ollu dáin kurssain lei ráddjejuvvon viidodat, ja 64 % adde 2–10 oahppočuoggá, muhto ollesáiggestudeantta norbma lea 30 oahppočuoggá juohke lohkanbajis    96 kursafálaldagas dain 142 sámi fáttáid kursafálaldagas (68 %) lei sámegiella oahpahusgiellan universitehtadásis, 24 kurssa (17 %) geavahedje dárogiela, ja eaŋgasgiella fas geavahuvvui 12 kurssas (8 %)    Sámegiella oahpahusgiellan orui eanaš geavahuvvon humanioria ja servodatdieđa fágasurggiin. Luonddudiehtagis dahje medisiinnas ja dearvvašvuođas ii leat registrerejuvvon oahpahusgiellan. Uhcit kursafálaldagat sámegillii mađe badjelebbui boahtá oahpus, doavttergrádadásis ii baljo fállojuvvo ge kursa sámegillii.</p>
<p>Sámi dutkan 2010:   14 ásahusa doaimmahedje sámi dutkama    217 dutki čađahedje oktiibuot 103 dutkanjahkedoaimma sámi dutkamis   70 % dain dutkiin geat čađahedje sámi dutkama, barge Romssa universitehtas ja Sámi allaskuvllas, ja čađahedje vátna 77 proseantta dutkanjahkedoaimmain.   Romssa universitehtas ledje 114 dutki (53 %). Sii čađahedje 60 dutkanjahkedoaimma (58 %) oktiibuot 103 dutkanjahkedoaimmas.    Sámi allaskuvllas ledje 43 dutki (20 %). Sii čađahedje 20 dutkanjahkedoaimma (19 %) buot dutkanjahkedoaimmain.   Goalmmát stuorámus ásahusain lei Norgga instituhtta kulturmuitodutkama (NIKU) várás 16 dutkiin ja 7,5 dutkanjahkedoaimmain.    Dain eará 11 ásahusain ledje uhcit go logi dutki mat čađahedje uhcit go vihtta jahkedoaimma.   Sámi dutkama deaŧaleamos ruhtadangáldun ledje ásahusaid vuođđobušeahtat mat dahje 45 % ekonomalaš vuođus. Norgga dutkanráđđi ovddastii 27 % ruhtadeamis, ja eará almmolaš ruhtadeapmi dagai 13 %. Eará gáldut ledje eanaš sisriikkalaččat.</p>
<p>Dutkansuorggit:</p>
<p>Vaikke vel sámi dutkan ja oahppu lea lassánan 80 logu rájes, de oaivvilda lávdegoddi ahte dárbbašuvvo eanet áŋgiruššan suorggi nannema, koordinerema ja čalmmustahttima várás. Lávdegoddi čujuha muhtun fáttálaš dutkansurggiide main lea mearkkašupmi sihke sámi servodaga ovdáneapmái ja oktavuhtii eanetlohkoservodagain:   ovdánansojut davvin   dutkan oahpu, barggu ja fárrema birra   dutkan sámegielas   dutkan dearvvašvuođa, dearvvašvuođafálaldagaid ja eallineavttuid birra   dutkan man vuolggasadji lea dat sámi kultuvrra stuorra erohusat vássánáiggis ja dálááiggis   dutkan politihkalaš proseassain   dutkan sámi máŋggabealatvuođain   dutkan mii čatnasa energiija- ja resursapolitihkkii   resursahálddašeapmi, dálkkádat- ja birasdutkan   riektedieđalaš dutkan   vuođđodieđut sámi dilálašvuođaid birra</p>
<p>Lávdegoddi deattuha ahte dutkansuorggit ja -dárbbut leat mealgat stuorát go dat mii boahtá ovdan lávdegotti raporttas.</p>
<p>Sámediggeráđđi máhccá dutkansurgiid árvvoštallamii sámediggedieđáhusas dutkama ja alit oahpu birra.</p>
<p>Boahttevaš hástalusat</p>
<p>Sámediggeráđđi bidjá dán čuoggás oanehaččat ovdan Butenschøn-lávdegotti rávvagiid ja doaibmabidjoevttohusaid nu mo dat bohtet ovdan raporttas. Dán muttus proseassas ii áiggo ráđđi dahkan maidege oaiviliid rávvagiid ja evttohusaid ektui. Lávdegotti bargu ovttas eará árvalusaiguin, earret eará gulaskuddamis, ja Sámedikki ovddeš mearrádusaiguin, árvvoštallojuvvojit dieđuhuvvon dieđáhusa barggu oktavuođas.</p>
<p>Sámediggeráđđi lea dattetge válljen gaskaboddasaččat árvvoštallat daid lávdegotti rávvagiid, mat gusket Sámi allaskuvlii ja Sámediggái.</p>
<p>Go guoská lávdegotti doaibmabidjoevttohusaide, ovddida Sámediggeráđđi ollislaš árvvoštallama mas earret eará boahtá ovdan dat mo ráđđi oaidná boahttevaš hástalusaid.</p>
<p>Lávdegotti rávvagat:   Sámediggi Lávdegoddi doarju plánaid ahte álggahit barggu ođđa sámi duktandieđáhusain lávkin dan guvlui ahte hábmet ollislaš sámi oahppopolitihka. Sámediggi ja Dutkanráđđi formaliserejit bistevaš čoahkkimiid jođiheaddjidásis.  Dutkanráđđi háhká nu mo dál ge evttohasárvalusaid Sámedikkis iežas divišuvdnastivrraide. Dutkanráđđi fállá Sámediggái ovddasteami prográmmastivrraide seamma prinsihpa vuođul go dan maid departemeanttat geavahit. Máhttodepartemeanta háhká nu mo dál ge evttohasárvalusaid Sámedikki Dutkanráđi váldostivrii.</p>
<p>Sámediggeráđđi lea dáinna čilgehusain bargagoahtán dieđáhusain mii lea viiddiduvvon das ahte dušše váldit ovdan dutkama dasa ahte maiddái váldit ovdan alit oahpu. Butenschøn-lávdegotti raporta lea dan dáfus hui mávssolaš vuođđu dán sámediggedieđáhussii. Go guoská rávvagiidda Dutkanráđi oktavuođas, de áigu Sámediggeráđđi dalán čuovvolit lávdegotti rávvaga ahte formaliseret Sámedikki ja Dutkanráđi gaskasaš čoahkkimiid. Sámediggeráđi mielas ferte árvvoštallat rávvagiid ovddasteami oktavuođa Dutkanráđi iešguđet stivrraide lagabui ja áigu máhccat dasa dán dieđáhusas.</p>
<p>Sámi allaskuvla Máhttodepartemeanta berre spiehkastit dan gáibádusas ahte galget leat uhcimusat 15 doavttergrádastudeantta muhtun áiggis ovdalgo oažžu stáhtusa dieđalaš allaskuvlan, ja ahte Sámi allaskuvlla akkrediterenproseassa čađahuvvo dál. Ásahuvvo fágaguoibmeortnet dan várás ahte árvvoštallat spiehkasteami kvantitatiivva NOKUT-gáibádusain go guoská sámegielat doavttergrádaoahpuide. Sámi allaskuvla berre álggos áŋgiruššat doavttergrádaoahpuin sámegielain, ja dađi mielde viiddidit eará fágasurggiide main allaskuvllas lea dutkanbirrasat mat sáhttet leat vuođđun. Lávdegoddi oaivvilda ahte dát rávvagat ja eará doaibmabijut maid sii leat evttohan, buohkanassii sáhttet leat mielde ovddideamen Sámi allaskuvlla dieđalaš allaskuvlan.</p>
<p>Sámediggeráđi mielas dárbbašuvvo fargga čuovvolit daid evttohusaid mat mearkkašit spiehkasteami uhcimus gáibádusain doavttergrádastudeanttaid logus ja fágaguoibmeortnega ásaheami Máhttodepartemeantta ja Sámi allaskuvlla gaskasaš konsultašuvnnaid bokte. Sámediggeráđđi oaidná deaŧalažžan sihkkarastit Sámi allaskuvlii dárbbašlaš einnostanvejolašvuođa ja rámmaid vai sáhttá duohtandahkat dan ulbmila ahte juksat stáhtusa dieđalaš allaskuvlan. Sámediggeráđđi oaidná maiddái dan dárbbu ahte bargat viidáseappot láhčimiin dasa ahte Sámi allaskuvla dasto šattašii álgoálbmotuniversitehtan.</p>
<p>Lávdegotti doaibmabidjoevttohusat:</p>
<p><em type="italic">Sámegielaid giellagáhtten ja ođđasis ealáskahttin </em></p>
<p>Doaibmabijut dálá ekonomalaš rámmaid siskkobealde:   Virolaš <span type="quote">”dutkanbeaivvit”</span> sámegillii   Regionála gelbbolašvuođa-, giella- ja kulturguovddážiid máhttu ja gelbbolašvuohta geavahuvvo giellagáhttendoaibmabijuid várás, dás maiddái giellakurssaid várás   Romssa universitehta ávžžuhuvvo bargat viidáseappot mastergrádaprográmmaplánaiguin sámegielas vierisgiellan Doaibmabijut olggobealde dálá ekonomalaš rámmaid – vuoruhuvvon lista:   Sámi giellagáhttema várás ásahuvvo prográmma. Prográmma oažžu viiddes rámmaid áiggi ja ekonomiija dáfus viiddes dárbbuid vuođul. Dasa berrejit ovdamearkka dihtii gullat oahpposajit jahkásaš gealbudeapmái ohppuide sámegielas dahje sámegillii. Máŋga doaibmabiju maid lávdegoddi evttoha, sáhttá maiddái ruhtadit dákkár prográmma siskkobealde.   Sámi allaskuvlla viđa jagi rávesolbmuidoahppoprográmma daid sápmelaččaid várás geat eai hálddaš sámegiela, sihkkarastojuvvo guhkesáiggi, bistevaš ruhtadeami ja árvvoštallojuvvo logi jagi geahčen.   Ruđat várrejuvvojit lasseohppui ja ortnegat ásahuvvojit vai fága- ja hálddahusbargit šaddet doaibmi sámegielagat. Ortnegiid ferte láhčit dohkálaš ja geavatlaš ohppui sámegielain, sihke álgo- ja joatkkadásiin.</p>
<p xml:lang="smj"><em type="italic">Dutkangiella </em></p>
<p>Doaibmabijut dálá ekonomalaš rámmaid siskkobealde:   Ásahuvvo bistevaš konferánsaráidu sámegielas ovttasbargodoaibmabidjun gaskal universitehtaid, allaskuvllaid ja eará gealboguovddážiid. Dákkár konferánssaid mállen sáhttá leat <span type="quote">«Sámegiela ja sámi girjjálašvuoða symposia»</span> maid Sámi allaskuvla lágida.   Áŋgiruššat eanet ovddidemiin ja sihkkarastimin ovttamielalašvuođa sámegiela fágagiela ja fágaterminologiija ektui, ja ásahit infrastruktuvrra terminologiija registreremii ja ovdanbuktimii Doaibmabijut olggobealde dálá ekonomalaš rámmaid – vuoruhuvvon lista:   <em type="italic">Samisk vitenskapelig tidsskrift </em>(sámi dieđalaš áigečállagii) sihkkarastojuvvo guhkesáigge, bistevaš ruhtadeapmi mii árvvoštallojuvvo logi jagi geažes. Oažžun dihtii eanebuid čállit áigečállagii, de berre ráhkadit buoret divvunprográmma ja lágidit sámegiela giellabeivviid, ja maiddái dieđalaš konferánssaid maid ulbmil lea ahte sáhkavuorut galget almmuhuvvot áigečállagii.    Láhččojuvvo dasa ahte ásahuvvo mentorortnet/kursa daid dutkiid várás geat máhttet sámegiela, muhto geat eai leat nu duostilat čállit sámegillii almmuheami várás dakkár dieđalaš prentosiidda mat addet čuoggáid. </p>
<p><em type="italic">Dutkan</em> </p>
<p>Doaibmabijut dálá ekonomalaš rámmaid siskkobealde:    Oahppoásahusat ruhtadit merkejuvvon stipeandavirggiid sámi dutkamii iežaset vuođđobušeahtaid bokte.   Ásahusat láhčet geavatlaččat dasa ahte sii geat leat álggahan iežaset sámi guoski gealbudeami, sihke mastergráda ja doavttergráda, besset geargat govttolaš áiggis.   Ásahuvvo virgelohpe- ja hospiterenortnet mii addá bargiide vuoigatvuođa oažžut virgelobi (lagabui mearriduvvon eavttuid vuođul) vai besset bargat muhtun áiggi eará guoskevaš ásahusas.   Ásahuvvojit hospiterenšiehtadusat ja vejolašvuođat, sihke bistevaš dieđalaš bargiide ja doavttergrádastipendiáhtaide, juohkit geatnegahttojuvvon barggu guovtti ásahusa gaskkas. Doaibmabijut olggobealde dálá ekonomalaš rámmaid – vuoruhuvvon lista:   Várrejuvvojit ruđat sámi dutkama ođđa logijagi prográmmii Dutkanráđis go dálá prográmma loahpahuvvo. Prográmma berre, nu mo dál ge, bidjat stuorra deattu rekrutteremii, ja berre ulbmilaččat áŋgiruššat dainna ahte oččodit sápmelaččaid dutkamii.   Ásahuvvo fierpmádat sámi dutkama várás (gč. Álgoálbmotfierpmádaga). Dakkár fierpmádahkii ferte sihkkarastit dohkálaš ruhtadeami, oktilisvuođa ja dat ferte geatnegahttit ovttasbargoguimmiid. Go fierpmádat lea ásahuvvon riikkadásis, de berre árjjalaččat oččodit ovttasbarggu eará davviriikkaid dutkanbirrasiiguin/ásahusaiguin.   Várrejuvvojit ruđat davviriikkalaš sámi dutkanskuvlii.   Ásahusain galgá leat ruđalaš vejolašvuohta fállat oktasaš davviriikkalaš doavttergrádakurssaid ja dutkanskuvllaid, lassin dan davviriikkalaš dutkanskuvlii mii lea namuhuvvon ovddabealde.   Láhččojuvvo ruđalaš vejolašvuohta dasa ahte dat birrasat, main lea ovddasvástádus sámi dutkamis, sáhttet ávkkástallat professor-II virgeortnegiin.   Oahppoásahusat ásahit mátkedoarjjaortnega master- ja doavttergrádastudeanttaid várás sámi guoski dutkama várás. Ortnet ruhtaduvvo ásahusaid vuođđojuolludusdoarjagiiguin.   Ásahusat ráhkadit čađahanstipeandaortnegiid movttiidahttin dihtii progrešuvnna mastergráda- ja doavttergrádastipendiáhtaid dutkkusbarggus.</p>
<p><em type="italic">Alit oahppu </em></p>
<p>Doaibmabijut dálá ekonomalaš rámmaid siskkobealde:   Dat ortnet ahte sihkkut oahppoloanaid, viiddiduvvo guoskat maiddái daidda studeanttaide geat leat čađahan 30 oahppočuoggá sámegielas.   Sámedikki ja fylkkagielddaid stipeandaortnegat jotkojuvvojit.   Nationála rekrutterenstrategiija sámi alit dutkama várás árvvoštallojuvvo ja čuovvoluvvo.   Sámegielat ohcciid alitohppuibeassaneriid ortnet árvvoštallojuvvo.   Sámi alit oahpu oahppofálaldat galgá buorebut láhččojuvvot neahttaoahpahussii ja gáiddusoahpahussii ja máškidis oahppoorganiseremii.   Sámi oahpu ođđa neahttabáiki, www.samiskutdanning.no, almmuhuvvo buorebut.</p>
<p><em type="italic">Rollajuohku, ovttasbargu ja koordineren </em>Doaibmabijut dálá ekonomalaš rámmaid siskkobealde:   Plánejuvvon ovttasbargošiehtadusat ja fierpmádatovttasbarggut gaskal regionála gealbo-, kultur- ja giellaguovddážiid ja ásahuvvon dutkan- ja oahppoásahusaid vuoruhuvvojit ásahusaid strategalaš plánain lagamus jagiide nannen dihtii sihke rekrutterema ja konkrehta dutkan- ja oahpahusovttasbarggu. </p>
<p>Doaibmabijut olggobealde dálá ekonomalaš rámmaid – vuoruhuvvon lista Dutkan:   Ásahuvvo fierpmádat sámi dutkama várás. Dakkár fierpmádahkii ferte sihkkarastojuvvot dohkálaš ruhtadeapmi, oktilisvuohta ja dat ferte geatnegahttit ovttasbargoguimmiid. Guhkit áiggi vuollái, go fierpmádat lea ásahuvvon riikkadásis, berre árjjalačča oččodit ovttasbarggu ásahusaiguin davviriikkalaš dásis.</p>
<p>Oahpahus:   <span type="quote" xml:lang="nob">«Samordningsrådet for høyere utdanningsinstitusjoner med ansvar for samisk»</span> (alit oahppoásahusaid oktiiordnenráđđi) ásahuvvo váldodoaibmabidjun oktiiordnema ja koordinerema várás suorggis, ja Máhttodepartemeanta guorahallagoahtá dán oktavuođas ovddasvástádusjuogu ásahusaid gaskkas.   Daidda oahppobáikkiide mat leat mielde SAK-ovttasbarggus (ovttasbargu, bargojuohku ja fágalaš konsentrašuvdna universitehta- ja allaskuvlasuorggis), sihkkarastojuvvo ruhtadeapmi vai sáhttet joatkit ovttasbarggu beaktileappot.</p>
<p>Mandáhtas bivdojuvvo lávdegoddi evttohit doaibmabijuid maid sáhttá čađahit dálá ekonomalaš rámmaid siskkobeale ja ráhkadit vuoruhuvvon listta daid doaibmabidjoevttohusaid badjel mat gártet dáid olggobeallái. Sámediggeráđđi lea guorahallan ja árvvoštallan lávdegotti evttohusaid ja oaidná dan vuođul muhtun guovddáš hástalusaid mat gusket dadjat juo buot evttohuvvon doaibmabijuide.</p>
<p>Sámediggeráđi mielas ii sáhte čađahit evttohusaid jus ovddasvástádus ja rollat suorggis eai leat čielgasit meroštallojuvvon go guoská sámi dutkama ja alit oahpu. Dás háliida Sámediggi ieš digaštallagoahtit Sámedikki rolla boahtteáiggi sámi dutkamis ja alit oahpus. Evttohusat eaktudit ahte váldojuvvo álgga ja ahte álgagat čuovvoluvvojit dakkár mearrádusaid bokte nugo ovttasbarggu ja ruhtadeami bokte. Sámediggeráđđi háliida guorahallat Sámedikki ovddastusa iešguđet stivrrain ja lávdegottiin dutkamis ja alit oahpus dainna áigumušain ahte čilget čuolbman dakkár áššiid go ovddastusa, fágalaš gelbbolašvuođa, sorjjasmeahttunvuođa ja integritehta jna. Viidáseappot oaidná Sámediggeráđđi deaŧalažžan árvvoštallat mo Sámediggi lea mielde bidjat eavttuid sámi dutkamii ja alit ohppui min váikkuhangaskaoapmegeavaheami bokte ja daid ovttasbargošiehtadusaid bokte maid Sámediggi ja Sámediggeráđđi áiggis áigái dahket fylkkagielddaiguin, gielddaiguin, stáhta ja priváhta oassálastiiguin.</p>
<p>Lávdegoddi dadjá earret eará čuovvovaččat iežas loahppakapihttalis; ”<em type="italic">Utvalget ser at samisk forskning og høyere utdanning i stor grad avhenger av hvilke prioriteringer som gjøres av norske myndigheter og i konsultasjoner med samiske organer.”</em> (lávdegoddi oaidná ahte sámi dutkan ja alit oahppu buori muttus sorjá daid vuoruhemiin, maid Norgga eiseválddit dahket, ja konsultašuvnnain sámi orgánaiguin) </p>
<p>Sámediggeráđđi lea ovttaoaivilis lávdegottiin ahte dát čilge dálá dili. Sámediggeráđđi háliida dattetge aiddostahttit ahte min mielas ii leat Sámedikki rolla dain áššiin mat gusket sámi dutkamii ja alit ohppui, gáržžiduvvon dasa ahte doaibmat iešguđet departemeanttaid konsultašuvdnabeallin. Sámedikkis lea iehčanas rolla ja vejolašvuođat ieš mearridit vuoruhemiid buot servodatsurggiin, vaikke vel Sámedikkis leat hui uhccán ruđat dutkamii ja alit ohppui. Danne áigu Sámediggeráđđi dán dieđáhusas máhccat dasa mo ráđđi oaivvilda ahte ovddasvástádus ja rollajuohku suorggis galgá leat, muhto háliida dál juo bovdet digaštallamii maiddái dáid áššiid birra.</p>
<p>Mearkkašupmi, Ovddádusbellodat Hans J. Eriksena bokte</p>
<p>Sámediggi ii doarjjo lávdegotti rávvagiid, ii ge doaibmabidjoevttohusaid.</p>
<p>Dat dutkan mii lea deaŧalaš sápmelaččaide, lea dat seamma dutkan mii lea deaŧalaš dážaide geain ii leat sámi duogáš. Dáruiduhttima davvin ferte geahččat dakkár ávkkálaš fáttáid ektui go ovdáneami ja ealáhusovddideami illun ja ávkin buot ássiide min davvi riikkaoasis.</p>
<p>Dan geažil ii rávve Sámediggi viidáset dutkama mii čatnasa erenoamážit sápmelaččaide ja sámivuhtii, muhto doarju oppalaš dutkama mii boahtá ávkin riikkaoasi buot ássiide.</p>
<p>III Jienasteapmi</p>
<p>39 áirasis ledje 26 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Láilá Susanne Vars, áššejođiheaddji   2  Silje Karine Muotka    3  Geir Johnsen Silje Karine Muotka  Geir Johnsen    4  Hans J. Eriksen Silje Karine Muotka   Gunn-Britt Retter   Geir Johnsen  Hans J. Eriksen    5  Inga-Lill Sundset Silje Karine Muotka  Inga-Lill Sundset    6  Mariann Wollmann Magga Gunn-Britt Retter   Silje Karine Muotka   7  Kirsti Guvsám    8  Aili Keskitalo Silje Karine Muotka  Aili Keskitalo    9  Ann-Mari Thomassen  10  Gunn-Britt Retter Silje Karine Muotka  Gunn-Britt Retter  11  Láilá Susanne Vars  12  Willy Ørnebakk Silje Karine Muotka   Geir Johnsen  Willy Ørnebakk  13  Per Andersen Bæhr   Láilá Susanne Vars</p>
<p>VI Sámedikki mearrádus</p>
<p>Sámediggi lea ságaškuššan sámediggeráđi čilgehusa sámi dutkama ja alit oahpu birra Butenschønlávdegotti čielggadusa vuođul. Čilgehus čuovvu mielddusin beavdegirjái.</p>
<p>Sámediggeráđi čilgehus sámi dutkama ja alit oahpu birra – Butenschøn-lávdegotti čielggadusa vuođul</p>
<p>Duogáš</p>
<p>Sámediggeráđđi ovddida dá čilgehusa sámi dutkama ja alit oahpu birra Butenschøn-lávdegotti geassemánu 15. b. 2012 čielggadusa <span type="quote" xml:lang="nob">”Langs lange spor – om samisk forskning og høyere utdanning. Guhkes bálgáid mielde – sámi dutkama ja alit oahpahusa birra”</span> vuođul. Jurdda lea ahte čilgehus galgá álgun prosessii ráhkadit sierra sámediggedieđáhusa sámi dutkama ja alit oahpu birra.</p>
<p>Butenschøn-lávdegotti čielggadus lea biddjojuvvon Ráđđehusa ruovttusiidduide ja Sámediggeáirasat sáhttet dan gávdnat dás: <em type="italic">http://www.regjeringen.no/upload/KD/Vedlegg/Forskning/rapporter/Langs_lange_spor-.pdf </em> </p>
<p>Máhttodepartemeanta nammadii Butenschøn-lávdegotti borgemánu 30. b. 2010 konsultašuvnnaid vuođul Sámedikkiin. Lávdegotti nammadeapmi lea dan evttohusa čuovvoleapmi, mii ovddiduvvui Stuorradiggedieđáhusas Klima for forskning (2008-2009), ja lávdegoddi oaččui bargun čielggadit sámi dutkama ja alti oahpu ovdánansojuid, dárbbuid ja ulbmiliid.</p>
<p>Máhttodepartemeanta lea Sámediggeráđđái dieđihan ahte raporta galgá sáddejuvvot rabas gulaskuddamii. Ráđđi áigu vuordit gulaskuddama ovdalgo dieđáhus sámi dutkama ja alit oahpu birra gárvvistuvvo.</p>
<p>Stáhtus</p>
<p>Sámediggeráđđi háliida dán čilgehusas váldit vuođu dain evttohusain maid Butenschøn-lávdegoddi ovddidan iežaset raporttas, álggahussan dan politihkalaš bargui ahte ráhkadit dieđáhusa dán suorggis. Sámediggeráđi mielas leat sihke sámi dutkama ja sámi alit oahppu guokte stuorra politihkka-, servodat- ja fágasuorggi mat gusket hui ollu iešguđetlágan čuolbmačilgehusaide. Danne ii dárbbaš leat nu ahte ráđđi ferte ráddjet boahttevaš sámediggedieđáhusa dán suorggis dušše daidda evttohusaide maid Butenschøn-lávdegoddi lea evttohan. Livččii sávahahtti oažžut viiddes servodatdigaštallama sámi dutkama ja alit oahpu rámmaid birra, sihke rievttálaš rámmaid muhto maiddái struktuvrralaš, fágalaš, sosiála, ekonomalaš ja politihkalaš hástalusaid birra sámi dutkama ja alit oahpu nannema oktavuođas. Maiddái galggašii leat viiddes digaštallan Butenschøn-lávdegotti evttohusaid birra sámi birrasiin, erenoamážit dain sámi dutkanbirrasiin ja ásahusain, mat fállet oahppoprográmmaid alit dásis. Viidáseappot lea deaŧalaš oaidnit oktavuođaid dan mánáidgárde- ja vuođđooahpahuspolitihka gaskkas maid Sámediggi ja stáhta eiseválddit bealuštit ja mo dan mo dat váikkuha sámi nuoraid rekrutterema alit ohppui ja dutkamii. Sámi árbediehtu lea suorgi mii lea hui bajás vuoruhuvvon dán sámediggeáigodagas. Dan háliida Sámediggeráđđi čalmmustahttit maiddái barggus sámi dutkamiin ja alit oahpuin. Danne háliidivččii Sámediggeráđđi digaštallama ieš daid doahpagiid <span type="quote">”sámi dutkama”</span> ja <span type="quote">”sámi alit oahpu”</span> birra, ja daid váikkuhangaskaomiid birra mat geavahuvvojit sámi sámi dutkama ja alit oahpu várás, sihke Sámedikki iežas váikkuhangaskaomiid ja eará guoskevaš váikkuhangaskaomiid. Lea maid lunddolaš váldit mielde gažaldagaid mat gusket dutkanetihkkii ja oahppopolitihkalaš ulbmiliidda. Maŋimusat namuhuvvon ulbmilat ja prinsihpalaš ságaškuššamat gávdnojit Sámedikki jagi dieđáhusas oahpu ja oahpahusa birra. Sámediggeráđi gielladieđáhus mii biddjojuvvo ovdan Sámedikki dievasčoahkkimii 2012 loahpas, šaddá maiddái deaŧalaš vuođđun bargui Sámedikki dieđáhussii dutkama ja alit oahpu birra. Loahpaloahpas lea hui deaŧalaš iešmearridanperspektiivvas ahte sámi álbmot beassá váikkuhit dasa guđe lágan dutkan galgá vuoruhuvvot ja jerrojuvvot, ja guđe lágan alit oahpuid berre ovddidit ja mo dálá oahppofálaldagaid sáhttá buoridit ain eanet mii guoská dasa ahte gaskkustit ja ovddidit máhtu sámi kultuvrra birra jna. Máhtus lea fápmu, danne lea deaŧalaš ahte sápmelaččain álgoálbmogin ja minoritehtan, ja erenoamážit Sámedikkis álbmotválljen orgánan, maiddái lea stuorra fuomášupmi máhttopolitihka ovddideapmái dás duohko. Davviguovloperspektiivvas dárbbaša sámi servodat nannet bistevaš sámi máhttobirrasiid, ovttasbarggu ee. eará váldeorgánaiguin ja álgoálbmogiiguin, árbevieru duođašteami ja etihkalaš njuolggadusaid ovddideami ođđa lágan doaimmaid várás árbevirolaš sámi guovlluin. Sámi servodagat</p>
<p>leat máhttoservodagat ja galget ain leat nu boahtteáiggis ge. Dás leat ollu gažaldagat dan birra maid ja gii dat galgá bargat dan ala addit boahtteáiggi sámi servodahkii dan máhtu maid servodat dárbbaša. Sápmelaččat mearridit ieža eavttuid máhttoservodaga ovddideapmái go mii ovddidit iežamet sámepolitihkalaš ulbmiliid, máhttoásahusaid ja olbmuid gaskasaš ovttasbarggu. Sámedikki dievasčoahkkima ságaškuššan Davviguovlopolitihka máhttodimenšuvnna birra 2012:s lea addán Sámediggeráđđi buori vuođu min viidáset oassálastimii Davviguovloovttasbarggus.</p>
<p>Butenschøn-lávdegoddi lea barggustis čalmmustahttán čuovvovaš golbma váldočuoggá:   Sihkkarastit dakkár buoremus eavttuid sámi dutkamii ja alit ohppui, mii ii sorjá oahppobuvttadeaddji ja oahppogaskkusteaddji doaimmas. Dás lea lávdegoddi deattuhan dan ahte čujuhit konkrehta hástalusaid mat čatnasit dasa ahte sihkkarastit vuođu sámi dutkamii ja alit ohppui.   Sihkkarastit ja ovddidit dutkama ja alit oahpu erenoamážit dain surggiin main lea stuorra mearkkašupmi sámi servodaga ovddideapmái. Lávdegoddi atná dieđagiela surggiid gaskasaš dimenšuvdnan.   Árvvoštallat sámi dutkama ja alit oahpu organiserema sihke siskkobealde sámi servodaga, ja nationála ja davviriikkalaš oahppo- ja dutkanvuogádaga ektui muđui.</p>
<p>Ollislaš mandáhta gávdno raportta kapihttalis 2.1 Lávdegotti čoahkkádus ja mandáhta.</p>
<p>Lávdegoddi lea kárten sámi dutkama ja alit oahpu dálá birrasiid 2010:s, deattuhettiin viidodaga, fágalaš profiilla ja ruhtadeami.</p>
<p>Lávdegoddi lea ráddjen sámi dutkama ja alit oahpu ná:</p>
<p>Sámi dutkan:    buot dutkan / FoU-doaibma mii gullá uhcimusat oktii dáin čuoggáin: Dutkan sámi diliin ja/dahje dutkan sámi ulbmiliidda Buot dutkan mii lea čađahuvvon sámi ásahusain</p>
<p>Sámi alit oahppu: buot kurssat ja oahppoprográmmat mat čatnasit sámi gillii, kultuvrii, ealáhusaide, servodatdiliide dahje sullasaččaide ja mat addet alit oahpu oahppočuoggáid  buot oahput sámegielas ja/dahje kurssat maid oahpahusgiella lea sámegiella ja mat addet oahppočuoggáid</p>
<p>Sámi alitoahppofálaldagat 2010:s:  9 oahpposaji fállet oahpahusa sámi fáttáin  Oktiibuot fállojuvvojedje 142 kurssa. Sámi allskuvla fálai 99 kurssa (70 %), ja Romssa universitehta 37 kurssa (26 %). Dát guokte ásahusa adde 95–96 % buot  sámi oahppofálaldagain   Ollu dáin kurssain lei ráddjejuvvon viidodat, ja 64 % adde 2–10 oahppočuoggá, muhto ollesáiggestudeantta norbma lea 30 oahppočuoggá juohke lohkanbajis  96 kursafálaldagas dain 142 sámi fáttáid kursafálaldagas (68 %) lei sámegiella oahpahusgiellan universitehtadásis, 24 kurssa (17 %) geavahedje dárogiela, ja eaŋgasgiella fas geavahuvvui 12 kurssas (8 %)  Sámegiella oahpahusgiellan orui eanaš geavahuvvon humanioria ja servodatdieđa fágasurggiin. Luonddudiehtagis dahje medisiinnas ja dearvvašvuođas ii leat registrerejuvvon oahpahusgiellan. Uhcit kursafálaldagat sámegillii mađe badjelebbui boahtá oahpus, doavttergrádadásis ii baljo fállojuvvo ge kursa sámegillii.</p>
<p>Sámi dutkan 2010:   14 ásahusa doaimmahedje sámi dutkama    217 dutki čađahedje oktiibuot 103 dutkanjahkedoaimma sámi dutkamis   70 % dain dutkiin geat čađahedje sámi dutkama, barge Romssa universitehtas ja Sámi allaskuvllas, ja čađahedje vátna 77 proseantta dutkanjahkedoaimmain. Romssa universitehtas ledje 114 dutki (53 %). Sii čađahedje 60 dutkanjahkedoaimma (58 %) oktiibuot 103 dutkanjahkedoaimmas.  Sámi allaskuvllas ledje 43 dutki (20 %). Sii čađahedje 20 dutkanjahkedoaimma (19 %) buot dutkanjahkedoaimmain. Goalmmát stuorámus ásahusain lei Norgga instituhtta kulturmuitodutkama (NIKU) várás 16 dutkiin ja 7,5 dutkanjahkedoaimmain.  Dain eará 11 ásahusain ledje uhcit go logi dutki mat čađahedje uhcit go vihtta jahkedoaimma. Sámi dutkama deaŧaleamos ruhtadangáldun ledje ásahusaid vuođđobušeahtat mat dahje 45 % ekonomalaš vuođus. Norgga dutkanráđđi ovddastii 27 % ruhtadeamis, ja eará almmolaš ruhtadeapmi dagai 13 %. Eará gáldut ledje eanaš sisriikkalaččat.</p>
<p>Dutkansuorggit: Vaikke vel sámi dutkan ja oahppu lea lassánan 80 logu rájes, de oaivvilda lávdegoddi ahte dárbbašuvvo eanet áŋgiruššan suorggi nannema, koordinerema ja čalmmustahttima várás. Lávdegoddi čujuha muhtun fáttálaš dutkansurggiide main lea mearkkašupmi sihke sámi servodaga ovdáneapmái ja oktavuhtii eanetlohkoservodagain: ovdánansojut davvin dutkan oahpu, barggu ja fárrema birra dutkan sámegielas dutkan dearvvašvuođa, dearvvašvuođafálaldagaid ja eallineavttuid birra dutkan man vuolggasadji lea dat sámi kultuvrra stuorra erohusat vássánáiggis ja dálááiggis dutkan politihkalaš proseassain dutkan sámi máŋggabealatvuođain dutkan mii čatnasa energiija- ja resursapolitihkkii resursahálddašeapmi, dálkkádat- ja birasdutkan riektedieđalaš dutkan vuođđodieđut sámi dilálašvuođaid birra</p>
<p>Lávdegoddi deattuha ahte dutkansuorggit ja -dárbbut leat mealgat stuorát go dat mii boahtá ovdan lávdegotti raporttas.</p>
<p>Sámediggeráđđi máhccá dutkansurgiid árvvoštallamii sámediggedieđáhusas dutkama ja alit oahpu birra.</p>
<p>Boahttevaš hástalusat</p>
<p>Sámediggeráđđi bidjá dán čuoggás oanehaččat ovdan Butenschøn-lávdegotti rávvagiid ja doaibmabidjoevttohusaid nu mo dat bohtet ovdan raporttas. Dán muttus proseassas ii áiggo ráđđi dahkan maidege oaiviliid rávvagiid ja evttohusaid ektui. Lávdegotti bargu ovttas eará árvalusaiguin, earret eará gulaskuddamis, ja Sámedikki ovddeš mearrádusaiguin, árvvoštallojuvvojit dieđuhuvvon dieđáhusa barggu oktavuođas.</p>
<p>Sámediggeráđđi lea dattetge válljen gaskaboddasaččat árvvoštallat daid lávdegotti rávvagiid, mat gusket Sámi allaskuvlii ja Sámediggái.</p>
<p>Go guoská lávdegotti doaibmabidjoevttohusaide, ovddida Sámediggeráđđi ollislaš árvvoštallama mas earret eará boahtá ovdan dat mo ráđđi oaidná boahttevaš hástalusaid.</p>
<p>Lávdegotti rávvagat: Sámediggi</p>
<p>Lávdegoddi doarju plánaid ahte álggahit barggu ođđa sámi duktandieđáhusain lávkin dan guvlui ahte hábmet ollislaš sámi oahppopolitihka. Sámediggi ja Dutkanráđđi formaliserejit bistevaš čoahkkimiid jođiheaddjidásis.  Dutkanráđđi háhká nu mo dál ge evttohasárvalusaid Sámedikkis iežas divišuvdnastivrraide. Dutkanráđđi fállá Sámediggái ovddasteami prográmmastivrraide seamma prinsihpa vuođul go dan maid departemeanttat geavahit. Máhttodepartemeanta háhká nu mo dál ge evttohasárvalusaid Sámedikki Dutkanráđi váldostivrii.</p>
<p>Sámediggeráđđi lea dáinna čilgehusain bargagoahtán dieđáhusain mii lea viiddiduvvon das ahte dušše váldit ovdan dutkama dasa ahte maiddái váldit ovdan alit oahpu. Butenschøn-lávdegotti raporta lea dan dáfus hui mávssolaš vuođđu dán sámediggedieđáhussii. Go guoská rávvagiidda Dutkanráđi oktavuođas, de áigu Sámediggeráđđi dalán čuovvolit lávdegotti rávvaga ahte formaliseret Sámedikki ja Dutkanráđi gaskasaš čoahkkimiid. Sámediggeráđi mielas ferte árvvoštallat rávvagiid ovddasteami oktavuođa Dutkanráđi iešguđet stivrraide lagabui ja áigu máhccat dasa dán dieđáhusas.</p>
<p>Sámi allaskuvla Máhttodepartemeanta berre spiehkastit dan gáibádusas ahte galget leat uhcimusat 15 doavttergrádastudeantta muhtun áiggis ovdalgo oažžu stáhtusa dieđalaš allaskuvlan, ja ahte Sámi allaskuvlla akkrediterenproseassa čađahuvvo dál. Ásahuvvo fágaguoibmeortnet dan várás ahte árvvoštallat spiehkasteami kvantitatiivva NOKUT-gáibádusain go guoská sámegielat doavttergrádaoahpuide. Sámi allaskuvla berre álggos áŋgiruššat doavttergrádaoahpuin sámegielain, ja dađi mielde viiddidit eará fágasurggiide main allaskuvllas lea dutkanbirrasat mat sáhttet leat vuođđun. Lávdegoddi oaivvilda ahte dát rávvagat ja eará doaibmabijut maid sii leat evttohan, buohkanassii sáhttet leat mielde ovddideamen Sámi allaskuvlla dieđalaš allaskuvlan.</p>
<p>Sámediggeráđi mielas dárbbašuvvo fargga čuovvolit daid evttohusaid mat mearkkašit spiehkasteami uhcimus gáibádusain doavttergrádastudeanttaid logus ja fágaguoibmeortnega ásaheami Máhttodepartemeantta ja Sámi allaskuvlla gaskasaš konsultašuvnnaid bokte. Sámediggeráđđi oaidná deaŧalažžan sihkkarastit Sámi allaskuvlii dárbbašlaš einnostanvejolašvuođa ja rámmaid vai sáhttá duohtandahkat dan ulbmila ahte juksat stáhtusa dieđalaš allaskuvlan. Sámediggeráđđi oaidná maiddái dan dárbbu ahte bargat viidáseappot láhčimiin dasa ahte Sámi allaskuvla dasto šattašii álgoálbmotuniversitehtan.</p>
<p>Lávdegotti doaibmabidjoevttohusat:</p>
<p>Sámegielaid giellagáhtten ja ođđasis ealáskahttin</p>
<p>Doaibmabijut dálá ekonomalaš rámmaid siskkobealde: Virolaš <span type="quote">”dutkanbeaivvit”</span> sámegillii Regionála gelbbolašvuođa-, giella- ja kulturguovddážiid máhttu ja gelbbolašvuohta geavahuvvo giellagáhttendoaibmabijuid várás, dás maiddái giellakurssaid várás Romssa universitehta ávžžuhuvvo bargat viidáseappot mastergrádaprográmmaplánaiguin sámegielas vierisgiellan Doaibmabijut olggobealde dálá ekonomalaš rámmaid – vuoruhuvvon lista: Sámi giellagáhttema várás ásahuvvo prográmma. Prográmma oažžu viiddes rámmaid áiggi ja ekonomiija dáfus viiddes dárbbuid vuođul. Dasa berrejit ovdamearkka dihtii gullat oahpposajit jahkásaš gealbudeapmái ohppuide sámegielas dahje sámegillii. Máŋga doaibmabiju maid lávdegoddi evttoha, sáhttá maiddái ruhtadit dákkár prográmma siskkobealde. Sámi allaskuvlla viđa jagi rávesolbmuidoahppoprográmma daid sápmelaččaid várás geat eai hálddaš sámegiela, sihkkarastojuvvo guhkesáiggi, bistevaš ruhtadeami ja árvvoštallojuvvo logi jagi geahčen. Ruđat várrejuvvojit lasseohppui ja ortnegat ásahuvvojit vai fága- ja hálddahusbargit šaddet doaibmi sámegielagat. Ortnegiid ferte láhčit dohkálaš ja geavatlaš ohppui sámegielain, sihke álgo- ja joatkkadásiin.</p>
<p xml:lang="smj">Dutkangiella</p>
<p>Doaibmabijut dálá ekonomalaš rámmaid siskkobealde: Ásahuvvo bistevaš konferánsaráidu sámegielas ovttasbargodoaibmabidjun gaskal universitehtaid, allaskuvllaid ja eará gealboguovddážiid. Dákkár konferánssaid mállen sáhttá leat <span type="quote">«Sámegiela ja sámi girjjálašvuoða symposia»</span> maid Sámi allaskuvla lágida. Áŋgiruššat eanet ovddidemiin ja sihkkarastimin ovttamielalašvuođa sámegiela fágagiela ja fágaterminologiija ektui, ja ásahit infrastruktuvrra terminologiija registreremii ja ovdanbuktimii Doaibmabijut olggobealde dálá ekonomalaš rámmaid – vuoruhuvvon lista: Samisk vitenskapelig tidsskrift (sámi dieđalaš áigečállagii) sihkkarastojuvvo guhkesáigge, bistevaš ruhtadeapmi mii árvvoštallojuvvo logi jagi geažes. Oažžun dihtii eanebuid čállit áigečállagii, de berre ráhkadit buoret divvunprográmma ja lágidit sámegiela giellabeivviid, ja maiddái dieđalaš konferánssaid maid ulbmil lea ahte sáhkavuorut galget almmuhuvvot áigečállagii.  Láhččojuvvo dasa ahte ásahuvvo mentorortnet/kursa daid dutkiid várás geat máhttet sámegiela, muhto geat eai leat nu duostilat čállit sámegillii almmuheami várás dakkár dieđalaš prentosiidda mat addet čuoggáid.</p>
<p>Dutkan</p>
<p>Doaibmabijut dálá ekonomalaš rámmaid siskkobealde:  Oahppoásahusat ruhtadit merkejuvvon stipeandavirggiid sámi dutkamii iežaset vuođđobušeahtaid bokte. Ásahusat láhčet geavatlaččat dasa ahte sii geat leat álggahan iežaset sámi guoski gealbudeami, sihke mastergráda ja doavttergráda, besset geargat govttolaš áiggis. Ásahuvvo virgelohpe- ja hospiterenortnet mii addá bargiide vuoigatvuođa oažžut virgelobi (lagabui mearriduvvon eavttuid vuođul) vai besset bargat muhtun áiggi eará guoskevaš ásahusas. Ásahuvvojit hospiterenšiehtadusat ja vejolašvuođat, sihke bistevaš dieđalaš bargiide ja doavttergrádastipendiáhtaide, juohkit geatnegahttojuvvon barggu guovtti ásahusa gaskkas. Doaibmabijut olggobealde dálá ekonomalaš rámmaid – vuoruhuvvon lista: Várrejuvvojit ruđat sámi dutkama ođđa logijagi prográmmii Dutkanráđis go dálá prográmma loahpahuvvo. Prográmma berre, nu mo dál ge, bidjat stuorra deattu rekrutteremii, ja berre ulbmilaččat áŋgiruššat dainna ahte oččodit sápmelaččaid dutkamii. Ásahuvvo fierpmádat sámi dutkama várás (gč. Álgoálbmotfierpmádaga). Dakkár fierpmádahkii ferte sihkkarastit dohkálaš ruhtadeami, oktilisvuođa ja dat ferte geatnegahttit ovttasbargoguimmiid. Go fierpmádat lea ásahuvvon riikkadásis, de berre árjjalaččat oččodit ovttasbarggu eará davviriikkaid dutkanbirrasiiguin/ásahusaiguin. Várrejuvvojit ruđat davviriikkalaš sámi dutkanskuvlii. Ásahusain galgá leat ruđalaš vejolašvuohta fállat oktasaš davviriikkalaš doavttergrádakurssaid ja dutkanskuvllaid, lassin dan davviriikkalaš dutkanskuvlii mii lea namuhuvvon ovddabealde. Láhččojuvvo ruđalaš vejolašvuohta dasa ahte dat birrasat, main lea ovddasvástádus sámi dutkamis, sáhttet ávkkástallat professor-II virgeortnegiin. Oahppoásahusat ásahit mátkedoarjjaortnega master- ja doavttergrádastudeanttaid várás sámi guoski dutkama várás. Ortnet ruhtaduvvo ásahusaid vuođđojuolludusdoarjagiiguin. Ásahusat ráhkadit čađahanstipeandaortnegiid movttiidahttin dihtii progrešuvnna mastergráda- ja doavttergrádastipendiáhtaid dutkkusbarggus.</p>
<p>Alit oahppu</p>
<p>Doaibmabijut dálá ekonomalaš rámmaid siskkobealde: Dat ortnet ahte sihkkut oahppoloanaid, viiddiduvvo guoskat maiddái daidda studeanttaide geat leat čađahan 30 oahppočuoggá sámegielas. Sámedikki ja fylkkagielddaid stipeandaortnegat jotkojuvvojit. Nationála rekrutterenstrategiija sámi alit dutkama várás árvvoštallojuvvo ja čuovvoluvvo.</p>
<p>Sámegielat ohcciid alitohppuibeassaneriid ortnet árvvoštallojuvvo. Sámi alit oahpu oahppofálaldat galgá buorebut láhččojuvvot neahttaoahpahussii ja gáiddusoahpahussii ja máškidis oahppoorganiseremii. Sámi oahpu ođđa neahttabáiki, www.samiskutdanning.no, almmuhuvvo buorebut.</p>
<p>Rollajuohku, ovttasbargu ja koordineren</p>
<p>Doaibmabijut dálá ekonomalaš rámmaid siskkobealde: Plánejuvvon ovttasbargošiehtadusat ja fierpmádatovttasbarggut gaskal regionála gealbo-, kultur- ja giellaguovddážiid ja ásahuvvon dutkan- ja oahppoásahusaid vuoruhuvvojit ásahusaid strategalaš plánain lagamus jagiide nannen dihtii sihke rekrutterema ja konkrehta dutkan- ja oahpahusovttasbarggu.</p>
<p>Doaibmabijut olggobealde dálá ekonomalaš rámmaid – vuoruhuvvon lista Dutkan: Ásahuvvo fierpmádat sámi dutkama várás. Dakkár fierpmádahkii ferte sihkkarastojuvvot dohkálaš ruhtadeapmi, oktilisvuohta ja dat ferte geatnegahttit ovttasbargoguimmiid. Guhkit áiggi vuollái, go fierpmádat lea ásahuvvon riikkadásis, berre árjjalačča oččodit ovttasbarggu ásahusaiguin davviriikkalaš dásis.</p>
<p>Oahpahus: <span type="quote" xml:lang="nob">«Samordningsrådet for høyere utdanningsinstitusjoner med ansvar for samisk»</span> (alit oahppoásahusaid oktiiordnenráđđi) ásahuvvo váldodoaibmabidjun oktiiordnema ja koordinerema várás suorggis, ja Máhttodepartemeanta guorahallagoahtá dán oktavuođas ovddasvástádusjuogu ásahusaid gaskkas. Daidda oahppobáikkiide mat leat mielde SAK-ovttasbarggus (ovttasbargu, bargojuohku ja fágalaš konsentrašuvdna universitehta- ja allaskuvlasuorggis), sihkkarastojuvvo ruhtadeapmi vai sáhttet joatkit ovttasbarggu beaktileappot.</p>
<p>Mandáhtas bivdojuvvo lávdegoddi evttohit doaibmabijuid maid sáhttá čađahit dálá ekonomalaš rámmaid siskkobeale ja ráhkadit vuoruhuvvon listta daid doaibmabidjoevttohusaid badjel mat gártet dáid olggobeallái. Sámediggeráđđi lea guorahallan ja árvvoštallan lávdegotti evttohusaid ja oaidná dan vuođul muhtun guovddáš hástalusaid mat gusket dadjat juo buot evttohuvvon doaibmabijuide.</p>
<p>Sámediggeráđi mielas ii sáhte čađahit evttohusaid jus ovddasvástádus ja rollat suorggis eai leat čielgasit meroštallojuvvon go guoská sámi dutkama ja alit oahpu. Dás háliida Sámediggi ieš digaštallagoahtit Sámedikki rolla boahtteáiggi sámi dutkamis ja alit oahpus. Evttohusat eaktudit ahte váldojuvvo álgga ja ahte álgagat čuovvoluvvojit dakkár mearrádusaid bokte nugo ovttasbarggu ja ruhtadeami bokte. Sámediggeráđđi háliida guorahallat Sámedikki ovddastusa iešguđet stivrrain ja lávdegottiin dutkamis ja alit oahpus dainna áigumušain ahte čilget čuolbman dakkár áššiid go ovddastusa, fágalaš gelbbolašvuođa, sorjjasmeahttunvuođa ja integritehta jna. Viidáseappot oaidná Sámediggeráđđi deaŧalažžan árvvoštallat mo Sámediggi lea mielde bidjat eavttuid sámi dutkamii ja alit ohppui min váikkuhangaskaoapmegeavaheami bokte ja daid ovttasbargošiehtadusaid bokte maid Sámediggi ja Sámediggeráđđi áiggis áigái dahket fylkkagielddaiguin, gielddaiguin, stáhta ja priváhta oassálastiiguin.</p>
<p>Lávdegoddi dadjá earret eará čuovvovaččat iežas loahppakapihttalis; ”Utvalget ser at samisk forskning og høyere utdanning i stor grad avhenger av hvilke prioriteringer som gjøres av norske myndigheter og i konsultasjoner med samiske organer.” (lávdegoddi oaidná ahte sámi dutkan ja alit oahppu buori muttus sorjá daid vuoruhemiin, maid Norgga eiseválddit dahket, ja konsultašuvnnain sámi orgánaiguin)</p>
<p>Sámediggeráđđi lea ovttaoaivilis lávdegottiin ahte dát čilge dálá dili. Sámediggeráđđi háliida dattetge aiddostahttit ahte min mielas ii leat Sámedikki rolla dain áššiin mat gusket sámi dutkamii ja alit ohppui, gáržžiduvvon dasa ahte doaibmat iešguđet departemeanttaid konsultašuvdnabeallin. Sámedikkis lea iehčanas rolla ja vejolašvuođat ieš mearridit vuoruhemiid buot servodatsurggiin, vaikke vel Sámedikkis leat hui uhccán ruđat dutkamii ja alit ohppui. Danne áigu Sámediggeráđđi dán dieđáhusas máhccat dasa mo ráđđi oaivvilda ahte ovddasvástádus ja rollajuohku suorggis galgá leat, muhto háliida dál juo bovdet digaštallamii maiddái dáid áššiid birra.</p>
<p>Ášši meannudeapmi loahpahuvvui 28.09.12 dii. 11.40.</p>
<p>Vuođđogiella: Dárogiella</p>
<p>Ášši/Sak  PFL  006/12 Ášši/Sak  DC 039/12</p>
<p>Finnmárkkuopmodat – FeFo – eaiggátstrategiijat ja badjelbáhcaga geavaheapmi</p>
<p>Arkiivaáššenr..</p>
<p xml:lang="vep">10/51206 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 21.08.12 SR 112/12 Plána- ja finánsalávdegoddi 24. – 25.09.12 PFL Sámedikki dievasčoahkkin 26. - 28.09.12 DC 39/12</p>
<p>Ášši meannudeapmi álggahuvvui 27.09.12 dii. 15.35.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>21.08.12 Sámediggeráđđi Ášši SR 112/12 Finnmárkuopmodat – FeFo – eaiggátstrategiijat ja badjelbáhcaga geavaheapmi    Arbeidsgruppe FeFo Alternativer for overskuddsanvendelse for FeFo   18.06.2012 Finnmark Fylkeskommune FeFo eierstrategier og overskuddsanvendelse- orientering om fylkestingsvedtak</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi bidjá vuođđun ahte Finnmárkkuopmodat ráhkada njuolggadusaid dasa mo galgá boahtteáiggi badjebáhcaga geavahit servodahkii ávkin Finnmárkkulága vuođul ja lága mearrádusaid vuođul muđui.</p>
<p>Bargojoavku mas Sámediggi, Finnmárkku fylkkagielda ja Finnmárkkuopmodat leat mielde, lea čállán notáhta mii válddaha áigeguovdilis čuolbmačilgehusaid mat gusket daidda ealáhusdoaimmaide mat leat vuođđuduvvon FeFo vuollásaš resurssaide, ja mo FeFo badjebáhcagiin sáhtášii ávkkástallat.</p>
<p>Sámedikki mielas lea bargojoavkku notáhta deaŧalaš vuođđun viidáset bargui go galgá ráhkadit njuolggadusaid badjebáhcaga geavaheapmái ja Finnmárkkuopmodaga eaiggátstrategiijaid ráhkadeapmái.</p>
<p>Plána- ja finánsalávdegotti árvalus</p>
<p>Álggahus</p>
<p>Stivra sáhttá mearridit ahte FeFo vejolaš badjelbáza ollásit dahje oasit das máksojuvvojit Finnmárkku fylkkagildii ja Sámediggái dahje eará oktasaš ulbmiliidda main lea ávki fylkka ássiide. Bajábealde</p>
<p>namuhuvvon teavstta vuođul Finnmárkkulága 15. paragráfas meannuda sihke Sámediggi ja Finnmárkku fylkkagielda ášši FeFo eaiggátstrategiijat ja badjelbáhcaga geavaheapmi.</p>
<p>Evttohus</p>
<p>Evttohus 1</p>
<p><em type="italic">Norgga sámiid riikasearvvi (NSR) Ann-Mari Thomassen, Aili Keskitalo, Rolf Johansen ja Jarle Jonassen lahtut ja Olgešbellodaga Anne Marie Eira lahttu </em></p>
<p>Lassievttohus ráđi evttohusa ektui<em type="italic">: </em></p>
<p>Sámediggi áigu viidáseappot barggus erenoamážit deattuhit čuovvovačča:</p>
<p>ahte FeFo mihttomearrin ii galgga leat badjelbáhcaga stuorrudeapmi, muhto baicce eanet deattuhit buori kvalitehta ja bálvalusaid hálbái Finnmárkku álbmogii;</p>
<p>ahte vejolaš badjelbáhcaga geavaheamis galgá álohii leat Finnmárkkulága ulbmilparagráfa vuođđun, dat mearkkaša dan ahte erenoamážit vuhtii váldit sámi kultuvrra, boazodoalu, meahcástallama, ealáhusdoaimma ja servodateallima;</p>
<p>go guoská máhcatkeahtes lihkahallamiidda ja opmodaga vuovdimii, de ferte FeFo atnit muittus ahte čáhce- ja eanavuoigatvuođat Finnmárkkus eai leat loahpalaččat čielggaduvvon;</p>
<p>jos badjelbáza guoská hálddašemiide main FeFo lea gaskaboddosaš eanaeaiggát, de dat dieđusge váikkuha badjelbáhcaga geavaheapmái. Vejolaš riekteoamasteddjiid beroštumit fertejit vuhtii váldojuvvot;</p>
<p>ahte Finnmárkku álbmoga gaskkas lea legitimitehta FeFo vejolaš badjelbáhcaga hálddašeami ektui, ja danne dat berre árvvoštallojuvvot hálddašuvvot foandda bokte oppalaš ulbmiliid várás, maid Sámediggi ja Finnmárkku fylkagielda ovttas hálddašit;</p>
<p>FeFo ferte ovddidit politihka láidestuvvon fitnodatdoaimma várás, ja nie váikkuhit fitnodagaid ovdáneami Finnmárkkulága ulbmila mielde ja vai báikkálaš eaiggádat oččošedje das ávkki. Dán politihkkii berre maiddái váldit mielde sámi stivraovddastusa;</p>
<p>  Muđui muittuha Sámediggi ahte Romssa ja Finnmárkku fylkarádji ii leat doaibman árbevirolaš dahje sámi luonddudoalu rádjin, ja ahte dat berre maiddái vuhtii váldojuvvot FeFo strategiijain;<em type="italic"> </em></p>
<p>Evttohus 2</p>
<p><em type="italic">Molssaektosaš evttohus Sámediggeráđi mearrádusárvalussii Ovddádusbellodaga lahtus Rolf Fjellstad </em></p>
<p>1. Sámediggi bivdá ahte FeFo loahpahuvvo, ja opmodagat sirdojuvvojit ovttaskas gielddaide.</p>
<p>2. Nu guhkká go FeFo gávdno galgá 100 % badjebáhcagis fievrriduvvot guoskevaš gielddaide.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit ná:</p>
<p>Muđui doarju Sámediggi Sámediggeráđi mearrádusárvalusa.</p>
<p>Mearkkašupmi: NSR:a sámediggejoavku, áirras Aili Keskitalo bokte</p>
<p>Sámediggi áigu viidáseappot barggus erenoamážit deattuhit čuovvovačča:   ahte FeFo mihttomearrin ii galgga leat badjelbáhcaga stuorrudeapmi, muhto baicce eanet deattuhit buori kvalitehta ja bálvalusaid hálbái Finnmárkku álbmogii;</p>
<p>ahte vejolaš badjelbáhcaga geavaheamis galgá álohii leat Finnmárkkulága ulbmilparagráfa vuođđun, dat mearkkaša dan ahte erenoamážit vuhtii váldit sámi kultuvrra, boazodoalu, meahcástallama, ealáhusdoaimma ja servodateallima;</p>
<p>go guoská máhcatkeahtes lihkahallamiidda ja opmodaga vuovdimii, de ferte FeFo atnit muittus ahte čáhce- ja eanavuoigatvuođat Finnmárkkus eai leat loahpalaččat čielggaduvvon;</p>
<p>jos badjelbáza guoská hálddašemiide main FeFo lea gaskaboddosaš eanaeaiggát, de ferte dat váikkuhit badjelbáhcaga geavaheapmái. Vejolaš riekteoamasteddjiid beroštumit fertejit vuhtii váldojuvvot;</p>
<p>ahte FeFo vejolaš badjelbáhcaga hálddašeamis ferte leat legitimitehta Finnmárkku álbmoga gaskkas, ja berre danne árvvoštallojuvvot hálddašuvvot foandda bokte oppalaš ulbmiliid várás, maid Sámediggi ja Finnmárkku fylkagielda ovttas hálddašit;</p>
<p>FeFo ferte ovddidit politihka láidestuvvon fitnodatdoaimma várás, ja nie váikkuhit fitnodagaid ovdáneami Finnmárkkulága ulbmila mielde ja vai báikkálaš eaiggádat oččošedje das ávkki. Dán politihkkii berre maiddái váldit mielde sámi stivraovddastusa;</p>
<p>Muđui muittuha Sámediggi ahte Romssa ja Finnmárkku fylkarádji ii leat doaibman árbevirolaš dahje sámi luonddudoalu rádjin, ja ahte dat berre maiddái vuhtii váldojuvvot FeFo strategiijain;</p>
<p>III Jienasteapmi</p>
<p>39 áirasis ledje 34 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 2 hilgojuvvui 32 jienain. 2 jienastedje beali.   Evttohus 1 hilgojuvvui 20 jienain. 14 jienastedje beali.   Plána- ja finánsalávdegotti ráva mearriduvvui 32 jienain 2 jiena vuostá.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Ronny Wilhelmsen, áššejođiheaddji Ann-Mari Thomassen</p>
<p>2  Aili Keskitalo    3  Willy Ørnebakk Rolf Johansen   Aili Keskitalo   Ann-Mari Thomassen  Willy Ørnebakk    4  Rolf Fjellstad    5  Olaf Eliassen    6  Knut Inge Store Aili Keskitalo   7  Ragnhild M. Aslaksen Aili Keskitalo</p>
<p>Silje Karine Muotka  Ragnhild M. Aslaksen    8  Rolf Johansen    9  Anders Somby jr.  10  Mathis Nilsen Eira Willy Ørnebakk   Sten Erling Jønsson   Ragnhild Melleby Aslaksen  Mathis Nilsen Eira  11  Marianne Balto  12  Alf Isaksen  13  Randi A. Skum  14  Willy Ørnebakk  15  Per Andersen Bæhr  16  Aili Keskitalo Alf Isaksen  Aili Keskitalo  17  Marianne Balto Geir Tommy Pedersen  Marianne Balto   Ronny Wilhelmsen</p>
<p>VI Sámedikki mearrádus</p>
<p>Sámediggi bidjá vuođđun ahte Finnmárkkuopmodat ráhkada njuolggadusaid dasa mo galgá boahtteáiggi badjebáhcaga geavahit servodahkii ávkin Finnmárkkulága vuođul ja lága mearrádusaid vuođul muđui.</p>
<p>Bargojoavku mas Sámediggi, Finnmárkku fylkkagielda ja Finnmárkkuopmodat leat mielde, lea čállán notáhta mii válddaha áigeguovdilis čuolbmačilgehusaid mat gusket daidda ealáhusdoaimmaide mat leat vuođđuduvvon FeFo vuollásaš resurssaide, ja mo FeFo badjebáhcagiin sáhtášii ávkkástallat.</p>
<p>Sámedikki mielas lea bargojoavkku notáhta deaŧalaš vuođđun viidáset bargui go galgá ráhkadit njuolggadusaid badjebáhcaga geavaheapmái ja Finnmárkkuopmodaga eaiggátstrategiijaid ráhkadeapmái.</p>
<p>Ášši meannudeapmi loahpahuvvui 27.09.12 dii. 17.30.</p>
<p>Vuođđogiella: Davvisámegiella</p>
<p>Ášši/Sak  BFOL  006/12 Ášši/Sak  DC 040/12</p>
<p>Davviriikkalaš giellaovttasbargu - Sámi giellagáldu</p>
<p>Arkiivaáššenr..</p>
<p xml:lang="vep">10/51706 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 03.09.12 SR 121/12  Bajásšaddan-, fuolahus- ja oahppolávdegoddi 24. – 25.09.12 BFOL 006/12 Sámedikki dievasčoahkkin 26. - 28.09.12 DC 40/12</p>
<p>Ášši meannudeapmi álggahuvvui 27.09.12, dii. 17.30.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p xml:lang="nob">03.09.12 Sametingsrådet Sak SR 121/12 Nordisk samisk språksamarbeid – Sámi giellagáldu   26.8.2010  Evttohus mo ođđasisorganiseret sámi giellabarggu sámedikkiid ovddasvástádussuorggis / Forslag til ny organisering av samisk språksamarbeid innenfor sametingenes ansvarsområder   29.10.2008  SPR 06/2008 Sámi giellabarggu ođđa organiserenevttohus sámedikkiid ovddasvástádussurggiid siskkobealde / SPR 06/2008 Forslag til ny organisering av samisk språkarbeid innenfor sametingenes ansvarsområde   05.05.2011 Sámi parlamentáralaš ráđđi – stivra/ Samisk parlamentarisk råd – styret</p>
<p>SPRs 14§ Davviriikkaid oktasaš sámegiela dutkan- ja ámmát/resursaguovddáža vuođđudeami geahččaleami válmmaštallan   22.09.2011 Sámedikki dievasčoahkkin / Sametingets plenum 22.09.2011</p>
<p>DC/SP ášši/sak 036/11 Davviriikkalaš giellaovttasbargu/Samisk språksamarbeid på nordisk nivå   27.09.2011  Davviriikkalaš sámegiela dutkan- ja ámmát/resursaguovddáža vuođđudeapmi   09.11.2011  Sámi parlamentáralašráđđi SPR 03/11 Davviriikkalaš sámi giellaovttasbargu   27.06.2012 Sámi parlamentáralaš ráđđi – stivra/ Samisk parlamentarisk råd – styret</p>
<p>Ášši/sak 027/12 Sámi giellagáldu ásaheapmi</p>
<p>25.07.2012  Diedahus – SÁFÁ prošeakta álgin Suomabealde   24.08.2012 Sámi parlamentáralaš ráđđi – stiivra Ášši/sak 035/12 SÁFA geahččalanprošeavtta álggaheapmi/SÁFA Etablering av nordisk samisk språkfagsenter</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi searvá SÁFÁ 2 - Davviriikkalaš sámi giellafágaguovddáža vuođđudanprošektii, muhto bidjá eaktun, ahte Suoma Sámediggi ferte almmuhit Sámediggái golggotmánu 2012 lohppii, sáhttágo dat álggahit prošeavtta 01.01.2013. Jus prošeakta ii álggahuvvo 01.01.2013, de Norgga Sámediggi geassáda prošeavttas, ja nanne tearbmabarggu iežas vuogádagas.</p>
<p>Bajásšaddan-, fuolahus- ja oahppolávdegotti árvalus:</p>
<p>Álgu</p>
<p>Sámi parlamentáralaš ráđi stivra (SPR) nammadii 2007 geasi bargojoavkku mii galggai ráhkadit evttohusa ođđa sámi giellaovttasbarggu organiserema. Bargojoavku geigii iežas evttohusa borgemánus 2008. SPR mearridii ovttajienalaččat 2012 geasi álggahit SáFá2 – ásahanprošeakta Davviriikkalaš sámi giellafágalaš guovddáš.</p>
<p>Suoma Sámediggi, mii eaiggáda ja jođiha SáFá2, ii sáhte álggahit prošeavtta 2012:s. Lea maiddái hui eahpesihkar sáhttá go Suoma Sámediggi álggahit prošeavtta ođđajagimánu álggus 2013. Sámediggi oaivvilda ahte giellaovttasbargu dihte lea dehálaš bidjat áigemeari ja gáibidit loahpalaš vástádusa Suoma Sámedikkis ovdal golggotmánu loahpa, ahte sáhttet go álggahit prošeavtta vai eai. Prošeavtta álggaheapmi lea juo maŋiduvvon guktii.</p>
<p>Mearkašumit</p>
<p><em type="italic">Lávdegottis, Norgga Sámiid Riikkasearvvi (NSR) lahtut Silje Karine Muotka, Åge Nordkild, Miriam Paulsen, Norgga Riikkasearvvi/Sámeálbmot bellodaga (NSR/SáB) lahtu Ellinor G. Utsi, Bargiidbellodaga sámediggejoavkku (Bb) lahtut, Geir Johnsen, Mariann Wollmann Magga, Jørn Are Gaski ja Marit Kirsten A. Gaup, Árjja lahtu Odd Iver Sara, Åarjel-Saemiej Gielh (ÅaSG) lahtu Ida Marie Bransfjell, Johttisápmelaččaid listu (JsL) lahtu Anders Somby jr. ja Ovddádusbellodaga lahtu Hans Eriksen lea čuovvovaš mearkkašupmi: </em></p>
<p>SPR ferte evalueret ja čielggadit dán dilálašvuođa siskkáldasat.</p>
<p>Dát prošeakta (mearrádus 027/12) mearriduvvui ovttajienalaččat SPR:s čoahkkimis Anáris Suomas 27.06.2012, gos buot Sámedikkit ledje ovddastuvvon. Muhto ášši lea jorran SPR vuogádagas 2007 rájes go Sámi Parlamentáralaš Ráđi stivra nammadii bargojoavkku mii galggai ráhkadit evttohusa ođđa sámi giellaovttasbarggu organiseremii. Bargojoavkku raporta gárvvistuvvui 26.08.2008.</p>
<p>Min mearkkašupmi lea ahte SPR evaluere ja čielggada ovttasbargooktavuođaid, gávnnaha čovdosa ja álggaha iežas plánejuvvon prošeavttaid mat leat mearriduvvon SPR iežas konferánssain.</p>
<p>Evttohusat<em type="italic"> </em></p>
<p><em type="italic">Bargiidbellodaga sámediggejoavkku (Bb) lahtut, Geir Johnsen, Mariann Wollmann Magga, Jørn Are Gaski ja Marit Kirsten A. Gaup, Árjja lahtu Odd Iver Sara, Åarjel-Saemiej Gielh (ÅaSG) lahtu Ida Marie Bransfjell, Johttisápmelaččaid listu (JsL) lahtu Anders Somby jr. ja Ovddadusbellodaga (Frp) Hans Eriksen evttohit:</em> </p>
<p>Evttohus 1</p>
<p>Rievdadusevttohus:</p>
<p>Maŋemus cealkka rievdaduvvo ná: <span type="quote">"Jus prošeakta ii boađe johtui 01.01.2023 áigu Sámediggi nannet tearbmabarggu iežas vuogádagas"</span></p>
<p><em type="italic">Bargiidbellodaga sámediggejoavkku (Bb) lahtut, Geir Johnsen, Mariann Wollmann Magga, Jørn Are Gaski ja Marit Kirsten A. Gaup, Norgga Sámiid Riikkasearvvi (NSR) lahtut Silje Karine Muotka, Åge Nordkild, Miriam Paulsen, Norgga Riikkasearvvi/Sámeálbmot bellodaga (NSR/SáB) lahtu Ellinor G. Utsi Árjja lahtu Odd Iver Sara, Åarjel-Saemiej Gielh (ÅaSG) lahtu Ida Marie Bransfjell, Johttisápmelaččaid listu (JsL) lahtu Anders Somby jr. ja Ovddadusbellodaga (Frp) Hans Eriksen evttohit:</em> </p>
<p>Evttohus 2</p>
<p>Lassievttohus: Sámediggi sihtá Sámediggeráđi bivdit Sámi Parlamentáralaš ráđi guorahallat davviriikalaš sámi ovttasbarggu, ja dasto bidjat ášši plenumii.</p>
<p><em type="italic">Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Miriam Paulsen, Norgga Riikkasearvvi/Sámeálbmot bellodaga (NSR/SáB) lahtu Ellinor G. Utsi evttohit: </em></p>
<p>Evttohus 3</p>
<p>Biddjo Sámedikkeráđi árvalusevttohusa maŋemus cealkaga sadjái:</p>
<p>Sámediggi bivdá ahte eanet konkrehta plána guhkilmas ja goabbat beallásaš geatnegahtti oppasámi giellaovttasbargui buktojuvvo Sámediggái nu jođánit go vejolaš.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi árvalusevttohusa.</p>
<p>Mearkkašupmi: NSR:a sámediggejoavku áirras Miriam Paulsen bokte</p>
<p>Davviriikkaláš giellaovttasbargu – Sámi giellagáldu</p>
<p>Sámedikki ášši 036/11 mearrádusa vuođul dohkkehuvvui oktasašsámi giellaáŋgiruššan Sámi giellagáldu dainna eavttuin ahte lei dohkálaš ruhtadeapmi. Dát áŋgiruššan lea deaŧalaš ja dárbbašlaš dáhpáhus guhkesáiggi oktasašsámi giellaovttasbarggus. Eaktun lea ahte ovttasbargi áššebealit vuoruhit barggu ovddos guvlui dainna áigumušain ahte vuhtiiváldit sámi giellaovdáneami.</p>
<p>Evttohus 4: Áirras Miriam Paulsen, NSR:a sámediggejoavku</p>
<p>Sámediggeráđi mearrádusevttohus sihkkojuvvo ja dan sadjái boahtá dát:</p>
<p>Sámedikki ášši 036/11 mearrádusa vuođul dohkkehuvvui oktasašsámi giellaáŋgiruššan Sámi giellagáldu dainna eavttuin ahte lei dohkálaš ruhtadeapmi. Dát áŋgiruššan lea deaŧalaš ja dárbbašlaš dáhpáhus guhkesáiggi oktasašsámi giellaovttasbarggus. Eaktun lea ahte ovttasbargi áššebealit vuoruhit barggu ovddos guvlui dainna áigumušain ahte vuhtiiváldit sámi giellaovdáneami.</p>
<p>III Jienasteapmi</p>
<p>39 áirasis ledje 34 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 4 hilgojuvvui 22 jienain. 12 jienastedje beali.   Evttohus 1 mearriduvvui ovttajienalaččat.   Evttohus 2 mearriduvvui 22 jienain 12 jiena vuostá.   Evttohus 3 gessojuvvui ruovttoluotta.   Bajásšaddan- fuolahus- ja oahppolávdegotti ráva mearriduvvui ovttajienalaččat.</p>
<p>IV Beavdegirjelasáhusat</p>
<p>Miriam Paulsen, Norgga Sámiid Riikasearvi:</p>
<p>NSR ii doarjjo mearkkašumi áššis 40/12 nu movt boahtá ovdan lávdegotti evttohusas.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Jørn Are Gaski, áššejođiheaddji  Silje Karine Muotka   Miriam Paulsen  Jørn Are Gaski</p>
<p>2  Miriam Paulsen Mariann Wollmann Magga   Jørn Are Gaski  Miriam Paulsen    3  Silje Karine Muotka Jørn Are Gaski  Silje Karine Muotka    4  Egil Olli    5  Aili Keskitalo Jørn Are Gaski  Aili Keskitalo    6  Jørn Are Gaski Silje Karine Muotka   Kirsti Guvsám  Jørn Are Gaski    7  Anders Somby jr. Jørn Are Gaski  Anders Somby jr.    8  Åge Nordkild    9  Willy Ørnebakk Silje Karine Muotka   Jørn Are Gaski  Willy Ørnebakk  10  Miriam Paulsen  11  Mariann Wollmann Magga  12  Jørn Are Gaski   Miriam Paulsen, čoahkkinortnegii  Jørn Are Gaski</p>
<p>VI Sámedikki mearrádus</p>
<p>Sámediggi searvá SÁFÁ 2 - Davviriikkalaš sámi giellafágaguovddáža vuođđudanprošektii, muhto bidjá eaktun, ahte Suoma Sámediggi ferte almmuhit Sámediggái golggotmánu 2012 lohppii, sáhttágo dat álggahit prošeavtta 01.01.2013. Jus prošeakta ii boađe johtui 01.01.2013 áigu Sámediggi nannet tearbmabarggu iežas vuogádagas.</p>
<p>Sámediggi sihtá Sámediggeráđi bivdit Sámi Parlamentáralaš ráđi guorahallat davviriikalaš sámi ovttasbarggu, ja dasto bidjat ášši plenumii.</p>
<p>Ášši meannudeapmi loahpahuvvui 27.09.12 dii. 18.40.</p>
<p>Vuođđogiella: Dárogiella</p>
<p>Ášši/Sak  PFL  007/12 Ášši/Sak  DC 041/12</p>
<p>Gáibádusat listaevttohusaide 2013 sámediggeválgga oktavuođas</p>
<p>Arkiivaáššenr..</p>
<p xml:lang="vep">12/427706 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 03.09.12 SR 119/12 Plána ja finánsalávdegoddi 24. – 25.09.12 PFL 007/12 Sámedikki dievasčoahkkin 26. - 28.09.12 DC 41/12</p>
<p>Ášši meannudeapmi álggahuvvui 27.09.12, dii. 17.40.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>03.09.12 Sámediggeráđđi Ášši SR 119/12 Gáibádusat listaevttohusaide 2013 sámediggeválgga oktavuođas</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Listaevttohus 2013 sámediggeválgii galgá ollašuhttit dan gáibádusa ahte goappáge sohkabealis galgá leat uhcimusat 40 proseantta ovddasteapmi, ovdalgo dat dohkkehuvvo.</p>
<p>Sámediggi ávžžuha listaevttohusaid 2013 válgga oktavuođas ávvira atnit ahkečoahkádusas, duohta sohkabealejuogus, geográfalaš gullevašvuođas ja vuhtiiváldit buot sámi joavkkuid, erenoamážit sin geat leat uhcitlogus sámi servodagas.</p>
<p>Plána ja finánsalávdegotti árvalus</p>
<p>Álggahus</p>
<p>Plána- ja finánsalávdegoddi meannuda gáibádusa sohkabealjuogu ektui 2013 sámediggeválgga oktavuođas.</p>
<p>Deaŧalaš lea ahte sihke nissonolbmot ja almmáiolbmot ožžot seammalágan vejolašvuođaid searvat politihkalaš bargui Sámedikkis. Dát deattuhuvvui dalle go Sámediggi meannudii ášši 2008:s.</p>
<p>Deaŧalaš lea gozihit ahte ahki, geografiija ja sierra sámi joavkkut vuhtii váldojuvvojit.</p>
<p>Evttohus</p>
<p>Evttohus 1</p>
<p><em type="italic">Molssaektosaš evttohus Sámediggeráđi mearrádusárvalussii Ovddádusbellodaga lahtus Rolf Fjellstad </em></p>
<p>Jagi 2013 sámediggeválggaid listaevttohusaide eai biddjojuvvo gáibádusat sohkabealjuogu ektui.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit ná:</p>
<p>Muđui doarju Sámediggi Sámediggeráđi mearrádusárvalusa.</p>
<p>Mearkkašupmi: NSR:a sámedikkejoavku, áirras Aili Keskitalo bokte</p>
<p>Uhcit sámi joavkkuid ovddasteapmi Sámedikkis</p>
<p>Fágalávdegotti (Selle-lávdegotti) mandáhta lei árvvoštallat Sámedikki válgaortnega. Čielggadusas gieđahallojuvvo earret eará iešguđet sámi joavkkuid ovddasteapmi válgalisttain.</p>
<p>Fágalávdegoddi čujuha dasa ahte Sámedikki válgaortnet ii sihkkarastte ahte buot regionála sámi joavkkut – beroškeahttá sturrodagas – ovddastuvvojit. Geavadis ferte leat bellodagaid ja listaevttoheddjiid duohken fuolahit dakkár ovddastusa.</p>
<p>Dat mearkkaša ahte ii dárbbaš leat nu ahte Sámediggi válgaortnega bokte sihkkarastá ovdamearkka dihtii nuortalaš dahje bihtánsámi ovddastusa, dahje julevsámi ovddastusa.</p>
<p>Jus dán válgga maŋŋá čájehuvvo ahte ain leat hástalusat smávva sámi joavkkuid ovddastusa oktavuođas, de ávžžuhuvvo ođđa Sámediggi ásahit ortnegiid mat buhttejit váilevaš parlamentáralaš ovddastusa, ovdamearkka dihtii konsultašuvdnaortnegiid.</p>
<p>III Jienasteapmi</p>
<p>39 áirasis ledje 34 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 4 hilgojuvvui 32 jienain. 2 jienastedje beali.   Lávdegotti ráva mearriduvvui 32 jienain 2 jiena vuostá.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Jarle Jonassen, áššejođiheaddji Mariann Wollmann Magga  Jarle Jonassen    2  Aili Keskitalo Mariann Wollmann Magga  Aili Keskitalo    3  Rolf Fjellstad   Jarle Jonassen   Willy Ørnebakk, čoahkkinortnegii  Jørn Are Gaski, čoahkkinortnegii</p>
<p>VI Sámedikki mearrádus</p>
<p>Listaevttohus 2013 sámediggeválgii galgá ollašuhttit dan gáibádusa ahte goappáge sohkabealis galgá leat uhcimusat 40 proseantta ovddasteapmi, ovdalgo dat dohkkehuvvo.</p>
<p>Sámediggi ávžžuha listaevttohusaid 2013 válgga oktavuođas ávvira atnit ahkečoahkádusas, duohta sohkabealejuogus, geográfalaš gullevašvuođas ja vuhtiiváldit buot sámi joavkkuid, erenoamážit sin geat leat uhcitlogus sámi servodagas.</p>
<p>Ášši meannudeapmi loahpahuvvui 27.09.12 dii. 19.00.</p>
<p>Vuođđogiella: Dárogiella</p>
<p xml:lang="nob">Ášši/Sak  DC 042/12</p>
<p>Ohcan luvvejuvvot doaimmas Sámedikki áirrasin - Knut Roger Hanssen</p>
<p>Arkiivaáššenr..</p>
<p xml:lang="vep">12/1606 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Dievasčoahkkinjođihangoddi 05.09.12 DCJ 03/12 Sámedikki dievasčoahkkin 26. - 28.09.12 DC 42/12</p>
<p>Ášši meannudeapmi álggahuvvui 27.09.12 dii. 19.20.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>05.09.12 Dievasčoahkkinjođihangoddi Ášši DCJ 03/12 Ohcan luvvejuvvot doaimmas Sámedikki áirrasin – Knut Roger Hanssen   25.08.2012 Knut Roger Hanssen Søknad fra verv som sametingsrepresentant</p>
<p>II  Evttohusat ja mearkkašumit</p>
<p>Dievasčoahkkinjođihangotti mearrádusárvalus:</p>
<p>Knut Roger Hanssen luvvejuvvo doaimmas áirrasin Olgešbellodaga ovddas válgabiires 2 Ávjovárri ođđajagimánu 1. b. 2013 rájes válgaáigodaga lohppii.  Knut Roger Hanssen 1. várreáirras, Anne-Marit Eira Anti, lávke fásta áirrasin su sadjái.</p>
<p>III Jienasteapmi</p>
<p>39 áirasis ledje 32 čoahkis. Jienasteapmi dahkkojuvvui čuovvovaš vuogi mielde:</p>
<p>Dievasčoahkkinjođihangotti evttohus hilgojuvvui 17 jienain. 15 jienastedje beali.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Jarle Jonassen, áššejođiheaddji    2  Mariann Wollmann Magga Jarle Jonassen  Mariann Wollmann Magga    3  Olaf Eliassen    4  Knut Inge Store</p>
<p>5  Aili Keskitalo Geir Johnsen     Willy Ørnebakk  Aili Keskitalo    6  Anders Somby jr.    7  Willy Ørnebakk Jarle Jonassen   Olaf Eliassen  Willy Ørnebakk   Jarle Jonassen</p>
<p>VI Sámedikki mearrádus</p>
<p>Dán áššis ii leat mearrádus.</p>
<p>Ášše gieđahallojuvvo boahtte dievasčoahkkimis</p>
<p>Ášši meannudeapmi loahpahuvvui 27.09.12 dii. 19.50.</p>
<p>Vuođđogiella: Dárogiella</p>
<p>Ášši/Sak  EKL  005/12 Ášši/Sak  DC 043/12</p>
<p>Riikarevišuvnna iskkadeapmi ceavzilis boazodoalu birra Finnmárkkus</p>
<p>Arkiivaáššenr..</p>
<p xml:lang="vep">12/408106 / 25 - 58</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 03.09.12 SR 120/12 Ealáhus- ja kulturlávdegoddi 24. – 25.09.12 EKL 005/12 Sámedikki dievasčoahkkin 26. - 28.09.12 DC043/12</p>
<p>Ášši meannudeapmi álggahuvvui 28.09.12 dii. 11.40.</p>
<p>I  Mildosat</p>
<p>Nr.  Beaivi Geas/Geasa Namahus</p>
<p xml:lang="nob">03.09.12 Sámediggeráđđi Ášši SR 120/12 Riikarevišuvnna iskkadeapmi ceavzilis boazodoalu birra Finnmárkkus   14.06.12 Riksrevisjonen Dokument 3:14 (2011-2012) Riksrevisjonens undersøkelse av bærekraftig reindrift i Norge   13.09.04 Riksrevisjonen Dokument 3:12 (2003-2004) Riksrevisjonenes undersøkelse av bærekraftig bruk av reinbeiteressursene i Finnmark    Stortingets kontroll- og konstitusjonskomité Innst. S. nr. 111 (2004-2005) Om Riksrevisjonens undersøkelse av bærekraftig bruk av reindriftsressursene i Finnmark   06.11.2008 Riksrevisjonen Dokument nr. 3:1 (2008-2009) Riksrevisjonens oppfølging av forvaltningsrevisjonar som er behandla av Stortinget    10.11.2009 Riksrevisjonen Dokument 3:1 (2009-2010) Riksrevisjonens oppfølging av forvaltningsrevisjoner som er behandlet av Stortinget</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi čujuha Riikarevišuvnna iskkadeapmái ceavzilis boazodoalu birra Finnmárkkus dokumeanta 3:14 (2011-2012) maid Stuorradiggi lea meannudeamen. Dán raportta Stuorradikki meannudeapmi stivre viidáset barggu ceavzilis boazodoalu hárrái Finnmárkkus. Čujuhit dasa ahte Stuorradikki bearráigeahččan- ja konstitušuvdnalávdegotti eanetlohku Árvalusas S. nr 111 (2004-2005) deattuhii man deaŧalaš lei Sámediggái addit stuorát váikkuhanfámu boazodoallopolitihka hábmemii ja ahte Sámedikki mearrádussii danne ferte biddjojuvvot stuorra deaddu. Dasto čujuhuvvo dasa ahte Stuorradikkis lea konsultašuvdnageatnegasvuohta sámiiguin, ja erenoamážit min ovttasteaddji orgánain – Sámedikkiin, ILO-konvenšuvnna nr 169 guđát artihkkala mielde. Dát gusto dalle go Stuorradiggi áigu ollu rievdadit konsulterejuvvon evttohusaid maŋŋá go dat leat sáddejuvvon daidda, dahje nugo dán oktavuođas, áššiid maid Stuorradiggi njuolga meannuda, dalle go ráđđehus ii leat ovddidan ášši ja konsulteren dan birra.</p>
<p>Sámediggi guorrasa Riikarevišuvnna váldokonklušuvnnaide ahte mihttomearri ceavzilis boazodoalu ektui ii leat ollašuvvan Finnmárkkus, ahte Eanadoallo- ja biebmodepartemeanta lea čurbbet stivren mihttomeari ceavzilis boazodoalu juksama hárrái, ja váikkuhangaskaoamit leat adnojuvvon čurbbet.</p>
<p>Sámedikki oaivila mielde dárbbašuvvo ollislaš analysa ja strategiija man bokte juksat mihttomeari ceavzilis boazodoalu hárrái Finnmárkkus. Danne ávžžuha ge Sámediggi Stuorradikki bivdit ráđđehusa, konsultašuvnnaid ja ovttasbarggu bokte Sámedikkiin ja Norgga Boazosápmelaččaid Riikaservviin, ráhkadit strategiija ceavzilis boazodoalu várás Finnmárkkus. Stuorradiggedieđáhus nr 9 (2011-2012) Eanadoallo- ja biebmopolitihkka, sámediggeráđi árvvoštallamat ja Sámedikki mearkkašumit lávdegottis – Riikarevišuvnna iskkadeapmi ceavzilis boazodoalu hárrái Finnmárkkus – fertejit oktan Riikarevišuvnna iskkadeami Stuorradikki meannudemiin, biddjojuvvot vuođđun ja vuolggasadjin bargui dákkár strategiijain.</p>
<p>Sámediggi oaivvilda ahte bargui ceavzilis boazodoalu juksamis Finnmárkkus ja bargui ollislaš strategiijain dasa, ferte biddjojuvvo vuođđun:</p>
<p>Oassemihttomearit ekologalaš, ekonomalaš ja kultuvrralaš ceavzilvuođa hárrái leat nubbi nuppis sorjavaččat ja váikkuhit nubbi nuppi. Seamma láhkai go ekologalaš ceavzilis geavaheamis sáhttá leat buorre váikkuhus sámi boazodoalloekonomiijii ja kultuvrii, de lea ceavzilis kultuvra deaŧalaš ekologalaččat ceavzilis geavaheami juksamii boazodoalus.</p>
<p>Vuođđolága § 110a ja álbmotriekti bidjet rámmaid boazodoalu láhkaaddima, doaibmabijuid ja almmolaš hálddašeami hábmemii. Dát lea guovddáš vuođđu árjjalaš suodjaleami juksamii ja boazodoalu positiivvalaš ovdáneapmái álgoálbmotealáhussan ja –kultuvran.</p>
<p>Boazodoalu dorjot boaresvirot riekti ja dološ áiggiid rájes geavaheapmi, mii mearkkaša dan ahte boazodoalu priváhtarievttálaš vuoigatvuođat galget doahttaluvvot. Dán vuođul sáhttá háhkat einnostanvejolašvuođa ja čielga ovddasvástádusjuogu.</p>
<p>Sámediggi oaivvilda ahte čuovvovaš beliid ferte árvvoštallat ollislaš strategiijas ceavzilis boazodoalu várás Finnmárkkus:</p>
<p>Bohccuid johtaleami diehtovuođu čilgen areálalihkahallamiid oktavuođas luohttámuša buorideami dihte eiseválddiid, boazodoalu ja dutkanbirrasiid gaskka.</p>
<p>Orohagaid ja siiddaid eanaresurssaid duođašteapmi, ja dili bearráigeahččan ja buot jahkeáigeguohtumiid ovddideapmi.</p>
<p>Metoda ja geavahusa ovddideapmi ovddeš ja plánejuvvon lihkahallamiid ollislaš váikkuhusaid árvvoštallamii.</p>
<p>Boazodoalu návccaid ja gelbbolašvuođa nannen nu ahte sáhtášedje duohtavuođas leat mielde váikkuheamen ja leat mielde konsultašuvnnain mearrádusaid oktavuođas mat sáhttet sidjiide njuolga váikkuhit.</p>
<p>Ovddidit vejolašvuođa váldit alit oahpu boazodoallofágas.</p>
<p>Doibmii bidjat eavttuid mat gusket ekonomalaš ja kultuvrralaš ceavzilvuhtii, ja dasto viidáseappot ovddidit eavttuid mat gusket ekologalaččat ceavzilvuhtii dan oktavuođas go areála- ja guohtonvuođđun lea njuolga eaktun.</p>
<p>Ekonomalaš váikkuhangaskaomiid geavaheami viidáset ovddideapmi ja oktiiordnen, geavahusnjuolggadusaiguin, geahpedanplánaiguin ja bággodoaibmaortnegiiguin.</p>
<p>Oažžut sadjái láhkamearrádusaid kommišuvnna/duopmostuolu ásaheami várás maid bokte sáhttá mearridit siskkáldas riektediliid.</p>
<p>Konsultašuvdnageavahusa buorideapmi sihke dan ektui ahte goas ja movt áššit konsulterejuvvojit, ja makkár áššiin galgá konsulteret.</p>
<p>Boazodoalu almmolaš hálddašeami boahtteáiggi bissovaš organiserema čielggadeapmi, ja seammás sáhttá oanehis áiggis dahkat rievdadusaid maiguin čielggasmahttit boazodoallohálddašeami válde- ja ovddasvástáduslinnjáid.</p>
<p>Boazodoalu hálddašanresurssaid ja -gelbbolašvuođa nannen, sihke departemeanttas, boazodoallohálddahusas ja dan guovllukantuvrrain ja Sámedikkis.</p>
<p>Ealáhus- ja kulturlávdegotti evttohus</p>
<p>Álggahus</p>
<p>Riikkarevišuvnna iskkadeami oktavuođas ceavzilis boazodoalu birra Finnmárkkus áigu Sámediggi buktit árvalusaid áššái Stuorradiggái.</p>
<p>Evttohus</p>
<p>Evttohus <em type="italic">Bargiidbellodatjoavkkus (Bb) Knut Store, Inga-Lill Sundset, Heidi Persdatter Greiner Haaker, Margit Eli Anti Oskal ja Inger Jørstad, Norgga sámiid riikkasearvvi (NSR) lahtuin Geir Tommy Pedersen, Mathis Nilsen Eira ja Synnøve Angell, Norgga sámiid riikkasearvvi/Sámeálbmot bellodaga (NSR/Sáb) lahtus Gunn-Britt Retter, Árja Olaf Eliassen, johttisápmelaččaid listtu lahtus Per A. Bæhr</em> </p>
<p>Evttohus 1</p>
<p><em type="bold">Kuvlačoakkis mii álgá ná: Orohagaid ja siiddaid eanaresurssaid duođašteapmi …..  rievdaduvvo dánin: </em></p>
<p>Orohagaid ja siiddaid eanaresurssaid duođašteapmi, dás maiddái visogovva sisabahkkemiin, ja dili bearráigeahččan ja buot jahkeáigeguohtumiid ovddideapmi.</p>
<p><em type="bold">Kuvlačoakkis mii álgá ná: Oažžut sadjái láhkamearrádusaid komišuvnna/duopmostuolu ásaheami ….. rievdaduvvo dánin: </em></p>
<p>Oažžut sadjái láhkamearrádusaid komišuvnna/duopmostuolu ásaheami várás mas lea dárbbašlaš sámi kulturmáhttu, mii sáhttá mearridit siskkáldas riektediliid.</p>
<p><em type="bold">Ođđa kuvlačoahkkis maŋŋá kuvlačuoggá mii álgá ná: Oažžut sadjái láhkamearrádusaid …… </em>  Bargat ahte nannet Eanajuohkinrievtti fága- ja kulturgelbbolašvuođa ferte álggahuvvot dalán. </p>
<p><em type="bold">Ođđa maŋimus lassecealkka teakstaoasis mii álgá ná: Sámediggi oaivvilda ahte bargui.... </em></p>
<p>Dálkkádatrievdamiin lea mearkkašupmi ceavzilis boazodollui. Dan maid ferte vuhtiiváldit.</p>
<p><em type="bold">Kuvlačoakkis mii álgá ná: Boazodoalu dorjot boaresvirot riekti ja dološ áiggi rájes......., rievdaduvvo dánin: </em></p>
<p>Boazodoalu dorjot oktasaš boaresvirot riekti ja dološ áiggi rájes geavaheapmi, mii mearkkaša dan ahte boazodoalu priváhtarievttálaš vuoigatvuođat galget doahttaluvvot. Dán vuođul sáhttá háhkat einnostanvejolašvuođa ja čielga ovddasvástádusjuogu.</p>
<p><em type="bold">Lasáhus maŋŋá maŋimus cealkaga: </em></p>
<p><em type="bold">Bajimus boazologu mearrideapmi  </em>  Go boazolohku geahpeduvvo de fertejit dat álbmotrievttálaš geatnegasvuođat mat stáhtas lea boazodoalu ektui álgoálbmotealáhussan ja boazodoallosámi álbmoga ektui, čielggaduvvo.      Bajimus boazologu mearrideapmi ferte vuođđuduvvot duođaštuvvon ja máhttovuđot loguide main sihke ealáhusas ja hálddahusas lea oktasaš áddejupmi.   Siiddarájáid čielggadeapmi dálveguohtumiin Finnmárkkus lea hui deaŧalaš jus galgá juksat ceavzilis boazodoalu, nu ahte buot dálveguohtumat galget biddjojuvvot vuođđun bajimus boazologu mearrideapmái. </p>
<p><em type="bold">Doarjja ja nuppástuhttinortnegat </em>  Ovdalgo boazolohkogeahpedemiid sáhttá čađahit, de ferte kártet guđe ekonomalaš- ja sosiála ortnegat gávdnojit daid ovttaskas olbmuid ja bearrašiid várás, mat fertejit guođđit ealáhusa eaktodáhtolaččat dahje bákkus. Jus eai gávdno doarvái buori ortnegat dálá vuogádagas, de ferte ásahit heivehuvvon ortnegiid mat sihkkarastet ja fuolahit sin geaidda dat guoská ovdalgo boazolohku geahpeduvvo. Dán proseassas ferte erenoamážit váldit vuhtii nissonolbmuid ja mánáid. Ferte ásahit heivehuvvon doarjjaortnegiid/-doaibmabijuid boazodoallošiehtadusa rámmaid siskkobealde sin várás geat fertejit guođđit ealáhusa. </p>
<p><em type="bold">Geahpedanplánat </em></p>
<p>Geahpedanplánat:  Sámediggi bivdá ahte departemeanta váldá vuhtii proseassa boazologu geahpedeami oktavuođas dassážii go Riikarevišuvnna cuiggodeamit váilevašvuođaide leat guorahallojuvvon ja sajis.</p>
<p>Dát mearkkaša earret eará ahte: -Boazologu heiveheami lávdegotti bargu ferte gárvvistuvvon -Heaittihanortnegat fertejit leat sajis</p>
<p>Evttohus <em type="italic">Ovddádusbellodagas (FrP) Aud Marthinsen ja Nordkalottfolket Toril Bakken Kåven</em> </p>
<p>Evttohus 2</p>
<p>Sámediggi doarju Riikkarevišuvnna váldoloahppajurdagiid das ahte mihttomearri juksat ceavzilis boazodoalu Finnmárkkus ii leat ollašuhttojuvvon, ja ahte Eanandoallo- ja biebmodepartemeantta oččodeamis ceavzilis boazodoalu leat váilevašvuođat, ja ahte váikkuhangaskaoapmegeavaheamis leat váilevašvuođat.</p>
<p>Sámediggi čujuha njuovvandeattu ja elliidčálggu gaskavuhtii, ja vuordá ahte Ráđđehus fargga čađaha doaibmabijuid boazonjuovvama oktavuođas dain orohagain mat eai doahttal bajimus lobálaš boazologu iežaset orohagas.</p>
<p>Sámediggi lea oaidnán ahte boazodoalus leat vahágat iešguđet sivaid geažil. Váldosivvan dasa ahte boazodoalus leat erenoamáš stuorra vahágat boraspiriid geažil, lea ahte guohtun dáhpáhuvvá meahcis birra jagi. Dat mearkkaša ahte ieš doallovuogis lea stuorát vahátriska, ja dagaha ealáhusa erenoamáš raššin go boraspiriid lohku lassána.</p>
<p>Sámediggi registrere ahte láhkadulkomis leat vuostálasvuođat, nu ahte ollugat vásihit ahte bohččot guhtot dain eatnamiin mat leat ráfáiduhttojuvvon boazoguohtuma vuostá.</p>
<p>Sámediggi lea sakka fuolastuvvan siskkáldas riidduid geažil ealáhusas, mas muhtumat váillahit strukturerema vai ealáhus lea gánnáhahtti, ja earát fas oaivvildit ahte eaiggátvuohta dušše historjjálaš oamasteapmi ja kultuvrralaš ceavzilvuohta lea doarvái. Sámediggái orru leamen nu ahte struktuvrarievdadus dárbbašuvvo.</p>
<p>Sámediggi čujuha dasa ahte eanaš boazodoallit doaimmahit doaimmaset hui bures. Ollu boazodoallit ja orohagat buvttadit stuorra bohccobiergohivvodaga mas lea áidnalunddot kvalitehta. Sin doallovuohki lea ceavzil sihke ekonomiija ja ekologiija ja dan dáfus go lea sáhka fuolaheamis sámi kultuvrra. Lea deaŧalaš čujuhit dasa ahte maiddái dáid boazodolliid ealáhusdoaibma gillá go árgabeaivvis leat riiddut ja heajos beaggin.</p>
<p>Sámediggi čujuha dasa ahte dan rájes go boazodoalloláhka meannuduvvui ja dán rádjai, lea leamaš eanet ja eanet mediain duođalaš riidduid birra boazodoalus. Reportášat muitalit ahte guohtumat billašuvvet menddo ollu bohccuid geažil, muitalit riidduid birra eará ealáhusaiguin, ja ollu váttisvuođaid birra boraspiriiguin ja boraspirevahátortnegiid birra.</p>
<p>Sámediggi muittuha ahte ulbmil, nu go dat boahtá ovdan ođđa boazodoallolágas, lea oččodit dakkár boazodoalu mii lea sihke ekologalaččat ja ekonomalaččat ceavzil. Dat galgá ollašuhttojuvvot ekologalaččat, ekonomalaččat ja kultuvrralaččat ceavzilis boazodoalu ulbmiliid bokte.</p>
<p>Sámediggi aiddostahttá ahte dás ferte doaba ekologalaš ceavzilvuohta leat deaŧaleamos, ja bajábealde eará ulbmiliid. Sámediggi čujuha dasa ahte boazodoallopolitihkas geavahit ulbmiliid mat muhtun muddui leat vuostálaga. Sámediggi oaivvilda ahte deaŧalaš eaktun jus galgá juksat ekologalaččat ceavzilis doalu buot vuođđoealáhusain, lea gánnáheapmi. Nappo lea ge ekonomalaš gánnáheapmi ealáhusas eaktun jus galgá juksat ekologalaččat ceavzilvuođa. Eaktun dasa lea ahte fas ahte ovddiduvvo eanet ulbmilaš ja dássedettolaš ealáhus, mii ollásit deattuha buvttadit borramuša mas lea buorre kvalitehta ja maid jearahit dakkár márkanis mii máksá bures.</p>
<p>Sámediggi lasiha vel ahte sihke ekologalaš ja ekonomalaš ceavzilvuođa ulbmil hástaluvvo dain ovddabealde čilgejuvvon váttisvuođain all boazologuin, menddo heajos guohtumiin, stuorra elliiddearvvašvuođaváttisvuođaiguin ja heajos márkanáddejumiin.</p>
<p>Sámediggi oaivvilda ahte kultuvrralaš ceavzilvuođa ulbmil eaktuda ahte boazodoallu heivehuvvo daidda birrasiidda mat leat dálá servodagas. Kultuvrralaččat ceavzilis boazodoallu mearkkaša ahte doallovuohki rievdaduvvo dađi mielde go teknologiija, luondu ja servodat rivdet. Boazodoallu ferte nu mo eará ge ealáhusat vuhtiiváldit ahte doalu heiveheapmi ođđaáigái teknologiija vehkiin, dagaha maiddái ahte eai dárbbašuvvo nu ollu gieđat ealáhusas.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi/dievasčoahkkinjođihangotti árvalusevttohusa.</p>
<p>Evttohus 3: Áirras Inga-Lill Sundset, BB, NSR/SáB, Johttisápmelaččaid listu ja Árja</p>
<p><em type="bold">Kuvlačuokkis mii álgá ná: Orohagaid ja siiddaid eanaresurssaid duođašteapmi …..  rievdaduvvo dánin: </em></p>
<p>Orohagaid ja siiddaid eanaresurssaid duođašteapmi, dás maiddái visogovva sisabahkkemiin, ja dili bearráigeahččan ja buot jahkeáigeguohtumiid ovddideapmi.</p>
<p><em type="bold">Kuvlačuokkis mii álgá ná: Oažžut sadjái láhkamearrádusaid kommišuvnna/duopmostuolu ásaheami ….. rievdaduvvo dánin: </em></p>
<p>Oažžut sadjái láhkamearrádusaid kommišuvnna/duopmostuolu ásaheami várás mas lea dárbbašlaš sámi kulturmáhttu, mii sáhttá mearridit siskkáldas riektediliid.   Siiddarájáid čielggadeapmi dálveguohtumiin Finnmárkkus lea hui deaŧalaš jus galgá juksat ceavzilis boazodoalu, nu ahte buot dálveguohtumat galget biddjojuvvot vuođđun bajimus boazologu mearrideapmái.</p>
<p><em type="bold">Ođđa maŋimus lassecealkka teakstaoasis mii álgá ná: Sámediggi oaivvilda ahte bargui.... </em></p>
<p>Dálkkádatrievdamiin lea mearkkašupmi ceavzilis boazodollui. Dan maid ferte vuhtiiváldit.</p>
<p><em type="bold">Kuvlačuokkis mii álgá ná: Boazodoalu dorjot boaresvirot riekti ja dološ áiggi rájes......., rievdaduvvo dánin: </em></p>
<p>Boazodoalu dorjot oktasaš boaresvirot riekti ja dološ áiggi rájes geavaheapmi, mii mearkkaša dan ahte boazodoalu priváhtarievttálaš vuoigatvuođat galget doahttaluvvot. Dán vuođul sáhttá háhkat einnostanvejolašvuođa ja čielga ovddasvástádusjuogu.</p>
<p><em type="bold">Lasáhus maŋŋá maŋimus cealkaga Bajimus boazologu mearrideapmi  </em></p>
<p>Bajimus boazologu mearrideapmi ferte vuođđuduvvot duođaštuvvon ja máhttovuđot loguide main sihke ealáhusas ja hálddahusas lea oktasaš áddejupmi.</p>
<p>Vuođđun ferte biddjojuvvot ahte boazologu geahpedeamit fertejit mielddisbuktit ahte ekonomalaš ja sosiála ortnegat leat sajis árvvoštallanvuođđun ovttaskas olbmuid ja bearrašiid várás, erenoamážit guoská dát nissonolbmuide ja mánáide, geat juogo eaktodáhtolaččat dahje bákkus fertejit eret ealáhusas. Fertejit ásahuvvojit doarjjaortnegat/doaimmat olggobealde boazodoallošiehtadusaid rámmaid. Dan čujuhuvvo dan bargui maid Eanandoallo- ja biebmodepartemeanta, Sámediggi ja NBR leat čađaheamen.</p>
<p>Sámediggi bivdá departemeantta vuordit boazologu geahpedemiin dassážiigo Stuorradiggi lea meannudan Riikkarevišuvnna raportta.</p>
<p>Dát mearkkaša earret eará ahte: -Boazologu heiveheami lávdegotti bargu ferte gárvvistuvvon -Heaittihanortnegat fertejit leat sajis</p>
<p>III Jienasteapmi</p>
<p>39 áirasis ledje 30 čoahkis. Jienasteapmi dahkkojuvvui čuovvovaš vuogi mielde:</p>
<p>Ealáhus- ja kulturlávdegotti evttohus 1 ii ovddiduvvon.    Evttohus 2 hilgojuvvui 28 jienain. 2 jienastedje beali.   Evttohus 3 mearriduvvui 28 jienain 2 jiena vuostá.   Ealáhus- ja kulturlávdegotti ráva mearriduvvui mearriduvvui 28 jienain 2 jiena vuostá</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka   1  Inga-Lill Sundset, áššejođiheaddji   2  Hans J. Eriksen Geir Johnsen   Mariann Wollmann Magga   Jarle Jonassen  Hans J. Eriksen    3  Mathis Nilsen Eira    4  Randi A. Skum    5  Kirsten Ellinor Guttorm Utsi    6  Mariann Wollmann Magga Anders Somby jr.   7  Marit Kirsten Anti Gaup Aili Keskitalo   Mathis Nilsen Eira   Kirsten Ellinor Guttorm Utsi  Marit Kirsten Anti Gaup    8  Inga-Lill Sundset    9  Per Andersen Bæhr Marit Kirsten Anti Gaup  Inga-Lill Sundset</p>
<p>VI Sámedikki mearrádus</p>
<p>Sámediggi čujuha Riikarevišuvnna iskkadeapmái ceavzilis boazodoalu birra Finnmárkkus dokumeanta 3:14 (2011-2012) maid Stuorradiggi lea meannudeamen. Dán raportta Stuorradikki meannudeapmi stivre viidáset barggu ceavzilis boazodoalu hárrái Finnmárkkus. Čujuhit dasa ahte Stuorradikki bearráigeahččan- ja konstitušuvdnalávdegotti eanetlohku Árvalusas S. nr 111 (2004-2005) deattuhii man deaŧalaš lei Sámediggái addit stuorát váikkuhanfámu boazodoallopolitihka hábmemii ja ahte Sámedikki mearrádussii danne ferte biddjojuvvot stuorra deaddu. Dasto čujuhuvvo dasa ahte Stuorradikkis lea konsultašuvdnageatnegasvuohta sámiiguin, ja erenoamážit min ovttasteaddji orgánain – Sámedikkiin, ILO-konvenšuvnna nr 169 guđát artihkkala mielde. Dát gusto dalle go Stuorradiggi áigu ollu rievdadit konsulterejuvvon evttohusaid maŋŋá go dat leat sáddejuvvon daidda, dahje nugo dán oktavuođas, áššiid maid Stuorradiggi njuolga meannuda, dalle go ráđđehus ii leat ovddidan ášši ja konsulteren dan birra.</p>
<p>Sámediggi guorrasa Riikarevišuvnna váldokonklušuvnnaide ahte mihttomearri ceavzilis boazodoalu ektui ii leat ollašuvvan Finnmárkkus, ahte Eanadoallo- ja biebmodepartemeanta lea čurbbet stivren mihttomeari ceavzilis boazodoalu juksama hárrái, ja váikkuhangaskaoamit leat adnojuvvon čurbbet.</p>
<p>Sámedikki oaivila mielde dárbbašuvvo ollislaš analysa ja strategiija man bokte juksat mihttomeari ceavzilis boazodoalu hárrái Finnmárkkus. Danne ávžžuha ge Sámediggi Stuorradikki bivdit ráđđehusa, konsultašuvnnaid ja ovttasbarggu bokte Sámedikkiin ja Norgga Boazosápmelaččaid Riikaservviin, ráhkadit strategiija ceavzilis boazodoalu várás Finnmárkkus. Stuorradiggedieđáhus nr 9 (2011-2012) Eanadoallo- ja biebmopolitihkka, sámediggeráđi árvvoštallamat ja Sámedikki mearkkašumit lávdegottis – Riikarevišuvnna iskkadeapmi ceavzilis boazodoalu hárrái Finnmárkkus – fertejit oktan Riikarevišuvnna iskkadeami Stuorradikki meannudemiin, biddjojuvvot vuođđun ja vuolggasadjin bargui dákkár strategiijain.</p>
<p>Sámediggi oaivvilda ahte bargui ceavzilis boazodoalu juksamis Finnmárkkus ja bargui ollislaš strategiijain dasa, ferte biddjojuvvo vuođđun:</p>
<p>Dálkkádatrievdamiin lea mearkkašupmi ceavzilis boazodollui. Dan maid ferte vuhtiiváldit.</p>
<p>Oassemihttomearit ekologalaš, ekonomalaš ja kultuvrralaš ceavzilvuođa hárrái leat nubbi nuppis sorjavaččat ja váikkuhit nubbi nuppi. Seamma láhkai go ekologalaš ceavzilis geavaheamis sáhttá leat buorre váikkuhus sámi boazodoalloekonomiijii ja kultuvrii, de lea ceavzilis kultuvra deaŧalaš ekologalaččat ceavzilis geavaheami juksamii boazodoalus.</p>
<p>Vuođđolága § 110a ja álbmotriekti bidjet rámmaid boazodoalu láhkaaddima, doaibmabijuid ja almmolaš hálddašeami hábmemii. Dát lea guovddáš vuođđu árjjalaš suodjaleami juksamii ja boazodoalu positiivvalaš ovdáneapmái álgoálbmotealáhussan ja –kultuvran.</p>
<p>Boazodoalu dorjot oktasaš boaresvirot riekti ja dološ áiggi rájes geavaheapmi, mii mearkkaša dan ahte boazodoalu priváhtarievttálaš vuoigatvuođat galget doahttaluvvot. Dán vuođul sáhttá háhkat einnostanvejolašvuođa ja čielga ovddasvástádusjuogu.</p>
<p>Sámediggi oaivvilda ahte čuovvovaš beliid ferte árvvoštallat ollislaš strategiijas ceavzilis boazodoalu várás Finnmárkkus:</p>
<p>Bohccuid johtaleami diehtovuođu čilgen areálalihkahallamiid oktavuođas luohttámuša buorideami dihte eiseválddiid, boazodoalu ja dutkanbirrasiid gaskka.</p>
<p>Orohagaid ja siiddaid eanaresurssaid duođašteapmi, dás maiddái visogovva sisabahkkemiin, ja dili bearráigeahččan ja buot jahkeáigeguohtumiid ovddideapmi.</p>
<p>Metoda ja geavahusa ovddideapmi ovddeš ja plánejuvvon lihkahallamiid ollislaš váikkuhusaid árvvoštallamii.</p>
<p>Boazodoalu návccaid ja gelbbolašvuođa nannen nu ahte sáhtášedje duohtavuođas leat mielde váikkuheamen ja leat mielde konsultašuvnnain mearrádusaid oktavuođas mat sáhttet sidjiide njuolga váikkuhit.</p>
<p>Ovddidit vejolašvuođa váldit alit oahpu boazodoallofágas.</p>
<p>Doibmii bidjat eavttuid mat gusket ekonomalaš ja kultuvrralaš ceavzilvuhtii, ja dasto viidáseappot ovddidit eavttuid mat gusket ekologalaččat ceavzilvuhtii dan oktavuođas go areála- ja guohtonvuođđun lea njuolga eaktun.</p>
<p>Ekonomalaš váikkuhangaskaomiid geavaheami viidáset ovddideapmi ja oktiiordnen, geavahusnjuolggadusaiguin, geahpedanplánaiguin ja bággodoaibmaortnegiiguin.</p>
<p>Oažžut sadjái láhkamearrádusaid kommišuvnna/duopmostuolu ásaheami várás mas lea dárbbašlaš sámi kulturmáhttu, mii sáhttá mearridit siskkáldas riektediliid.</p>
<p>Siiddarájáid čielggadeapmi dálveguohtumiin Finnmárkkus lea hui deaŧalaš jus galgá juksat ceavzilis boazodoalu, nu ahte buot dálveguohtumat galget biddjojuvvot vuođđun bajimus boazologu mearrideapmái.</p>
<p>Konsultašuvdnageavahusa buorideapmi sihke dan ektui ahte goas ja movt áššit konsulterejuvvojit, ja makkár áššiin galgá konsulteret.</p>
<p>Boazodoalu almmolaš hálddašeami boahtteáiggi bissovaš organiserema čielggadeapmi, ja seammás sáhttá oanehis áiggis dahkat rievdadusaid maiguin čielggasmahttit boazodoallohálddašeami válde- ja ovddasvástáduslinnjáid.</p>
<p>Boazodoalu hálddašanresurssaid ja -gelbbolašvuođa nannen, sihke departemeanttas, boazodoallohálddahusas ja dan guovllukantuvrrain ja Sámedikkis.</p>
<p>Bajimus boazologu mearrideapmi ferte vuođđuduvvot duođaštuvvon ja máhttovuđot loguide main sihke ealáhusas ja hálddahusas lea oktasaš áddejupmi.   Vuođđun ferte biddjojuvvot ahte boazologu geahpedeamit fertejit mielddisbuktit ahte ekonomalaš ja sosiála ortnegat leat sajis árvvoštallanvuođđun ovttaskas olbmuid ja bearrašiid várás, erenoamážit guoská dát nissonolbmuide ja mánáide, geat juogo eaktodáhtolaččat dahje bákkus fertejit eret ealáhusas. Fertejit ásahuvvojit doarjjaortnegat/doaimmat olggobealde boazodoallošiehtadusaid rámmaid. Dan čujuhuvvo dan bargui maid Eanandoallo- ja biebmodepartemeanta, Sámediggi ja NBR leat čađaheamen.</p>
<p>Sámediggi bivdá departemeantta vuordit boazologu geahpedemiin dassážiigo Stuorradiggi lea meannudan Riikkarevišuvnna raportta.</p>
<p>Dát mearkkaša earret eará ahte: -Boazologu heiveheami lávdegotti bargu ferte gárvvistuvvon -Heaittihanortnegat fertejit leat sajis</p>
<p>Ášši meannudeapmi loahpahuvvui 28.09.12 dii. 13.45.</p>
<p>Vuolláičállit leat lohkat čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Kárášjohka 19.01.2015</p>
<p>Dievasčoahkkinjođihangoddi</p>
<p>Jarle Jonassen       Marie Therese N. Aslaksen jođiheaddji</p>
<p>Mathis Nilsen Eira     Jørn Are Gaski</p>
</body></document>