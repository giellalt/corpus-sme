<document xml:lang="sme" id="no_id"><header><title/><genre code="admin"/><author><unknown/></author><year>2003</year><wordcount>31192</wordcount><conversion_status type="standard"/><availability><free/></availability><multilingual/><origFileName>http://samediggi.no/content/download/3572/32354/version/1/file/P+1-2003+Samisk.pdf</origFileName><parallel_text xml:lang="nob" location="sp2003_1.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision: 154948 $; </version></header><body><p><em type="italic">Sámedikki dievasčoahkkin Čoahkkingirji 01/03 </em></p>
<p>Kautokeinoveien 50, N-9730 Kárášjohka Telefon (47) 78 47 40 00 Telefaks (47) 78 47 40 90</p>
<p>samediggi@samediggi.no www.samediggi.no</p>
<p>Áigi:  Guovvamánu 25. -  28. b. 2003</p>
<p>Báiki: Kárášjogas</p>
<p>Áššelistu:</p>
<p><em type="italic">Ášši 01/03    Vuođđudeapmi </em></p>
<p><em type="italic">- nammačuorvun, virgelobit, gohččojuvvon várreáirasat - gohččuma ja áššelisttu dohkkeheapmi </em></p>
<p><em type="italic">Ášši 02/03 Sámegiela hálddašanguovllu viiddideapmi </em></p>
<p><em type="italic">Ášši 03/03 Sámedikki čoahkkinortnet – rievdadus </em></p>
<p><em type="italic">Ášši 04/03 Sámediggeráđi doaibmadieđáhus </em></p>
<p><em type="italic">Ášši 05/03   Gažaldagat Sámediggeráđđái Sámedikki čoahkkinortnega § 11 </em></p>
<p><em type="italic">vuođul  </em></p>
<p><em type="italic">Ášši 06/03   Ođđa áššiid dieđiheapmi  </em></p>
<p><em type="italic">Ášši 07/03   Válggat </em></p>
<p><em type="italic">Ášši 08/03   Boazodoallolága ođasmahttin – gulaskuddan </em></p>
<p><em type="italic">Ášši 09/03   Buhtadusnjuolggadusat – áirasiid buhtadusaid rievdadeapmi </em></p>
<p><em type="italic">Ášši 10/03 Sámedikki nuoraidpolitihkalaš lávdegoddi - bargoortnet </em></p>
<p><em type="italic">Ášši 11/03   Sámedikki organiseren – ságastallan </em></p>
<p><em type="italic">Ášši 12/03   Álbmotmehciid ja eatnadatsuodjalanguovlluid ásaheapmi ja </em></p>
<p><em type="italic">viiddideapmi </em></p>
<p><em type="italic">Ášši 13/03 Luvven čoahkkinjođihangotti lahttuvuođas  </em></p>
<p><em type="italic">Ášši 14/03 Vefsnčážádaga suodjaleapmi el-rávdnjehuksemis </em></p>
<p><em type="italic">Ášši 15/03 Irak soađi vuostálasti </em></p>
<p>Čoahkkináiggit</p>
<p>Áigi Ášši</p>
<p>25.02.03 dii. 09.00 – 12.00  01/03</p>
<p xml:lang="vep">02/03</p>
<p xml:lang="vep">03/03</p>
<p>25.02.03 dii. 15.00- 19.15 04/03</p>
<p xml:lang="vep">05/03</p>
<p xml:lang="vep">06/03</p>
<p xml:lang="vep">13/03</p>
<p>27.02.03 dii. 09.00 – 12.00 08/03</p>
<p>27.02.03 dii. 15.00 – 19.15 09/03</p>
<p xml:lang="vep">10/03</p>
<p xml:lang="vep">11/03</p>
<p xml:lang="fin">06/03 joatk.</p>
<p>28.02.03 dii. 08.00 – 11.55 07/03</p>
<p xml:lang="vep">14/03</p>
<p xml:lang="vep">15/03</p>
<p xml:lang="vep">12/03</p>
<p xml:lang="vep">08/03</p>
<p xml:lang="krl">Ášši 01/03</p>
<p>Čoahkkima vuođđudeapmi</p>
<p>Ášši meannudeapmi álggahuvvui maŋŋebárgga guovvamánu 25. b dii. 09.00</p>
<p>Áirasat</p>
<p>Čuovvovaš áirasat ledje vuođđudeamis</p>
<p xml:lang="nno">1. Olav M. Dikkanen 21. Svein Peter Pedersen</p>
<p xml:lang="nob">2. Magnhild Mathisen 22. Randi A. Skum</p>
<p xml:lang="nno">3. Berit Ranveig Nilssen 23. Margreta Påve Kristiansen</p>
<p xml:lang="nno">4. Steinar Pedersen 24. Per-Bjørn Lakselvnes</p>
<p xml:lang="sma">5. Janoš Trosten 25. Ann-Mari Thomassen</p>
<p xml:lang="nob">6. Lasse Wigelius (<em type="italic">Jon Erland </em></p>
<p>26. Berit Oskal Eira</p>
<p><em type="italic">Balto varrelahttu)  </em> </p>
<p>7. Ragnhild Nystad 27. Ove Johnsen</p>
<p>8. Egil Olli 28. Åge Nordkild</p>
<p xml:lang="nob">9. Terje Tretnes 29. Roger Pedersen</p>
<p xml:lang="nob">10. Per A. Bæhr 30. Per Solli</p>
<p>11. Ole Henrik Magga 31. Sven-Roald Nystø</p>
<p xml:lang="nob">12. Isak Mathis O. Hætta 32. Stig Eriksen</p>
<p xml:lang="nno">13. Josef Vedhugnes 33. Anders Urheim</p>
<p>14. Olaf Eliassen 34. Jarle Jonassen</p>
<p xml:lang="nob">15. Sverre Anderssen 35. Kjell Jøran Jåma</p>
<p xml:lang="nob">16. Willy Olsen 36. Sten Erling Jønsson</p>
<p>17. Jon Harald Skum 37. Birger Nymo</p>
<p>18. Tormod Bartholdsen 38. Johan Mikkel Sara</p>
<p xml:lang="nob">19. Geir Tommy Pedersen 39. Jørn Are Gaski</p>
<p xml:lang="nob">20. Willy Ørnebakk</p>
<p>Juollujuvvon permišuvnnat</p>
<p>Permišuvnnat osiid dievasčoahkkimis:</p>
<p>Áirras nr. 6  Jon Erland Balto oaččui permišuvnna disdahkii 25.02.03 dii. 15.00 radjái Áirras nr. 29 Roger Pedersen oaččui permišuvnna dii. 15.00 rájes guovvamánu 27.02.03 ja 28.02.03 Áirras nr. 38 Johan Mikkel Sara oaččui permišuvnna bearjadaga 28.02.03</p>
<p>Várrelahtut</p>
<p>Lasse Wigelius lei čoahkkimis 25.02.03 áirasa nr 6 Jon Erland Balto ovddas dii.15.00 radjái. Jørn Reinås lei čoahkkimis dii. 15.00 rájes 27.02.03 ja 28.02.03 áirasa nr 29 Roger Pedersen ovddas. Aina Dahl lei čoahkkimis 28.02.03 áirasa nr. 38 Johan Mikkel Sara ovddas.</p>
<p>I.   Áššebáhpirat</p>
<p>− Guovvamánu 3. b. 2003 beaiváduvvon gohččun ja áššelistu</p>
<p>II.   Evttohusat ja vejolaš mearkkašumit</p>
<p>Čoahkkinjođihangotti árvalus Sámediggái:</p>
<p>- Guovvamánu 3. b. 2003 beaiváduvvon gohččun ja áššelistu dohkkehuvvo oktan lassiáššiin 13/03 - Ášši 13/03 meannuduvvo disdaga 25.02.03, ja ášši 07/03 meannuduvvo bearjadaga 28.02.03</p>
<p>III.   Jienasteapmi</p>
<p>39 áirasis ledje 39 čoahkis</p>
<p>Jienasteapmi dahkkojuvvui čuovvovaš vuogi mielde: 1. Čoahkkinjođihangotti árvalus mearriduvvui ovttajienalaččat.</p>
<p>IV.   Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V.   Sáhkavuorro- ja replihkkalistu</p>
<p>Sáhkavuorru Replihkka 1.  Ole Henrik Magga</p>
<p>VI.   Sámedikki mearrádus</p>
<p>Guovvamánu 03. b. 2003 gohččun ja áššelistu mearriduvvui oktan lassiáššiin 13/03 Luvven</p>
<p>čoahkkinjođihangotti lahttuvuođas</p>
<p>Ášši meannudeapmi loahpahuvvui guovvamánu 25. b 2003 dii. 09.13</p>
<p xml:lang="krl">Ášši 02/03</p>
<p>Sámegiela hálddašanguovllu viiddideapmi</p>
<p>Ášši meannudeapmi álggahuvvui guovvamánu 25. b. 2003 dii. 09.15.</p>
<p>I.   Áššebáhpirat</p>
<p>- Ášši R 08/03  Sámegiela hálddašanguovllu viiddideapmi - Dieđáhus politihkalaš mearrádusaid birra – Sámegiela hálddašanguovlu, Divttasvuona suohkan 07.11.02  - Sámegiela hálddašanguovlu  - Divttasvuona suohkan, Kultur- ja girkodepartemeanta 15.07.02  - Divttasvuona suohkan sámegiela hálddašanguovlu – gulaskuddan, 01.07.02  - Divttasvuona suohkan sámegiela hálddašanguovlu – vástádus gulaskuddamii, 26.08.02  - Notáhta – Sámelága hálddašanguovllu suohkaniid vuoigatvuođat ja geatnegasvuođat, 23.05.02  - Sámegiela hálddašanguovlu – vuoigatvuođat ja geatnegasvuođat, 23.05.02</p>
<p>II.   Evttohusat ja mearkkašumit</p>
<p>Sámediggeráđi árvalus Sámediggái:</p>
<p>Sámediggi lea váldán álgaga viiddidit sámegiela hálddašanguovllu ja sáddii 2002 giđa jearaldaga guđa iešguđetge suohkanii, lea go sis beroštupmi šaddat sámegiela hálddašanguovlun. Sámediggi diehtá ahte Divttasvuona suohkan lea dahkan positiivvalaš mearrádusa dán áššis.</p>
<p>Sámediggi lea áššis 26/94 Sámegiella julevsámi guovllus cealkán earret eará ahte jus julevsámegiela stáhtus  galgá loktejuvvot, de ferte bargat dan nala ahte giella boahtá eambbo oidnosii ja ahte šaddá álkit atnit giela servodagas. Okta doaibma dan oktavuođas lea bargat oažžut Divttasvuona suohkana sámegiela hálddašanguovlun.</p>
<p>Sámediggi bivdá Ráđđehusa ovddidit Stuoradiggái Sámelága §3-1 láhkarievdadusa, nu ahte Divttasvuona suohkan maid šaddá sámegiela hálddašanguovlun seamma njuolggadusaid mielde go dat eará suohkanat mat leat definerejuvvon sámegiela hálddašanguovlun.</p>
<p>Sámediggi bivdá dán oktavuođas ahte guovttegielalašvuođaruđat lasihuvvojit, vuoi Divttasvuo</p>
<p>Sámediggi čujuha dasa ahte leat eambbo suohkanat mat leat ožžon jearaldaga šaddat sámegiela hálddašanguovlun, ja ávžžuha ahte dát suohkanat maid servet sámegiela hálddašanguvlui jus dát suohkanat mearridit dan.</p>
<p>Sámediggi bivdá maid Kultur- ja girkodepartemeantta čađahit evaluerema Sámelága giellanjuolggadusain. Giellanjuolggadusat leat dál doaibman 1992 rájes, ja lea dárbu evalueret daid. Njuolggadusat  fertejit heivehuvvot otnáš dillái ja riikkaidgaskasaš giellasoahpamušaide.</p>
<p>Evttohus 1, áirasis Roger Pedersen, Sámi válgalihttu:</p>
<p>Ášši birra ságastallojuvvo dán dievasčoahkkimis ja mearrádus dahkkojuvvo dievasčoahkkimis eará háve.</p>
<p>Sámediggeráđđi ráhkada unnimuseavttuid maid vejolaš ođđa gielddat galget dohkkehit, vai sáhttet searvat sámegiela hálddašanguvlui.</p>
<p>Sámediggeráđđi bargá aktiivvalaččat daid ođđa gielddaid ektui mat leat evttohuvvon šaddat sámegiela hálddašanguovlun, nu ahte iešguđetge suohkaniid oainnut dán áššis leat čielggaduvvon  ovdalgo dievasčoahkkin loahpalaččat mearrida dan.</p>
<p>Evttohus 2 áirasis, Anders Urheim, Bargiidbellodaga sámediggejoavku:</p>
<p>Lassičuokkis:</p>
<p>Sámediggi bivdá Ráđđehusa juolludit ruđaid movttiidahttindoaibmabidjun eará áigeguovdilis gielddaide veahkehit daid árvvoštallat ja ráhkkanit vejolaš sámegiela hálddašanguvlui searvamii.</p>
<p>III.   Jienasteapmi</p>
<p>39 áirasis ledje 38 čoahkis.</p>
<p>Jienasteapmi čađahuvvui dáid vuoruid mielde:</p>
<p>1.  Evttohus 1 hilgojuvvoi 2 jienain. 2.  Evttohus 2 mearriduvvui ovttajienalaččat. 3. Sámediggeráđi árvalus oktan lassičuoggáin, mearriduvvui ovttajienalaččat.</p>
<p>IV.   Beavdegirjelasáhusat</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1. Johan Mikkel Sara Roger Pedersen</p>
<p>Magnhild Mathisen   Isak Mathis O Hætta   Terje Tretnes   Johan Mikkel Sara 2. Ann-Mari Thomassen Roger Pedersen   Willy Ørnebakk   Ann-Mari Thomassen 3. Anders Urheim Ann-Mari Thomassen   Anders Urheim 4. Roger Pedersen Svein Peter Pedersen   Sven-Roald Nystø   Geir Tommy Pedersen   Johan Mikkel Sara   Roger Pedersen 5. Stig Eriksen  6. Svein Peter Pedersen  7. Terje Tretnes  8. Geir Tommy Pedersen  9. Åge Nordkild  10. Janoš Trosten  11. Magnhild Mathisen  12. Sven-Roald Nystø  13. Anders Urheim  14.  Johan Mikkel Sara  15.  Berit Ranveig Nilssen (jienasteapmái) 16. Anders Urheim(jienasteapmái)  17.  Roger Pedersen (jienasteapmái)</p>
<p>VI.   Sámedikki mearrádus</p>
<p>Sámediggi lea váldán álgaga viiddidit sámegiela hálddašanguovllu ja sáddii 2002 giđa jearaldaga guđa iešguđetge suohkanii lea go sis beroštupmi šaddat sámegiela hálddašanguovlun. Sámediggi diehtá ahte Divttasvuona suohkan lea dahkan positiivvalaš mearrádusa dán áššis.</p>
<p>Sámediggi lea áššis 26/94 Sámegiella julevsámi guovllus cealkán earret eará ahte jus julevsámegiela stáhtus  galgá loktejuvvot, de ferte bargat dan nala ahte giella boahtá eambbo oidnosii ja ahte šaddá álkit atnit giela servodagas. Okta doaibma dan oktavuođas lea bargat oažžut Divttasvuona suohkana sámegiela hálddašanguovlun.</p>
<p>Sámediggi bivdá Ráđđehusa ovddidit Stuoradiggái Sámelága §3-1 láhkarievdadusa, nu ahte Divttasvuona suohkan maid šaddá sámegiela hálddašanguovlun seamma njuolggadusaid mielde go dat eará suohkanat mat leat definerejuvvon sámegiela hálddašanguovlun.</p>
<p>Sámediggi bivdá dán oktavuođas ahte guovttegielalašvuođaruđat lasihuvvojit, vuoi Divttasvuona suohkana searvan sámegiela hálddašanguvlui ii dagat ahte doarjja geahpiduvvo dan guđa suohkanis, mat dál leat definerejuvvon sámegiela hálddašanguovlun.</p>
<p>Sámediggi čujuha dasa ahte leat eambbo suohkanat mat leat ožžon jearaldaga šaddat sámegiela hálddašanguovlun, ja ávžžuha ahte dát suohkanat maid servet sámegiela hálddašanguvlui jus dát suohkanat dahket dakkár mearrádusa.</p>
<p>Sámediggi bivdá maid Kultur- ja girkodepartemeantta evalueret Sámelága giellanjuolggadusaid. Giellanjuolggadusat leat dál doaibman 1992 rájes, ja lea dárbu evalueret daid. Njuolggadusat  fertejit heivehuvvot otnáš dillái ja riikkaidgaskasaš giellasoahpamušaide.</p>
<p>Sámediggi bivdá Ráđđehusa juolludit ruđaid movttiidahttindoaibmabidjun eará áigeguovdilis gielddaide veahkehit daid árvvoštallat ja ráhkkanit vejolaš sámegiela hálddašanguvlui searvamii.</p>
<p>Ášši meannudeapmi loahpahuvvui guovvamánu 25.b 2003 dii. 11.32.</p>
<p xml:lang="krl">Ášši 03/03</p>
<p>Sámedikki čoahkkinortnet - rievdadus</p>
<p>Ášši meannudeapmi álggahuvvui guovvamánu 25. b. 2003 dii. 11.32.</p>
<p>I.   Áššebáhpirat</p>
<p>- Ášši Č 02/03 Sámedikki čoahkkinortnet  - rievdadus - Sámedikki čoahkkinortnet oktan rievdadusain cuoŋumánu 1. b. 2000, miessemánu 23. b. 2000 ja miessemánu 31. b. 2001</p>
<p>II.   Ovddiduvvon evttohusat ja vejolaš mearkkašumit</p>
<p>Čoahkkinjođihangotti árvalus Sámediggái:</p>
<p>Sámedikki čoahkkinortnega § 20, 6. lađas rievdaduvvo ná: Dievasčoahkkima vuosttas beaivvi ovddida Sámediggeráđđi sierra áššin dieđáhusa ráđi doaimmaid birra dievasčoahkkimiid gaskka. Lea vejolaš buktit evttohusaid ja/dahje mearkkašumiid Sámediggeráđi doaibmadieđáhusa gieđahallama oktavuođas.</p>
<p>Evttohus 1 áirasis, Willy Olsen, Bargiidbellodaga sámediggejoavku:</p>
<p>§8 Digaštallamat, nubbi oassi rievdaduvvo: Áššejođiheaddji ságastallanáigi ii sáhte leat eambbo go 10 minuhta. Sámedikkeráđi čilgejumiid ovdanbuktin ii sáhte leat guhkit go 15 minuhta, buohtastahte §20.<em type="italic"> </em></p>
<p>Goalmmát oassi rievdaduvvo dákkárin :  Áššejođiheaddji sáhttá earret váldosáhkavuoru guovtte geardde váldit sáni ja hupmat eanemustá 5 minuhta hávális. Eará áirasiin lea riekti eanemustá 2 geardde oažžut sáni. Biddjon áigi áššái, go geassá eret áššejođiheaddji sáhkavuoru, juhkkojuvvo 38 áirasiid gaskkas ja gerdojuvvo áirrasloguin juohke joavkkus mearridan dihte joavkku ságastallanáiggi, dattege nu ahte ii oktage joavku oaččo unnit go 5 minuhta ságastallanáiggi. Joavku juohká ieš ságastallanáiggi.</p>
<p>III.   Jienasteapmi</p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<p>4. Čoáhkkinjođihangotti árvalus mearriduvvui ovttajienalaččat. 5.  Evttohus 1 sáddejuvvoi ovttajienalaččat čoahkkinjođihangoddái.</p>
<p>IV.   Beavdegirjelasáhusat</p>
<p>Dán áššis ii ovddiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1. Josef Vedhugnes (áššejođihead.)  2. Berit Ranveig Nilssen Steinar Pedersen   Willy Olsen   Berit Ranveig Nilssen 3. Egil Olli  4. Steinar Pedersen, (čoahkkinortnegii) 5. Berit Ranveig Nilssen  6. Willy Ørnebakk (čoahkkinortnegii) 7. Per Solli (čoahkkinortnegii)  8. Berit Ranveig Nilssen  9. Steinar Pedersen  10.  Berit Ranveig Nilssen  11. Willy Olsen  12.  Johan Mikkel Sara Willy Ørnebakk 13.  Egil Olli Sven-Roald Nystø 14. Tormod Bartholdsen  15. Steinar Pedersen  16.  Berit Ranveig Nilssen  17. Per Solli  18.  Willy Olsen (čoahkkinortnegii)</p>
<p>VI.   Sámedikki mearrádus</p>
<p>Sámedikki čoahkkinortnega § 20, 6. lađas rievdaduvvo ná:</p>
<p>Dievasčoahkkima vuosttas beaivvi ovddida Sámediggeráđđi sierra áššin dieđáhusa ráđi doaimmaid birra dievasčoahkkimiid gaskka. Lea vejolaš buktit evttohusaid ja/dahje mearkkašumiid Sámediggeráđi doaibmadieđáhusa gieđahallama oktavuođas.</p>
<p>Ášši meannudeapmi loahpahuvvui guovvamánu 25. b. 2003 dii. 15.23.</p>
<p xml:lang="krl">Ášši 04/03</p>
<p>Sámediggeráđi doaibmadieđáhus</p>
<p>Ášši meannudeapmi álggahuvvui guovvamánu 25. b. 2003. dii. 15.23.</p>
<p>I.   Áššebáhpirat</p>
<p>Sámediggeráđi doaibmadieđáhus áigodagas 18.11.02 – 17.02.03</p>
<p>1 Doaimma birra</p>
<p>Sámediggeráđđi lea dán áigodagas doallan 3 čoahkkima ja meannudan 31 ášši. Čujuhit</p>
<p>čoahkkingirjjiide R 12/02, R13/02 ja R 14/03.</p>
<p>Sámediggeráđđi áigu dán dieđáhusas čilget ollu áššiid birra maiguin ráđđi lea bargan mannán dievas</p>
<p>čoahkkima rájes.</p>
<p>Nugo oidno mildosis, de lea ráđđi leamaš mielde ollu čoahkkimiin ja ovddastusain.</p>
<p>2 Áššesuorggit</p>
<p>2.1  Oahpahus ja oahppu</p>
<p>2.1.1 Oahpaheaddjioahpu ođđa rámmaplána</p>
<p>Oahpahus- ja dutkandepartemeanta lea ráhkadeamen ođđa rámmaplánaid dábálašoahpaheaddji-, ovdaskuvlaoahpaheaddji-, fágaoahpaheaddji- ja geavatlaš pedagogalaš oahpu váste. Rámmaplánat leat leamaš gulaskuddamis ja loahpalaš veršuvdna galgá leat gárvvis giđđat 2003. Go departemeanta lea dáhtton, de lea Norgesnettráđđi organiseren barggu mii guoská ođđa rámmaplánaide, muhto dat ii leat dan dahkan sámi ovdaskuvlaoahpaheaddji- ja dábálašoahpaheaddjioahpu sierra fágain.</p>
<p>Sámediggi oaččui bargun ráhkadit rámmaplána sámegielas ja duojis dábálašoahpaheaddji- ja ovdaskuvlaoahpaheaddjiohppui (kap. 3). Dasa lassin oaččui Sámediggi vejolašvuođa addit rávvagiid sámi perspektiivva birra eará fágain (kap. 3) ja buktit árvalusaid, hui oanehaččat čilget sámi ovdaskuvlaoahpaheaddji- ja dábálašoahpaheaddjioahpu birra (kap. 2). Sámediggeráđđi lea buktán gulaskuddancealkámuša olles rammaplánii. Gulaskuddancealkámušas lea deattuhuvvon ahte sámi oahpaheaddjioahppu galgá addit studentii gelbbolašvuođa oahpahit mánáid ja nuoraid sámegielas ja sámegillii. Dasto galggašii departemeanta addit Suoma-, Ruoŧa- ja Ruošša beale studeanttaide vejolašvuođa luvvejuvvot dárogielas jos oahpahus fállojuvvo sin iežaset riikka almmolaš gielas. Dát guoská sámi oahpaheaddjiohppui ja oahpaheaddjiohppui mii addá oahpahusa julevsámegielas ja oarjelsámegielas ja -kultuvrras. Ráđđi lea maiddái addán cealkámuša sámi perspektiivva birra iešguđet fágain, earret eará ahte ii dárbbaš váldit eksamena guovtti dárogielas iige dárogielas bealljehemiide.</p>
<p>2.1.2 Čoahkkin Oahpahus- ja dutkandepartemeanttain</p>
<p>Várrepresideanttas lei čoahkkin 17.02.03 stáhtačálliin Helge Ole Bergesen. Sámediggeráđđi bivddii ahte 10-jagi vuođđoskuvlla sámi oahppoplána (O-97 sámi) biddjojuvvo gustot eanet skuvllaide ja gielddaide olggobealde sámegiela hálddašanguovllu. Ráđđi bivddii departemeantta láhčit dilálašvuođaid nu ahte buot sámi oahpahus addojuvvo ohppiid dábálaš diibmologu siste buot luohkácehkiin. Ráđđi háliida ahte buot norpmerejuvvon oahpahusa vuođul sámegielas galgá leat ágga beassat dárogiela oalgegielas, sihke vuođđoskuvllas, joatkkaskuvllain ja alit oahpahusas. Ferte addit doarvái diimmuid sámegielas jos galgá juksat mihttomeari funkšuvnnalaš guovttegielatvuohta, ja sámegiela galgá sáhttit geavahit eará fágaid oahpahusas maid go dušše sámegielas.</p>
<p>Ráđđi bivddii dasto ásahit sierra stipeandaortnega sámi ovdaskuvlaoahpaheddjiid váste. Sámi oahpaheaddjidárbu ii leat áibbas ovttalágan buot guovlluin, earret eará lea oarjelsámi guovllus stuorra dárbu oahpaheaddjiide ja ovdaskuvlaoahpaheaddjiide, geain lea gelbbolašvuohta sámi gielas ja kultuvrras.</p>
<p>Sámediggeráđđi ovddidii maiddái dan ahte oahpahusas sámegielas ja sámegillii šaddet liigegolut skuvlaeaiggádii. Ráđđi oaivvildii ahte stáhta galgá dáid ollásit máksit. Dát guoská erenoamážit oahpahusa diibmoresurssaide daid máksomeriid mielde mat gokčet duohta goluid ja molssaeaktosaš oahpahushámiid, nugo omd. gáiddusoahpahus ja lassioahppu sámegielas oahpaheddjiide.</p>
<p>Departemeanta áigu čálalaččat vástidit dáidda áššiide.</p>
<p>2.1.3 Sámi oahpponeahtta</p>
<p>Sámi oahpponeahtta lea neahttaportála sámi oahpahusa váste, ja dan rabai Sámedikki presideanta 20.01.03. Sámi oahpponeahtta lea diehtogáldu ja dasto lea dat resursan skuvllaide, mánáidgárddiide ja vánhemiidda. Sámi oahpponeaht</p>
<p>2.2 Ealáhusat</p>
<p>2.2.1 Boazodoallu</p>
<p>Norgga Boazosápmelaččaid Riikkasearvvi (NBR) gáibádus boazodoallošiehtadusa 2002/2003 ektui sisdoallá gáibádusa mii guoská ekonomalaš váikkuhangaskaomiide, ja dasto čujuhuvvo máŋgga guovddáš surggiide boazodoalus maid departemeanttat ja Sámediggi leat meannudeamen, muhto mat váldoáššis báhcet olggobeallái boazodoallošiehtadusa doaibmasuorggi. Dat leat: Suodjalanplánaproseassat, boraspiret ja mohtorjohtalus meahcis Vearut ja divadagat boazodoalus, maiddái bensiidnadivadagaid refušuvdna</p>
<p type="listitem">• Sámeálbmotfoanda – boazodoalu goluid gokčan riekteáššiin</p>
<p type="listitem">• Ođđa boazoguohtonkonvenšuvdna Norgga ja Ruoŧa gaskka</p>
<p>Boazosuolavuohta – bohccobierggu steampalastinortnega fas geavahišgoahtin Biergobuvttadus unnit mihtus</p>
<p type="listitem">• Ruđaid fievrrideapmi Sámi ovddidanfondii</p>
<p>Sámediggeráđđi lea boazodoallošiehtadallamiid šiehtadusjagis 2003/2004 buktán árvalusaid šiehtadanbeliide. Ráđđi lea árvalusainnis fokuseren ahte: Stuorát oasis šiehtadusruđain ferte leat ávki ovttaskas boazodoallobearrašii Eanemus fertejit oažžut doalut main lea gaskamearálaš boazolohku Lea dárbu liberaliseret árbevirolaš boazonjuovvannjuolggadusaid Lea dárbu addit eanet doarjaga duodjái, gč. Sámedikki 5-jagi duodjeprográmma Lea dárbu buoredit ortnegiid buolvamolsumiid oktavuođas boazodoalus</p>
<p>Mii guoská stáhta vástádussii NBR gáibádussii, čujuhit vástádussii. Dain surggiin mat erenoamážit guoskkahit Sámedikki maid NBR lea ovddidan, lea stáhta; Sámeálbmotfoandda ektui čujuhan ságastallamii Sámedikki ja Ráđđehusa gaskka. Dát lea lagabui namahuvvon čuoggás 2.8.3. Evttohuvvon lea ahte bisuhit dan 2 miljon ruvdnosaš ruhtafievrrideami Sámi ovddidanfondii.  Ođđa boazoguohtonkonvenšuvnna šiehtadallansáttagoddi ektui Norgga ja Ruoŧa gaskka, dieđihan ahte dat nammaduvvui stáhtaráđis 24.01.03.</p>
<p>Sámediggi searvá áicin boazodoallošiehtadallamiidda stáhta sáttagottis. Sámediggeráđis galgá leat</p>
<p>čoahkkin NBR:in 20.02.03 gos ságastallat earret eará álbmotmehciid, boazodoallošiehtadallamiid,</p>
<p>Finnmárkolága, boazodoallo láhkarievdadus evttohusaid, boazoguohtunkonvenšuvnna šiehtadallamiid birra Norgga ja Ruoŧa gaskka ja eará.</p>
<p>2.2.2  Davvi-Romssa ja Finnmárkku doaibmabidjoguovlu</p>
<p>Gielda- ja guovludepartemeanta lea analyseren Davvi-Romssa ja Finnmárkku doaibmabidjoguovllu. Doaibmabidjoguovllu ulbmilin lei addit bistevaš ja buriid rámmaeavttuid guovllu ealáhusaide ja barggolašvuhtii. Váikkuhangaskaoamit leat sihke olbmuid ja fitnodagaid váste.</p>
<p>Analysa lea leamaš gulaskuddamis, ja ráđđehus lea ráhkadeamen stuorradiggedieđáhusa ovddidandovdomearkkaid ja váikkuhangaskaomiid birra doaibmabidjoguovllus, mii galgá ovddiduvvot Stuorradiggái giđđasešuvnnas 2003. Raporta čájeha ahte doaibmabidjoguovlu lea doaibman positiivvalaččat, ja lea váikkuhan aktiivvalaččat ássama ja barggolašvuođa doalaheami guovllus.</p>
<p>EFTA bearráigeahččanorgána ESA, lea ovddidan árvalusa heaittihit ortnega mii guoská bargoaddidivadagas luvvemii davimus guovllus 01.01.04 rájes, danne go ortnet rihkku almmolaš doarjjanjuolggadusaid.</p>
<p>Sámediggeráđđi lea gulaskuddancealkámušas dorjon ahte doaibmabidjoguovlu doalahuvvo, váikkuhangaskaoamiiguin jotkkojuvvo ja dat nannejuvvojit. Ráđđi doaivu ahte eiseválddit nagodit vuđolaččat čielggadit ja nu addit jáhku ahte lea dárbu doalahit ortnega danne go das lea hui stuorra mearkkašupmi guovllu smávva ja gaskasturrosaš fitnodagaide. Dasto lea Sámediggeráđđi evttohan ahte ortnega sáhtášii doalahit eamiálbmotperspektiivva olis, go dat gearddi muđui sáhttá rihkkut riikkaidgaskasaš njuolggadusaid almmolaš doarjagiid ja sierraortnegiid ektui. Ráđđi lea ávžžuhan ahte guovddáš eiseváldit dieđihuvvon stuorradiggedieđáhusas doaibmabidjoguovllu ektui ságastallet eamiálbmotperspektiivva birra.</p>
<p>EEO-šiehtadusa šiehtadallamiid oktavuođas lea Norga (Finansdepartemeanta) 11.02.03 beaiváduvvon reivves EO-komišuvdnii čilgen ahte lea dárbu doalahit ceahkálaston bargoaddidivatvuogádaga Norggas. Ákkat mat ovddiduvvojit leat bieđgguid ássan, garra dálkkádagat maidda vel lassin bohtet guhkes ja topografalaččat váttis gaskkat márkaniidda, ja ahte ceahkálaston bargoaddidivat lea deháleaččamus gaskaoapmi Norgga guovlupolitihkas ja lea maid unnimusat byråkráhtalaš. Norgga guovlupolitihka oppalaš beroštumi ektui lea maid daddjon ahte Norgga áigumuš ii leat ásahit eanet liberála doarjjaortnega. Baicce juste nuppeláhkai, Ráđđehus dovddaha dárbbu geahpedit stáhtadoarjaga. Mii guoská guovlupolitihkalaš investerenruđaide, de ii dohkket ESA stuorámus doarjjamáksomeriid ollásit geavahuvvot Norggas.</p>
<p>Sámediggeráđđi oaivvilda ahte lea hui eahpeoiddolaš jos ceahkálastojuvvon bargoadditdivatvuogádat jávká. Das leat hui negatiivvalaš váikkuhusat ealáhusaide, ássamii ja servodatovdáneapmái riikka davimus osiin. Danne ferte Davvi-Romssa ja Finnmárkku doaibmabidjoguovllu definerejuvvot maid eamiálbmotguovlun, ja dasa addit dakkár sisdoalu mii earret eará dávista riikkaidgaskasaš eamiálbmotriektái. Sámediggeráđđi lea hui skurdnjon go Ráđđehus ii oppanassiige leat čujuhan eamiálbmotdimenšuvdnii ovdalis namahuvvon reivves EOkomišuvdnii. Sámediggeráđi barggu oktavuođas dainna áššiin dollojuvvo čoahkkin 21.02.03 Sámedikki presideantta ja ESA kollegiuma presideantta Einar Bull gaskka.</p>
<p>2.2.3  Boraelliid hálddašeapmi Norggas</p>
<p>Sámediggeráđđi buvttii árvalusaid stuorradiggedieđáhussii boraelliid birra 2004:s. 1997 rájes leat sihke sávzadoalus ja boazodoalus lassánan sakka boraelliid dagahan vahágat. Buhtadusat boazodollui leat duppalastán 1997 rájes 2001 rádjai 35 miljon ruvdnui. Norgga eiseváldiid ulbmil ahte ásahit ceavzilis náli njeallje stuorra boraealli ektui ja ulbmil bissehit vahágiid lassáneami seamma áigodagas, eaba soaba oktii.</p>
<p>Sámediggeráđđi lea gulaskuddancealkámušastis čujuhan čuovvovaš konkrehta doaibmabijuide: Boraelliin friijaguovlluid ásaheapmi boazodoalu geažil, erenoamážit guottetguovlluin Ferte defineret ráji man ollu sávzadoallu ja boazodoallu galget gierdat vahágiid Boraelliidnáli ferte unnudit guovlluin gos dat dagahit stuorra vahágiid Duohta vahágiid ovddas boazodoalus ja sávzadoalus ferte oažžut buhtadusa Sámedikkis ii leat jáhku boraelliidguovllu ásaheapmái, dalle go sávzzat fertejit čáhkket saji boraelliide</p>
<p>2.3 Guovlulaš ovttasbargu</p>
<p>2.3.1 Ovttasbargošiehtadusat</p>
<p>Sámedikki ja Romssa fylkkagieldda gaskasaš ovttasbargošiehtadus lea dohkkehuvvon fylkkadikkis ja Sámedikkis. Barggu čuovvoleapmi álggahuvvui čoahkkimis 23.01.03 Sámedikki presideantta ja Romssa fylkkasátnejođiheaddji gaskka. Deháleamos doaibmabijut mat dán jagi vuoruhuvvojit leat; ája sámi guovddáža Gáivuonas ollásit ruhtadeapmi ja huksen ođasmahttit barggu mii guoská Várdobáikki Lulli-Romssas/Davit Norlánddas huksema plánemii ja ruhtadeapmái oččodit giellaguovddáža Moskavutnii ásahuvvot ja ruhtaduvvot</p>
<p>Sámediggeráđis lei 21.0.02.03 čoahkkin Mátta-Trøndelága, Davvi-Trøndelága, Norlándda ja Hedmárkku fylkkagielddaiguin, gos ságastallojuvvui ovttasbargošiehtadusa birra Sámedikki ja namahuvvon fylkkagielddaid gaskka oarjelsámi dili ektui. Fáttát mat ožžo erenoamáš fuomášumi ledje earret eará; sámi ásahusaid ovddideapmi (museat, kulturguovddážat ja giellaguovddážat) joatkkaoahpahus Sámedikki searvan fylkkagieldda guovlulaš plánabargui sámi giellaovddideapmi</p>
<p>Vuordimis lea ahte ráhkaduvvo šiehtadusárvalus vuosttas jahkebealis 2003. Vejolaš šiehtadus sáhttá maiddái váikkuhit namahuvvon fylkkagielddaid politihka oktiiordnema oarjelsámi álbmogiin.</p>
<p>Vuosttas čoahkkin Finnmárkku fylkkagieldda ja Sámedikki gaskka ovttasbargošiehtadusa ektui dollojuvvo 13.02.03. Šiehtadusa ulbmilin lea formal</p>
<p>Sámediggeráđđi konstatere ahte Sámedikkis lea nana dárbu ođđa guovlupolitihkalaš váikkuhangaskaomiide Sámedikki doaimmas ja ovttasbarggus fylkkagielddaiguin. Fylkkagielddat leat 2003:s ožžon stáhtabušeahtas ruđaid guovlulaš ovddidanbargui. Ovttasbargošiehtadusaid oktavuođas lea boahtán albmosii dárbu oažžut vástesaš ruđaid maiddái Sámediggái. Dat go Ráđđehus lea ávžžuhan Sámedikki searvat guovlulaš searvevuhtii fylkkagielddain, dagaha ahte Sámedikkis gáibiduvvo sullii seamma ollu ruhta go maid fylkkagielda bidjá konkrehta doaibmabijuide. Sámediggi ii leat ožžon makkárge ruđaid dán ulbmilii nugo fylkkagielddat leat.</p>
<p>2.4  Birasgáhtten ja kulturmuitosuodjaleapmi</p>
<p>2.4.1  Doaibmadoarjja sámi museaide</p>
<p>Finnmárkku fylkkagielda ii addán 2002:s fylkkagielddalaš doaibmadoarjaga fylkka sámi museaide. Sámediggi ii leat ožžon ruđa fylkkagieldalaš doaibmadoarjagis dalle go válddii ovddasvástádusa sámi museain 2002:s. Beroškeahttá Kultur- ja girkodeparmentta ja Norgga museaovddideami cuiggodusain, lea Finnmárkku fylkkagielda addán signálaid ahte dat ii 2003:s ge leat jurddašan addit bissovaš doaibmadoarjaga sámi museaide. Finnmárkku fylkkagieldda mielas lea dán lágan doaibmadoarjja sámi museaid oidin, muhto árvvoštallá gal ásahit doarjjapoastta mas sámi museat sáhttet ohcat doarjaga. Sámediggeráđđi lea fuolastuvvan go Finnmárkku fylkkagielda ii gozit iežas guovlulaš ovddasvástádusa addit doaibmadoarjaga sámi museaide, go dan eai oažžo, de goarránit sámi museaid ovdánanvejolašvuođat.</p>
<p>Unjárgga gielda geahpedii 2002:s doaibmadoarjaga Várjjat Sámi Museai. Okta eaktu doaibmadoarjagii Sámedikkis sámi museaide 2002:s lei dat ahte gielddat bisuhit doarjagiiddiset museaide unnimusat seamma dásis go dat ledje 2001:s. Go juo Unjárgga gielda geahpedii doaibmadoarjaga, de unnui dan geažil maid doaibmadoarjja Sámedikkis vástesaččat.</p>
<p>Jagi 2002 loahpas ii lean boahtán Deanu museas makkárge ávžžuhus máksit doaibmadoarjaga iige raporta. Danne eai leatge ožžon máksojuvvot doaibmadoarjaga Sámedikkis jagi 2002 ovddas. Raporta ja máksinávžžuhus 2002:s bođii ođđajagemánus 2003. Doaibmadoarjaga maŋŋá máksima Deanu Museai jagi 2002 ovddas fertešii árvvoštallat dalle go Sámedikki bušeahtta reviderejuvvo miessemánus 2003.</p>
<p>2.4.2 Nuortasámi musea</p>
<p>Sámediggeráđđi lea bargan Nuortasámi musea ollašuhttimiin Njávdámii. Bargu lea organiserejuvvon ovttasbargoprošeaktan Sámedikki ja Mátta-Várjjaga gieldda gaskka. Bealit leat bargamin nammadit stivrra museai, mas galgá leat bajimuš ovddasvástádus fágalaččat ja hálddahuslaččat musea doaimmas. Stivrras galget leat lahtut Suomas, Ruoššas ja Norggas. Statsbygg:s lea ovddasvástádus ođđa museavistti prošekteremis ja vistti dutkasaji ektui čielggaduvvojit molssaeavttut.</p>
<p>2.4.3  Raporta <span type="quote">”Sámi visttiid suodjaleapmi ja hálddašeapmi”</span></p>
<p>Sámediggeráđđi lea loahpahallamin sámi visttiid suodjalan- ja hálddašanplána prošeavtta. Raporta <span type="quote">”Sámi visttiid suodjaleapmi ja hálddašeapmi”</span> sáddejuvvo dál viiddis gulaskuddamii. Sámediggeráđi áigumuššan lea meannudit raportta loahpalaččat vuosttas jahkebealis 2003.</p>
<p>2.4.4  Bearalvági gieldda gielddaplána ja kulturmuittut</p>
<p>Sámediggi lea álggahan ovttasbarggu Bearalvági gielddain gielddaplána ođasmahttima oktavuođas. Bargu lea organiserejuvvon pilohttaprošeaktan, masa Riikaantikvára lea addán ekonomalaš doarjaga. Gielda háliida hukset máhtolašvuođa kulturmuittuin ja daid suodjaleames, mii lea dehálaš oassi areálaplánemis, olbmuid movttidahttima oktavuođas gielddas ja historjjá gaskkusteames. Sámediggeráđis lea beroštupmi nannet sámi historjjá Bearalvági gielddas, nu ahte boahtá ávkin gildii ja dan ássiide.</p>
<p>2.4.5  Ávžžuhus hotealla- ja alpinguovddáža ođđa plánproseassa ektui Finnheias, Romssa suohkanis</p>
<p>Sámediggeráđđi lea 29.11.02 beaiváduvvon reivves bivdán stáhtaráđi Børge Brende váikkuhit ođđa ollislaš hotealla-, konfereansa- ja alpinguovddáža plánaproseassa Finnheias Romssa suohkanis. Dál plánejuvvo guovllu oassehuksen Birasgáhttendepartemeantta 1988:s mearridan regulerenplána mielde. Ráđđi oaivvilda ahte regulerenplána lea boarásmuvvan sámepolitihka ja kulturmuitopolitihka ovdáneami ektui maŋimuš 10 jagis. Plánejuvvon doaibmabidju galgá ollašuhttojuvvot mávssolaš sámi kulturbirrasis, gos earret eará duppalastojuvvui automáhtalaččat ráfáidahttojuvvon kulturmuittuid lohku geahčastatregisttaris 2000:s.</p>
<p>2.4.6 Sámediggái válddi fápmudeami evalueren</p>
<p>Birasgáhttendepartemeanta lea čilgen Sámediggái ahte álggahuvvo evalueren mii guoská gaskaboddosaš hálddašanortnegii válddi fápmudeami oktavuođas Sámediggái kulturmuitolága mielde. Birasgáhttendepartemeanta ii hálit evalueret daid beliid mat adnojuvvojedje váttisin válddi fápmudeamis Sámediggái. Dát guoská vuođđoláhkarievttálaš gažaldagaide válddi fápmudeami oktavuođas Sámediggái iešheanalis politihkalaš orgánan. Sámediggi lea dovddahan ahte go vuođđoláhkarievttálaš bealit fápmudeamis eai evaluerejuvvo, de ferte ortnega geavatlaš mearkkašupmi čielgasit deattuhuvvot. Sámediggeráđđi háliida ságastallat Birasgáhttendepartemeanttain evaluerema čađaheami birra ja boahtteáiggi ortnegiid árvvoštallama birra.</p>
<p>2.5 Dásseárvu</p>
<p>Sámediggi lea ruhtadan iskkadeami ”<em type="italic">Vil de ikke – eller slipper de ikke til?</em> ” válggaid, nominašuvnna ja dásseárvvu birra. Iskkadeami leat Sámi Instituhtta ja Sámi allaskuvla Guovdageainnus čađahan ja bargu loahpahuvvui skábmamánus 2002. Raporta lea sáddejuvvon áirasiidda. </p>
<p>Raporta ovddiduvvo Sámi parlamentáralaš ráđi dásseárvokonfereanssas Gironis miessemánu 6. – 7. b. dán jagi. Raporta lea vuođđun jienastuslohko- ja diehtojuohkinprošeavtta barggus viidáseappot, man oktavuođas dásseárvu lea okta ulbmáluššansuorgi. Lea ásahuvvon ovttasbargu Dásseárvoguovddážiin jienastuslohko- ja diehtojuohkinkampánjja oktavuođas, vai oažžut ávkki guovddáža gelbbolašvuođas earret eará dásseárvvu deattuheapmái válgakampánjjain ja medijain.</p>
<p>2.6 Vuoigatvuođat</p>
<p>2.6.1 Finnmárkoláhka</p>
<p>Sámedikki presideanta ja BB sámediggejoavkku jođiheaddji leigga mielde čoahkkimis 02.12.02 stáhtačálli guoktáin Anders J. H Eira (GGD) ja Jørn Holme (JPD). Departemeanttat bukte dieđuid Ráđđehusa Sámi vuoigatvuođalávdegotti Finnmárkoárvalusa čuovvoleami birra. Oaččuime dieđuid departemeanttaid gaskaboddosaš árvvostallamis maid leat dahkan áššiin.</p>
<p>Sámedikki ovddasteaddjiin lei vejolašvuohta divvut soames gažaldaga, muhto departemeanttat eai sáhtán vástidit nu galli gažaldahkii dan geažil go Ráđđehus ii lean daid politihkalaččat čielggadan. Sámedikki joavkojođiheaddjiide dieđihuvvui čoahkkima birra.</p>
<p>Sámediggeráđđi ii liiko daid iešguđet suodjalanproseassaide Finnmárkkus ovdalis Finnmárkoláhkaproposišuvnna. Ráđđi lea fuolastuvvan buot daid doaibmabijuid geažil mat dál geahččaluvvojit</p>
<p>čađahuvvot ovdal go Finnmárkoláhka mearriduvvo.</p>
<p>2.6.2 ON erenoamášdieđiheaddji eamiálbmotvuoigatvuođaid birra</p>
<p>ON eamiálbmotvuoigatvuođaid erenoamášdieđiheaddji lea ávžžuhan máilmmi eamiálbmogiid buktit árvalusaid raportii mii galgá čalmmustuvvot ON Olmmošvuoigatvuođakomišuvdnii dán giđa. 28.01.03 geigii Sámediggeráđđi árvalusaidis ON eamiálbmotvuoigatvuođaid erenoamášdieđiheaddjái Mr. Rudolfo Stavenhagen. Dát lea nubbi raporta maid erenoamášdieđiheaddji galgá dahkat Olmmošvuoigatvuođakomišuvdnii.</p>
<p>Ráđđi čujuha ahte Norgga eamiálbmotpolitihkka guovddáš osiin lea váilevaš iige soaba oktii riikkaidgaskasaš ja eamiálbmotrievttálaš geatnegasvuođaiguin mat Norggas leat sámiide. Eanaš áššit raporttas čatnasit Sámedikki</p>
<p>čuožžu raporttas sámiid vákšuma, luondduduohtademiid, Finnmárkolága ja Sámedikki oktavuođa</p>
<p>birra Norgga eiseváldiiguin.</p>
<p>Eanaš čuolbmabáikkiid mat leat namahuvvon árvalusas erenoamášdieđiheaddjái, lea Sámedikki dievasčoahkkin meannudan. Áššiid válljedettiin lea Sámediggeráđđi maiddái deattuhan áššiid maid ráđi mielas lea dehálaš čuvget ovdal Finnmárkoláhka-proposišuvnna. Raporta sáddejuvvo mielddusin.</p>
<p>2.6.3  Sámiid politihkalaš vákšun</p>
<p>Sámediggeráđđi 05.12.02 beaiváduvvon reivves stáhtaráđđái Odd Einar Dørum, ávžžuhan viiddidit máhpaid geahččanáigemeari 31.12.02 rájes gitta 31.12.04 rádjai, ja ahte galggai ásahuvvot ođđa lávdegoddi čielggadit leatgo sámit vákšojuvvon etnálašvuođa vuođul. Stuorradiggi válljii 09.12.02</p>
<p>čoahkkimis ahte ii áiggo dán erenoamážit iskat. Stáhtaráđđi Odd Einar Dørum lea 17.12.02</p>
<p>beaiváduvvon reivves čilgen ahte Justisdepartemeanta áigu, maŋŋá go geahččanlávdegoddi lea loahpahan barggus, ávžžuhit čállingotti čilget man ollu sámit leat ohcan geahččat máhpaideaset, ja meannudit dáid oppalaččat. Dán barggu vuođul, áigu stáhtaráđđi árvvoštallat vejolaš lassi</p>
<p>čielggadusa, mas kártet vákšunášši.</p>
<p>Sámediggeráđđi lea váldán dán ášši mielde árvalusaide raporttas eamiálbmotvuoigatvuođaid erenoamášdieđiheaddjái.</p>
<p>2.7 Bušeahtta</p>
<p>Sámediggeráđis lea leamaš čoahkkin stáhtaráđiiguin 2004 stáhtabušeahta birra ođđajagemánus.</p>
<p>Sámediggeráđđi dovddahii čoahkkimis áddejumi ahte lea váttis oažžut 164,2 miljon ruvdnosaš lasáhusa ovtta jagis, nugo Sámediggi mearridii áššis 44/02 skábmamánus 2002. Bušeahttaárvalusa galggašii geahččat guhkesáiggi bušeahttamihttomeari ektui, ja čoahkkanan dárbbu vuođul sámi servodagas, ja golmma jagis geahččalit juksat dán dássái. Sámediggeráđđi lea válljen vuoruhit muhtun osiid 2004 bušeahtas nu ahte rámma poasttas 50 lasihuvvo 60 miljon ruvnnuin 2004:s. Vuoruhuvvon suorggit leat mánát ja nuorat, giella-, kultur- ja ovddidanbargu, ovttasbargu, searvevuohta ja birasgáhtten. Dasa lassin ovddidii Sámediggeráđđi doaibmabidjoevttohusa olggobealde 50-vuogádaga Guolástusdepartementii, Olgoriikkadepartementii ja Ealáhus- ja gávpedepartementii.</p>
<p>2.8 Eará</p>
<p>2.8.1 Diehtojuohkinbargu</p>
<p>Sámediggi ja Gielda- ja guovludepartemeanta leat 2003:s álggahan diehtojuohkinbarggu mii galgá váikkuhit: 1. Eanet máhtolašvuođa sámiid ja sámi diliid birra 2. Caggat negatiivvalaš miellaguottuid sámiide ja sámi áššiide 3. Oažžut eanet olbmuid sámi jienastuslohkui</p>
<p>Prošeakta galgá váikkuhit ahte sihke Ráđđehusa ja Sámedikki vuoruhuvvon diehtojuohkinulbmila galgá sáhttit olahit, erenoamážit nissonolbmuid/dásseárvvu ja nuoraid ektui. Prošeakta lea ráddjejuvvon jahkái 2003.</p>
<p>2.8.2  Sámi dearvvasvuohta</p>
<p>Várrepresideanta lea čoahkkimis 17.02.03 dearvvasvuođaministtariin bivdán ahte dearvvasvuođafitnodagat gozihit sámi buhcciid gielalaš ja kultuvrralaš vuoigatvuođaid. Stáhta ferte juolludit dán ulbmilii sierra ruđaid ja ovddasvástádus galgá boahtit ovdan Helse Nord stivrenáššebáhpiriin.</p>
<p>Dasto bivddii Sámediggeráđđi ahte ásahuvvo oktiiordnejuvvon sámi gelbbolašvuođaguovddáš, man sisdoallun lea sihke somatihkka, psykiatriija ja dutkan. Šattai ovttamielalašvuohta das ahte álggahuvvo sierra ovttasbargu Sámedikki ja Helse Nord gaskka geahčadan dihte dán lagabui.</p>
<p>Ráđđi evttohii ahte prošeaktaruhtajuolludeami hálddašeapmi biddjojuvvo Sámediggái ja das šaddá bissovaš ortnet. Sámedikkis lea sihke giella- ja kulturgelbbolašvuohta ja lagašvuohta fágasuorgái, ja dainna lágiin oaidná bálvalusdárbbuid ja daid rievdademiid sámi servodagas oppalaččat. Sámediggi ja departemeanta geahčadeaba ovttas evaluerenraportta, ja ráhkaduvvo boahtteáiggi strategiija.</p>
<p>Dearvvasvuođaministtara áigumuš lea galledit Sámedikki skábmamánu 2003 dievasčoahkkima áigge.</p>
<p>2.8.3 Sámeálbmotfoanda</p>
<p>Sámediggi mearridii áššis 23/02 miessemánus 2002 váldit badjelasas Sámeálbmotfoandda, vuosttas lađasin soabadeamis stáhta ja sámiid gaskka, dainna eavttuin ahte; stáhta ovttasráđiid Sámedikkiin álggaha barggu ovddidit ođđa ovttasbargovugiid ja doaibmabijuid sámiid váste. Sámediggi evttohii ahte dát ovddiduvvo sierra soabadan- ja ođasmahttinprográmman, mas dálá doaibmabijut ja boahtteáiggi doaibmabijut sámiid váste oktiiordnejuvvojit geatnegahttimiin goappašiid beliid. ráđđehus álggaha barggu čoavdit ášši mii guoská oahpu massán olbmuide nuppi máilmmi soađi áigge</p>
<p>Sámediggi lea ovddidan ášši čálalaččat Gieldadepartementii, ja ságastalai ášši birra gieldaministtariin</p>
<p>čoahkkimis 15.10.02. Stáhtaráđđi čilgii 22.11.02 beaiváduvvon reivves ahte Ráđđehus árvvoštallá</p>
<p>iešguđet beliid foandda ásaheami ja buhtadusortnegiid oktavuođas sihke sámiide ja našuvnnalaš minoritehtaide. Dát árvvoštallan sisdoallá maiddái gávdnat vejolaš čovdosiid nuppi máilmmisoađi geažil oahpu massán olbmuide.</p>
<p>Ráđđehus háliida nu johtilit go lea vejolaš mearridit njuolggadusaid fondii, vai vuoittu sáhttá geavahit daid ulbmiliidda maid Sámediggi háliida vuoruhit. Bušeahttačoahkkimis 15.01.03 departemeanttaiguin, vástidii Sámedikki presideanta ahte departemeantta diehtu reivves 22.01.02 ii lean dohkálaš diehtu man vuođul Sámediggi sáhtii geavahišgoahtit foandda. Sámediggi ferte oažžut</p>
<p>čilgehusa daid konkrehta doaibmabijuid birra maid Ráđđehus áigu álggahit oahppováillagiidda,</p>
<p>ovdal go Sámediggi sáhttá geavahišgoahtit Sámeálbmotfoandda.</p>
<p xml:lang="smj">2.8.4 Giella</p>
<p>Finnmárkku fylkka namma lea dohkkehuvvon guovtti gillii, ja lea vuosttas fylka mas leat guokte almmolaš nama. Čuovvoleapmin viidáseappot šaddá maiddái nu ahte sámi gielddat ožžot dohkkehuvvon nama guovtti gillii sázu dahje skivnnji haga gasku.</p>
<p>2.8.5 Girjjálašvuođastipeanda nuoraide</p>
<p>Skábmamánus juogaduvvojedje 8 girjjálašvuođa stipeandda nuoraide geat čállet sámegillii. Stipeandda oažžuid searvvis ledje sihke oarjel-, julev- ja davvisámegielagat.</p>
<p xml:lang="nob">2.8.6 Riikadási spabbačiekčan Bodø/Glimt – Sápmi</p>
<p>Sámi Club Budeajjus lágidii riikkadási spábbačiekčangilvvu Bodø/Glimt ja Sápmi-joavkku gaskka ođđajagemánu 24. b. 2003. Sápmi vuittii elitesearvvi moalaiguin 2-1. Doarjjastivra juolludii 75 000,- ruvnnu dáid doaluide.</p>
<p>2.8.7 Sámi girjebusset</p>
<p>Kultur- ja girkodepartemeanta lea dagahan moivvi sámi girjebussiid investeremiid ovddasvástádusa ektui boahtteáiggis. Departemeanta lea bušeahttaproposišuvnnas čohkken iešguđet sámi kulturulbmiliid kapihttalii 320 postii 53 Sámi kulturulbmilat, ja lea sirdán daid Sámediggái. Dán</p>
<p>geažil lea ovddeš Sámi bibliotehkabearráigeahčču, dál ABM-utvikling, dieđihan guoskevaš bibliotehkaide ja earáide ahte sámi girjebusseplánaid ektui galgá investerendoarjjadárbbu birra dieđihit Sámediggái. Sámediggi ii leat goassige váldán badjelasas sámi guovlluid girjebussiid investerendoarjaga departemeanttas. Dát konkluderejuvvui čielgasit čoahkkimis mii Sámedikkis lei Kulturdepartemeanttain ja Gieldadepartemeanttain 20.08.01. ”<em type="italic">Konklušuvdna”: Sámi girjebusset </em></p>
<p><em type="italic">sirdojuvvojit Sámediggái 2002 rájes dainna eavttuin ahte Sámediggi ii galgga ruhtadit ođđa bussiid (gč. maiddái stuorradiggedieđáhusa nr 55, čuoggá 12.3.3, siidu 86, mas daddjo ahte KD áigu árvvoštallat investeren doarjjadárbbu).”</em> </p>
<p>Sámediggi lea muittuhan Kulturdepartementii dán 07.01.03 beaiváduvvon reivves, ja áigu ságastit ášši birra kulturministtariin 24.02.03.</p>
<p>3 Ođđa áššiid almmuheapmi -  čuovvoleapmi</p>
<p>3.1 Ođđa áššiid mat almmuhuvvojedje 26.11.02 Sámedikki dievasčoahkkimis, ráđi beales čuovvoleapmi</p>
<p>Evttohusat 2, 3 ja 13  meannuduvvojedje Sámedikki čoahkkinortnega § 4 b mielde. Evttohus 8 meannuduvvui áššin 48/02. Evttohus 12 meannuduvvui Sámedikki čoahkkinortnega § 4 d mielde ja hilgojuvvui.</p>
<p>Evttohus 1: Sierra earit sallitbivdui gáddenuhtiin</p>
<p>Sámediggeráđđi čujuhii Regulerenráđis 27. ja 28. 11.02 dan, makkár dehálaš sadji Norgga giđđagođđi salliha guolásteamis lea ja lea leamaš ássamii ja ealáhusvuđđui riddo- ja vuotnaguovlluin. Sámediggi evttohii danne ahte bajidit bivdoeari riddojovkui 1 %:in ja fas unnudit snoranuohttefatnasiid oasi vástesaččat. Dán geažil oažžu riddofanasjoavku stuorát bivdoeriid ja nu oažžu dát fanasjoavku eanet bivdit mas lea stuorámus aktivitehta riddo- ja vuotnaguovlluin. Evttohus hilgojuvvui.</p>
<p>Sámediggeráđi mielas lea Norgga giđđagođđi sallitbivdu dehálaš riddo- ja vuotnaguovlluin, ja áigu boahtte jagi maid ovddidit evttohusa Regulerenráđis ahte riddofanasjoavku oažžu stuorát bivdoeriid Norgga giđđagođđi sallitbivddus.</p>
<p>Evttohus 4: Duojis luvvet momssa</p>
<p>Lea dehálaš buoridit duojáriid rámmaeavttuid. Danne lea Sámediggi čielggadišgoahtán lagabui ahte livččii go ealáhusšiehtadus duojáriid váste okta molssaeaktu mainna buoridit rámmaeavttuid. Das galget árvvoštallojuvvot earret eará vearro- ja divatbealit nugo omd. momssas luvven. Momssa luvven duojis sáhtášii buoridit gánnáhahttivuođa duodjeealáhusas. Dát čielggadus gárvvistuvvo</p>
<p>čakčamánus 2003.</p>
<p>Evttohus 5: Rihkku go Norga ON mánáidkonvenšuvnna sámemánáid ja nuoraid ektui?</p>
<p>Norga lea geatnegahttojuvvon raporteret mánáidkonvenšuvnna čuovvoleami birra juohke viđát jagi. Norga sáddii vuosttas raportta 1993:s. Nubbi raporta sáddejuvvui ON mánáidvuoigatvuođakomiteai 1998:s tihttaliin: <span type="quote">”Mánáid vuoigatvuođat – Norgga nubbi raporta ON mánáidvuoigatvuođakomiteai”</span>  (Norways second report to The United Nations Committee on the Rights of the Child)</p>
<p>Raporttas lea čilgejuvvon sámi mánáid ja nuoraid dilli, muhto hui unnán oahpahusdilli.</p>
<p>Sámediggeráđđi áigu fuolahit das ahte sámi mánáid ja nuoraid oahpahusdilli čilgejuvvo Norgga boahtte raporttas ON mánáidkonvenšuvnna čuovvoleami oktavuođas. Várrepresideanta lea</p>
<p>čoahkkimis 17.02.03 ovddidan dán Oahpahus- ja dutkandepartemeantta stáhtačállái Helge Ole</p>
<p>Bergesen. Stáhtačálli áigu ságastit mánáid- ja bearašministtariin movt Sámedikki oaidnu galgá boahtit ovdan boahtte raporttas. Sámediggeráđđi áigu maiddái čilget sámi mánáid ja nuoraid oahpahusdili ON erenoamášdieđiheaddjái Mr. Rudolfo Stavenhagen go son almmolaččat galleda Sámedikki čakčat.</p>
<p><span type="quote">"Sámi joatkkaoahpu prinsihpat ja njuolggadusat"</span> meannudeami oktavuođas Sámedikkis áigu Sámediggi guoskkahit Norgga geatnegasvuođaid ON mánáidkonvenšuvnna ektui.</p>
<p>Evttohus 6: Momsabuhtadeapmi duodjebuvttadeamis</p>
<p>Sámediggeráđđi lea áššis R 114/02 buktán gulaskuddancealkámuša raportii ” Doaibmabidjoguovllu váfisteapmi – strategalaš analysa”, maid Møreforskning lea ráhkadan. Gulaskuddancealkámušas bivdá Sámediggi ahte duodji dássidahttojuvvo dáidagiin momssas luvvema ektui, vejolaččat momsarefušuvdnaortnet iešbuvttaduvvon duodjebuktagiid ovddas. Buhtadusortnega sáhttá čadnat daid buktagiidda maidda duodjemearkka geavaheapmi lea dohkkehuvvon. Mihttomearrin lea doalahit ja viidásetovddidit duoji gánnáhahtti ealáhussan boahtteáiggis.</p>
<p>Evttohus 7: Giliskuvllaid dilli sámi guovlluin</p>
<p>Sámediggeráđđi lea čoahkkimis 17.02.03 Oahpahus- ja dutkandepartemeantta stáhtačálliin váldán bajás sámi guovlluid giliskuvllaid bisuheami ain. Duohtavuohta lea dat ahte gieldda heajos ekonomiija geažil áitojuvvojit giliskuvllat heaittihuvvot ollu sámi guovlluin. Eahpitkeahttá leat gilit</p>
<p>Sámediggi searvá riikaviidosaš lávdegoddái mii lea hábmemin ođđa málle movt juohkit ruđaid gielddaide oahpahussii sámegielas ja sámegillii, dainna ulbmilin ahte lea buoret vejolašvuohta ovdagihtti einnostit juolludeami sturrodaga gielddaide.</p>
<p>Sámediggeráđđi lea čoahkkimis Oahpahus- ja dutkandepartemeanttain ságastan Oahpahuslága reviderema birra mii guoská individuála vuoigatvuhtii oahpahussii sámegielas. Ráđđi lea maid ságastan máksomeriid bajideami birra goluid gokčamii oahpahussii sámegielas ja sámegillii nannen dihte gielddaid ekonomiija, ja ná addit gielddaide buoret vejolašvuođa bisuhit giliskuvllaid.</p>
<p>Evttohus 9: Sámediggeášši 36/02 čuovvoleapmi</p>
<p>Sámediggi attii gulaskuddancealkámuša bivdoearre-, struktuvra- ja anuseretváldinortnega birra (áššis 36/02) Guolástusdepartementii áigemeari sisa 15.10.02. Gulaskuddanáigemearri maŋiduvvui maŋŋá 15.01.03 rádjai.</p>
<p>Sámedikki presideanta ovddidii ášši riddo- ja vuotnafatnasiid  bivdoearre-, struktuvra- ja anuseretváldinortnet čoahkkimis Guolástusdepartemeantta stáhtačálliin Torhild Widvey 11.12.02. Eat ožžon makkárge konkrehta vástádusa, go ášši gulaskuddanáigemearri ii lean nohkan. Stáhtačálli deattuhii ahte guolástushálddašeapmi lea našuvnnalaš ášši – iige guovlulaš.</p>
<p>Juste dál ii oainne Sámediggeráđđi dárbbu ásahit politihkalaš joavkkuid gaskasaš stivrenjoavkku, muhto jos dilli rievdá, de áigu ráđđi váldit dán ášši ovdan joavkojođiheaddjiiguin.</p>
<p>Evttohus 10: Girjebusse Mátta-Várjjagii</p>
<p>Sámediggeráđis lea mihttomearrin váikkuhit bibliotehkabálvalusaid ovddideami ja nannema sámi álbmoga váste. Ráđi deháleamos stivrenreaidu dán barggus lea Sámi bibliotehka ja doaibmadoarjja sámi girjebussiide. Ráđđi áigu 2003:s vuoruhit ođđa ja interneahttavuođus bibliotehkavuogádaga Sámi sierrabibliotehkii. Dat go girjjiid sáhttigoahtá diŋgot neahta bokte, lea dehálaš oassi sámi girjjállašvuođa olamuddui buktimis eanet sámiide.</p>
<p>Ráđđi áigu deattuhit ahte gielddain ja fylkkagielddain dat lea ovddasvástádus ovddidit geavahusguovdásaš bibiliotehkabálvalusaid sámi álbmoga váste doppe gos sámit orrot, dasa gullá maiddái girjebussiid doaibma. Danne fertejitge guoskevaš gielddat ieža vuolggahit barggu ahte viiddidit Deanu/Unjárgga girjebusse bálvalusguovllu guoskat maiddái Mátta-Várggaga gildii. Dalle fertejit gielddat ovddidit geahčastaga makkár ekonomalaš váikkuhusat girjebussebálvalusa viiddideamis Várjjagis šaddet. Nubbi eará čoavddus lea ahte ásahuvvo sierra girjebussefálaldat Mátta-Várjjaga gildii Mátta-Várjjaga bibliotehka oktavuhtii Girkonjárggas. Jos dát šattaš áigeguovdilis čuolbmačilgehussan, de áigu Sámediggi váikkuhit diehtojuohkimiin ja oaivadusain. Muđui čujuha ráđđi čilgehussii čuoggás 2.8.7 Sámi girjebusset.</p>
<p>Evttohus 11: Meahcceresurssaiguin ávkkástallan</p>
<p>Bargu sámi vuoigatvuođaiguin luondduresurssaide lea ja lea leamaš vuoruhuvvon bargosuorgi Sámedikkis. Meahcceealáhusaid nannen ja ovddideapmi lea dehálaš oassi barggus sámi vuoigatvuođaiguin. Mii guoská konkrehta árvalussii ahte ásahuvvo sierra joavku geahčadit vuođđo sámi vuoigatvuođaid meahcceresurssaiguin ávkkástallama oktavuođas, de áigu Sámediggiráđđi</p>
<p>čuovvolit dán ášši min barggu oktavuođas Finnmárkolágain. Sámediggeráđđi čujuha maiddái ahte</p>
<p>Goahtegearret lea ožžon ekonomalaš doarjaga Sámedikkis gozihit ja ovddidit barggu sámi meahcce- ja lotnolasealáhusbargiid beroštumiiguin. Searvvi ulbmilin lea earret eará ovddidit sámiid vuoigatvuođaid luonddu árbevirolaš resursageavaheami oktavuođas.</p>
<p>Evttohus 14: Sámegillii galben</p>
<p>Sámediggeráđđi lea 06.02.03 beaiváduvvon reivves gáibidan ahte Statens Vegvesen váldá ekonomalaš ovddasvástádusa sámegillii galbemis. Vaikko dál lea badjel 10 jagi áigi dassái go Báikenammaláhka bođii fápmui, de buot guovttegielat gielddat eai ve</p>
<p>Mielddus: Ovddastan- ja čoahkkingeahčastat mannán dievasčoahkkima maŋŋá Sámedikki árvalusat ON eamiálbmotvuoigatvuođaid erenoamášdieđiheaddjái Mr. Rudolfo Stavenhagen</p>
<p>II.   Evttohusat ja mearkkašumit</p>
<p>Evttohus 1, áirasis Steinar Pedersen, Bargiidbellodaga sámediggejoavku:</p>
<p>Sámediggi oaivvilda ahte lea dehálaš čuovvut demoktráhtalaš ja parlamentarálaš njuolggadusaid. 2 Dán oktavuođas čujuha Sámediggi ahte Sámediggeráđđi lea čállán raportta ON:ii Norgga eamiálbmotpolitihka birra. Dát lea čállojuvvon Sámedikki ovddas, almmá ahte opposišuvdnii lea dieđihuvvon dán barggu birra dahje raportta sisdoalu birra.  Danne bivdá Sámediggi geassit raportta ruovttoluotta, ja ahte nammaduvvo doarespolitihkalaš joavku mii ráhkada ođđa raporta-árvalusa. Dat ovddiduvvo dievasčoahkkimii miessemánus 2003.</p>
<p>Mearkkašupmi 1, Áirras Roger Pedersen, SVL sámediggejoavku:</p>
<p>Mearkkašupmi čuoggái 2.8.2 sámi dearvvasvuođa birra</p>
<p>Sámi válgalihtu sámediggejoavku lea ožžon diehtit ahte lea váttis gozihit daid prošeavttaid oktilasvuođa mat bistet máŋga jagi. Mii hálidit ahte ráđđi geahčada dán čuolbmačilgehusa vai daid prošeavttaid ekonomiija sáhttá buorebut einnostit.</p>
<p>Čoahkkinjođihangotti árvalus:</p>
<p>Sámediggeráđi dieđáhus oktan mearkkašumiin váldo vuhtii.</p>
<p>III.   Jienasteapmi</p>
<p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<p>6.  Eavttuhus 1 hilgojuvvui 20 jienain 7. Čoahkkinjođihangotti árvalus dohkkehuvvui ovttajienalaččat</p>
<p>IV.   Beavdegirjelasáhusat</p>
<p>Áirras Steinar Pedersen, Bargiidbellodaga sámediggejoavkku, Olgešbellodat, Johttisámiid listu ja SVL, buvttii čuovvovaš beavdegirjelasáhusa ovdan FN raportta birra:</p>
<p>Opposišuvdna deattuha ahte go Sámedikki eanetlohku hilgu ON-raportta parlamentáralaš ja demokráhtalaš meannudeami, de lea Sámedikki ásaheami ulbmila áibbas vuostá – mii lei ásahit orgána mii galggai leat oktasaš jietna olles sámi álbmogii, iige dušše dan oassái geat leat Sámedikki eanetlogu duohken.</p>
<p>Oppsišuvdna áigu danin árvvoštallat bivdit Stuoradikki geahččat lagabui ahte lea go dárbbašlaš rievdadit lága, nu ahte Sámedikki ásaheami ulbmil fas doaibmá.</p>
<p>Dan oktavuođas áigut deattuhit ahte mis ii leat mihkke váttisvuođaid go eanetlohku váldá eará politihkalaš mearrádusaid go unnitlohku. Muhto ii Sámediggi eaige eará sáhte eallit dakkár dilis gos bealli Sámediggi hilgojuvvo searvat dehálaš politihkalaš proseassain.</p>
<p>Dan oktavuođas áigu opposišuvdna maiddái árvvoštallat čállit iežas raporta ONa earenoamášdieđiheaddjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1.  Sven-Roald Nystø, áššeovddideaddji Egil Olli   Willy Ørnebakk   Sverre Anderssen   Sven-Roald Nystø  Magnhild Mathisen Berit Ranveig Nilssen   Ragnhild Lydia Nystad   Magnhild Mathisen  Steinar Pedersen Janoš Trosten   Ragnhild Lydia Nystad  Egil Olli (čoahkkinortnegii)</p>
<p>Steinar Pedersen  Anders Urheim Ragnhild Lydia Nystad  Roger Pedersen Janoš Trosten   Ragnhild Lydia Nystad   Roger Pedersen  Willy Ørnebakk Jon Erland Balto   Willy Ørnebakk 7 Janoš Trosten   Isak Mathis O. Hætta   Per A. Bæhr  10 Olaf Eliassen  11  Johan Mikkel Sara  12 Olav Dikkanen  13  Ragnhild Lydia Nystad  14 Willy Olsen  15 Per-Bjørn Lakselvnes  16  Geir Tommy Pedersen  17 Stig Eriksen  18 Ann-Mari Thomassen  19 Tormod Bartholdsen  20  Jon Erland Balto  21  Isak Mathis O. Hætta  22 Terje Tretnes  23  Johan Mikkel Sara   Svein Peter Pedersen (čoahkkinortnegii)  Olaf Eliassen (čoahkkinortnegii)  24 Ove Johnsen  25  Sven-Roald Nystø, áššeovddideaddji   Geir Tommy Pedersen (evttohussii)   Steinar Pedersen (čoahkkinortnegii)   Janoš Trosten (čoahkkinortnegii)   Per Solli (čoahkkinortnegii)</p>
<p>VI.   Sámedikki mearrádus</p>
<p>Sámediggeráđi dieđáhus oktan mearkkašumiin váldui vuhtii.</p>
<p>Ášši meannudeapmi loahpahuvvui guovvamánu 25. b. 2003 dii. 18.25.</p>
<p xml:lang="krl">Ášši 05/03</p>
<p>Gažaldagat sámediggeráđđái Sámedikki čoahkkinortnega § 11</p>
<p>vuođul</p>
<p>Ášši meannudeapmi álggahuvvui guovvamánu 25. b. 2003 dii. 18.25.</p>
<p>I.   Áššebáhpirat</p>
<p>- Gažaldat 1, Áirras Egil Olli, Bargiidbellodaga sámediggejoavku - Gažaldat 2, Áirras Anders Urheim, Bargiidbellodaga sámediggejoavku  - Gažaldat 3, Áirras Willy Ørnebakk, Bargiidbellodaga sámediggejoavku  - Gažaldat 4, Áirras Sten Jønsson,  Bargiidbellodaga sámediggejoavku - Gažaldat 5, Áirras Magnhild Mathisen, Bargiidbellodaga sámediggejoavku - Gažaldat 6, Áirras Jánoš Trosten, NSR:a sámediggejoavku  - Gažaldat 7, Áirras Jánoš Trosten, NSR:a sámediggejoavku</p>
<p>II.   Evttohusat ja mearkkašumit</p>
<p>Gažaldat 1, áirasa Egil Olli bokte, Bargiidbellodaga sámediggejoavku:</p>
<p>Ohcamiid vuoroheapmi sámi mánáidgárddiide sisaváldima oktavuođas</p>
<p>Bargiidbellodaga sámediggejoavku diehtá ahte muhtun sámi mánáidgárddit sisaváldima oktavuođas oidejit daid olbmuid mánáid geat gullet dihto politihkalaš organisašuvdnii. Dát mearkkaša ahte jos mánnái galgá sihkkarastit saji mánáidgárddis, de ferte vánhen/fuolaheaddji leat dakkár organisašuvnna lahttu mii jođiha dahje eaiggáduššá mánáidgárddi. Nu guhká go sámi mánáidgárddit ožžot doarjaga Sámedikkis ja eará almmolaš orgánain, de min mielas galgá buot sámi mánáid meannudit dássálaga sisaváldima oktavuođas sámi mánáidgárddiide, beroškeahttá vánhemiid politihkalaš oainnus. Mun divun čuovvovaš gažaldagaid Sámediggeráđđai:</p>
<p>1. Leago Sámediggeráđi mielas nu ahte galgá vuorohit mánáid sisaváldima sámi mánáidgárddiide vánhemiid/fuolaheaddjiid politihkalaš organisašuvdnii gullevašvuođa vuođul?</p>
<p>2.  Áigu go Sámediggeráđđi váikkuhit rievdadit sisaváldineavttuid sámi mánáidgárddiide, mat ožžot almmolaš doarjaga, nu ahte buot sámi mánáin leat ovttalágan vejolašvuođat sisaváldima oktavuođas?</p>
<p>Sámediggeráđi vástádus:</p>
<p>Miessamánu 5. b. 1995 láhka nr. 19 mánáidgárddiid birra regulere gielddalaš ja eahpegielddalaš mánáidgárdedoaimmaid Norggas. Láhka čilge mii sáhttá gohčoduvvot mánáidgárdin ja čilge dohkkehanvuoigatvuođaid ja -geatnegasvuođaid</p>
<p>Lága §15 čilge mánáidgárddiid njuolggadusaid. Lágas deattuhuvvo ahte juohke mánáidgárddis galget leat njuolggadusat, ja ahte lea mánáidgárddi eaiggát gii mearrida njuolggadusaid. Mearrádusas daddjo makkár čuoggát njuolggadusain galget leat, earret eará mánáidgárdesajiid juohkineavttut. Mearrádusa njealját lađđasis lea čállojuvvon ahte eaiggát mearrida mánáidgárddi njuolggadusaid mánáidgárdelága rámma siskkobealde ja suohkana vejolaš eavttuid mielde. Lága mearkkašumiin čuožžu ahte njuolggadusat galget sisttisdoallat mánáidgárdesajiid juohkima mearrádusaid, earret eará geat sáhttet oažžut saji mánáidgárdái.</p>
<p>Dat mearkkaša ahte nu guhká go mánáidgárdeeaiggát čuovvu mánáidgárdelága, de lea eaiggádis riekti mearridit geat galget vuoruhuvvot sajiid juohkimis. Priváhta ja eahpegielddalaš mánáidgárddiin, nugo fitnodatmánáidgárddiin, studeanttaid ovttastusa mánáidgárddiin, bearašmánáidgárddiin jna., lea dábálaččat gáržžiduvvon geat sáhttet oažžut saji.</p>
<p>Sámediggi ii dovdda ahte sámi mánáidgárddiin leat sajiid juohkima oktavuođas vuoruhan dainna lágiin ahte livččii ovdamunnin váhnemiidda politihkalaš lahttuvuođaid geažil, earret dan maid eaiggát mearrida.</p>
<p>Sámediggi juolluda earenoamášdoarjaga sámi mánáidgárddiide. Muhto dat lea dušše unna oasáš mánáidgárddiid ollislaš ruhtagáldus. Eanaš mánáidgárddiid ruhtagáldut leat juhkkojuvvon golmma oassái; stáhtadoarjagii, eaiggáda oassái ja váhnenmáksui.</p>
<p>Nugo eará almmolaš orgánatge, de ii sáhte Sámediggi otná lágaid mielde bienalaččat stivret mánáid</p>
<p>Gažaldat 2, áirasa Anders Urheim bokte, Bargiidbellodaga sámediggejoavku:</p>
<p>Oahpahuslága § 6.2 ja Sámedikki dievasčoahkkinmearrádus</p>
<p>Sámedikki dievasčoahkkin mearridii ovttajienalaččat skábmamánus 2002 áššis 46/02 Sámi oahpahusa birra olggobealde sámelága giellanjuolggadusaid hálddašanguovllu – gáibádusa ahte oahpahuslága § 6.2 rievdaduvvo nu ahte buot sámi mánáide, beroškeahttá orrunsajis – sihkkarastojuvvo individuála vuoigatvuohta oahpahussii sámegielas ja sámegillii.</p>
<p>Gulaskuddamis Stuorradikki gieldakomiteas golggotmánus 2002, ovddidii várrepresideanta ja okta ráđđelahttu komiteai Sámediggeráđi árvalusa seamma áššis dego dat livččii lean Sámedikki mearrádus áššis.</p>
<p>Dát lea earret eará dagahan dan ahte gieldakomitea árvalusastis Stuorradiggái ráđđehusa prinsihppadieđáhusas Norgga sámepolitihka birra, lea fillehallan buktit árvalusa rašis vuođuin, go komitea lea jáhkkán ahte Sámediggiráđi rievdadusárvalus oahpahuslága § 6.2 ektui, lei Sámedikki loahpalaš mearrádus.</p>
<p>Lea hui imašlaš vuohki garvit dievasčoahkkima meannudeami ja dievasčoahkkinmearrádusa, ja jearange danne čuovvovačča ráđis:</p>
<p>1.   Leago Sámediggeráđđi geahččalan njulget dán boasttuvuođa, geahča gieldakomitea árvalusa  Stuorradiggái?</p>
<p>2.   Mii lea sivvan dasa go várrepresideanta ja okta ráđđelahttu ovddideaba Stuorradiggái áibbas eará     go maid Sámedikki dievasčoahkkin lea meannudan ja mearridan?</p>
<p>3.   Maid lea Sámediggeráđđi dahkan namahuvvon ášši dievasčoahkkima mearrádusa čuovvoleami ektui?</p>
<p>Sámediggeráđi vástádus:</p>
<p>1.  Várrepresideanta Ragnhild L. Nystad ja ráđđelahttu Johan Mikkel Sara oassálasttiiga komiteagulaskuddamis Stuoradikki gielddakomiteas 29.10.02 ášši 34/02 oktavuođas, St. dieđ. nr. 55 (2000-2001) Norgga sámepolitihka birra ja St. dieđ. nr. 33 (2001-2002) Lassedieđáhus St.dieđáhussii nr.55 Sámepolitihka birra. Sámediggi meannudii ášši čakčamánu dievasčoahkkimis ja Sámedikki mearrádus lei sáddejuvvon gielddakomiteai ovdal čoahkkima, muhto maiddái čoahkkimis muitaluvvui mearrádus. Dás čujuhuvvo mielddistuvvon máŋgosii das, mii ovddiduvvui komiteii. Mearrádus oahppolága birra lei čuovvovaš:</p>
<p><em type="italic">Sámediggi oaivvilda ahte prinsihpalaččat galggašii buot ohppiin, geain sámegiella lea vuosttas giellan, leat lága vuođul vuoigatvuohta oahpahussii sámegillii. Sámediggi ii áiggo dattetge dán vuoro gáibidit individuála vuoigatvuođa oahpahussii sámegillii, geavatlaš čađahanákkaid geažil, muhto ahte Oahpahuslága § 6-2, nubbi lađas rievdaduvvo nu ahte galget leat dušše unnimusat 5 oahppi gielddas geat sáhttet gáibidit oahpahusa sámegillii, ja sis galgá leat vuoigatvuohta dán lágan oahpahussii nu guhká go unnimusat leat 3 oahppi vel joavkkus.  </em></p>
<p>Ferte bidjat resurssaid ruhtadit ja ovddidit molssaevttolaš oahpahushámiid, dego ovdmearkka dihte gáiddusoahpahusa.</p>
<p>2.  Sámediggi meannudii ášši 46/02 Sámi oahpahus olggobealde sámegiela hálddašanguovllu</p>
<p>čoahkkimis  skábmamánu 29.b. 2002. Dievasčoahkkinmearrádusas mas dievasčoahkkin rievdadii</p>
<p>oaivila, lea čilgejuvvon Oahpahus- ja dutkandepartemeantta stáhtaráđđai 17.02.03. Mearrádus lei</p>
<p>čuovvovaš: <em type="italic">Sámediggi oaivvilda ahte prinsihpalaččat berreše buot ohppiin geain lea sámegiella vuosttašgiellan, </em></p>
<p><em type="italic">láhkanannejuvvon riekti oažžut sámegillii oahpahusa. Jus dán mihttomeari galgá joksat, de ferte álggahit máŋga doaimma, earret eará oahpahuslága rievdadit. Sámediggi áigu evttohit ahte Oahpahuslága § 6-2, nubbi lađas, rievdaduvvo čuodjat ná:</em> <em type="italic">Sámediggi gáibida ahte Oahpahuslága § 6.2 rievdaduvvo nu ahte buot sámi mánáin - beroškeahttá orrunsajiin -  sihkkarastojuvvo individuálalaš vuoigatvuohta oahpahussii sámegielas ja sámegillii</em>.  </p>
<p xml:lang="vep">3.</p>
<p>Sámediggeráđđi ii oainne ahte ráđđi ii leat doaibman Sámedikki dievasčoahkkinmearrádusa ektui. Gielddakomitea fuomášahttui maid ahte sii ledje ieža čujuhan ráđi árvalussii áššis 34/02 eat ge</p>
<p>čujuhan dievasčoahkkinmearrádussii. Diet boahtá min dieđuid mielde dovddusindahkkot</p>
<p>Stuoradiggái.</p>
<p>4.  Sámediggi lea maiddái cealkámuša oktavuođas Oahpahus- ja dutkandepartemeantta gulaskuddamii <span type="quote" xml:lang="nno">"Lokalt handlingsrom i organisering av grunnopplæringen"</span> mas lei cealkináigemearri 03.02.2003,</p>
<p>čujuhan Sámedikki mearrádussii mas gáibida oažžut oktagaslaš vuoigatvuođa oahpahussii sámegillii.</p>
<p>5.  Sámediggeráđđi oaivvilda ahte Sámedikki dievasčoahkkinbeavdegirjjiid lea olggobeale olbmuide váttis ipmirdit. Čoahkkimis čilgejuvvui makkár siiddus mearrádus álggii. Sámediggeráđđi váldá vuhtii ahte Sámediggi háliida viiddis beavdegirjji mii čájeha olles Sámedikki dievasčoahkkima áššemeannudeami, muhto deattuha ahte viiddis beavdegirji sáhttá buktit dákkár boasttoipmárdusaid.</p>
<p>Gažaldat 3, áirasa Willy Ørnebakk bokte, Bargiidbellodaga sámediggejoavku:</p>
<p>Norgga EO searvevuohta ja presideantta cealkámušat</p>
<p>Čujuhan presideantta čealkámuššii mediain ahte Norgga EO- lahttuvuohta heivešii áibbas bures</p>
<p>sámi vuoigatvuođaid sihkkarastimii. Dađistaga leat boahtán ollu raporttat mat duođaštit negatiivvalaš olmmošlohkoovdáneami DavviSuomas ja Davvi-Ruoŧas maŋŋá go dát riikkat serve Eurohpa Ovttastussii. Dán geažil ii galggašii leat makkárge sivva ahte Norgii EO- lahttun, go olmmošlogu njiedjan davimus oasis Norggas ii gal gálggašii leat áigeguovdilis politihkka. Mu gažaldat Sámediggeráđđái lea:</p>
<p>Leago Sámediggeráđđi maid seamma oaivilis go Sámedikki presideanta ahte Norgga EO- lahttuvuohta livččii ávkin sámi álbmogii?</p>
<p>Gažaldat 7, áirasa Jánoš Trosten bokte, NSR:a sámediggejoavku:</p>
<p>Sápmelaččaid vejolašvuođat EO:s</p>
<p>Sámediggepresidenta lea maŋimuš áiggiid oalle garrasit profileren EO:a dego buot buoremus hálddašangaskaoapmin sápmelaččaide Norggas. Lea imaš nu guhká go mii eat odne dieđe makkár šiehtadusa Norga boahtá dahkat EO:ain jos Norga lávke EO:ai álbmotjienasteami bokte. Mii maid eat dieđe maid EO boahta dahkat sápmelaččaid hárrái mii guoská erenoamážit čáhce- ja eananvuoigatvuođaide. Mii diehtit sihkkarit ahte EO:s lea dáhttu ásahit álbmotmehciid davviguovlluin Eurohpas ja EO:a politihkka leavvá dan guvlui ahte eandalit arktalaš guovllut galget dahkkot álbmotmeahccin boahtteáiggis. Dat mearkkaša ahte sámi ássanguovllut galget dahkkot ja láhččojuvvojit „buiga meahccin“ eurohpa urbana ássiide ja diekkár politihkain vuoittahallet álgoálbmogat ja masset vuoigatvuođaideaset iežaset árbevirolaš ássanguovllus.</p>
<p>Lea maid oalle eahpesihkkar bohtetgo vuođđoealáhusat nugo ovdamearkka dihte boazodoallu, mearraguolásteapmi ja eanadoallu ceavzit EO:a friddja márkangilvvus.  Diet ealáhusat leat vuođđun sápmelaččaid birgejumis, ja infrastruktuvra sámi ássanguovlluin boahta oalát billašuvvat jos omd. vođđoealáhusat uhkiduvvojit ja gáržžiduvvojit. Mun in hálit geange dupmet jos oaivvildit duon dahje dán EO áššis, EO áššis leat máŋggat oaivilat ja dan galgá doahttalit friija demokratiijas. Muhto liikká divun sámediggepresidentii dáid gažaldagaid:</p>
<p>1. Makkár vuođu geavaha sámediggepresidenta politihkastis go oaivvilda ahte sápmelaččaide lea buoremus leat mielde EO:as, ja makkár politihkalaš manifestta geavaha vuođđun go positiivalaččat ákkastallá EO- áššis? 2.  Sáhttágo sámediggepresidenta dáhkidit álbmogii ahte sámi vuođđoealáhusat bohtet ceavzit EO:s, ja man láhkai lea buoremus vuođđoealáhusaide leat mielde EO:s? 3.  Sáhttágo sámediggepresidentta dáhkidit sámi álbmogii ahte EO <em type="bold">ii </em>boađe ásahit iežas sierranas politihkain eanet aht` eanet álbmotmehciid sámeeatnamis? Jos ii sáhte dáhkidit; mo lea sámediggepresidenta jurddašan eastadit EO:a ásaheamis álbmotmehciid sámis? 4.  Oaidnágo sámediggepresidenta vejolažžan ahte Norgga sámit ieža galget mearridit iešmearrideami bokte galgat go searvat EO:ii ON art.1 ja 27 vuođul? </p>
<p>Sámediggeráđi vástádus Jánoš Trostenii ja Willy Ørnebakkii:</p>
<p>Sámediggi lea meannudan sámi beroštumiid Norgga EO-ohcama oktavuođas liigedievasčoahkkimis 1992:s áššis 44/92. Dan rájes ii leat Sámediggi meannudan EO-ášši.</p>
<p>Nugo Sámediggeráđis, de leat maid Sámedikkis iešguđetlágán oainnut EO-áššis, muhto ráđđi ii leat meannudan gažaldaga mii guoská boahtteáiggi EO-lahttovuhtii dahje eará oktavuohtahámiide Norgga ja EO gaskka.</p>
<p>Sámedikki bargu EO- áššiiguin lea leamaš Interreg-prográmmat, EO davimus dimenšuvdna ja searvan bargui čuovvolit ja konkretiseret Ráđđehusa eurohpapolitihkalaš barggu. Dákko leat searvan prošektii <em type="italic">ovttasbarggu birra guovlulaš ja báikkálaš hálddahusválddiiguin</em>.  </p>
<p>Muđui čujuha ráđđi dasa ahte Sámi parlamentáralaš ráđđi lea oaidnán dárbbu geahčadit oktasaš vejolašvuođaid ja strategiijaid EO ektui, ja lea bargamin áššiin.</p>
<p>Gažaldat 4, áirasa Sten Jønsson bokte, Bargiidbellodaga sámediggejoavku:</p>
<p>NRK Sámi radio ja oarjesámegiel sáddagat</p>
<p>NRK Sámi radio oarjelsámegiel sáddagat eai leat doaibman ollus maŋimuš jagis. Dat veaháš sáttafálaldatge lea jávkan. Dat dáhpáhuvvá dakkár giellaguovllus gos sámegiella lea sakka áitojuvvon. Jearan čuovvovaš gažaldaga Sámediggeráđis:</p>
<p>Maid áigu Sámediggeráđđi dahkat vai sihkkarastit ja ovddidit oarjelsámi mediafálaldaga, earret eará gieskat mearriduvvon oarjelsámeguovllu plána ektui?</p>
<p>Sámediggeráđi vástádus:</p>
<p>Sámediggeráđis lea beroštupmi ahte radio- ja eará mediafálaldagat oarjelsámegillii nannejuvvojit.</p>
<p>NRK Sámi Radios leat leamaš sáddagat oarjelsámegillii, muhto nugo áirras Jønsson čállá, de eai leat dát sáddagat doaibman ollus maŋimuš jagis.</p>
<p>NRK Sámi Radio hoavda Nils Johan Heatta muitala ahte dasa lea sivvan dat go eai leat gávdnan olbmo virgái doaimmahit oarjelsámegiel sáddagiid NRK kantuvrras Snoasas, vaikko máŋgii leat almmuhan virggi rabas. Sámi Radio lea dan geažil go lea váttis oažžut olbmuid Snoasa kantuvrii geahččalan maiddái praktikántaortnega, muhto eai dainnage leat lihkostuvvan oažžut olbmo geas livččii oarjelsámegiel gelbbolašvuohta.</p>
<p>Sámegielat fágaolbmuid rekrutteren lea oppalaččat váttis. Sámediggeráđi mielas lea dilli oarjelsámi guovllus erenoamáš fuolastuhtti go lea váttis rekrutteret sámegielagiid radioi ja eará mediaide, muhto maiddái eará surggiin lea váttis rekrutteret nugo oahpahusa ja dearvvasvuođa- ja sosiálasuorggi oktavuođas.</p>
<p>Sámediggeráđđi oaivvilda ahte <em type="italic">Oarjelsámi doaibmaplána</em> maid Sámediggi lea mearridan bidjá buori vuođu rekrutteret oarjelsámegielat fágaolbmuid. Sámediggeráđđi áigu dahkat buot maid sáhttá láhčit dilálašvuođaid nu ahte plána doaibmabidjočuoggát čuovvoluvvojit. </p>
<p>Bargu ovttasbargošiehtadusain Sámedikki ja oarjelsámi guovllu fylkkagielddaid gaskka lea álggahuvvon. Sámediggeráđđi áigu dán barggu oktavuođas ovddidit fylkkagielddaide ahte lea dárbbu rekrutteret oarjelsámegielat fágaolbmuid, ja maiddái dan ahte lea dárbu fágaolbmuide mediasuorggis.</p>
<p>Gažaldat 5, áirasa Magnhild Mathisen bokte, Bargiidbellodaga sámediggejoavku:</p>
<p>Smávvafuođđuid bivdoáiggit</p>
<p>Golggotmánu 30. beaivvi čálii Bargiidbellodaga sámediggejoavku čuovvovaš reivve Sámediggeráđđái:</p>
<p xml:lang="tur"><em type="italic"><span type="quote">”Luondduhálddašandirektoráhta biehttala gulahallamis bivdoáigeláhkaásahusaid birra”</span> </em></p>
<p><em type="italic">Gulaskuddanvuorus diibmá, háliidedje Sámediggi, Finnmárkku fylkkalávdegoddi, fylkkamánni, Finnmárkku eanavuovdinstivra ja eará Finnmárkku gielddat ahte smávvafuođđuid bivdoáiggi álgin Finnmárkkus ii galgga leat maŋŋelis go čakčamánu 10. b. Luondduhálddašandirektoráhta (LD) ii beroštan maidege politihkalaš </em></p>
<p><em type="italic">Finnmárkkus ja Sámedikkis, ja mearridii bivdoáiggi álginbeaivin čakčamánu 10. b., iežas álgoárvalusa mielde. </em></p>
<p><em type="italic">Bargiidbellodaga sámediggejoavku diehtá maiddái ahte Finnmárkku eanavuovdinstivra lei bivdán čoahkkima Luondduhálddašandirektoráhta jođiheaddjiin ságastit bivdoáigeláhkaásahusaid birra. Bovdejupmi hilgojuvvui </em></p>
<p><em type="italic">dattetge hui unnán positiivvalaš vugiin. Geahča LD 10.10.02 beaiváduvvon reivve kopiijain Sámediggái. Bargiidbellodaga sámediggejoavku váidala go LD dákkár mearrádusain duolbmá Sámedikki ja politihkalaš orgánaid Finnmárkkus. </em></p>
<p><em type="italic">Danne bivdáge joavku ahte maiddái Sámedikki jođiheaddjit seaguhit iežaset dán áššái, áinnas oktiiráđiid eará </em></p>
<p><em type="italic">politihkalaš orgánaiguin main lea seamma prinsihpalaš oaidnu go Sámedikkis.  </em></p>
<p><em type="italic">Go juo LD lea biehttalan gulahallamis, de galggašii Sámediggi bivdit čoahkkima direktoráhta bajimuš </em></p>
<p><em type="italic">oaivámušain, namalassii Birasgáhttendepartemeantta politihkalaš jođiheaddjiiguin. </em></p>
<p>Movt lea Sámediggeráđđi čuovvolan Bargiidbellodaga sámediggejoavkku reivve, ja maid áigu dahkat vai ášši ovdána nu bures go lea vejolaš?</p>
<p>Sámediggeráđi vástádus:</p>
<p>Sámediggeráđđi lea 09.10.02 beaiváduvvon reivvestis deattuhan ahte signálat maid Sámediggi, gielddat ja organisašuvnnat leat ovddidan Finnmárkkus Luondduhálddašandirektoráhtii maŋiduvvon rievssatbivdoálgima hárrái livčče galgan vuhtii váldot. Luondduhálddašandirektoráhta lea dál sádden gulaskuddamii árvalusa rievssat- ja meahcceloddebivdoáiggi rievdadusa birra Finnmárkku fylkkas, man gulaskuddanáigin lea 07.04.03. Sámediggeráđđi áigu gieđahallat ášši ovdal vástidanáiggi ja áigu ovddidit ahte rievssatbivdu Finnmárkkus ii galgga álggahuvvot ovdal go</p>
<p>čakčamánu 15. beaivvi.</p>
<p>Gažaldat 6, áirasa Jánoš Trosten bokte, NSR:a sámediggejoavku:</p>
<p>Norgga Sámediggi oassálastá EO Intereg IIIA Davvi prográmmas oasseprográmma Sápmi bokte. Mo ávkkástalla Sámediggi dáinna programmain ja mo geavaha Sámediggi ressurssaid mat lea juolluduvvon dán programmii hálddašeamis ja diehtojuohkimis?</p>
<p>Sámediggeráđi vástádus:</p>
<p>Sámediggi Norggas searvá Interreg-bargui guvttiin oasseprográmmain; Interreg Sápmi ja Interreg Åarjelsaemien Dajve. Dán bušeahttajagi lea várrejuvvon 1,2 miljon ruvnnu Interregprošeavttaide Sámedikki iežas bušeahtas. Dasa lassin oažžu Sámediggi 2 miljon ruvnnu stáhtabušeahtas kap 552, poasttas 71 mas juogaduvvo 1 miljon ruvdnu goappáge oasseprográmmii. Stáhtalaš ruđain rehkenastojuvvo proseantaoassi nugohčoduvvon teknihkalaš veahkkin, mii mearkkaša ieš prográmmaid hálddašeami. Dán bušehttajagi leat proseanttat 7,5% Sápmi ja 8,9% Åarjelsaemien Dajve ovddas, mii lea oktiibuot 164.000 ruvnnu.</p>
<p>Dán bušeahttajagi áigu Sámediggi Norgga bealde fievrridit 280 000 ruvnnu Sámediggái Ruoŧa bealde gokčat goluid mat Sámedikkis Ruoŧa bealde leat váldočállingotti hálddašeamis, goappašiid sámi oasseprográmmaid ektui. Dasa lassin lea Sámediggi várren 150 000 ruvnnu iežas bušeahtas searvat politihkalaš dásis mearrádusajoavkkuide ja bearráigeahččankomiteaide.</p>
<p>Dát mearkkaša ahte programma diehtojuohkima ja hálddahusa oktavuođas ferte Sámediggi gokčat eanaš goluid iežas doaibmabušeahtas. Muhto leat liikká oktasaš doaibmabijut maid sáhtášii gokčat omd. Ruoŧa Sámedikki bušeahtas, nugo Interneahttaportálaid, almmuheami jna. Dasa</p>
<p>Oasseprográmma Sápmi lea bures jođus. Jahkemolsuma rádjai leat juolluduvvon 3 prošeavtta, ja 5 prošeavtta leat váldojuvvon nu gohčoduvvon čálálaš prosedyrii, mii mearkkaša ahte prošeakta mearriduvvo čálálaččat iige čoahkkimis. Sámediggeráđi mielas lea Interregbargu dehálaš váikkuhangaskaoapmi ovddidit sámi servodaga oppalaččat riikkarájiid rastá. Ovttasbargu guoská buot golmma sámediggái ja Sámi parlamentáralaš ráđđái.</p>
<p>III.   Jienasteapmi</p>
<p>39 áirasis ledje 39 čoahkis.</p>
<p>Ášši loahpahuvvui jienasteami haga</p>
<p>IV.   Beavdegirjelasáhusat</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1. Egil Olli  2.  Ragnhild Lydia Nystad  3 Anders Urheim   Ragnhild Lydia Nystad  5 Willy Ørnebakk  6 Janoš Trosten  7 Sven-Roald Nystø  8 Sten Jønsson   Johan Mikkel Sara  10 Magnhild Mathisen  11  Randi A. Skum  12 Janoš Trosten  13  Johan Mikkel Sara</p>
<p>VI.   Sámedikki mearrádus</p>
<p>Geahča čuoggá III.</p>
<p>Ášši meannudeapmi loahpahuvvui guovvamánu 25. b. 2003 dii. 19.10.</p>
<p xml:lang="krl">Ášši 06/03</p>
<p>Ođđa áššiid dieđiheapmi</p>
<p>Ášši meannudeapmi álggahuvvui guovvamánu 25. b. 2003 dii. 19.15.</p>
<p>I.   Áššebáhpirat</p>
<p>Evttohus 1, áirasis Per Solli, Bargiidbellodaga sámediggejoavku:</p>
<p>Vefsnačážádaga suodjaleapmi el-rávdnjehuksemis</p>
<p><em type="italic">Ođđajagimánu 27. b. dán jagi dieđihii NVE ahte Vefsnačážádat lea váldojuvvon eret <span type="quote" xml:lang="smj">”Čázádat suodjalanplánas”</span>, ja ahte sávaldahkan lea proseassa mii sáhttá dagahit ahte čázádat muddejuvvo el-rávdnjebuvttadeapmái. </em></p>
<p>Vefsnačázádat lea maŋimuš stuorra čázádat Norggas mii ii leat suodjaluvvon dahje huksejuvvon.</p>
<p>Árvvoštallojuvvo ahte dán čázádagas lea hirbmat stuorra suodjalanárvu buot daid kategoriijaid ektui mat leat iskkaduvvon, dat leat geologalaš šláddjivuohta, biologalaš šláddjivuohta, eatnadatgovva, astoáiggeeallin, kulturbiras, eanadoallu ja sámi beroštumit.</p>
<p>Sámi beroštumit leat hui šláddjái maidda gullet sihke boazodoallu, eanadoallu, meahcceealáhusat ja kulturmuittut. Buot dát gusket áigodahkii mii lea máŋga čuohte jagi. Sámediggi gáibida ahte</p>
<p><em type="bold">Vefsnačázádat </em>suodjaluvvo bissovaččat buot el-rávdnjehuksemiin. </p>
<p>Evttohus 2, áirasis Steinar Pedersen, Bargiidbellodaga sámediggejoavku:</p>
<p>Oadjebas gieldaekonomiija addá oadjebaš báikegotti</p>
<p>Bargiidbellodaga sámediggejoavku lea stuorát ja stuorát baluin bidjan merkii ahte erenoamážit dábálaš boaittobealgielddain, main olmmošlohku lea bisánan dahje njiedjan, lea dienas unnon</p>
<p>čielgasit maŋimuš jagiin. Dát ii leat soaittahagas. Das lea oktavuohta mearriduvvon politihkkii</p>
<p>Stuorradikki beales. Daid málliid vuođul guovddáš eiseváldiid beales unnu dienas ain eanet boaittobealgielddaide boahtte jagi.</p>
<p>Ollu gielddat leat juo ferten heaittihit vuođđobálvalusaid, nugo giliskuvllaid ja sullasaččaid. Go ealasis giliide čuohcá dainna lágiin, de lasiha dat dieđusge eretfárrema, man geažil gielddaid ekonomiija fuotnána ain eanet.</p>
<p>Bargiidbellodaga sámediggejoavku ii gávnna ákkaid moaitit daid gielddaid, maid dilli dál ekonomalaččat gáržu stáhta ruhtačavgemiid geažil. Dat barget maid sáhttet bisuhit báikegottiid</p>
<p>čoahkis váttis dilis.</p>
<p>Sámedikki bargu lea veahkehit gielddaid. Dan mii dahkat buoremusat aktiivvalaš ja ulbmildiđolaš politihka bokte, mas čájehit stuorradiggái ja ráđđehussii ahte gieldalaš fálaldagaid čavgemis leat juksan ráji.</p>
<p>Áibbas guovddážis dás lea ahte Stuorradiggi ferte mearridit ahte eai makkárge gielddat galgga dárbbašit gierdat daid plánejuvvon dienasgeahpedemiid boahttevaš jagiin. Dán oktavuođas lea áibbas dárbbašlaš ođđasit geahčadit gielddaid dienasvuogádaga. Dán lágan geahčadeamis ferte v</p>
<p>Danne ferte Sámediggi johtilit bidjat dán ášši politihkalaš meannudeapmái, ja leat mielde doarjumin gielddaid ja fylkkagielddaid, vai sihkkarastojuvvo čálgu ja ássan guovlu-Norggas. Oadjebas gieldaekonomiija lea okta dain deháleamos beliin, maiddái sihkkarastin dihte sámi kultuvrra báikegottiin.</p>
<p>Sámediggi ferte maiddái aktiivvalaččat bargat dan ala ahte gieldasektuvra ekonomiija nannejuvvo juo gieldaekonomiijaproposišuvnna bokte giđđat. Ollugat leat váldán oktavuođa Sámedikkiin go leat heađástuvvamin dan geažil go leat massimin vealtameahttun čálgofálaldagaid. Dát čájeha ahte ferte jođanit dahkkot juoga, ja ferte álggahit doaibmabijuid sihke oanehis ja guhkes áiggi váste.</p>
<p>Evttohus 4, áirasis Berit Oskal Eira, Bargiidbellodaga sámediggejoavku:</p>
<p>Guhkesgaskkabáhčin Sis-Romssas</p>
<p>Suodjalus lea ohcan bissovaš čuožžunbáikki guhkesgaskkabáhčimii granáhtaiguin Eidetis, gaskkal Loabága ja Siellatgieldda suohkanráji, ja geahččalanbáhčimii Bukkemyras Rivttáha ja Loabága suohkanráji nalde. Báhčin galgá dáhpáhuvvat M109A3G artilleri-báhčagiiguin (artilleriskyts) Setermoen báhčinguovllus. Báhčingaska Eidetis báhčinguvlui lea 19 - 24 kilomehtera ja Bukkemyras/Bukkemoanis 24 -30 kilomehtera. Báhčin dáhpáhuvvá dán áigodagas: ođđajagimánus gitta cuoŋománnui, álggos 200 granáhtaiguin. Suodjalusa dárbu galgá árvvoštallot ođđasis 20062008.</p>
<p>Suodjalus lea ohcan lobi nuoskkidanlága mielde goappašat suohkaniin, ja ožžon positiiva vástádusa Loabága suohkanis Eidet várás. Ohcamuš geahččalanbáhčimii Bukkemyras maŋiduvvui.  Rivttáha suohkan ii leat miehtan geahččalanbáhčimii iežas suohkanis.</p>
<p>Goappašagain dáin badjelbáhčinkorridorain lea sihke boazodoallu ja sámi ássan. NINA-NIKU lea válddahallan Eideta Loabágis ja Rivttáha Bukkemoanis, bissovaš čuožžunbáikkiid ásaheami váikkuhusaid boazodollui. Čielggadeapmi konkludere ahte ii galggašii ásahit čuožžunbáikki Eidetii boazodoalu guohtuneatnamiid ja johtingeainnuid/johtolagaid dihte. Bukkemyras eai leat vel</p>
<p>čielggaduvvon čuožžunbáikki váikkuhusat boazodollui. Bukkemoana ektui čielggadeami boađus lea</p>
<p>ahte dán báikkis ii galgga leat nu stuorra vahát boazodollui nu mot Eidetis lea. Čuožžunbáikkit leat biddjojuvvon johtingeainnuid ja johtolagaid nala ja báhčinguovllut adnojuvvojit birrajagiguohtumiidda ja bohccuid guottetguovlun. Bukkemyras čuožžunguovlu biddjojuvvo orohaga ovtta váldogárddi seibboža lahka.</p>
<p>Goappašat dáin badjelbáhčinkorridorain ásset olbmot. Eidetis čuožžunbáiki galgá biddjot dušše ovtta (1) kilomehtera duohkái ássamis. Báikkálaš olbmot dovdet dorvvuhisvuođa báhčimiid hárrái. Earenoamážit lea stuora eahpesihkarvuohta boahtteáigái go seammás Suodjalusa dárbu galgá ođđasisárvvoštallot jagiin 2006-2008. Orru leamen dego doppe cehkiid mielde viiddiduvvošedje doaimmat Suodjalusa eavttuiguin.</p>
<p>Bivdit Sámedikki bargat dan nala ahte Suodjalus ii viiddit doaimmas/báhčimiid<em type="bold"> </em>guhkás olggobeallái báhčinguovllu nugo lea plánejuvvon. </p>
<p>Evttohus 5, áirasis Per Andersen Bæhr, Olgešbellodat ja Johttisámiid listu:</p>
<p>1.  Sámediggi berre bargat dan ala ahte ráfaiduhtton eatnamat fas bohtet ruovttoluotta boazodollui. Ulbmil daiguin ráfáiduhtton eatmamiiguin lei ahte galge adnot heargečorragiidda ja dat darbbut leat dal áibbas nohkkan. 2.  Go Sámediggi bidja dákkar mihttomeriid ahte galgá leat ekologalaš boazodoallu, de berre maiddái bargat dan ala ahte rievssatbivdu beatnagiiguin čakčat gildo áibbas, dahje addojuvvo lohpi bivdui mii lea soabaduvvon boazodoaluin, erenoamazit ragátbáikkiin.</p>
<p>Evttohus 6, áirasis Jarle Jonassen, NSR sámediggejoavku ja GB sámediggejoavku:</p>
<p>Belden boazoorohagain – beldenláhkaásahus</p>
<p>Beldenláhkaásahusa ulbmilin lea sihkkarastit ahte belden dáhpáhuvvá dainna lágiin ahte luonddu- ja kultureatnadat vuhtii váldojuvvo. Birasárvvu, biol</p>
<p>Go galgá gozihit Hálddahuslága mearrádusa ahte buoremus lági mielde čielggadit ášši, de galgá gielda viežžat dárbbašlaš dieđuid. Buot guoskevaš beliide, daid gaskkas boazodoallu, galgá addojuvvot vejolašvuohta buktit cealkámuša áššái, mii lea oassi dieđáhusproseassas. Beldenláhkaásahus ja eanaláhka eai atte makkárge lobi gildii vuhtii váldit boazodoalu vejolaš vuostehágu.</p>
<p>Áidna vejolašvuohta boazoorohagas buktit vuostehágu beldemii, lea boazodoallolága §15 vuođul, man vuođul guovllustivra sáhttá bissehit doaibmabiju gaskaboddosaččat dassážii go vejolaš šiehtadus beliid gaskka lea ráhkaduvvon, dahje ahte eanamolsun mearrida ášši.. Dán áššemeannudanprosessii manná guhkes áigi, ja dat mielddisbuktá dábálaččat riiddu oasálaččaid gaskii.</p>
<p>NSR sámediggejoavku ja Guovddášbellodat bivdet ráđi ovddidit ášši riikka eiseváldiide dainna áigumušain ahte álkiduhttit njuolggadusaid, nu ahte vejolaš vuostehágut/vuostálasvuođat</p>
<p>čovdojuvvojit ovdal go doaibmabidju álggahuvvo.</p>
<p>Evttohus 7, áirasis Anders Urheim, Bargiidbellodaga sámediggejoavku:</p>
<p>Divttasvuona-Vuotnabađa suodjalanplána ja ássan Orjevuonas</p>
<p>Sámediggi lea čakčamánu 2002 dievasčoahkkima áššis 34/02 meannudan ráđđehusa stuorradiggedieđáhusa sámepolitihka birra. Kapihttalis areálahálddašeami birra sámi geavahan- ja ássanguovlluin lea Sámediggi namahan suodjalanplánaproseassa Divttasvuona-Vuotnabađa guovllus ja buktán čuovvovaš loahppacealkaga: Dálá suodjalanplánaproseassa Divttasvuona-Vuotnabađa guovllus lonuhuvvo našuvnnalaš proseassain, mas guovlluid suodjaleapmi gehččojuvvo boahtteáiggi geavahusa oktavuođas. Proseassa ferte maid goallostit Sámi vuoigatvuođa čielggadeapmái Romssa, Nordlándda ja Lullisámi guovlluid várás ovdalgo árvvoštallá giddet sámi geavahan- ja resursaguovlluid ja gávdnat molssaektosaš čovdosiid.</p>
<p>Sámediggi čujuha Innst.S.nr.110 – innstilling fra Stortingets kommunalkomité (árvalus nr. 110 Stuorradikki gielddakomiteas) sámepolitihka birra, gos Divttasvuona-Vuotnabađa suodjalusplána lea namahuvvon. Sámediggi šalloša garrasit go gielddakomitea ii leat čuvvon Sámedikki ávžžuhusa lonuhit dálá suodjalanproseassa Luonddugáhttenlága mielde našuvnnalaš proseassain, mas guovlluid suodjaleapmi galggai gehččojuvvo boahtteáiggi geavahusa oktavuođas.</p>
<p>Dákkár našuvnnalaš proseassa livččii buohkanassii leamaš mealgat buoret reaidun gávdnat buriid modeallaid mo hálddašit Divttasvuona-Vuotnabađa guovllu resurssaid, ja dasa lassin lei sáhttit dan geavahit areálahálddašeami oktavuođas maiddái eará sámi ássan- ja geavahanguovlluin.</p>
<p>Sámediggi lea maid ávžžuhan árvvoštallat molssaektosaš čovdosiid, ovdamearkka dihtii geassit Oarjevuona ássan- ja resursaguovllu eret suodjalanplánas dahje bissehit dálá suodjalanplánaproseassa dassážii go Sámi vuoigatvuođalávdegoddi lea geargan bargguinis.</p>
<p>Go gearddi lea nu ahte našuvnnalaš mihttomearri lea nannet ja ovddidit ássama Oarjevuonas, de Sámediggi ávžžuha Stuorradikki:</p>
<p>1.   Prinsihpalaččat geassit Oarjevuona oktan dan birrasa eatnamiiguin eret Divttasvuonavuotnabađa suojalusplánas. 2.   Nuppáldassii bissehit dálá suodjalanproseassa dassážii go Sám vuoigatvuođalávdegoddi lea geigen bohtosiid dan barggus, mii lea álggahuvvon ja mii galgá čielggadit ja buktit árvalusaid mo galgá sihkkarastit sámi álbmogii vejolašvuođaid ávkkálstallat luondduresurssaiguin iežas geavahanguovlluin <em type="italic">–</em> nugo earret eará daddjo lávdegotti fapmudusas. </p>
<p>Evttohus 8, áirasis Ann Mari Thomassen, NSR sámediggejoavku ja GB sámediggejoavku:</p>
<p>Veardidit movt <span type="quote" xml:lang="nno">”kontant”</span>doarjja lea čuohcan sámi mánáidgárddiide</p>
<p>Sámi mánáidgárddiin lea erenoamáš ovddasvástádus doaibmat sámi giela ja kultuvrra gaskkustan-, nannen- ja ovddidanbáikin.</p>
<p><span type="quote" xml:lang="fra">”Kontant”</span>doarjja ja rámmafievrridemiid unnideapmi gielddaide leat eahpeoiddolaččat čuohcan sámi mánáidgárddiide, erenoamážit priváhta mánáidgárddiide.</p>
<p>NSR sámediggejoavku ja Guovddášbellodaga sámediggejoavku bivdet Sámediggeráđi ovddidit ášši Mánáid- ja bearašdepartementii.</p>
<p>Evttohus 9, áirasis Jánoš Trosten, NSR sámediggejoavku ja GB sámediggejoavku:</p>
<p>Sámiid meahccegeavahusa ja luondduresursageavaheami láhkasuodjalus – sámi ealáhusláhka</p>
<p>Sámiid ealáhusdoaibma ja eallinvuohki lea suodjaluvvon sihke Vuođđolágain §110a ja ON juovlamánu 16. b. 1966 mannosaš konvenšuvnnain siviilla ja politihkalaš vuoigatvuođaid hárrái, 27. artihkkala vuođul. Ovddeš Alimusriektejustitiarius Carsten Smith lea dovddahan ahte dát guokte riektenjuolggadusa galget dulkojuvvot ovttaláhkai. ON konvenšuvdna siviilla ja politihkalaš vuoigatvuođaid hárrái heivehuvvui 1999:s norgalaš riektái. Dát mearkkaša dan ahte stáhta geatnegasvuođat sámiid ektui eamiálbmogin nannejuvvojedje. Suodjaleapmi Vuođđolága § 110a vuođul ja ON 1966 konvenšuvnna 27. artihkkala mielde, gusto vuosttažettiin sámi kultuvrra luondduvuđđosii, ja dat suodjala duohtademiin ja gáibida ahte stáhta aktiivvalaččat bidjá johtui doaibmabijuid, earret eará nannet ja gaskkustit sámi kultuvrra. Dán lea maiddái Sámi vuoigatvuođalávdegotti álbmotriekteáššedovdit nannen. Dáid riektenjuolggadusaid vuođul lea stáhtas sierra geatnegasvuohta doaibmabijuid bokte suodjalit árbevirolaš sámi ealáhusdoaimma ja diktit sámiid iežaset bidjat eavttuid sin luonddugeavahussii.</p>
<p>Norga lea maiddái ratifiseren ILO konvenšuvnna nr. 169 eamiálbmogiid ja čearddalaš álbmogiid hárrái iešmearrideaddji riikkain. Dát konvenšuvdna duođašta ahte sámi álbmogis lea riekti eamiálbmogin doalahit min kultuvrra min iežamet guovlluin. Čujuhit erenoamážit artihkkaliidda eanavuoigatvuođaid birra (13. – 19. artihkkalat), mat nannejit earret eará sámiid vuoigatvuođa geavahit, hálddašit ja oamastit iežaset guovlluid ja resurssaid. Dasa lassin galget sámit leat mielde mearrideamen dakkár áššiin main lea sáhka luondduduohtademiid birra guovlluin gos sámiin árbevirolaččat leat leamaš beroštumit. Vuođđoláhka § 110a, ON 1966 konvenšuvdna siviilla ja politihkalaš vuoigatvuođaid hárrái 27. artihkal ja ILO konvenšuvnna nr. 169 ratifiseren geatnegahttet Norgga eiseváldiid mearridit dakkár lágaid mat dávistit našuvnnalaš ja riikkaidgaskasaš riektenjuolggadusaide.</p>
<p>Dan geažil go dál leat dušše boazodoallosápmelaččaid vuoigatvuođat lágain suodjaluvvon geavahit guovlluideaset sin iežaset doibmii, de ii dávis Norgga láhkaaddin ii našuvnnalaš iige riikkaidgaskasaš riektái. Sihke našuvnnalaš ja riikkaidgaskasaš rievtti ektui lea buot sápmelaččain gáibádus oažžut dohkkehuvvot sin vuoigatvuođaid luondduresurssaide, geavahit daid ja bargat sin árbevirolaš ealáhusaiguin. Go duopmostuolut galget leat geatnegahttojuvvon sihkkarastit dáid vuoigatvuođaid, de fertejit dat čielgasit leat nannejuvvon maiddái lágain.</p>
<p>Vaikko sámiid luonddu- ja meahccegeavaheapmi lea rievdan áiggiid mielde, de dat ii mearkkaš ahte sámit leat massán daid vuoigatvuođaid. Geahča alimusriekteduomu golggotmánu 5. b. 2001 (Čáhpputduopmu Olmmáivákkis). ILO konvenšuvdna 169 eamiálbmogiid ja čearddalaš álbmogiid hárrái rahpá maiddái ođđaovddidanvejolašvuođaid, ja ahte maiddái eamiálbmogat ja čearddalaš</p>
<p>álbmogat galget sáhttit viidásetovddidit sin ealáhusaid ja geavahit ođđaáigásaš doaibmaneavvuid. Dán lea maiddái Sámi vuoigatvuođalávdegotti riektejoavku nannen NAČ:s 1997:5.</p>
<p>Ollu ealáhussurggiin eai leat sámi álbmoga vuoigatvuođat lága bokte nannejuvvon. Ovdamearkan sáhttit namuhit mearrabivddu ja mearraresurssaid geavaheami, areálageavaheami mearraguovlluin, meahcceresurssaiguin ávkkástallama nugo fuođđuiguin, murjjiiguin ja sáiv</p>
<p>Go galgá sihkkarastit ahte Norgga riekti dávista našuvnnalaš ja riikkaidgaskasaš riektenjuolggadusaide, de lea dárbu ahte sámiid vuoigatvuođat geavahit iežaset eatnamiid ja luondduresurssaid dohkkehuvvojit ja suodjaluvvojit lágain, lassin daidda hálddahuslaš beliide mat leat meannuduvvon ja meannuduvvojit sámi vuoigatvuođalávdegotti barggu rámma siste. Lea dárbu ráhkadit sámi ealáhuslága sihkkarastit juohkelágan vuođu sámi kulturbargui ja kulturovddideapmái.</p>
<p>Evttohus 10, áirasis Jánoš Trosten, NSR sámediggejoavku ja GB sámediggejoavku:</p>
<p>Sámediggi gáibida viiddis váikkuhusguorahallama boazodoalu ektui otná plánaide hukset bieggamilluid Čorgasii</p>
<p>Norsk Miljøkraft:s leat plánat ásahit máilmmi sturámus bieggamillopárkka Skjøtningsbergfjellet nammasaš báikái Čorgasis. Álggus ledje NM:s plánat ásahit unna bieggomiellopárkka dan guvlui, muhto dál leat plánat rievdaduvvon ja párkii leat dál plánen ásahit 160 bieggamiellu main guđetge allodat lea 130 m badjel ábi dási. Lassin lea NM plánen ásahit 18 bieggamiellu Gartevári máttabeallai</p>
<p>Čorgasis.</p>
<p>Sámediggi ádde dárbbu ásahit ođđa molssaeavttu energiija-čovdosiid lassin el-fápmo energijai, muhto Sámediggi gáibida dan konkrehta áššis čađahuvvo viiddis váikkuhusguorahallan guovllu boazodoalu ektui ovdalgo huksen álggahuvvo. Guorahallan galgá suokkardit man láhkai huksen</p>
<p>čuohca boazodoalu guohteneatnamiidda ja guovllu boazodollui stuorát perspektiivvas.</p>
<p>Sámediggi dáhtu buktit loahpalaš cealkámuša huksenplánaide go váikkuhusguorahallan lea gárvvis. Dassážii dáhttu Sámediggi huksenplánaid bissehuvvot.</p>
<p>Evttohus 11, áirasis Berit Ranveig Nilssen, NSR sámediggejoavku ja GB sámediggejoavku:</p>
<p>Irak soađi vuostálastin</p>
<p>Sámediggi lea fuolastuvvan máilmmi servodaga ovdáneamis, go ráfi máilmmis orru áiton. Sámediggi hálida ávžžuhit ON’a dahkat buot maid sáhttá amas šaddat soahti Irakas. Juohke soahtedilis lea siviilaálbmot,  nissonat ja mánát, geat eanemusat šaddet gillát. Irakas lea siviilaálbmot jo gillán garrasit máŋggaid jagiid diktatuvrralaš stivrejumi ja ráŋggáštusaid dihte. Sámediggi lea sakka fuolastuvvan go dát konflikta sáhttá erenoamážit dagahit ahte váldet atnui álbmotsorbmenvearjjuid dego atom-, biologalaš- ja kemiijalaš vearjjuid, mat sáhttet dagahit stuorra lassiváikkuhusaid olles máilbmái.</p>
<p>Sámediggi lea maiddái fuolastuvvan dan duohtaáššis ahte riikkaidgaskasaš veahkkeorganisašuvnnain eai leat ekonomalaš návccat ráhkkanit humanitáralaš heahtedillái jus šaddá soahti. Sámediggi ávžžuha earenoamážit Davviriikkaid addit mealgadaš stuorra doarjaga veahkkeorganisašuvnnaide, vai sii buoremus lági mielde sáhttet ráhkkanit dán heahtedillái.</p>
<p>Sámedikkis lea vuđolaš jáhkku dasa ahte riidduid sáhttá čoavdit šiehtadallamiiguin ja ráfálaš</p>
<p>čovdosiiguin, ja ávžžuha Norgga ráđđehusa aktiivvalaččat váikkuhit ON’a válljet ráfálaš čovdosa</p>
<p xml:lang="swe">Irak konflivttas.</p>
<p>Evttohus 12, áirasis Isak Mathis O. Hætta, Friddja joavku:</p>
<p>Sámeláhka</p>
<p>Odne lea dušše boazodoalus láhkavuođustuvvon riekti geavahit eatnamiid iežaset doaimmaide, ja danne oaivvildit mii ahte Norgga lágat eai čuovo našuvnnalaš dahje riikkaidgaskasaš rivttiid. Našuvnnalaš ja riikkaidgaskasaš rievttit gáibidit ahte buot sápmelaččat galget oažžut dohkkehuvvot iežaset vuoigatvuođaid geavahit luondduriggodagaid árbevirolaš ealáhusa ja kultuvrra oktavuođas ja ávkašuvvat luondduresurssaiguin.</p>
<p>ILO konvenšuvdna addá vejolašvuođa eamiálbmogiidda ja čearddaide sáhttit eambbo ovddidit iežaset ealáhusaid, ávkašuvvama luondduresurssaiguin, ja geavahit ođđaáigásaš doallofievrruid.</p>
<p>Dálonat eai leat ožžon láhkavuođustuvvot iežaset vuoigatvuođaid geavahit eatnamiid iežaset doaimmaide, dás sáhttá namuhit guolásteami, fuođđobivddu, murjema, goahte-/bartahuksema j</p>
<p>Mii bivdit Sámedikki dahkat juoidá vai dáloniid vuoigatvuođat dohkkehuvvojit ja láhkavuođustuvvojit.</p>
<p>II.   Evttohusat ja mearkkašumit</p>
<p>Čoahkkinjođihangotti evttohus Sámediggái:</p>
<p>1.  Evttohus 7 meannuduvvo čoahkkinortnega § 4 c mielde. 2.  Evttohusat 2, 4 – 6 ja 8 – 10 ja 12 sáddejuvvojit Sámediggeráđđái viidásit meannudeapmái. 3.  Evttohus 1 meannuduvvo čoahkkinortnega § 4 b mielde áššin 14/03 Vefsnačážádaga suodjaleapmi el-rávdnjehuksemis. 4.  Evttohus 11 meannuduvvo čoahkkinortnega § 4 b mielde áššin 15/03 Irak soađi vuostálastin.</p>
<p>III.   Jienasteapmi</p>
<p>39 áirasis ledje 39 čoahkis.</p>
<p type="listitem">• Evttohus 3 gessojuvvui</p>
<p>Jienasteapmi čađahuvvui dáid vuoruid mielde:</p>
<p>8. Čoahkkinjođihangotti evttohus, čuokkis 1, hilgojuvvui 19 jienain 9. Čoahkkinjođihangotti evttohus, čuokkis 2, mearriduvvui ovttajienalaččat 10. Čoahkkinjođihangotti evttohus, čuokkis 3, mearriduvvui ovttajienalaččat 11. Čoahkkinjođihangotti evttohus, čuokkis 4, mearriduvvui ovttajienalaččat</p>
<p>IV.   Beavdegirjelasáhusat</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1. Anders Urheim  2.  Birger Nymo Egil Olli  Anders Urheim (čoahkkinortnegii)  Svein Peter Pedersen  4 Stig Eriksen   Anders Urheim Sven-Roald Nystø 6. Per Solli  7 Steinar Pedersen   Berit Oskal Eira   Per A. Bæhr  10 Jarle Jonassen  11 Ann-Mari Thomassen  12 Janoš Trosten  13  Berit Ranveig Nilssen  16  Isak Mathis O. Hætta  17  Berit Ranveig Nilssen (čoahkkinortnegii)</p>
<p>VI.   Sámedikki mearrádus jienasteami maŋŋá:</p>
<p>1.  Evttohus 7 hilgojuvvui. 2.  Evttohusat 2, 4 – 6 ja 8 – 10 ja 12 sáddejuvvojit Sámediggeráđđái viidásit meannudeapmái. 3.  Evttohus 1 meannuduvvo čoahkkinortnega § 4 b mielde áššin 14/03 Vefsnačážádaga suodjaleapmi el-rá897vdnjehuksemis 4.  Evttohus 11 meannuduvvo čoahkkinortnega § 4 b mielde áššin 15/03 Irak soađi vuostálastin</p>
<p>Ášši meannudeapmi loahpahuvvui guovvamánu 27. b. 2003 dii. 19.15.</p>
<p xml:lang="krl">Ášši 07/03</p>
<p>Válggat</p>
<p>Ášši meannudeapmi álggahuvvui guovvamánu 28. b. 2003 dii. 08.00.</p>
<p>I.   Áššebáhpirat</p>
<p>- Sámi organisašuvnnaid doarjjanjuolggadusat mearriduvvon Sámedikkis 09.06.1993</p>
<p>II.   Evttohusat ja mearkkašumit</p>
<p>Valgálavdegotti árvalus Sámediggái:</p>
<p>Váidalusorgána</p>
<p>Sámediggi nammada čuovvovaš váidaluslávdegotti mearrádusaid váste mat dahkkojuvvojit Sámi organisašuvnnaid doarjjanjuolggadusaid ektui.</p>
<p>Sverre Andersen, jođiheaddji  Sten Jønson (peršuvnnalaš várrelahttu) Isak Mathis O. Hætta   Ove Johnsen (peršuvnnalaš várrelahttu) John Harald Skum   Geir Tommy Pedersen (peršuvnnalaš várrelahttu)</p>
<p>Čoahkkinjođihangoddi</p>
<p>Jarle Jonassen válljejuvvo čoahkkinjođihangotti lahttun ja nubbinjođiheaddjin Ole Henrik Magga sadjái. Jon Erland Balto válljejuvvo čoahkkinjođihangotti lahttun Per Bjørn Lakselvnes sadjái.</p>
<p>III.   Jienasteapmi</p>
<p>39 áirasis ledje 35 čoahkis.</p>
<p>Jienasteapmi čađahuvvui dáid vuoruid mielde:</p>
<p>12.  Váidalusorgána valljejuvvoi ovttajienalaččat.  13. Čoahkkinjođihangotti lahtut valljejuvvojedje ovttajienalaččat.</p>
<p>IV.   Beavdegirjelasáhusat</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1.  Margreta Påve Kristiansen, áššeovddideaddji 2. Willy Ørnebakk</p>
<p>VI.   Sámedikki mearrádus</p>
<p>Váidalusorgána</p>
<p>Sámediggi nammada čuovvovaš váidaluslávdegotti mearrádusaid váste mat dahkkojuvvojit Sámi organisašuvnnaid doarjjanjuolggadusaid ektui.</p>
<p>Sverre Andersen, jođiheaddji  Sten Jønson (peršuvnnalaš várrelahttu) Isak Mathis O. Hætta   Ove Johnsen (peršuvnnalaš várrelahttu) John Harald Skum   Geir Tommy Pedersen (peršuvnnalaš várrelahttu)</p>
<p>Čoahkkinjođihangoddi</p>
<p>Jarle Jonassen válljejuvvo čoahkkinjođihangotti lahttun ja nubbinjođiheaddjin Ole Henrik Magga sadjái. Jon Erland Balto válljejuvvo čoahkkinjođihangotti lahttun Per Bjørn Lakselvnes sadjái.</p>
<p>Ášši meannudeapmi loahpahuvvui guovvamánu 28. b. 2003 dii. 08.11.</p>
<p xml:lang="krl">Ášši 08/03</p>
<p>Boazodoallolága ođasmahttin - gulaskuddan</p>
<p>Ášši meannudeapmi álggahuvvui 27.02.03 dii. 09.00.</p>
<p>I.   Áššebáhpirat</p>
<p>− NAČ 2001:35 Boazodoallolága rievdadusevttohus  − Láhkaárvalusteaksta − Eanadoallodepartemeantta reive gulaskuddanásahusaide, beaiváduvvon 01.03.02</p>
<p>Geassemánu 9. b 1978 nr 49 boazodoalloláhka</p>
<p>− Norgga Boazosápmelaččaid Riikkasearvvi (NBR) gulaskuddancealkámuš vuosttas oassi,</p>
<p>beaiváduvvon 24.06.02</p>
<p>− NBR:a gulaskuddancealkámuš nubbi oassi, beaiváduvvon 23.09.02  − Sámedikki boazodoallopolitihkka, ášši 18/01</p>
<p>Guovllustivrraid gulaskuddancealkámušat Boazodoallohálddašeami bokte:</p>
<p>− Mátta-Trøndeláhka/Hedmárku, beaiváduvvon 23.08.02 − Davvi-Trøndeláhka, beaiváduvvon 11.07.02 − Nordlánda, beaiváduvvon 20.09.02 − Romsa, beaiváduvvon 26.08.02 − Nuorta-Finnmárku, beaiváduvvon 12.09.02 − Oarje-Finnmárku, beaiváduvvon 12.12.02 − Boazodoallostivra, beaiváduvvon 05.12.02</p>
<p>Boazodoalloorohagaid gulaskuddancealkámušat:</p>
<p>− 33-Spalca Guovdageaidnu, beaiváduvvon 20.08.02 − 32-Silvetnjárga Guovdageaidnu, beaiváduvvon 14.08.02 − 20-Kvaløy/Fala, beaiváduvvon12.08.02 − Essand Røros, beaiváduvvon 05.09.02 − Mátta-Trøndeláhka ja Hedmárku, beaiváduvvon 06.09.02 − Elgå Drevsjø, beaiváduvvon 06.09.02 − Davvi-Trøndeláhka/Gaske-Davjen båatsoe tjieltie, beaiváduvvon 16.10.02</p>
<p>− Mátta-Norgga boazoservviid oktavuohtalávdegotti gulaskuddancealkámuš, beaiváduvvon</p>
<p xml:lang="vep">19.09.02</p>
<p>Gielddaid gulaskuddancealkámušat:</p>
<p>− Tranøy gielda, beaiváduvvon 16.05.02 − Levanger gielda, beaiváduvvon 05.04.02 − Čáhcesuolu gielda, beaiváduvvon 26.07.02</p>
<p>− Verran gielda, beaiváduvvon 04.07.02 − Muosáid gielda, beaiváduvvon 16.07.02 − Álttá gielda, beaiváduvvon 30.07.02 − Harštta gielda, beaiváduvvon 23.08.02 − Guovdageainnu suohkan, beaiváduvvon 20.08.02 − Porsáŋggu gielda, beaiváduvvon 19.08.02 − Mátta-Várjjaga gielda, beaiváduvvon 15.08.02 − Hammarfeastta gielda, beaiváduvvon 28.08.02 − Kárášjoga gielda, beaiváduvvon 28.08.02 − Ráissá gielda, beaiváduvvon 11.09.02 − Aarbordde gielda, beaiváduvvon 25.07.02 − Rena gielda, beaiváduvvon 19.09.02 − Midtre Gauldal gielda, beaiváduvvon 01.07.02 − Rennebu- Meldal- ja Surnadal gielda, beaiváduvvon 26.06.02 − Tydal gielda, beaiváduvvon 23.09.02</p>
<p>Fylkkamánniid gulaskuddancealkámušat:</p>
<p>− Norlánda, beaiváduvvon 13.08.02 − Davvi-Trøndeláhka, beaiváduvvon 08.08.02 − Finnmárku, beaiváduvvon, 19.08.02 − Romsa, beaiváduvvon 15.08.02 − Hedmárku, beaiváduvvon 29.08.02</p>
<p>− Finnmárkkuu fylkkaeanadoallostivrra gulaskuddancealkámuš, beaiváduvvon 29.08.02  − Norlándda fylkkaeanadoallostivrra gulaskuddancealkámuš, beaiváduvvon 11.09.02</p>
<p>Fylkkagielddaid gulaskuddancealkámušat:</p>
<p>− Norlánda, beaiváduvvon 02.07.02 − Buskerud, beaiváduvvon 05.04.02 − Davvi-Trøndeláhka, beaiváduvvon 21.08.02 − Norlánda, loahpalaš gulaskuddancealkámuš, beaiváduvvon 19.08.02</p>
<p>Departemeanttaid gulaskuddancealkámušat:</p>
<p>− Olgoriikkadepartemeanta, beaiváduvvon 26.06.02 − Suodjalusdepartemeanta, beaiváduvvon 07.05.02 − Oljo- ja energiijadepartemeanta, beaiváduvvon 13.08.02 − Oahpahus- ja dutkandepartemeanta, beaiváduvvon 09.08.02 − Mánáid- ja bearašdepartemeanta, beaiváduvvon 08.08.02 − Bargo- ja hálddahusdepartemeanta, beaiváduvvon 08.08.02 − Johtalusdepartemeanta, beaiváduvvon 20.08.02 − Guolástusdepartemeanta, beaiváduvvon 14.08.02 − Finansdepartemeanta, beaiváduvvon 20.08.02 − Ealáhu</p>
<p>− Justis- ja politiijadepartemeanta, beaiváduvvon 04.09.02 − Birasgáhttendepartemeanta, beaiváduvvon 02.10.02</p>
<p>− Goahtegearrega gulaskuddancealkámuš, beaiváduvvon 26.09.02 − Dyrebeskyttelsen Norge gulaskuddancealkámuš, beaiváduvvon 13.08.02  − Luondduhálddašandirektoráhta gulaskuddancealkámuš, beaiváduvvon 30.08.02  − Dásseárvoáittardeaddji gulaskuddancealkámuš, beaiváduvvon 09.08.02  − Stáhta elliiddearvvasvuođa bearráigeahču gulaskuddancealkámuš, beaiváduvvon 08.08.02  − 2fo Flerfaglig FellesOrganisasjon gulaskuddancealkámuš, beaiváduvvon 20.08.02  − Finnmárkku Eanamolsunrievtti gulaskuddancealkámuš, beaiváduvvon 19.08.02  − Rendal renselskap gulaskuddancealkámuš, beaiváduvvon 15.08.02  − Ytre Troms Reinsamelag gulaskuddancealkámuš, beaiváduvvon 13.08.02  − Norgga Luonddusuodjalansearvvi  gulaskuddancealkámuš, beaiváduvvon 05.09  − Norgga Bonddiidsearvvi gulaskuddancealkámuš, beaiváduvvon 04.09.02  − Advokáhtasearvvi gulaskuddancealkámuš, beaiváduvvon 23.09.02  − Ráđđehusadvokáhta gulaskuddancealkámuš, beaiváduvvon 29.08.02  − Finnmárkku Guovddášbellodaga gulaskuddancealkámuš, beaiváduvvon 18.07.02  − Sis Finnmárkku Riekteveahkkekántuvrra gulaskuddancealkámuš, beaiváduvvon 15.08.02  − Berit Magga Anti Somby gulaskuddancealkámuš, beaiváduvvon 26.06.02  − Ellen Marit Somby Sara gulaskuddancealkámuš, beaiváduvvon 06.09.02  − Dušnjárgga siidda Ánttá-Máhte Máret/Marit M. Sara Eira bokte gulaskuddancealkámuš</p>
<p>beaiváduvvon 13.08.02</p>
<p>− Guovdageainnu boazodoallonissoniid fierpmádaga gulaskuddancealkámuš, beaiváduvvon</p>
<p xml:lang="vep">11.11.02</p>
<p>− Stáhta luonddubearráigeahču gulaskuddancealkámuš, beaiváduvvon 29.08.02  − Politiijadirektoráhta gulaskuddancealkámuš, beaiváduvvon 11.09.02  − Davvi-Trøndelága fylkkalávdegotti gulaskuddancealkámuš, beaiváduvvon 02.09.02</p>
<p>II.   Ovddiduvvon evttohusat</p>
<p>Sámediggeráđi árvalus Sámediggái:</p>
<p>Sámedikki mielas lea buorre go lea ráhkaduvvon láhkaárvalus, mas vuolggasadjin lea árbevirolaš boazodoallokultuvra. Sámediggi oaidná ahte sámi tearpmaid geavaheapmi lea evttohuvvon láhkateavsttas. Dát mearkkaša ahte tearbmageavaheapmi láhkateavsttas šaddá dárkil, ja seammás lea dás prinsihpalaš mearkkašupmi go sámegiella geavahuvvo norgga lágas. Boazodoallolága ulbmilin lea reguleret boazodoalu beroštumiid.</p>
<p>Lávdegotti mandáhta lea rádjejuvvon boazdoalu stivremii ja hálddašeapmái ja boazodoalu siskkáldas beliide. Dát lea heittot go dehálaš bealit nugo minerálaláhka, areálahálddašeapmi, álbmotmeahcit, boraspirehálddašeapmi ja eamiálbmotriekti árbevirolaš ealáhusdoibmii ja dan váikkuhusat eai leat meannuduvvon raporttas. Boazodoallolága ja eará lágaid gaskasaš oktavuohta ii lean oassin láhkalávdegotti mandáhtas. Sámedikki mielas galggašii eanet ollislaččat geahčadit boazodoalu, vuđolaš vuoigatvuođagažaldagaid ektui. Sámediggi áigu dattetge fuomášuhttit ahte Sámediggi galgá meannudit lága riektediliid ja eanahálddašeami birra Finnmárkkus (Finnmárkkoláhka), ja ahte áigu dan oktavuođas lagabui geahčadit areálaáššiid mat gusket maiddái boazodollui.</p>
<p>Sámedikkis leat čuovvovaš mearkkašumit ovttaskas evttohusaide mat bohtet ovdan:</p>
<p>1.  Sámediggi atná dehálažžan ahte lága §§:in 1-1 ja 1-2 áiddostahtto ahte boazodoalu vuoigatvuođat eai leat regulerejuvvon dušše boazodoallolágas, muhto ahte sámi boazodoalus lea iešheanalis riektevuođđu sámi boazoguohtonguovlluin, sámi vieruiduvvama (=sedvane) mielde ja árbevieruid vuođul.</p>
<p>Sámiin lea dan olis go leat eamiálbmot sierra vuoigatvuođat iežaset árbevirolaš guovlluin, earret eará vuoigatvuohta bargat boazodoaluin, sorjankeahttá Norgga diggerievttálaš beliin. Dát lea</p>
<p>čielgasit dohkkehuvvon riikkaidgaskasaš rievttis/álbmotrievttis, muhto maid láhkaaddi ovdal ii</p>
<p>leat dáhtton heivehit Norgga lágaide.</p>
<p>Sámediggi lea fuomášan ahte láhkateakstaárvalusas §:s 1-1 leat heivehuvvon doahpagat vieruiduvvan ja dološ áigge geavaheapmi, mii maid vuhtto das movt Norgga riektevuogádat lea dohkkehan boazodoalu iešheanalis riektevuođu. Dát doabageavaheapmi berre boahtit ovdan maiddái láhkaevttohusa §:s 1-2.</p>
<p>Sámediggi lea registreren ahte lea váttis caggat láhkamearrádusaid mat eai soaba árbevirolaš bargovugiide ja áddejumiide boazodoalus. Dán oktavuođas čujuha Sámediggi ođđa láhkamearrádusaide elliidsuodjalanlágas, earret eará gáibádussii biebmat bohccuid ja gildosii gáldet bohccuid, ja dasto njuolggadussii mii gieldá njuovvamis bohccuid árbevirolaš vuogi mielde ja vuovdimis goike- ja suovastuvvon bohccobierggu, mii lea njuvvojuvvon ja buvttaduvvon árbevirolaš vuogi mielde. Danne dáhttu Sámediggi ahte ulbmilparagráfii heivehuvvo čuovvovaš lasáhus:</p>
<p>” Eiseválddit galget láhčit dilálašvuođaid nu ahte boazodoallu sáhttá bargat árbevirolaš vuogi ja sámi riekteáddejumiid vuođul”.</p>
<p>2.  Sámediggi áiddostahttá ahte NOU 2001:35 Boazodoallolága rievdadusárvalusas, ii adnojuvvo dievaslažžan danne go vuođđo bealit boazodoalu vuoigatvuođain eai lean láhkalávdegotti mandáhtas. Lea dárbu maŋŋá Sámi vuoigatvuođalávdegotti barggu viidábut ođasmahttit boazodoallolága.</p>
<p>Boazodoalloláhka evttohuvvon rievdadusaiguin ii leat dohkálaš politihkalaš gaskaoapmi ovdal go boazodoalu riektevuođđu lea sihkkarastojuvvon. Sámediggi áigu erenoamážit čujuhit boazoguohtoneatnamiid váilevaš suodjaleami sihke 1978 lágas ja ođasmahttojuvvon láhkaárvalusas. Dát váilevuohta ii soaba oktii Norgga geatnegasvuođaiguin riikkaidgaskasaš konvenšuvnnaid ektui. Sámediggi evttoha ahte addojuvvo oppalaš njuolggadus mii čuodjá ná: ”Dalle go almmolaš eiseváldi bargá eará lágaid mielde, galget eiseválddit vuhtii váldit ahte lea dárbu suodjalit sámi boazodoalu go dat lea vuođđu sámi kultuvrrii ja servodateallimii.” Sámedikki mielas galgá dán lasáhusa dulkot viidát, nu ahte eiseválddit galget vuhtii váldit boazodoalu beroštumiid dalle go doaimmahit válddi plána- ja huksenlága, eanalága, fuođđolága, elliidsuodjalanlága, boraspiriid hálddašeami lágaid ja eará lágaid oktavuođas ja válddi</p>
<p>čađaheamis boazodoalu ektui.</p>
<p>Dasa lassin evttoha Sámediggi ahte paragráfa 10-1 (§ 15,  1978-lágas) rievdaduvvo nu ahte dábálaččat dohkkehuvvon prinsihpat Norgga rievttis geavahanvuoigatvuođaid bággolonistanrievtti suodjaleami ektui dohkkehuvvojit dološgeavaheami vuođul maiddái eana- ja meahccegeavahusberoštumiid guovdu.</p>
<p>3.  Sámediggi deattuha boazodoalu mearkkašumi sámi kultuvrra ovdánahttimii. Das movt boazodoallu stivrejuvvo ja hálddašuvvo lea dehálaš mearkkašupmi sámi servodaga ovdáneapmái.</p>
<p>Lea dárbu eanet oktiiortnejuvvon ja ollislaš sáme- ja eamiálbmotpolitihkkii, mas maiddái boazodoallu lea dehálaš oassi. Danne lea Sámediggi mearridan boazodoallopolitihkastis dovddahan ahte Gielda- ja guovludepartemeanta galggašii váldit badjelasas bajimuš stáhtalaš ovddasvástádusa boazodoalus.</p>
<p>Sámedikkis eamiálbmotorgánan lea beroštupmi suodjalit boazodoalloeatnamiid. Vealtameahttun boazodoalu boahtteáigái lea dat ahte das lea vejolašvuohta váikkuhit guovddáš eiseváldiid Sámedikki bokte. Sámedikkis leat sihke politihkalaš váikkuhanvejolašvuođat, juridihkalaš gelbbolašvuohta ja riikkaidgaskasaš eamiálbmotfierpmádat, mat leat ávkin boazodollui. Boazodoallu ealáhussan lea unni ja rašši, muhto ealáhus lea dehálaš sámi kultuvrra ávnnaslaš vuođđun.</p>
<p>Sámediggi lea álbmotválljen orgána ja danne ferte ge oažžut válddi ja ovddasvástádusa ovddidit boahtteáiggi sámi servodagas. Sámedikki saji boazodoalu ektui ferte ná geahččat.</p>
<p>Váilevaš áddejupmi boazodoalu árbevieruide ja riekteáddejumiide boahta vuhttot boazodoalu hálddašeamis, jos hálddašanovddasvást</p>
<p>Sámediggi ii doarjjo eanetlohkoárvalusa ahte báikkálaš boazodoallokántuvrrat galget leat oassin fylkkamanneámmáhis. Ovddeš <span type="quote" xml:lang="smj">”lappefogdvuogádaga”</span> sullasažžii máhccan ii leat ulbmillaš ja sirre boazodoalu eret sámi servodagas. Sámedikki áddejumi mielde ii leat láhkalávdegoddi</p>
<p>čielggadan gažaldaga mii guoská sámi iešmearrideapmái ja Sámedikki sadjái sámiid</p>
<p>ovddasteaddji orgánan eamiálbmoga olis. Boazodoallu lea lassin go lea mihtilmas ealáhus maiddái dehálaš oassi sámi kultuvrra ávnnaslaš oasis. Lávdegoddi ii leat árvvoštallan gažaldaga makkár váikkuhusat das leat boazodollui. Sámediggi lea mearkkašan ahte boazodoallostivrra eanetlogu gulaskuddancealkámušas lea čujuhan dán váilevuođa láhkalávdegotti čielggadusas.</p>
<p>Sámediggi bivdá ahte ráđđehus jođáneamos lági mielde ja oktiiráđiid Sámedikkiin álggaha barggu čielggadit gažaldagaid mat čatnasit sámi iešmearrideapmái ja boazodoalu hálddašeapmái. Dán barggu ferte čađahit ovttasráđiid ealáhusain ja Sámedikkiin, ja ulbmilin ferte leat sihkkarastit boazodoalu iešmearrideami siskkáldas áššiin ja vuoigatvuođa bargat boazodoaluin árbevirolaš vugiid vuođul sámi riekteáddejumiid ektui.</p>
<p>4.  Láhkalávdegotti árvalusain ii ovddiduvvo olus nissonolbmuid ja albmáid gaskasaš dásseárvu. Mearrádusat leat vuolggasajisteaset sohkabealnøytrála, muhto sáhttet gaskkustit nissonolbmuid ja albmáid gaskasaš heajos rekrutteren- ja searvanjuogu. Sámediggi deattuha ahte lea dárbu ekonomalaš ortnegiidda mat geasuhit nissonolbmuid searvat boazodollui.</p>
<p>Sámedikki áddejumi mielde fuonida dat evttohuvvon siidaoasseorganiseren nissoniid vuoigatvuođaid boazodoalus. Sámedikkis lea beroštupmi dasa ahte nissoniidda galget sihkkarastojuvvot vuoigatvuođat seamma dásis go mat albmáin leat searvat boazodollui. Dat evttohuvvon ovttaskas siidaoasseeaiggáda váikkuhanfápmu organiseren boazodoalu orgánain dagaha nugo vásihusat čájehit dan ahte nissonolbmot čáhkkejit saji albmáide. Náittosguoimmis/ássanguoimmis leat seamma ollu geatnegasvuođat ja seamma stuorra ovddasvástádus siidaoassedoaimmas, muhto náittosbeallalaččas/ássanguoimmis eai leat seammalágan vejolašvuođat váikkuhit. Dás čujuhuvvo ahte juohke siidaoasis leat 5 jiena jahkečoahkkimis, maiddái dalle go náittosbeallalačča/ássanguoimmi guovttos ovttas doaibmaba jođiheaddjin. Sámediggi evttoha ahte jos goappašat beallalaččat/ássanguoimmit ovttas leaba jođiheaddjin ja goappašagat bargaba olles áiggi boazodoalus, de oažžuba ovttas 10 jiena jahkečoahkkimis.</p>
<p>Sámediggi evttoha ahte náittosbeallalaččat/ássanguoimmit dalle go sutnos goappásge lea iežaska siidaoassi ovdal go náitaleaba/fárreba oktii, doalaheaba iežaska vuoigatvuođaid ollásit maiddái dan maŋŋá go leaba náitalan. Boazodoallostivrras maid lea dát oaidnu.</p>
<p>Dasa lassin evttoha Sámediggi ahte lága bokte mearriduvvo ahte stáhta ekonomalaš ortnegat galget guoskat goappašiidda jos náittosbeallalačča/ássanguoimmi guovttos ovttas leaba jođiheaddjin ja goappašagat bargaba olles áiggi ealáhusas.</p>
<p>5.  Sámediggi lea váldoáššis ovttaoaivilis lávdegotti evttohusain 4. kapihttalis, mas lea sáhka dan birra ahte geas lea vuoigatvuohta bargat boazodoaluin. Erenoamáš dehálaš lea sihkkarastit ahte olbmot geain leat bohccot ja boazomearka eai masse vuoigatvuođa eaiggáduššat bohccuid go heitet dahje loahpadit earáide siidaoasiset. Sámedikki mielas ii lea dárbu logahallat geat sáhttet eaiggáduššat bohccuid siidaoasis lassin ráddjejumiide §:s 4-1 gos daddjo ahte dušše sámi soga olbmuin lea vuoigatvuohta eaiggáduššat bohccuid sámi boazoguohtonguovllus. Dasto lea Sámedikki mielas buorre go lágas ásahuvvo vuoigatvuohta bálddalas rekrutterenoassi. Dát álkiduhtášii buolvamolsuma ja sihkkarasttášii oktilašvuođa.</p>
<p>Sámediggi áigu maid evttohit lasáhusa §:ii 4-7 sihkkarasttindihtii mánáide vuoigatvuođa boazodollui jus vánhemat jápmet ovdal mánáid.</p>
<p>”Jápmima oktavuođas sáhttá siidaoassi ráfáidahttojuvvot dassážii go mánná, mánáidmánná dahje eará dakkár olmmoš geas lea vuoigatvuohta §4-9 mielde eaiggáduššat bohccuid siidaoasis, šaddá ollesolmmožin. Diehtu dán birra sáddejuvvo Boazodoallostivrii.”</p>
<p>6.  §:s 6- 2 lea evttohuvvon ahte dárogiel doaba <span type="quote" xml:lang="nno">“gjeting”</span> fas geavahišgoahttojuvvo. Sámediggi gal rávve ahte dát doaba ii eisege šat váldojuvvošii geavahussii, danne go dan oaivila álkidit sáhttá bálddastahttit ovddit boazodoallolágaid sisdoaluiguin.</p>
<p>Doaba <span type="quote" xml:lang="nno">”gjeting”</span> áddejuvvui dávjá boastut ja dat buvttii dakkár signálaid ahte ealu galggai leat geahčus ja čoahkis čađa gaskka. Dát doaba ii soaba šat dáláš boazodollui, danne go bohccot dávjá dollojuvvojit eanadieđalaččat ráddjejuvvon guovllus nu ahte ravddaid fákte.</p>
<p>7.  §:s 8-16 evttoha lávdegotti eanetlohku ahte go siidaoassi heaittihuvvo, de lea jođiheaddjis vuoigatvuohta oažžut máksojuvvot dáláš árvvu mielde, oktasaš rusttegiid investeremiid ovddas. Sámediggi ii doarjjo dán. Dát geavahus ii dávis boazodoalu árbevieruide iige riekteáddejupmái. Boazodoalus lea ja lea leamaš čielga rádji dan gaskkas mii lea priváhta opmodat ja mii fas gullá orohahkii ja siidii. Bohccot, luovos dávvirat ja ássanovttadagat leat leamaš priváhta, muhto áiddit ja rusttegat leat gullan siidii dahje orohahkii. Ii leat leamaš dábálaš lotnut rusttegiid ja áiddiid <span type="quote">“priváhta”</span> oasi go heaitá dahje fárre eará siidii dahje orohahkii. Dalle maiddái go fárre siidii dahje orohahkii dahje álggaha siiddas ii leat leamaš dábálaš ahte ferte oastit ossosiid áiddiin ja rusttegiin. Oktasaš áiddiid ja rusttegiid belohahkii privatiseren lea eahpeoiddolaš ollu sivaid geažil. Earret eará lasiha dán lágan privatiseren nuoraid álggahangoluid ealáhusas, ja sáhttá buktit ekonomalaš gáibádusaid oastit oasi dan oktavuođas go árbe ja go siidaovttadat sirdojuvvo buolvvas nubbái. Mearrádus maid eanetlohku evttoha šattašii ođđa riidogaskaoapmin ealáhusas. Prinsihppan ferte leat dat ahte siida ja orohat oamastastit 100% áiddiin ja rusttegiin. Juohke áidna boazoeaiggádis lea vuoigatvuohta ávkkástallat áiddiin ja rusttegiin nu guhká go bargá boazodoaluin orohagas dahje siiddas. Go heaitá boazodoaluin orohagas dahje siiddas, de lea ain siida/orohat mii oamasta áiddiid, rusttegiid ja guohtoneatnamiid, mat dárbbašuvvojit go galgá bargat boazodoaluin.</p>
<p>8.  Sámediggi lea ovttaoaivilis lávdegotti evttohusain ahte oalle muddui vuođđudit lága dasa ahte siida lea riekteobjeakta ja ovttasbargoarena. Eanadieđalaš vuoigatvuođat ja stuorát váldi siidii dávista sámi árbevieruide ja riekteáddejupmái. Lassi vuoigatvuođaid siidii ii leat man ge láhkai sámi vuoigatvuođaid privatiseren, muhto oktasaš boazosámi vuoigatvuođaid nannen guohtoneatnamiidda. Siidda saji formaliserema oktavuođas lágas, šaddá muhtun oktavuođain okta liige mearrádusceahkki. Sámedikki mielas ii buvtte dát váttisvuođaid, muhto deattuha ahte siidda ja orohaga gaskasaš oktavuohta ii dárbbaš juohke sajis leat ovttalágan. Ollu oktavuođain sáhttá siida ja orohat leat okta ja seamma, nu ahte okta ceahkki báhcá eret.</p>
<p>9.  Láhkalávdegoddi evttoha ahte bearráigeahččandoaimmat boazodoalu ektui maid departemeanta lea mearridan lagat njuolggadusaid mielde, biddjojuvvojit Stáhtalaš luonddubearráigehččui (Statens naturoppsyn). Sámediggi oaivvilda ahte lea dárbbašmeahttun ásahit ođđa orgána dáid doaimmaid váste, ja evttoha ahte dát doaimmat bisuhuvvojit boazodoallohálddahusas.</p>
<p>Mii guoská Boazopolitiijáide, de leat dušše 3 500 diimmu oktiibuot 21 000 diimmus geavahuvvon bearráigeahččat ealáhusa 2001:s. Boazopolitiiját gal</p>
<p>10.  Sámediggi doarju evttohusa mii guoská soabahanortnegii, go boazodoalus nugo eará ealáhusainge čuožžilit siskkáldas vuostálasvuođat. Dákkár soabahanortnega ásaheami oktavuođas ferte sámi giellagelbbolašvuohta ja kulturáddejupmi leat áibbas vealtameahttun gáibádussan. Sámediggi evttoha ahte ásahuvvo nøytrála orgána man ovddasvástádussan lea soabaheapmi ja nággoáššit.</p>
<p>11.  Sámediggi doarju lávdegotti evttohusa addit stuorát válddi siskkáldas stivrenorgánaide nugo siidii ja orohahkii. Sámedikki áddejumi mielde galgá boazodoalus leat stuora iešmearridanváldi ealáhusa siskkáldas áššiin, nugo ođđa siida- dahje orohatlahtuid dohkkeheapmi, boazolohku, guohtoneatnamiid siskkáldasat juohkin mearriduvvon ceavzilis rámmaid siste, bargojuohku ja boazodoallobarggu siskkáldas organiseren nugo mearkun, njuovvan ja guohtoneatnamiid siskkáldas geavaheapmi.</p>
<p>12.  Eanadoallodepartemeanta lea 01.03.02 beaiváduvvon reivves evttohan oppalaš instrukšuvdnaválddi bajimuš eiseváldái. Sámediggi ii sáhte dohkkehit dán, go dat sáhttá mearkkašit dan ahte addit oppalaš fápmudusa rievdadit mearrádusaid mat leat dahkkojuvvon maiddái Sámedikki váldesuorggi siskkobealde, go Sámediggi nammada lahtuid stivrenorgánaide. Sámediggi deattuha garrasit dan ahte boazodoalus alddis galgá leat mearridanváldi siskkáldas áššiin. Bajimuš eiseváldái oppalaš fápmudusa addin rievdadit boazodoalu iežas orgánaid dahkan mearrádusaid, váldá eret válddi boazodoalus. Sámediggi čujuha ahte boazodoalu iežaset orgánain lea kulturmáhtolašvuohta ja sii dovdet vuđolaččat dilálašvuođaid boazodoalus. Muđui guorrasa Sámediggi Boazodoallostivrra ovttajienalaš mearrádussii, mii konkludere dainna ahte lágas dat galgá boahtit ovdan makkár sierra ulbmiliid iešguđet stivrenorgánat galget doahttalit mearrádusaid dagadettiineaset.</p>
<p>13.  Sámediggi gáibida ahte boazodoallolága ođasmahttinbarggus viidáseappot lea Sámediggi aktiivvalaččat mielde láhkaproposišuvnna barggus.</p>
<p>Evttohus 1, áirasis Roger Pedersen, SVL sámediggejoavku</p>
<p>SVL sámediggejoavku evttoha ahte 1978-lága § 15 ain galgá gustot dan sajis go evttohuvvon rievdadus §:s 10-1.</p>
<p>Vuođustus: Sáhttet šaddat dramáhtalaš váikkuhusat dáloniid vuoigavuođaide jus Sámediggeráđi rievdadusárvalus bággolonistanrievtti § 10-1 oktavuođas dohkkehuvvo.</p>
<p>Evttohus 2, áirasis Per A. Bæhr, Olgešbellodat ja Johttisámiid listu</p>
<p>Álggahus: Lasáhus vuosttas teakstaoassái: Sámedikki mielas lea hui buorre go lea ráhkaduvvon láhkaárvalus mii váldá vuolggasaji árbevirolaš boazodoallokultuvrras, ja dat lea hui erenoamáš, ja historjjálaš go lávdegotti eanetlogus leat leamaš boazoeaiggádat. Sámediggi oaidná ahte sámi tearpmaid geavaheapmi lea evttohuvvon láhkateavsttas. Dát mearkkaša ahte láhkateavstta tearbmageavaheapmi šaddá dárkil, ja seammás lea dás prinsihpalaš mearkkašupmi go sámegiella geavahuvvo Norgga lágas. Boazodoallolága ulbmilin lea muddet boazodoalu beroštumiid.</p>
<p>Lea buorre go láhkaárvalus vuođđuduvvo sámi boaresvirot riektái dahje dološ áiggiid rájes geavaheapmái. Dát vuhtto olles láhkaárvalusas. Dát nanne siiddaid siskkáldas vuoigatvuođaid ja nu maiddái ovttaskas geavaheaddji vuoigatvuođaid ja nu addá ovddasvástádusa ovttaskas doallái ja siiddaide.</p>
<p>Teakstaoassi 3: Sámediggi lea vuostá buot evttohusaid maiguin ovttaseallima galgá dássiduhttit náittosdiliin, danne galget buot sánit <span type="quote" xml:lang="smj">”ássanguoimmit/ássanguoibmevuohta”</span> sihkkojuvvot.</p>
<p>Kapihttal 2: sihkkojuvvo.</p>
<p>Kapihttal 3: sihkkojuvvo.</p>
<p>Kapihttal 4: vuosttas teakstaoasis vuosttas ja nubbi cealkka sihkkojuvvojit. Ođđa sisdoallu vuosttas teakstaoassái: Sámediggi deattuha ahte lea dárbu doaibmabijuide mat addet nissonolbmuide vejolašvuođa searvat boazodoalus.</p>
<p>2. teakstaoassi sihkkojuvvo.</p>
<p>3. teakstaoassi rievdaduvvo leat ná: Sámediggi evttoha ahte guovttis go náitaleaba ja go sudnos goappásge lea iežaska siidaoassi ovdalgo náitaleaba, doalaheaba iežaska vuoigatvuođaid ollásit maiddái dan maŋŋá go leaba náitalan.</p>
<p>4. teakstaoassi rievdaduvvo leat ná: Dasa lassin áigu Sámediggi evttohit lágain mearriduvvot ahte stáhta ekonomalaš ortnegat gusket ovttaláhkai náittosbeallálaččaide go goappašat náittosbeallálaččat bargaba olles áiggi ealáhusas.</p>
<p>5. kapihttal: nubbi lađas, Sámedikki mielas ii leat dárbu ... sihkkojuvvo.</p>
<p>7. kapihttal: lasáhus: Erenoamáš oktavuođain, dalle go jođiheaddji lea investeren juoidá, iige leat ožžon ávkki investeremis, máksojuvvo dat ruovttoluotta.</p>
<p xml:lang="deu">GULASKUDDANCEALKÁMUŠ EVTTOHUSAT RIEVDADIT BOAZODOALLOLÁGA</p>
<p>Sámediggi mielas lea dehálaš jođáneamos lági mielde meannudit láhkaárvalusa, ovdal ođđa organiserema, ja ovdalgo ođđa vierut ožžot stuorát saji. Siskkáldas iešstivren lea dehálaš, ja dan leat boazoeaiggádat ja organisašuvdna čađa gaskka bivdán.</p>
<p>Sámediggi bivdá ahte Eanadoallodepartemeanta bisuhuvvo <span type="quote" xml:lang="vep">”Boazodoallodepartemeantan”</span>, ja ahte baicce buoridit gelbbolašvuođa ja vejolašvuođa Eanadoallodepartemeanttas ja Boazodoallohálddašeamis sáhttit gozihit hálddašandoaimmaid boazodoalu ektui ja erenoamážit suodjalit boazodoalu eatnamiid duohtademiin, muosehuhttimiin ja boraspiriin mat vaháguhttet boazodaolu.</p>
<p>4. kapihttal: §4-1 Vuoigatvuohta eaiggáduššat bohccuid  Sámediggi evttoha rievdadit paragráfa vuosttas cealkaga gitta vuosttas rihku rádjai; ”Jus leat geahččobohccot (verddevuohta) ja erenoamáš sivat, ..</p>
<p>§4-6  Náittosdili dahje ovttasássama nohkanGuovdageainnu Johttisámiid listu áigu dás cealkit ahte dat olmmoš guhte ii deavdde §4-1 vuosttas lađđasa eavttuid, ii galgga sáhttit joatkit sámi boazodoalu leaš dal náitalan dahje ovttasássi. Dát mearkkaša dan ahte dát olmmoš ii galgga sáhttit váldit badjelasas siidaoasi jođiheaddji ovddasvástádusa.</p>
<p>6. kapihttal:  §6-5 Rátkkašeami dahje čanadeami ferte sáhttit čađahit dárbbu mielde ja almmá vuorddekeahttá dárbbašmeahttumit. Sáhttá leat juo menddo maŋŋit rátkkašišgoahtit juste ovdelis go eallu guođđá guohtonsaji. Mii oaivvildit ahte láhkateavstta ferte aiddostahttit. Danne áigut mii evttohit ođđa cealkaga lohppii §:s6-5 vuosttas lađđasis: <span type="quote">”Rátkašeami galgá sáhttit dahkat govttolaš áiggi siste”</span>.</p>
<p>9. kapihttal: §9-4 Boazolohku Evttohit sihkkut paragráfa 4. lađđasa vuosttas cealkagis sániid <span type="quote">”mas leat badjel 200 bohcco”</span> ja ahte maŋimuš cealkka dán lađđasis sihkkojuvvo ollásit.</p>
<p>Evttohus 3 Áirasis: Berit Oskal Eira, BB:a sámediggejoavku</p>
<p>Sámedikki mielas lea buorre go lea ráhkaduvvon láhkaárvalus boazodoalu siskkáldas beliid birra, mas vuolggasadjin lea árbevirolaš boazodoallokultuvra ja boazodoalu boaresvirot organiseren. Sámediggi lea mearkkašan ahte evttohuvvo geavahit sámegiel tearpmaid láhkateavsttas. Dát mearkkaša dan ahte tearbmageavaheapmi láhkateavsttas šaddá dárkil, ja dasto lea das go sámegiella geavahuvvo Norgga láhkateavsttas prinsihpalaš mearkkašupmi. Muhtun doahpagat nugo <em type="italic">siidaandel </em>ja </p>
<p><em type="italic">sideordnet rekrutteringsandel </em>leat dattetge ođđa ja ráhkaduvvon tearpmat. Sámediggi bivdá dáid </p>
<p>doahpagiid heivehit dábálaš sámegillii dahje vejolaččat lonuhit doahpagiiguin sámi láhkateavsttas.</p>
<p>Láhkalávdegotti mandáhta lea gáržžiduvvon boazodoalu stivrema ja hálddašeami ektui ja boazodoalu siskkáldas beliid ektui, maiddái ovttaskas boazodoalli riektedili ektui.</p>
<p>Eanet vuođđogažaldagat boazodoalu vuoigatvuođaid birra leat eaktuduvvon meannuduvvot Sámi vuoigatvuođalávdegotti viidáset barggu oktavuođas, geahča dan birra Stuorradikk</p>
<p>Sámediggi aiddostahttá ahte boazodoalloláhka adnojuvvo eahpedievaslažžan dassážii go vuođđogažaldagat boazodoalu vuoigatvuođaid birra leat váldojuvvon mielde láhkii. Danne lea dárbu dievaslaččabut ođasmahttit boazodoallolága Sámi vuoigatvuođalávdegotti barggu maŋŋá. Dán barggus ferte maiddái bidjat deattu boazodoalu eanasuodjaleapmái ja oktavuhtii eará geavaheami ektui ja boazodoalu ovddasvástádussii vahágiid ektui. Dán oktavuođas evttoha Sámediggi ahte paragráfa 10-1 (§15 1978-lágas) rievdaduvvo nu ahte dábálaš dohkkehuvvon prinsihpat Norgga rievttis geavahanvuoigatvuođaid bággolonistanrievttálaš suodjaleami ektui, vuođđuduvvon dološ áiggiid geavaheapmái, dohkkehuvvojit maiddái eaná- ja vuovdedoalu beroštumiid ektui.</p>
<p>Lávdegottis lea leamaš dakkár čoahkádus mas boazodoallu viidát lea ovddastuvvon ja lahtuin lea leamaš buorre máhtolašvuohta ja áddejupmi boazodoalu ja boazodoallorievttálaš áššiin. Dát lea addán vejolašvuođa vuđolaččat árvvoštallat boazodoalu siskkáldas beliid. Lávdegoddi lea ráhkadan láhkaárvalusa mii váikkuha dan ahte boazosámit ieža sáhttet muddet siskkáldas beliid ja organiseret beaivválaš doaimma boazosámi dološ vieruid, árbevieruid ja riekteáddejumiid mielde. Láhkaárvalusa vuođul lea maiddái buorre vejolašvuohta olggobealde muddet boazodoalu dáid prinsihpaid mielde.  Sámediggi lea duhtavaš go dat čálekeahtes njuolggadusat buriid boazodoalloektui leat evttohuvvon láhkii.</p>
<p>Sámedikki mielas lea láhkalávdegoddi iežas mandáhta siskkobealde vuđolaš láhkaovdabarggus ráhkadan njuolggadusaid mat vuođđuduvvojit boazodoalu ovddit lágaide ja njuolggadusaide, maŋit áiggiid riekteovdáneapmái, kultuvrii ja árbevieruide. Láhkaárvalus váikkuha oalle guhkás rollajuohkima čilgema iešguđet hálddašanorgánaid gaskka, dan seammás go unnitlogu vuoigatvuođat orrot leat gozihuvvon.</p>
<p>Sámedikkis leat čuovvovaš mearkkašumit muhtun ovddiduvvon evttohusaide:</p>
<p>1.  Sámedikki mielas lea dehálaš ahte lága §§:in 1-1 ja 1-2 aiddostahttojuvvo ahte boazodoalu vuoigatvuođat eai leat muddejuvvon dušše boazodoallolágain, muhto ahte sámi boazodoalus lea iešheanalis riektevuođđu sámi boazoguohtonguovlluin, mii lea vuođđuduvvon sámi dološ vieruide ja dološ áiggiid rájes geavaheapmái.</p>
<p>Sámediggi oaidná ahte láhkateakstaárvalusas §1-1 leat heivehuvvon doahpagat boares vierru  ja dološ áiggiid rájes geavaheapmi, mii maid čájeha norgalaš riektevuogádaga dohkkehan boazodoalu iešheanalis riektevuođu. Dát doabageavaheapmi galggašii boahtit ovdan maiddái láhkaárvalusa §1-2. Láhkalávdegoddi čujuha lágaide ja ovdabargguide, riektegeavahussii ja juridihkalaš teoriijii mat duođaštit ahte dát leat čuovvoluvvon juo čálekeahtes lágain.</p>
<p>Sámiin leat go lea eamiálbmot sierra vuoigatvuođat iežaset árbevirolaš guovlluide, dasa gullá maiddái riekti bargat boazodoaluin, sorjankeahttá Norgga diggerievttálaš beliin. Dát lea čielgasit dohkkehuvvon riikkaidgaskasaš rievttis/álbmotrievttis. Boazodoalloláhka evttohuvvon rievdadusaiguin ii leat dohkálaš stivrengaskaoapmi ovdal go boazodoalu riektevuođđu lea</p>
<p>čilgejuvvon. Dát váilivuohta ii dávis Norgga geatnegasvuođaide riikkaidgaskasaš</p>
<p>konvenšuvnnain. Sámediggi evttoha ahte addojuvvo oppalaš njuolggadus mas lea čuovvovaš sátnehápmi:</p>
<p><em type="italic"><span type="quote">”Dalle go almmolaš eiseváldi doaibmá eará lágaid mielde, galget eiseválddit vuhtii váldit ahte lea dárbu suodjalit sámi boazodoalu sámi kultuvrra ja servodateallima vuođul”</span></em> </p>
<p>Sámedikki mielas dán lasáhusa galgá dulkot viidát nu ahte eiseválddit fertejit vuhtii váldit boazodoalu beroštumiid válddi čađaheamis plána- ja huksenlága, eanalága, fuođđolága, elliidsuodjalanlága ektui, lágaid oktavuođas boraspiriid hálddašeamis ja eará lágaid ektui ja go leat čađaheamen válddi mii guoská boazodollui. Galggašii maiddái �</p>
<p>Sámediggi lea registreren ahte lea váttis caggat láhkamearrádusaid mat eai soaba árbevirolaš bargovugiide ja áddejumiide boazodoalus. Dán oktavuođas čujuha Sámediggi ođđa láhkamearrádusaide elliidsuodjalanlágas, earret eará gáibádussii biebmat bohccuid ja gildosii gáldet bohccuid, ja dasto njuolggadussii mii gieldá njuovvamis bohccuid árbevirolaš vuogi mielde ja vuovdimis goike- ja suovastuvvon bohccobierggu, mii lea njuvvojuvvon ja buvttaduvvon árbevirolaš vuogi mielde. Danne dáhttu Sámediggi ahte ulbmilparagráfii heivehuvvo čuovvovaš lasáhus:</p>
<p><em type="italic">” Eiseválddit galget láhčit dilálašvuođaid nu ahte boazodoallu sáhttá bargat árbevirolaš vuogi ja sámi riekteáddejumiid vuođul”. </em> </p>
<p>2.  Sámediggi deattuha boazodoalu mearkkašumi sámi kultuvrra ovddideapmái. Das movt boazodoallu stivrejuvvo ja hálddašuvvo lea dehálaš mearkkašupmi sámi servodaga ovdáneapmái. Dasa lassin lea boazodoallu mihtilmas ealáhussan maiddái dehálaš oassi sámi kultuvrra ávnnaslaš vuođus.</p>
<p>Láhkalávdegoddi deattuha garrasit ahte eiseválddit mat galget dahkat boazodollui mávssolaš mearrádusaid dárbbašit oahpu boazodoalu birra. Dát ii guoskka dušše ieš boazodoallohálddahusa bargiide ja mielbargiide, muhto maiddái eará almmolaš hálddašeapmái dain guovlluin riikkas gos lea boazodoallu, dát guoská maiddái politiijaide ja riektelágádussii. Sámediggi doarju dán.</p>
<p>Sámediggi ferte dan olis go lea álbmotválljen orgána oažžut politihkalaš válddi ja ovddasvástádusa bidjat bajimuš mihttomeriid boahtteáiggi sámi servodaga ovddideapmái. Sámedikki saji boazodoalu ektui ferte geahččat dán oktavuođas.</p>
<p>Sámedikkis lea stuorra áddejupmi láhkalávdegotti ákkastallamii ahte bidjat guovlulaš hálddašandási fylkkamánnii, - ahte sáhttá dadjat ahte hálddašeapmi lea hui sirrejuvvon eará almmolaš hálddašeami ektui mas lea mearkkašupmi boazodollui.</p>
<p>Sámediggi áigu dattetge evttohit ahte boazodoallohálddašeapmi doalahuvvo iešheanalis hálddašeapmin mas lea boazodoallostivra ja guovllustivrrat nugo dálge leat ja ahte boazodoallohálddahusa gelbbolašvuohta buoriduvvo. Sámediggi lea ovttaoaivilis lávdegottiin ahte boazodoallohálddahus huksejuvvo Stáhta boazodoallohálddašeapmin. Dán lágan hálddašanmálle ii hehtte ovttasbarggu ja gelbbolašvuođa ovddideami Fylkkamánni ossodagain.</p>
<p>Lávdegotti oaivila mielde leat buorit ákkat maid vuođul boazodoallohálddašeami galggašii fárrehit eret Eanadoallodepartemeanttas, earret eará danne go departemeanta galgá gozihit maiddái eará ealáhusberoštumiid, mat dávjá bohtet vuostálaga boazodoaluin. Boazodoalus lea dovddahuvvon veaháš ballu dan ektui ahte bidjat boazodoallohálddašeami Gielda- ja guovludepartementii, dan geažil go ballet ahte boazodoalu mearkkašupmi ealáhussan unnošii. Departemeanttas nubbái sirdima fertešii gal vuos čielggadit lagabui. Boazodoallohálddašeami iešheanalis sadji dagaha ahte ii leat stuorra mearkkašupmi das makkár departementii gullá. Departementii gullevašvuohta ii rievdaduvvo boazodoallolága bokte.</p>
<p>3.  Láhkalávdegotti árvalus lea iešalddis sohkabealneutrála, muhto ovdáneapmi boazodoalus sáhttá geavahusas gaskkustit nissonolbmuid ja albmáid gaskasaš heajos rekrutteren- ja searvanjuogu. Sámediggi deattuha ahte lea dárbu ekonomalaš ortnegiidda mat geasuhit nissonolbmuid searvat boazodollui.</p>
<p>Evttohuvvon boazodoalu siskkáldas organiseremis lea biddjojuvvon stuorra deaddu sihkkarastit ahte makkárge joavkkuid ii galgga eanelohku duolbmat ja ahte ovttadássásašvuođa prinsihpa guohtonjoavkkuid dahje siiddaid gaskka goziha guovllustivra. Danne lea evttohuvvon ovtta mađe jienat siidaosiide jienastemiin siiddas ja orohagas sorjankeahttá man ollu lahtut siidaoasis leat. Dás čujuhuvvo ahte juohke siidaoasis leat 5 jiena jahkečoahkkimis. Vai olles bearrašis galgá leat vejolašvuohta searvat, de evttoha Sámediggi ahte juohke siidaovttadaga jietnalohku baj</p>
<p>Sámediggi evttoha ahte náittosbeallalaččat/ássanguoimmit dalle go sutnos goappásge lea iežaska siidaoassi ovdal go náitaleaba/fárreba oktii, doalaheaba iežaska vuoigatvuođaid ollásit maiddái dan maŋŋá. Boazodoallostivrras maid lea dát oaidnu.</p>
<p>4.  Sámediggi lea váldoáššis ovttaoaivilis lávdegotti evttohusain 4. kapihttalis, mas lea sáhka dan birra ahte geas lea vuoigatvuohta bargat boazodoaluin.</p>
<p>Dasto lea Sámedikki mielas buorre go lágas ásahuvvo vuoigatvuohta bálddalas rekrutterenoassi. Dát álkiduhtášii buolvamolsuma ja sihkkarasttášii oktilašvuođa.</p>
<p>Sámediggi áigu evttohit lasáhusa §:ii 4-7 sihkkarasttindihtii mánáide vuoigatvuođa boazodollui jus vánhemat jápmet ovdal mánáid.</p>
<p><em type="italic">”Jápmima oktavuođas sáhttá siidaoassi ráfáidahttojuvvot dassážii go mánná, mánáidmánná dahje eará dakkár olmmoš geas lea vuoigatvuohta §4-9 mielde eaiggáduššat bohccuid siidaoasis, šaddá ollesolmmožin. Diehtu dán birra sáddejuvvo Boazodoallostivrii</em>.” </p>
<p>5.  §:s 6- 2 lea evttohuvvon geavahišgoahtit fas dárogiel doahpaga <span type="quote" xml:lang="nno">“gjeting”</span>. Sámediggi gal rávve ahte dát doaba ii eisege šat váldojuvvošii geavahussii, danne go dan oaivila álkidit sáhttá bálddastahttit ovddit boazodoallolágaid sisdoaluiguin.</p>
<p>Doaba <span type="quote" xml:lang="nno">”gjeting”</span> áddejuvvui dávjá boastut ja dat buvttii dakkár signálaid ahte eallu galggai leat geahčus ja čoahkis čađa gaskka. Dát doaba ii soaba šat dáláš boazodollui, danne go bohccot dávjá dollojuvvojit eanadieđalaččat ráddjejuvvon guovllus nu ahte ravddaid fákte.</p>
<p>Sámediggi lea ovttaoaivilis §6-2 sisdoalu ektui, muhto oaivvilda ahte doahpaga <span type="quote" xml:lang="nno">“gjeting”</span> sadjái galggašii bidjat eará doahpaga, vai garvit boasttuáddejumiid.</p>
<p>6.  Sámediggi lea ovttaoaivilis lávdegotti evttohusain ahte oalle muddui vuođđudit lága dasa ahte siida lea riekteobjeakta ja ovttasbargoarena. Eanadieđalaš vuoigatvuođat ja stuorát váldi siidii dávista sámi árbevieruide ja riekteáddejupmái. Lassi vuoigatvuođaid siidii ii leat man ge láhkai sámi vuoigatvuođaid privatiseren, muhto oktasaš boazosámi vuoigatvuođaid nannen guohtoneatnamiidda. Siidda saji formaliserema oktavuođas lágas, šaddá muhtun oktavuođain lassi mearrádusceahkki. Sámedikki mielas ii buvtte dát váttisvuođaid, muhto deattuha ahte siidda ja orohaga gaskasaš oktavuohta ii dárbbaš juohke sajis leat ovttalágan. Ollu oktavuođain sáhttá siida ja orohat leat okta ja seamma, nu ahte okta ceahkki báhcá eret.</p>
<p>7.  Láhkalávdegoddi evttoha ahte bearráigeahččandoaimmat boazodoalu ektui maid departemeanta lea mearridan lagat njuolggadusaid mielde, biddjojuvvojit Stáhtalaš luonddubearráigehččui (Statens naturoppsyn). Sámediggi ii leat ovttaoaivilis dás ja evttoha ahte dát doaimmat bisuhuvvojit boazodoallohálddahusas ja boazopolitiijas.</p>
<p>Boazopolitiijat galggašedje oažžut resurssaid buoredit iežaset sámi kultur- ja giellagelbbolašvuođa, ja dasto boazodoallogelbbolašvuođa. Boazopolitiijaid doaibmaguovlu viiddiduvvo nu ahte dat guoskkašii olles boazodoalloguvlui.</p>
<p>8.  Sámediggi doarju evttohusa mii guoská soabahanortnegii, go boazodoalus nugo eará ealáhusainge čuožžilit siskkáldas vuostálasvuođat. Dákkár soabahanortnega ásaheami oktavuođas ferte sámi giellagelbbolašvuohta, boazodoallogelbbolašvuohta ja kulturáddejupmi leat áibbas vealtameahttun gáibádussan. Sámediggi evttoha ahte ásahuvvo neutrála orgána man ovddasvástádussan lea soabaheapmi ja nággoáššit. Dákko ferte árvvoštallat vástesaš ortnegiid maid boazoguohtonkomišuvdna lea evttohan Ruoŧa ja Norgga gaskka.</p>
<p>9. Láhkačoakkáldagaid galggašii oktiiordnet konvenšuvnna mearrádusaiguin Boazodoallostivrra mearrádusa ektui.</p>
<p>10.  Sámediggi doarju lávdegotti evttohusa addit stuorát válddi siskkáldas stivrenorgánaide nugo</p>
<p>11.  Eanadoallodepartemeanta lea 01.03.02 beaiváduvvon reivves evttohan oppalaš instrukšuvdnaválddi bajimuš eiseváldái. Sámediggi ii sáhte dohkkehit dán, go dat sáhttá mearkkašit dan ahte addit oppalaš fápmudusa rievdadit mearrádusaid mat leat dahkkojuvvon maiddái Sámedikki váldesuorggi siskkobealde, go Sámediggi nammada lahtuid stivrenorgánaide. Sámediggi deattuha garrasit dan ahte boazodoalus alddis galgá leat mearridanváldi siskkáldas áššiin. Bajimuš eiseváldái oppalaš fápmudusa addin rievdadit boazodoalu iežas orgánaid dahkan mearrádusaid, váldá eret válddi boazodoalus. Sámediggi čujuha ahte boazodoalu iežaset orgánain lea kulturmáhtolašvuohta ja sii dovdet vuđolaččat dilálašvuođaid boazodoalus.</p>
<p>Muđui guorrasa Sámediggi Boazodoallostivrra ovttajienalaš mearrádussii, mii konkludere dainna ahte lágas dat galgá boahtit ovdan makkár sierra ulbmiliid iešguđet stivrenorgánat galget doahttalit mearrádusaid dagadettiineaset.</p>
<p>12.  Sámediggi gáibida ahte boazodoallolága ođasmahttinbarggus viidáseappot lea Sámediggi aktiivvalaččat mielde láhkaproposišuvnna barggus ja láhkaásahusbarggus.</p>
<p>13.  Sámediggi oaivvilda ahte láhkalávdegotti árvalus lea buorre vuođđu ođasmahttit boazodoallolága ja rávve ahte láhkarievdadus siskkáldas hálddašeami birra ovddiduvvo láhkaproposišuvdnan Stuorradikki váste nu johtilit go lea vejolaš.</p>
<p>Evttohus 4, áirasis Ole Henrik Magga, NSR ovttasbargojoavku ja GB sámediggejoavku</p>
<p>2. oasis biddjo guokte maŋimuš cealkaga sadjái (<span type="quote">”Sámediggi áigu dattetge…”</span> rájes):</p>
<p>Maŋŋá berre dievaslaččabut guorahallat vuđolaš riektegažaldagaid boazodoalu ektui, omd. lága oktavuođas riektediliid ja eatnamiid hálddašeami birra Finnmárkkus (Finnmárkoláhka). Sámediggi deattuha ahte dál lea hui deaŧalaš čađahit dakkár láhkarievdadusa, maid NAČ 2001:35 Boazodoalloláhkalávdegotti evttohus árvala vai vuhtii váldá boazodoalu siskkáldas diliid muddema dárbbuid.</p>
<p>2. čuoggá maŋimuš oasi sadjái biddjo:</p>
<p>Dasa lassin evttoha Sámediggi ahte paragráfa 10-1 (1978 lága § 15) rievdaduvvo nu ahte Norgga rievtti oppalaččat dohkkehuvvon prinsihpat geavahanvuoigatvuođaid bággolonistanrievttálaš suodjaleapmi dološ áiggi rájes geavaheami vuođul dohkkehuvvojit. Dan oktavuođas váldo erenoamážit vuhtii eará sámi vuođđoealáhusaid ovddideapmi.</p>
<p>Evttohus 5, Oktasašárvalus NSR-S/GB,GJL/OB ja BB:</p>
<p>Álggahus</p>
<p>Sámedikki mielas lea buorre go lea ráhkaduvvon láhkaárvalus, mas vuolggasadjin lea árbevirolaš boazodoallokultuvra ja boazodoalu boaresvirot organiseren. Lea hui erenoamáš, ja historjjálaš go lávdegotti eanetlogus leat leamaš boazoeaiggádat. Lávdegottis lea čoahkádus viidát ovddastuvvon boazodoalus ja lahtut geain lea máhtolašvuohta ja áddejupmi boazodoalu ja boazodoallorievttálaš gažaldagain. Dát lea dahkan vejolažžan vuđolaččat árvvoštallat siskkáldas beliid ja organiseret beaivválaš doaimma boazodoallosámi boares vieruid, árbevieruid ja riekteáddejumiid vuođul. Láhkaárvalus addá maid buori vuođu olggobealde muddet boazodoalu dáid prinsihpaid mielde. Sámediggi lea duhtavaš go čálekeahtes njuolggadusat buriid boazodoallodábiid birra leat evttohuvvon biddjojuvvot láhkii. Sámediggi oaidná ahte sámi tearpmaid geavaheapmi lea evttohuvvon</p>
<p>láhkateavsttas. Dát mearkkaša ahte tearbmageavaheapmi láhkateavsttas šaddá dárkil, ja seammás lea dás prinsihpalaš mearkkašupmi go sámegiella geavahuvvo Norgga lágas. Muhtun doahpagat nugo</p>
<p><em type="italic">siidaandel</em> ja <em type="italic">sideordnet rekrutteringsandel</em> leat dattetge ođđa ja ráhkaduvvon tearpmat. Sámediggi bivdá </p>
<p>dáid doahpagiid heivehit dábálaš sámegillii dahje vejolaččat lonuhit doahpagiiguin sámi láhkateavsttas.</p>
<p>Boazodoallolága ulbmilin lea muddet boazodoalu beroštumiid. Lea buorre go láhkaárvalus vuođđuduvvo sámi boare</p>
<p>Lávdegotti mandáhta lea ráddjejuvvon boazdoalu stivremii ja hálddašeapmái ja boazodoalu siskkáldas beliide.</p>
<p>Sámediggi áiddostahttá ahte boazodoalloláhka adnojuvvo eahpedievaslažžan dassážii go vuođđogažaldagat boazodoalu vuoigatvuođaid birra leat váldojuvvon mielde láhkii. Vuđoleabbo gažaldagat boazodoalu vuoigatvuođaid birra leat eaktuduvvon meannuduvvot Sámi vuoigatvuođalávdegotti viidáset barggu oktavuođas, geahča dán birra stuorradikki proposišuvnnas nr 49. Maŋŋá galggašii ollislaččabut geahčadit ja viidábut ođasmahttit boazodoallolága maŋŋá Sámi vuoigatvuođalávdegotti barggu. Dán barggus ferte maid bidjat deattu boazodoalu eanasuodjaleapmái ja oktavuhtii eará geavaheaddjiide ja boazodoalu ovddasvástádussii vahágiid ektui.</p>
<p>Sámediggi deattuha ahte dál lea hui dehálaš čađahit láhkaođasmahttima nugo NAČ:s 2001:35 boazodoallolága rievdadusevttohusa birra, árvaluvvo dárbbuid ektui muddet boazodoalu siskkáldas beliid.</p>
<p>Sámedikki mielas lea láhkalávdegoddi iežas mandáhta siskkobealde vuđolaš láhkaovdabarggus ráhkadan njuolggadusaid mat vuođđuduvvojit boazodoalu ovddit lágaide ja njuolggadusaide, maŋit áiggiid riekteovdáneapmái, kultuvrii ja árbevieruide. Láhkaárvalus váikkuha oalle guhkás rollajuohkima čilgema iešguđet hálddašanorgánaid gaskka, dan seammás go unnitlogu vuoigatvuođat orrot leat gozihuvvon.</p>
<p>Sámedikkis leat čuovvovaš mearkkašumit ovttaskas evttohusaide mat bohtet ovdan:</p>
<p>Boazodoallovuoigatvuohta</p>
<p>Sámediggi atná dehálažžan ahte lága §§:in 1-1 ja 1-2 áiddostahtto ahte boazodoalu vuoigatvuođat eai leat regulerejuvvon dušše boazodoallolágas, muhto ahte sámi boazodoalus lea iešheanalis riektevuođđu sámi boazoguohtonguovlluin, sámi vieruiduvvama (=sedvane) mielde ja dološ áiggi geavaheami vuođul.</p>
<p>Sámediggi lea fuomášan ahte láhkateakstaárvalusa §:s 1-1 leat heivehuvvon doahpagat vieruiduvvan ja dološ áigge rájes geavaheapmi, mii maid vuhtto das movt Norgga riektevuogádat lea dohkkehan boazodoalu iešheanalis riektevuođu. Dát doabageavaheapmi berre boahtit ovdan maiddái láhkaevttohusa §:s 1-2. Láhkalávdegoddi čujuha lágaide ja ovdabargguide, riektegeavahussii ja juridihkalaš teoriijii mat duođaštit ahte dát leat čuovvoluvvon juo čálekeahtes lágain.</p>
<p>Sámiin leat go lea eamiálbmot sierra vuoigatvuođat iežaset árbevirolaš guovlluide, dasa gullá maiddái riekti bargat boazodoaluin, sorjankeahttá Norgga diggerievttálaš beliin. Dát lea čielgasit dohkkehuvvon riikkaidgaskasaš rievttis/álbmotrievttis. Boazodoalloláhka evttohuvvon rievdadusaiguin ii leat dievaslaš stivrengaskaoapmi ovdal go boazodoalu riektevuođđu lea čilgejuvvon. Dát váilivuohta ii dávis Norgga geatnegasvuođaide riikkaidgaskasaš konvenšuvnnain. Sámediggi evttoha ahte addojuvvo oppalaš njuolggadus mas lea čuovvovaš sátnehápmi:</p>
<p><em type="italic"><span type="quote">”Dalle go almmolaš eiseváldi doaibmá eará lágaid mielde, galget eiseválddit vuhtii váldit ahte lea dárbu suodjalit sámi boazodoalu sámi kultuvrra ja servodateallima vuođul”</span></em> </p>
<p>Sámedikki mielas dán lasáhusa galgá dulkot viidát nu ahte eiseválddit fertejit vuhtii váldit boazodoalu beroštumiid válddi čađaheamis plána- ja huksenlága, eanalága, fuođđolága, elliidsuodjalanlága ektui, lágaid oktavuođas boraspiriid hálddašeamis ja eará lágaid ektui ja go leat</p>
<p>čađaheamen válddi mii guoská boazodollui. Galggašii maiddái árvvoštallat lága bokte buhtadit</p>
<p>boraspirevahágiid.</p>
<p>Láhkaárvalusa birra:</p>
<p>Sámediggi lea registreren ahte lea váttis caggat láhkamearrádusaid mat eai soaba árbevirolaš bargovugiide ja áddejumiide boazodoalus. Dán oktavuođas čujuha Sámediggi ođđa láhkamearrádusaide elliidsuodjalanlágas, earret eará gáibádussii biebmat bohccuid ja gildosii gáldet bohccuid, ja dasto njuolggadussii mii gieldá njuovvamis bohccuid árbevirolaš vuogi mielde ja </p>
<p><em type="italic">” Eiseválddit galget láhčit dilálašvuođaid nu ahte boazodoallu sáhttá bargat árbevirolaš vuogi ja sámi riekteáddejumiid vuođul”. </em></p>
<p>Dasto lea Sámedikki mielas buorre go lágas ásahuvvo vuoigatvuohta bálddalas rekrutterenoassi. Dát álkiduhtášii buolvamolsuma ja sihkkarasttášii oktilašvuođa.</p>
<p>Sámediggi evttoha lasáhusa §:ii 4-7 sihkkarastindihtii mánáide vuoigatvuođa boazodollui jus vánhemat jápmet ovdal mánáid.</p>
<p><em type="italic">”Jápmima oktavuođas sáhttá siidaoassi ráfáidahttojuvvot dassážii go mánná, mánáidmánná dahje eará dakkár olmmoš geas lea vuoigatvuohta §4-9 mielde eaiggáduššat bohccuid siidaoasis, šaddá ollesolmmožin. Diehtu dán birra sáddejuvvo Boazodoallostivrii</em>.” </p>
<p>§:s 4-1 vuoigatvuohta eaiggáduššat bohccuid evttohit rievdadit goalmmát lađđasa leat ná: <span type="quote">”Jus leat erenoamáš sivat nugo geahččobohccot (verddevuohta),... §6-5 Rátkkašeami dahje čanadeami ferte sáhttit čađahit dárbbu mielde ja almmá vuorddekeahttá dárbbašmeahttumit. Sáhttá leat juo menddo maŋŋit rátkkašišgoahtit juste ovdelis go eallu guođđá áigodatguohtonsaji. Mii oaivvildit ahte láhkateavstta ferte aiddostahttit. Danne áigut mii evttohit ođđa cealkaga §6-5 vuosttas lađđasa lohppii: ”Rátkkašeami galgá sáhttit dahkat govttolaš áiggi siste”</span>.</p>
<p>§:s 6- 2 lea evttohuvvon geavahišgoahtit fas doahpaga <span type="quote">“guođoheapmi”</span>. Sámediggi gal rávve ahte dát doaba ii eisege šat váldojuvvošii geavahussii, danne go dan oaivila álkidit sáhttá bálddastahttit ovddit boazodoallolágaid sisdoaluiguin.</p>
<p>Doaba <span type="quote">”guođoheapmi”</span> áddejuvvui dávjá boastut ja dat buvttii dakkár signálaid ahte eallu galggai leat geahčus ja čoahkis čađa gaskka. Dát doaba ii soaba šat dáláš boazodollui, danne go bohccot dávjá dollojuvvojit eanadieđalaččat ráddjejuvvon guovllus nu ahte ravddaid fákte.</p>
<p>Sámediggi lea ovttaoaivilis §6-2 sisdoalu ektui, muhto oaivvilda ahte doahpaga <span type="quote">“guođoheami”</span> sadjái galggašii bidjat eará doahpaga, vai garvit boasttuáddejumiid.</p>
<p>Sámediggi lea ovttaoaivilis lávdegotti evttohusain ahte oalle muddui vuođđudit lága dasa ahte siida lea riekteobjeakta ja ovttasbargoarena. Eanadieđalaš vuoigatvuođat ja stuorát váldi siidii dávista sámi árbevieruide ja riekteáddejupmái. Lassi vuoigatvuođaid siidii ii leat man ge láhkai sámi vuoigatvuođaid privatiseren, muhto oktasaš boazosámi vuoigatvuođaid nannen guohtoneatnamiidda. Siidda saji formaliserema oktavuođas lágas, šaddá muhtun oktavuođain lassi mearrádusceahkki. Sámedikki mielas ii buvtte dát váttisvuođaid, muhto deattuha ahte siidda ja orohaga gaskasaš oktavuohta ii dárbbaš juohke sajis leat ovttalágan. Ollu oktavuođain sáhttá siida ja orohat leat okta ja seamma, nu ahte okta ceahkki báhcá eret.</p>
<p>Láhkalávdegoddi evttoha ahte bearráigeahččandoaimmat boazodoalu ektui maid departemeanta lea mearridan lagat njuolggadusaid mielde, biddjojuvvojit Stáhtalaš luonddubearráigehččui (Statens naturoppsyn). Sámediggi ii leat ovttaoaivilis dás ja evttoha ahte dát doaimmat bisuhuvvojit boazodoallohálddahusas ja boazopolitiijas. Mii guoská Boazopolitiijaide, de leat dušše 3 500 diimmu oktiibuot 21 000 diimmus geavahuvvon bearráigeahččat ealáhusa 2001:s. Boazopolitiijat galggašedje oažžut resurssaid buoredit iežaset sámi kultur- ja giellagelbbolašvuođa, ja dasto boazodoallogelbbolašvuođa. Boazopolitiijaid doaibmaguovlu viiddiduvvo vai maiddái dat guoskkašii olles boazodoalloguvlui.</p>
<p>Sámediggi doarju evttohusa mii guoská soabahanortnegii, go boazodoalus nugo eará ealáhusainge</p>
<p>čuožžilit siskkáldas vuostálasvuođat. Dákkár soabahanortnega ásaheami oktavuođas ferte sámi</p>
<p>giellagelbbolašvuohta, boazodoallogelbbolašvuohta ja kulturáddejupmi leat áibbas vealtameahttun gáibádussan. Sáme</p>
<p>Sámediggi doarju lávdegotti evttohusa addit stuorát válddi siskkáldas stivrenorgánaide nugo siidii ja orohahkii. Sámedikki áddejumi mielde galgá boazodoalus leat stuora iešmearridanváldi ealáhusa siskkáldas áššiin, nugo ođđa siidaosiid dohkkeheapmi, boazolohku, guohtoneatnamiid siskkáldasat juohkin mearriduvvon ceavzilis rámmaid siste, bargojuohku ja boazodoallobarggu siskkáldas organiseren nugo mearkun, njuovvan ja guohtoneatnamiid siskkáldas geavaheapmi.</p>
<p>Eanadoallodepartemeanta lea 01.03.02 beaiváduvvon reivves evttohan oppalaš instrukšuvdnaválddi bajimuš eiseváldái. Sámediggi ii sáhte dohkkehit dán, go dat sáhttá mearkkašit dan ahte addit oppalaš fápmudusa rievdadit mearrádusaid mat leat dahkkojuvvon maiddái Sámedikki váldesuorggi siskkobealde, go Sámediggi nammada lahtuid stivrenorgánaide. Sámediggi deattuha garrasit dan ahte boazodoalus alddis galgá leat mearridanváldi siskkáldas áššiin. Bajimuš eiseváldái oppalaš fápmudusa addin rievdadit boazodoalu iežas orgánaid dahkan mearrádusaid, váldá eret válddi boazodoalus. Sámediggi čujuha ahte boazodoalu iežaset orgánain lea kulturmáhtolašvuohta ja sii dovdet vuđolaččat dilálašvuođaid boazodoalus.</p>
<p>Muđui guorrasa Sámediggi Boazodoallostivrra ovttajienalaš mearrádussii, mii konkludere dainna ahte lágas dat galgá boahtit ovdan makkár sierra ulbmiliid iešguđet stivrenorgánat galget doahttalit mearrádusaid dagadettiineaset.</p>
<p>Molssaeaktu 1 (BB): Sámediggi oaivvilda ahte galget leat ovttalágan njuolggadusat boazodollui ja eana- ja vuovdedollui bággolotnunriektesuodjalusa oktavuođas.</p>
<p>Molssaeaktu 2 (NSR/GB): Sámediggi evttoha ahte paragráfa 10-1 (§ 15,  1978-lágas) rievdaduvvo nu ahte dábálaččat dohkkehuvvon prinsihpat Norgga rievttis geavahanvuoigatvuođaid bággolotnunriektesuodjalus dohkkehuvvo dološ áiggi rájes geavaheami vuođul. Dán oktavuođas ferte erenoamážit vuhtii váldit eará sámi vuođđoealáhusaid.</p>
<p>Boazodoalu hálddašeapmi</p>
<p>Sámediggi deattuha boazodoalu mearkkašumi sámi kultuvrra ovdánahttimii. Das movt boazodoallu stivrejuvvo ja hálddašuvvo lea dehálaš mearkkašupmi sámi servodaga ovdáneapmái. Dasa lassin go boazodoallu lea mihtilmas ealáhus, de lea dat maiddái dehálas oassi sámi kultuvrra ávnnaslaš vuođus.</p>
<p>Láhkalávdegoddi deattuha garrasit ahte eiseválddit mat galget dahkat boazodollui mávssolaš mearrádusaid dárbbašit oahpu boazodoalu birra. Dát ii guoskka dušše ieš boazodoallohálddahusa bargiide ja mielbargiide, muhto maiddái eará almmolaš hálddašeapmái dain guovlluin riikkas gos lea boazodoallu, dát guoská maiddái politiijaide ja riektelágádussii. Sámediggi doarju dán.</p>
<p>Dásseárvu ja unnitlohkovuoigatvuođat</p>
<p>Sámediggi evttoha ahte náittosbeallalaččat/ássanguoimmit dalle go sudnos goappásge lea iežaska siidaoassi ovdal go náitaleaba/fárreba oktii, doalaheaba iežaska vuoigatvuođaid ollásit maiddái dan maŋŋá go leaba náitalan. Boazodoallostivrras maid lea dát oaidnu.</p>
<p>Dasa lassin evttoha Sámediggi ahte lága bokte mearriduvvo ahte stáhta ekonomalaš ortnegat galget guoskat goappašiidda jos náittosbeallalačča/ássanguoimmi guovttos ovttas leaba jođiheaddjin ja goappašagat bargaba olles áiggi ealáhusas.</p>
<p>Bargogeatnegasvuođat ja investeremat</p>
<p>Juohke áidna boazoeaiggádis lea vuoigatvuohta ávkašuvvat áiddiiguin ja rusttegiiguin nu guhká go bargá boazodoaluin orohagas dahje siiddas. Go heaitá boazodoaluin orohagas dahje siiddas, de lea ain siida/orohat mii oamasta áiddiid, rusttegiid ja guohtoneatnamiid, mat dárbbašuvvojit go galgá bargat boazodoaluin. Erenoamáš oktavuođain, dalle go jođiheaddji lea investeren juoidá, iige leat ožžon ávkki investeremis, máksojuvvo dat ruovttoluotta.</p>
<p>Loahpahus</p>
<p>Sámediggi oaivvilda ahte láhkalávdegotti árvalus lea buorre vuođđu ođasmahttit boazodoallolága ja rávve ahte láhkarievdadus siskkáldas hálddašeami birra ovddiduvvo láhkapro</p>
<p>Evttohus 6, NSR ovttasbargojoavku ja GB sámediggejoavku:</p>
<p>Álggahus</p>
<p>(lasáhus) Lávdegotti mandáhta lea ráddjejuvvon boazdoalu stivremii ja hálddašeapmái ja boazodoalu siskkáldas beliide. Dát lea heittot go dehálaš bealit nugo minerálaláhka, areálahálddašeapmi, álbmotmeahcit, boraspirehálddašeapmi ja eamiálbmotriekti árbevirolaš ealáhusdoibmii ja dan váikkuhusat eai leat meannuduvvon čielggadusas. Boazodoallolága ja eará lágaid gaskavuohta ii lean oassin láhkalávdegotti mandáhtas.</p>
<p>Boazodoalu hálddašeapmi</p>
<p>Lea dárbu eanet oktiiortnejuvvon ja ollislaš sáme- ja eamiálbmotpolitihkkii, mas maiddái boazodoallu lea dehálaš oassi. Danne lea Sámediggi mearriduvvon boazodoallopolitihkastis dovddahan ahte Gielda- ja guovludepartemeanta galggašii váldit badjelasas bajimuš stáhtalaš ovddasvástádusa boazodoalus.</p>
<p>Sámedikkis eamiálbmotorgánan lea beroštupmi suodjalit boazodoalloeatnamiid. Vealtameahttun boazodoalu boahtteáigái lea beassat váikkuhit guovddáš eiseválddiid Sámedikki bokte. Sámedikkis leat sihke politihkalaš váikkuhanvejolašvuođat, juridihkalaš gelbbolašvuohta ja riikkaidgaskasaš eamiálbmotfierpmádat, mat leat ávkin boazodollui.</p>
<p>Boazodoallu ealáhussan lea unni ja rašši, muhto ealáhus lea dehálaš sámi kultuvrra ávnnaslaš vuođđun.</p>
<p>Sámediggi lea álbmotválljen orgána ja danne ferte ge oažžut válddi ja ovddasvástádusa ovddidit boahtteáiggi sámi servodaga. Sámedikki saji boazodoalu ektui ferte ná geahččat.</p>
<p>Váilevaš áddejupmi boazodoalu árbevieruide ja riekteáddejumiide báidná boazodoalu hálddašeamis, jos hálddašanovddasvástádus biddjojuvvo aivve ii-sámi eiseválddiide. Sámedikkis álbmotválljen sámi orgánan lea áibbas earálágan máhtolašvuohta ja áddejupmi sámi árbevieruin ja riekteáddejumiin go fylkkamánniin ja Norgga eiseválddiin. Sámediggi lea máhtolašvuođainis ja gelbbolašvuođainis sámi áššiin dáhkideaddjiin boazodoalu iešmearridanriektái siskkáldas áššiin.</p>
<p>Sámediggi ii doarjjo eanetlohkoárvalusa ahte báikkálaš boazodoallokantuvrrat galget leat oassin fylkkamanneámmáhis. Ovddeš <span type="quote">”sámefáldi sullasaš vuogádahkii”</span> máhccan ii leat ulbmillaš ja sirre boazodoalu eret sámi servodagas. Sámedikki áddejumi mielde ii leat láhkalávdegoddi čielggadan gažaldaga mii guoská sámi iešmearrideapmái ja Sámedikki sadjái sámiid ovddasteaddji orgánan eamiálbmoga olis. Boazodoallu lea lassin go lea mihtilmas ealáhus maiddái dehálaš oassi sámi kultuvrra ávnnaslaš vuđđosis. Lávdegoddi ii leat árvvoštallan gažaldaga makkár váikkuhusat das leat boazodollui. Sámediggi lea mearkkašan ahte boazodoallostivrra eanetlohku gulaskuddancealkámušastis lea čujuhan dán váilevuođa láhkalávdegotti čielggadusas. Sámediggi bivdá ahte ráđđehus jođáneamos lági mielde ja ovttasráđiid Sámedikkiin čielggadišgoahtá gažaldagaid mat čatnasit sámi iešmearrideapmái ja boazodoalu hálddašeapmái. Dán barggu ferte</p>
<p>čađahit ovttasráđiid ealáhusain ja Sámedikkiin, ja ulbmilin ferte leat sihkkarastit boazodoalu</p>
<p>iešmearrideami siskkáldas áššiin ja vuoigatvuođa bargat boazodoaluin árbevirolaš vugiid vuođul sámi riekteáddejumiid ektui.</p>
<p>Dásseárvu ja unnitlohkovuoigatvuođat</p>
<p>Láhkalávdegotti árvalusain ii ovddiduvvo olus nissonolbmuid ja albmáid gaskasaš dásseárvu. Mearrádusat leat vuolggasajisteaset sohkabealneutrála, muhto sáhttet gaskkustit nissonolbmuid ja albmáid gaskasaš heajos rekrutteren- ja searvanjuogu. Sámediggi deattuha ahte lea dárbu ekonomalaš ortnegiidda mat geasuhit nissonolbmuid searvat boazodollui.</p>
<p>Sámedikki áddejumi mielde fuonida dat evttohuvvon siidaoasseorganiseren nissoniid vuoigatvuođaid boazodoalus. Sámedikkis lea beroštupmi dasa ahte nissoniidda galget sihkkarastojuvvot vuoigatvuođat seamma dásis go mat albmáin leat searvat boazodollui. Evttohus ahte ovttaskas siidaeaiggát oaž�</p>
<p>čájehit dan ahte nissonolbmot čáhkkejit saji albmáide. Náittosguoimmis/ássanguoimmis leat</p>
<p>seamma ollu geatnegasvuođat ja seamma stuorra ovddasvástádus siidaoassedoaimmas, muhto náittosbeallalaččas/ássanguoimmis eai leat seammalágan vejolašvuođat váikkuhit. Dás čujuhuvvo ahte juohke siidaoasis leat 5 jiena jahkečoahkkimis, maiddái dalle go náittosbeallalačča/ássanguoimmi guovttos ovttas doaibmaba jođiheaddjin. Sámediggi evttoha ahte jos goappašat beallalaččat/ássanguoimmit ovttas leaba jođiheaddjin ja goappašagat bargaba olles áiggi boazodoalus, de oažžuba ovttas 10 jiena jahkečoahkkimis.</p>
<p>Sámediggi lea váldoáššis ovttaoaivilis lávdegotti evttohusain 4. kapihttalis, mas lea sáhka das ahte geas lea vuoigatvuohta bargat boazodoaluin. Erenoamáš dehálaš lea sihkkarastit ahte olbmot geain leat bohccot ja boazomearka eai masse vuoigatvuođa eaiggáduššat bohccuid go heitet dahje loahpadit earáide siidaoasiset. Sámedikki mielas ii lea dárbu logahallat geat sáhttet eaiggáduššat bohccuid siidaoasis lassin ráddjejumiide §:s 4-1 gos daddjo ahte dušše sámi soga olbmuin lea vuoigatvuohta eaiggáduššat bohccuid sámi boazoguohtonguovllus</p>
<p>Bargogeatnegasvuođat ja investeremat</p>
<p>§:s 8-16 evttoha lávdegotti eanetlohku ahte go siidaoassi heaittihuvvo, de lea jođiheaddjis vuoigatvuohta oažžut máksojuvvot dáláš árvvu mielde, oktasaš rusttegiid investeremiid ovddas. Sámediggi ii doarjjo dán. Dát geavahus ii dávis boazodoalu árbevieruide iige riekteáddejupmái. Boazodoalus lea ja lea leamaš čielga rádji dan gaskkas mii lea priváhta opmodat ja mii fas gullá orohahkii ja siidii. Bohccot, luovos dávvirat ja ássanovttadagat leat leamaš priváhta, muhto áiddit ja rusttegat leat gullan siidii dahje orohahkii. Ii leat leamaš dábálaš lotnut rusttegiid ja áiddiid <span type="quote">“priváhta”</span> oasi go heaitá dahje fárre eará siidii dahje orohahkii. Dalle maiddái go fárre siidii dahje orohahkii dahje álggaha siiddas ii leat leamaš dábálaš ahte ferte oastit ossosiid áiddiin ja rusttegiin. Oktasaš áiddiid ja rusttegiid belohahkii privatiseren lea eahpeoiddolaš ollu sivaid geažil. Earret eará lasiha dán lágan privatiseren nuoraid álggahangoluid ealáhusas, ja sáhttá buktit ekonomalaš gáibádusaid oastit oasi dan oktavuođas go árbe ja go siidaovttadat sirdojuvvo buolvvas nubbái. Mearrádus maid eanetlohku evttoha šattašii ođđa riidogaskaoapmin ealáhusas. Prinsihppan ferte leat dat ahte siida ja orohat oamastastit 100% áiddiin ja rusttegiin.</p>
<p>Evttohus 7, Oktasašárvalus BB:a sámediggejoavku, Olgeš bellodat ja Johttisámelistu, áirasis Berit Oskal Eira bokte.</p>
<p>Boazodoalus hálddašeapmi</p>
<p>Sámediggi deattuha boazodoalu mearkkašumi sámi kultuvrra ovddideapmái. Das movt boazodoallu stivrejuvvo ja hálddašuvvo lea vuođđo mearkkašupmi sámi servodaga ovddideapmái. Dasa lassin lea boazodoallu mihtilmas ealáhussan maiddái dehálaš oassi sámi kultuvrra ávnnaslaš vuđđosis.</p>
<p>Láhkalávdegoddi deattuha garrasit ahte eiseválddit mat galget dahkat boazodollui mávssolaš mearrádusaid dárbbašit oahpu boazodoalu birra. Dát ii guoskka dušše ieš boazodoallohálddahusa bargiide ja mielbargiide, muhto maiddái eará almmolaš hálddašeapmái dain guovlluin riikkas gos lea boazodoallu, dát guoská maiddái politiijaide ja riektelágádussii.</p>
<p>Sámediggi ferte dan olis go lea álbmotválljen orgána oažžut politihkalaš válddi ja ovddasvástádusa bidjat bajimuš mihttomeriid boahtteáiggi sámi servodaga ovddideapmái. Sámedikki saji boazodoalu ektui ferte geahččat dán oktavuođas.</p>
<p>Sámedikkis lea stuorra áddejupmi láhkalávdegotti ákkastallamii ahte bidjat guovlulaš hálddašandási fylkkamánnii, - ahte sáhttá dadjat ahte hálddašeapmi lea hui sirrejuvvon eará almmolaš hálddašeami ektui mas lea mearkkašupmi boazodollui.</p>
<p>Sámediggi áigu dattetge evttohit ahte boazodoallohálddašeapmi doalahuvvo iešheanalis háldda</p>
<p>Lávdegotti oaivila mielde leat buorit ákkat fárrehit boazodoallohálddašeami eret Eanadoallodepartemeanttas, earret eará danne go departemeanta galgá gozihit maiddái eará ealáhusberoštumiid, mat dávjá bohtet vuostálaga boazodoaluin. Boazodoalus lea dovddahuvvon veaháš ballu dan ektui ahte bidjat boazodoallohálddašeami Gielda- ja guovludepartementii, dan geažil go ballet ahte boazodoalu mearkkašupmi ealáhussan unnošii. Sámediggi oaivvilda ahte boazodoallu ain galgá leat Eanadoallodepartemeanttas.</p>
<p>Dásseárvu ja unnitlohkovuoigatvuođat</p>
<p>Láhkalávdegotti árvalus lea iešalddis sohkabealneutrála, muhto ovdáneapmi boazodoalus sáhttá geavahusas gaskkustit nissonolbmuid ja albmáid gaskasaš heajos rekrutteren- ja searvanjuogu. Sámediggi deattuha ahte lea dárbu ekonomalaš ortnegiidda mat geasuhit nissonolbmuid searvat boazodollui.</p>
<p>Evttohuvvon boazodoalu siskkáldas organiseremis lea biddjojuvvon stuorra deaddu sihkkarastit ahte makkárge joavkkuid ii galgga eanelohku duolbmat ja ahte ovttadássásašvuođa prinsihpa guohtonjoavkkuid dahje siiddaid gaskka goziha guovllustivra. Danne lea evttohuvvon ovtta mađe jienat siidaosiide jienastemiin siiddas ja orohagas sorjankeahttá man ollu lahtut siidaoasis leat. Dás</p>
<p>čujuhuvvo ahte juohke siidaoasis leat 5 jiena jahkečoahkkimis. Vai olles bearrašis galgá leat</p>
<p>vejolašvuohta searvat, de evttoha Sámediggi ahte juohke siidaovttadaga jietnalohku bajiduvvo leat 10 jiena.</p>
<p>Sámediggi lea váldoáššis ovttaoaivilis láhkalávdegotti evttohusain 4. kapihttalis mas lea sáhka geas lea vuoigatvuohta bargat boazodoaluin. Sámediggi evttoha ahte §:s 4-1 rahppojuvvo vejolašvuohta ahte Fylkkaboazodoallostivra sáhttá addit lobi ahte priváhta olbmuin ja nu maiddái verddiin sáhttet leat geahččobohccot.</p>
<p>III.   Jienasteapmi</p>
<p>39 áirasis ledje 39 čoahkis.</p>
<p>Evttohusat 1, 2 (earret teakstaoassi 3 ja kap 9), 3, 4 ja rádi árvalus gessojuvvojedje.</p>
<p>Jienasteapmi čađahuvvui dáid vuoruid mielde:</p>
<p>14.  Oktasaš evttuhus NSR-S/BB, KFL/O ja BB (earret molssaeaktu 1 ja 2) mearriduvvui 37 jienain. 15.  Oktasaš evttuhus, molssaeaktu 1, hiljojuvvui 22 jienain. 16.  Oktasaš evttuhus, molssaeaktu 2, hilgojuvvui 20 jienain. 17.  Oktasaš evttuhus NSR/GB mearriduvvui 20 jienain.  18.  Oktasaš evttuhus, BB:a sámediggejoavku, Olgeš bellodat ja Johttisámelistu, hiljojuvvui 22 jienain. 19.  Evttuhus 2 (teakstaoassi 3 ja kap 9) hilgojuvvui 33 jienain.</p>
<p>IV.   Beavdegirjelasáhus</p>
<p>Áirras Isak Mathis O. Hætta ovddidii čuovvovaš protokollalasáhusa:</p>
<p>Lea šállošahtti go Sámediggi moaitá lávdegotti barggu go lávdegoddi lea bargan iežas válddi siskkabealde. Váldi: Boazodoalu stivren ja hálddašeapmi ja boazodoalu siskkáldas dilálašvuođat, dán vuolde maiddái ovttaskas boazoeaiggádiid riektedilálašvuohta.</p>
<p>Lea hui šállošahtti go Sámediggeráđđi buktá evttohusaid, mat leat gulaskuddanválddi olggobealde, iige vuorut meannudit dušše gulaskuddama lávdegotti válddi ektui.</p>
<p>Stáhta berre vuhtii váldit dušše lávdegotti válddi iige beroštit eará beliin áššis. Dás mii bivdit stáhta</p>
<p>čađahit konsekveansaanaliissa das mo boazodoalloláhka šaddá váikkuhit dáloniid vuoigatvuođaid ja</p>
<p>sin vejolašvuođaid ovddidit kultuvrraset ja árbevirolaš meahcceresurssaiguin ávkašummama. Sámediggeráđi bággolonistanriekteárvalus šaddá dramáhtalaččat váikkuhit dáloniid vuoigatvuođaid, eanadolau, árbevieru, kultuvrra ja eallinvuogi sámi guovlluin. Boazodoalloláhka geavahuvvo bissehit servodatovdáneami sámi suohkaniin, ja danne mii bivdit Stuorradikki vuhtii váldit sáevodatovdáneami go meannuda boazodoallolága.</p>
<p>Jus Sámediggi ja stáhta eai vuhtii váldde sámi servodaga olggobealde boazodolu, de dat rihkkot álbmotrievtti ja ILO konvenšuvnna.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1. Per Solli, (č.ortnegii)</p>
<p>2. Randi Skum, áššejođiheadji  3. Ole Henrik Magga  4. Per A. Bæhr Johan Mikkel Sara   Ole Henrik Magga   Egil Olli   Per A. Bæhr 5. Berit Oskal Eira Ole Henrik Magga   Berit Oskal Eira 6. Roger Pedersen Egil Olli   Berit Ranveig Nilssen   Roger Pedersen 7. Sten Erling Jønsson  8. Magnhild Mathisen  9. Isak Mathis O. Hætta Egil Olli   Isak Mathis O. Hætta 10.  Terje Tretnes Egil Olli   Janoš Trosten   Terje Tretnes 11.  Ole Henrik Magga Per A. Bæhr 12.  Berit Oskal Eira (č.ortnegii)  13.   Jarle Jonassen  14.  Janoš Trosten Isak Mathis O. Hætta   Berit Oskal Eira   Per A. Bæhr   Janoš Trosten 15.  Johan Mikkel Sara Per A. Bæhr   Terje Tretnes   Egil Olli   Johan Mikkel Sara 16.  Olaf  Eliassen Isak Mathis O. Hætta   Olaf Eliassen 17.  Roger Pedersen (jienasteapmái)  18.  Per A. Bæhr (jienasteapmái)  19.  Berit Oskal Eira (jienasteapmái)  20.  Ole Henrik Magga (jienasteapmái)  21.  Randi A. Skum  Egil Olli   Randi A. Skum 22.  Ole Henrik Magga (jienasteapmái)  23.  Berit Oskal Eira  24.  Per A Bæhr  25.  Isak Mathis O. Hætta  26.  Berit Oskal Eira  27. Egil Olli</p>
<p>28. Ove Johnsen  29.  Ole Henrik Magga  30.  Berit Ranveig Nilssen, (čoahkkinort.) 31.  Ole Henrik Magga (jienasteapmái)  32.  Randi A. Skum   33.  Ole Henrik Magga (jienasteapmái)  34.  Randi A. Skum (jienasteapmái)   35.  Isak Mathis O. Hætta (čoahkkino)</p>
<p>VI.   Sámedikki mearrádus:</p>
<p>Álggahus</p>
<p>Sámedikki mielas lea buorre go lea ráhkaduvvon láhkaárvalus, mas vuolggasadjin lea árbevirolaš boazodoallokultuvra ja boazodoalu boaresvirot organiseren. Lea hui erenoamáš, ja historjjálaš go lávdegotti eanetlogus leat leamaš boazoeaiggádat. Lávdegottis lea čoahkádus viidát ovddastuvvon boazodoalus ja lahtut geain lea máhtolašvuohta ja áddejupmi boazodoalu ja boazodoallorievttálaš gažaldagain. Dát lea dahkan vejolažžan vuđolaččat árvvoštallat siskkáldas beliid ja organiseret beaivválaš doaimma boazodoallosámi boares vieruid, árbevieruid ja riekteáddejumiid vuođul. Láhkaárvalus addá maid buori vuođu olggobealde muddet boazodoalu dáid prinsihpaid mielde. Sámediggi lea duhtavaš go čálekeahtes njuolggadusat buriid boazodoallodábiid birra leat evttohuvvon biddjojuvvot láhkii. Sámediggi oaidná ahte sámi tearpmaid geavaheapmi lea evttohuvvon</p>
<p>láhkateavsttas. Dát mearkkaša ahte tearbmageavaheapmi láhkateavsttas šaddá dárkil, ja seammás lea dás prinsihpalaš mearkkašupmi go sámegiella geavahuvvo Norgga lágas. Muhtun doahpagat nugo</p>
<p><em type="italic">siidaandel</em> ja <em type="italic">sideordnet rekrutteringsandel</em> leat dattetge ođđa ja ráhkaduvvon tearpmat. Sámediggi bivdá </p>
<p>dáid doahpagiid heivehit dábálaš sámegillii dahje vejolaččat lonuhit doahpagiiguin sámi láhkateavsttas.</p>
<p>Boazodoallolága ulbmilin lea muddet boazodoalu beroštumiid. Lea buorre go láhkaárvalus vuođđuduvvo sámi boaresvirot riektái dahje dološáiggiid rájes geavaheapmái. Dát vuhtto olles láhkaárvalusas. Dát nanne siidda siskkáldas vuoigatvuođaid ja nu ovttaskas geavaheaddji vuoigatvuođaid ja nu addá ovddasvástádusa ovttaskas doallái ja siidii.</p>
<p>Lávdegotti mandáhta lea ráddjejuvvon boazdoalu stivremii ja hálddašeapmái ja boazodoalu siskkáldas beliide. Dát lea heittot go dehálaš bealit nugo minerálaláhka, areálahálddašeapmi, álbmotmeahcit, boraspirehálddašeapmi ja eamiálbmotriekti árbevirolaš ealáhusdoibmii ja dan váikkuhusat eai leat meannuduvvon čielggadusas. Boazodoallolága ja eará lágaid gaskavuohta ii lean oassin láhkalávdegotti mandáhtas.</p>
<p>Sámediggi áiddostahttá ahte boazodoalloláhka adnojuvvo eahpedievaslažžan dassážii go vuođđogažaldagat boazodoalu vuoigatvuođaid birra leat váldojuvvon mielde láhkii. Vuđoleabbo gažaldagat boazodoalu vuoigatvuođaid birra leat eaktuduvvon meannuduvvot Sámi vuoigatvuođalávdegotti viidáset barggu oktavuođas, geahča dán birra stuorradikki proposišuvnnas nr 49. Maŋŋá galggašii ollislaččabut geahčadit ja viidábut </p>
<p>Sámedikki mielas lea láhkalávdegoddi iežas mandáhta siskkobealde vuđolaš láhkaovdabarggus ráhkadan njuolggadusaid mat vuođđuduvvojit boazodoalu ovddit lágaide ja njuolggadusaide, maŋit áiggiid riekteovdáneapmái, kultuvrii ja árbevieruide. Láhkaárvalus váikkuha oalle guhkás rollajuohkima čilgema iešguđet hálddašanorgánaid gaskka, dan seammás go unnitlogu vuoigatvuođat orrot leat gozihuvvon.</p>
<p>Sámedikkis leat čuovvovaš mearkkašumit ovttaskas evttohusaide mat bohtet ovdan:</p>
<p>Boazodoallovuoigatvuohta</p>
<p>Sámediggi atná dehálažžan ahte lága §§:in 1-1 ja 1-2 áiddostahtto ahte boazodoalu vuoigatvuođat eai leat regulerejuvvon dušše boazodoallolágas, muhto ahte sámi boazodoalus lea iešheanalis riektevuođđu sámi boazoguohtonguovlluin, sámi vieruiduvvama (=sedvane) mielde ja dološ áiggi geavaheami vuođul.</p>
<p>Sámediggi lea fuomášan ahte láhkateakstaárvalusa §:s 1-1 leat heivehuvvon doahpagat vieruiduvvan ja dološ áigge rájes geavaheapmi, mii maid vuhtto das movt Norgga riektevuogádat lea dohkkehan boazodoalu iešheanalis riektevuođu. Dát doabageavaheapmi berre boahtit ovdan maiddái láhkaevttohusa §:s 1-2. Láhkalávdegoddi čujuha lágaide ja ovdabargguide, riektegeavahussii ja juridihkalaš teoriijii mat duođaštit ahte dát leat čuovvoluvvon juo čálekeahtes lágain.</p>
<p>Sámiin leat go lea eamiálbmot sierra vuoigatvuođat iežaset árbevirolaš guovlluide, dasa gullá maiddái riekti bargat boazodoaluin, sorjankeahttá Norgga diggerievttálaš beliin. Dát lea čielgasit dohkkehuvvon riikkaidgaskasaš rievttis/álbmotrievttis. Boazodoalloláhka evttohuvvon rievdadusaiguin ii leat dievaslaš stivrengaskaoapmi ovdal go boazodoalu riektevuođđu lea čilgejuvvon. Dát váilivuohta ii dávis Norgga geatnegasvuođaide riikkaidgaskasaš konvenšuvnnain. Sámediggi evttoha ahte addojuvvo oppalaš njuolggadus mas lea čuovvovaš sátnehápmi:</p>
<p><em type="italic"><span type="quote">”Dalle go almmolaš eiseváldi doaibmá eará lágaid mielde, galget eiseválddit vuhtii váldit ahte lea dárbu suodjalit sámi boazodoalu sámi kultuvrra ja servodateallima vuođul”</span></em> </p>
<p>Sámedikki mielas dán lasáhusa galgá dulkot viidát nu ahte eiseválddit fertejit vuhtii váldit boazodoalu beroštumiid válddi čađaheamis plána- ja huksenlága, eanalága, fuođđolága, elliidsuodjalanlága ektui, lágaid oktavuođas boraspiriid hálddašeamis ja eará lágaid ektui ja go leat</p>
<p>čađaheamen válddi mii guoská boazodollui. Galggašii maiddái árvvoštallat lága bokte buhtadit</p>
<p>boraspirevahágiid.</p>
<p>Láhkaárvalusa birra:</p>
<p>Sámediggi lea registreren ahte lea váttis caggat láhkamearrádusaid mat eai soaba árbevirolaš bargovugiide ja áddejumiide boazodoalus. Dán oktavuođas čujuha Sámediggi ođđa láhkamearrádusaide elliidsuodjalanlágas, earret eará gáibádussii biebmat bohccuid ja gildosii gáldet bohccuid, ja dasto njuolggadussii mii gieldá njuovvamis bohccuid árbevirolaš vuogi mielde ja vuovdimis goike- ja suovastuvvon bohccobierggu, mii lea njuvvojuvvon ja buvttaduvvon árbevirolaš vuogi mielde. Danne dáhttu Sámediggi ahte ulbmilparagráfii heivehuvvo čuovvovaš lasáhus:</p>
<p><em type="italic">” Eiseválddit galget láhčit dilálašvuođaid nu ahte boazodoallu sáhttá bargat árbevirolaš vuogi ja sámi riekteáddejumiid vuođul”. </em></p>
<p>Dasto lea Sámedikki mielas buorre go lágas ásahuvvo vuoigatvuohta bálddalas rekrutterenoassi. Dát álkiduhtášii buolvamolsuma ja sihkkarasttášii oktilašvuođa.</p>
<p>Sámediggi evttoha lasáhusa §:ii 4-7 sihkkarastindihtii mánáide vuoigatvuođa boazodollui jus vánhemat jápmet ovdal mánáid.</p>
<p><em type="italic">”Jápmima oktavuođas sáhttá siidaoassi ráfáidahttojuvvot dassážii go mánná, mánáidmánná dahje eará dakkár olmmoš geas lea vuoigatvuohta §4-9 mielde eaiggáduššat bohccuid siidaoasis, šaddá ollesolmmožin. Diehtu dán birra sáddejuvvo Boazodoallostivrii</em>.” </p>
<p>§:s 4-1 vuoigatvuohta eaiggáduššat bohccuid evttohit rievdadit goalmmát lađđasa leat ná: <span type="quote">”Jus leat erenoamáš sivat nugo geahččobohccot (verddevuohta),... §6-5 Rátkkašeami dahje čanadeami ferte sáhttit čađahit dárbbu mielde ja almmá vuorddekeahttá dárbbašmeahttumit. Sáhttá leat juo menddo maŋŋit rátkkašišgoahtit juste ovdelis go eallu guođđá áigodatguohtonsaji. Mii oaivvildit ahte láhkateavstta ferte aiddostahttit. Danne áigut mii evttohit ođđa cealkaga §6-5 vuosttas lađđasa lohppii: ”Rátkkašeami galgá sáhttit dahkat govttolaš áiggi siste”</span>.</p>
<p>§:s 6- 2 lea evttohuvvon geavahišgoahtit fas doahpaga <span type="quote">“guođoheapmi”</span>. Sámediggi gal rávve ahte dát doaba ii eisege šat váldojuvvošii geavahussii, danne go dan oaivila álkidit sáhttá bálddastahttit ovddit boazodoallolágaid sisdoaluiguin.</p>
<p>Doaba <span type="quote">”guođoheapmi”</span> áddejuvvui dávjá boastut ja dat buvttii dakkár signálaid ahte eallu galggai leat geahčus ja čoahkis čađa gaskka. Dát doaba ii soaba šat dáláš boazodollui, danne go bohccot dávjá dollojuvvojit eanadieđalaččat ráddjejuvvon guovllus nu ahte ravddaid fákte.</p>
<p>Sámediggi lea ovttaoaivilis §6-2 sisdoalu ektui, muhto oaivvilda ahte doahpaga <span type="quote">“guođoheami”</span> sadjái galggašii bidjat eará doahpaga, vai garvit boasttuáddejumiid.</p>
<p>Sámediggi lea ovttaoaivilis lávdegotti evttohusain ahte oalle muddui vuođđudit lága dasa ahte siida lea riekteobjeakta ja ovttasbargoarena. Eanadieđalaš vuoigatvuođat ja stuorát váldi siidii dávista sámi árbevieruide ja riekteáddejupmái. Lassi vuoigatvuođaid siidii ii leat man ge láhkai sámi vuoigatvuođaid privatiseren, muhto oktasaš boazosámi vuoigatvuođaid nannen guohtoneatnamiidda. Siidda saji formaliserema oktavuođas lágas, šaddá muhtun oktavuođain lassi mearrádusceahkki.</p>
<p>Sámedikki mielas ii buvtte dát váttisvuođaid, muhto deattuha ahte siidda ja orohaga gaskasaš oktavuohta ii dárbbaš juohke sajis leat ovttalágan. Ollu oktavuođain sáhttá siida ja orohat leat okta ja seamma, nu ahte okta ceahkki báhcá eret.</p>
<p>Láhkalávdegoddi evttoha ahte bearráigeahččandoaimmat boazodoalu ektui maid departemeanta lea mearridan lagat njuolggadusaid mielde, biddjojuvvojit Stáhtalaš luonddubearráigehččui (Statens naturoppsyn). Sámediggi ii leat ovttaoaivilis dás ja evttoha ahte dát doaimmat bisuhuvvojit boazodoallohálddahusas ja boazopolitiijas. Mii guoská Boazopolitiijaide, de leat dušše 3 500 diimmu oktiibuot 21 000 diimmus geavahuvvon bearráigeahččat ealáhusa 2001:s. Boazopolitiijat galggašedje oažžut resurssaid buoredit iežaset sámi kultur- ja giellagelbbolašvuođa, ja dasto boazodoallogelbbolašvuođa. Boazopolitiijaid doaibmaguovlu viiddiduvvo vai maiddái dat guoskkašii olles boazodoalloguvlui.</p>
<p>Sámediggi doarju evttohusa mii guoská soabahanortnegii, go boazodoalus nugo eará ealáhusainge</p>
<p>čuožžilit siskkáldas vuostálasvuođat. Dákkár soabahanortnega ásaheami oktavuođas ferte sámi</p>
<p>giellagelbbolašvuohta, boazodoallogelbbolašvuohta ja kulturáddejupmi leat áibbas vealtameahttun gáibádussan. Sámediggi evttoha ahte ásahuvvo neutrála orgána man ovddasvástádussan lea soabaheapmi ja nággoáššit. Dákko ferte árvvoštallat vástesaš ortnegiid maid boazoguohtonkomišuvdna lea evttohan Ruoŧa ja Norgga gaskka.</p>
<p>Sámediggi doarju lávdegotti evttohusa addit stuorát válddi siskkáldas stivrenorgánaide nugo siidii ja orohahkii. Sámedikki áddejumi mielde galgá boazodoalus leat stuora iešmearridanváldi ealáhusa siskkáldas áššiin, nugo ođđa siidaosiid dohkkeheapmi, boazolohku, guohtoneatnamiid siskkáldasat juohkin mearriduvvon ceavzilis rámmaid siste, bargojuohku ja boazodoallobarggu siskkáldas organiseren nugo mearkun, njuovvan ja guohtoneatnamiid siskkáldas geavaheapmi.</p>
<p>Eanadoallodepartemeanta lea 01.03.02 beaiváduvvon reivves evttohan oppalaš instrukšuvdnaválddi bajimuš eiseváldái. Sámediggi ii sáhte dohkkehit dán, go dat sáhttá mearkkašit dan ahte addit oppalaš fápmudusa rievdadit mearrádusaid mat leat dahkkojuvvon maiddái Sámedikki váldesuorggi siskkobealde, go Sámediggi nammada lahtuid stivrenorgánaide. Sámediggi deattuha garrasit dan ahte boazodoalus alddis galgá leat mearridanváldi siskkáldas áššiin. Bajimuš eiseváldái oppalaš fápmudusa addin rievdadit boazodoalu iežas orgánaid dahkan mearrádusaid, váldá eret válddi boazodoalus. Sámediggi čujuha ahte boazodoalu iežaset orgánain lea kulturmáhtolašvuohta ja sii dovdet vuđolaččat dilálašvuođaid boazodoalus.</p>
<p>Muđui guorrasa Sámediggi Boazodoallostivrra ovttajienalaš mearrádussii, mii konkludere dainna ahte lágas dat galgá boahtit ovdan makkár sierra ulbmiliid iešguđet stivrenorgánat galget doahttalit mearrádusaid dagadettiineaset.</p>
<p>Sámediggi evttoha ahte paragráfa 10-1 (§ 15,  1978-lágas) rievdaduvvo nu ahte dábálaččat dohkkehuvvon prinsihpat Norgga rievttis geavahanvuoigatvuođaid bággolotnunriektesuodjalus dohkkehuvvo dološ áiggi rájes geavaheami vuođul. Dán oktavuođas ferte erenoamážit vuhtii váldit eará sámi vuođđoealáhusaid.</p>
<p>Boazodoalu hálddašeapmi</p>
<p>Sámediggi deattuha boazodoalu mearkkašumi sámi kultuvrra ovdánahttimii. Das movt boazodoallu stivrejuvvo ja hálddašuvvo lea dehálaš mearkkašupmi sámi servodaga ovdáneapmái. Dasa lassin go boazodoallu lea mihtilmas ealáhus, de lea dat maiddái dehálas oassi sámi kultuvrra ávnnaslaš vuođus.</p>
<p>Láhkalávdegoddi deattuha garrasit ahte eiseválddit mat galget dahkat boazodollui mávssolaš mearrádusaid dárbbašit oahpu boazodoalu birra. Dát ii guoskka dušše ieš boazodoallohálddahusa bargiide ja mielbargiide, muhto maiddái eará almmolaš hálddašeapmái dain guovlluin riikkas gos lea boazodoallu, dát guoská maiddái politiijaide ja riektelágádussii. Sámediggi doarju dán.</p>
<p>Boazodoalu hálddašeapmi</p>
<p>Lea dárbu eanet oktiiortnejuvvon ja ollislaš sáme- ja eamiálbmotpolitihkkii, mas maiddái boazodoallu lea dehálaš oassi. Danne lea Sámediggi mearriduvvon boazodoallopolitihkastis dovddahan ahte Gielda- ja guovludepartemeanta galggašii váldit badjelasas bajimuš stáhtalaš ovddasvástádusa boazodoalus.</p>
<p>Sámedikkis eamiálbmotorgánan lea beroštupmi suodjalit boazodoalloeatnamiid. Vealtameahttun boazodoalu boahtteáigái lea beassat váikkuhit guovddáš eiseválddiid Sámedikki bokte. Sámedikkis leat sihke politihkalaš váikkuhanvejolašvuođat, juridihkalaš gelbbolašvuohta ja riikkaidgaskasaš eamiálbmotfierpmádat, mat leat ávkin boazodollui.</p>
<p>Boazodoallu ealáhussan lea unni ja rašši, muhto ealáhus lea dehálaš sámi kultuvrra ávnnaslaš vuođđun.</p>
<p>Sámediggi lea álbmotválljen orgána ja danne ferte ge oažžut válddi ja ovddasvástádusa ovddidit boahtteáiggi sámi servodaga. Sámedikki saji boazodoalu ektui ferte ná geahččat.</p>
<p>Váilevaš áddejupmi boazodoalu árbevieruide ja riekteáddejumiide báidná boazodoalu hálddašeamis, jos hálddašanovddasvástádus biddjojuvvo aivve ii-sámi eiseválddiide. Sámedikkis álbmotválljen sámi orgánan lea áibbas earálágan máhtolašvuohta ja áddejupmi sámi árbevieruin ja riekteáddejumiin go fylkkamánniin ja Norgga eiseválddiin. Sámediggi lea máhtolašvuođainis ja gelbbolašvuođainis sámi áššiin dáhkideaddjiin boazodoalu iešmearridanriektái siskkáldas áššiin.</p>
<p>Sámediggi ii doarjjo eanetlohkoárvalusa ahte báikkálaš boazodoallokantuvrrat galget leat oassin fylkkamanneámmáhis. Ovddeš <span type="quote">”sámefáldi sullasaš vuogádahkii”</span> máhccan ii leat ulbmillaš ja sirre boazodoalu eret sámi servodagas. Sámedikki áddejumi mielde ii leat láhkalávdegoddi čielggadan gažaldaga mii guoská sámi iešmearrideapmái ja Sámedikki sadjái sámiid ovddasteaddji orgánan eamiálb</p>
<p>čađahit ovttasráđiid ealáhusain ja Sámedikkiin, ja ulbmilin ferte leat sihkkarastit boazodoalu</p>
<p>iešmearrideami siskkáldas áššiin ja vuoigatvuođa bargat boazodoaluin árbevirolaš vugiid vuođul sámi riekteáddejumiid ektui.</p>
<p>Dásseárvu ja unnitlohkovuoigatvuođat</p>
<p>Láhkalávdegotti árvalusain ii ovddiduvvo olus nissonolbmuid ja albmáid gaskasaš dásseárvu. Mearrádusat leat vuolggasajisteaset sohkabealneutrála, muhto sáhttet gaskkustit nissonolbmuid ja albmáid gaskasaš heajos rekrutteren- ja searvanjuogu. Sámediggi deattuha ahte lea dárbu ekonomalaš ortnegiidda mat geasuhit nissonolbmuid searvat boazodollui.</p>
<p>Sámedikki áddejumi mielde fuonida dat evttohuvvon siidaoasseorganiseren nissoniid vuoigatvuođaid boazodoalus. Sámedikkis lea beroštupmi dasa ahte nissoniidda galget sihkkarastojuvvot vuoigatvuođat seamma dásis go mat albmáin leat searvat boazodollui. Evttohus ahte ovttaskas siidaeaiggát oažžu váikkuhanfápmu boazodoalu orgánain, dagaha nugo vásihusat</p>
<p>čájehit dan ahte nissonolbmot čáhkkejit saji albmáide. Náittosguoimmis/ássanguoimmis leat</p>
<p>seamma ollu geatnegasvuođat ja seamma stuorra ovddasvástádus siidaoassedoaimmas, muhto náittosbeallalaččas/ássanguoimmis eai leat seammalágan vejolašvuođat váikkuhit. Dás čujuhuvvo ahte juohke siidaoasis leat 5 jiena jahkečoahkkimis, maiddái dalle go náittosbeallalačča/ássanguoimmi guovttos ovttas doaibmaba jođiheaddjin. Sámediggi evttoha ahte jos goappašat beallalaččat/ássanguoimmit ovttas leaba jođiheaddjin ja goappašagat bargaba olles áiggi boazodoalus, de oažžuba ovttas 10 jiena jahkečoahkkimis.</p>
<p>Sámediggi lea váldoáššis ovttaoaivilis lávdegotti evttohusain 4. kapihttalis, mas lea sáhka das ahte geas lea vuoigatvuohta bargat boazodoaluin. Erenoamáš dehálaš lea sihkkarastit ahte olbmot geain leat bohccot ja boazomearka eai masse vuoigatvuođa eaiggáduššat bohccuid go heitet dahje loahpadit earáide siidaoasiset. Sámedikki mielas ii lea dárbu logahallat geat sáhttet eaiggáduššat bohccuid siidaoasis lassin ráddjejumiide §:s 4-1 gos daddjo ahte dušše sámi soga olbmuin lea vuoigatvuohta eaiggáduššat bohccuid sámi boazoguohtonguovllus</p>
<p>Sámediggi evttoha ahte náittosbeallalaččat/ássanguoimmit dalle go sudnos goappásge lea iežaska siidaoassi ovdal go náitaleaba/fárreba oktii, doalaheaba iežaska vuoigatvuođaid ollásit maiddái dan maŋŋá go leaba náitalan. Boazodoallostivrras maid lea dát oaidnu.</p>
<p>Dasa lassin evttoha Sámediggi ahte lága bokte mearriduvvo ahte stáhta ekonomalaš ortnegat galget guoskat goappašiidda jos náittosbeallalačča/ássanguoimmi guovttos ovttas leaba jođiheaddjin ja goappašagat bargaba olles áiggi ealáhusas.</p>
<p>Bargogeatnegasvuođat ja investeremat</p>
<p>§:s 8-16 evttoha lávdegotti eanetlohku ahte go siidaoassi heaittihuvvo, de lea jođiheaddjis vuoigatvuohta oažžut máksojuvvot dáláš árvvu mielde, oktasaš rusttegiid investeremiid ovddas. Sámediggi ii doarjjo dán. Dát geavahus ii dávis boazodoalu árbevieruide iige riekteáddejupmái. Boazodoalus lea ja lea leamaš čielga rádji dan gaskkas mii lea priváhta opmodat ja mii fas gullá orohahkii ja siidii.</p>
<p>Bohccot, luovos dávvirat ja ássanovttadagat leat leamaš priváhta, muhto áiddit ja rusttegat leat gullan siidii dahje orohahkii. Ii leat leamaš dábálaš lotnut rusttegiid ja áiddiid <span type="quote">“priváhta”</span> oasi go heaitá dahje fárre eará siidii dahje orohahkii. Dalle maiddái go fárre siidii dahje orohahkii dahje álggaha siiddas ii leat leamaš dábálaš ahte ferte oastit ossosiid áiddiin ja rusttegiin. Oktasaš áiddiid ja rusttegiid belohahkii privatiseren lea eahpeoiddolaš ollu sivaid geažil. Earret eará lasiha dán lágan privatiseren nuoraid álggahangoluid ealáhusas, ja sáhttá buktit ekonomalaš gáibádusaid oastit oasi dan oktavuođas go árbe ja go siidaovttadat sirdojuvvo buolvvas nubbái. Mearrádus maid eanetlohku evttoha šattašii ođđa riido</p>
<p>Juohke áidna boazoeaiggádis lea vuoigatvuohta ávkašuvvat áiddiiguin ja rusttegiiguin nu guhká go bargá boazodoaluin orohagas dahje siiddas. Go heaitá boazodoaluin orohagas dahje siiddas, de lea ain siida/orohat mii oamasta áiddiid, rusttegiid ja guohtoneatnamiid, mat dárbbašuvvojit go galgá bargat boazodoaluin. Erenoamáš oktavuođain, dalle go jođiheaddji lea investeren juoidá, iige leat ožžon ávkki investeremis, máksojuvvo dat ruovttoluotta.</p>
<p>Loahpahus</p>
<p>Sámediggi oaivvilda ahte láhkalávdegotti árvalus lea buorre vuođđu ođasmahttit boazodoallolága ja rávve ahte láhkarievdadus siskkáldas hálddašeami birra ovddiduvvo láhkaproposišuvdnan Stuorradiggái, nu johtilit go lea vejolaš. Sámediggi gáibida beassat leat mielde barggus viidáseappot ođasmahttit boazodoallolága ja aktiivvalaččat searvat láhkaproposišuvdnabargui ja láhkaásahusbargui viidáseappot.</p>
<p>Ášši meannudeapmi loahpahuvvui guovvamánu 28. b. 2003 dii. 11.50</p>
<p xml:lang="krl">Ášši 09/03</p>
<p>Buhtadusnjuolggadusat – áirasiid buhtadusaid rievdadeapmi</p>
<p>Ášši meannudeapmi álggahuvvui guovvamánu 27. b. 2003 dii. 1500</p>
<p>I.   Áššebáhpirat</p>
<p>-    Ášši R 14/03 Sámedikki politihkalaš dási njuolggadusat - revideren -    Sámedikki politihkalaš dási njuolggadusat mearriduvvon miessemánu 31.b. 2001</p>
<p>II.   Evttohusat ja mearkkašumit</p>
<p>Sámediggeráđi árvalus Sámediggái:</p>
<p>Sámedikki politihkalaš dási njuolggadusat</p>
<p>(Mearriduvvon Sámedikkis miessemánu 31. b. 2001, reviderejuvvon Sámedikkis guovvamánu ….b. 2003.)</p>
<p>1   Doaibmasuorgi</p>
<p>Dát njuolggadusat gusket Sámedikki politihkalaš dássái, nappo dalle Sámedikki áirasiidda, Sámediggeráđđái, Sámedikki joavkojođiheddjiide, politihkalaš ráđđeaddiide, čoahkkinjođihangoddái ja Sámedikki stivrraide.</p>
<p>Joavkojođiheaddjin Sámedikkis áddejuvvo son gii lea nammaduvvon jođiheaddjin áirrasčoahkkádussii mas leat guokte olbmo dahje eanet. Joavkojođiheaddji stáhtusa dáid njuolggadusaid ektui oažžu go buktá čoahkkinjođihangoddái duođaštusa das, ovdal 01.11. dan jagi go ođđa sámediggi vuođđuduvvo. Ođđa joavkkuid ásaheapmái ja go válljejuvvo ođđa joavkojođiheaddji, sáhttá addojuvvot stáhtus dáid njuolggadusaid mielde 01.01. rájes juohke jagi, eaktun lea ahte buktojuvvo duođaštus dan birra čoahkkinjođihangoddái ovdal 15.12. ovddit jagi. Sámedikki ollesáiggipolitihkkariid jahkebuhtadusa mearrida Sámediggi jahkásaččat bušeahttameannudeami oktavuođas. Sámedikki politihkalaš dási njuolggadusat rievdaduvvojit maŋŋá juohke bušeahttameannudeami.</p>
<p>2   Jahkebuhtadus ja bálká</p>
<p>2.1   Sámediggeráđi lahtuide</p>
<p>Sámedikki presideantta jahkebuhtadus mearriduvvo jahkásaččat Sámedikki bušeahta meannudeames. Jahkebuhtadus máksojuvvo bálkán.</p>
<p>Sámedikki várrepresideantta jahkebuhtadus lea dál 95% sámedikki presideantta jahkebuhtadusas. Jahkebuhtadus máksojuvvo bálkán.</p>
<p>Sámedikki ráđđelahtuide, geain lea ollesáiggibargu máksojuvvo jahkebuhtadus mii lea dál 90% sámedikki presideantta jahkebuhtadusas.</p>
<p>Sámedikki ráđđelahtuide, geain ii leat ollesáiggibargu, máksojuvvo jahkebuhtadus mii lea dál 25% sámedikki presideantta jahkebuhtadusas.</p>
<p>2.2   Sámedikki čoahkkinjođihangotti lahtuide</p>
<p>Sámedikki čoahkkinjođiheaddjái máksojuvvo jahkebuhtadus mii lea dál 25% sámedikki presideantta jahkebuhtadusas.</p>
<p>Sámedikki eará lahtuide, geat leat mielde jođiheamen Sámedikki čoahkkimiid, máksojuvvo ru 1.500,- buhtadussan juohke dievasčoahkkima ovddas.</p>
<p>2.3   Sámedikki joavkojođiheaddjiide</p>
<p>Sámedikki joavkojođiheaddjiide máksojuvvo jahkebuhtadus mii lea dál 25% sámedikki presideantta jahkebuhtadusas.</p>
<p>2.4   Sámedikki eará áirasiidda</p>
<p>Sámedikki áirasiidda ja čoahkkinjođihangotti lahtuide, earret Sámediggeráđi lahtuide,</p>
<p>čoahkkinjođiheaddjiide ja joavkojođiheaddjiide, máksojuvvo ru 48.000,00 jahkebuhtadussan.</p>
<p>Máksomearit Sámedikki eará áirasiidda ja čoahkkinjođihangotti eará lahtuide:</p>
<p>Máksomearri: Dievasčoahkkin, juohke dievasčoahkkima ovddas ru 4.000,00 Joavkočoahkkin, juohke joavkočoahkkima ovddas ru 1.550,00 Doaibmi čoahkkinjođihangoddelahttu, juohke dievasčoahkkima ovddasru 1.500,00</p>
<p>Fásta áirasiidda ja gohččojuvvon várrelahtuide máksojuvvo ru 4.000,- juohke dievasčoahkkima ovddas ja ru 1.550,- juohke joavkočoahkkima ovddas. Go ii leat čoahkkimis, de gessojuvvo áirasis ru 400,-  bealle dievasčoahkkinbeaivvi ovddas ja ru 800,- olles dievasčoahkkinbeaivvi ovddas.</p>
<p>2.5   Politihkalaš ráđđeaddiide</p>
<p>Sámediggepresideanta mearrida buhtadusa politihkalaš ráđđeaddiide. Fásta buhtadus máksojuvvo bálkán. Politihkalaš ráđđeaddiide ii máksojuvvo buhtadus badjeláiggi ovddas. Luopmolága njuolggadusat gustojit politihkalaš ráđđeaddiide daid heivehemiiguin, mat muđui gustojit stáhta ámmát- ja virgeolmuide.</p>
<p>2.6   Stivrraid ja lávdegottiid lahtuide</p>
<p>Sámedikki stivrraid ja lávdegottiid jođiheaddjiide ja lahtuide máksojuvvo buhtadus daid máksomeriid ja eavttuid mielde, mat bohtet ovdan áiggis áigái gustovaš Buhtadusregulatiivvas jna. lávdegottiid jođiheaddjiid, lahtuid ja čálliid várás (gč. Stáhta bargiidgiehtagirjji čuoggá 3.10.11).</p>
<p xml:lang="smj">2.7   Máksima birra</p>
<p>Buhtadus máksojuvvo dalle go stáhtabargiide máksojuvvo bálká. Juohke mánus máksojuvvo seamma sturrosaš submi almmá luopmobálkálasáhusa ja luopmoruđaid haga. Muđui čujuhit čuoggái 6.</p>
<p>2.8   Eará virgedoaimmat (Sámedikki ovddasteamit)</p>
<p>Go ovddasta Sámedikki dahje oassálastá čoahkkimis Sámedikki ovddas – Presideantta dahje</p>
<p>Čoahkkinjođihangotti jođiheaddji gohččuma mielde – sáhttá máksojuvvot čuovvovaš buhtadus:</p>
<p>Máksomearri: Virgedoaibma 0,5 beaivve gitta 4 diimmu rádjái ru 750,00 Virgedoaibma olles beaivi  (máksomearri juohke čoahkkinbeaivvis) ru 1.200,00</p>
<p>Buhtadus lea čoahkkima/ovddasteami ráhkkaneapmái ja čoahkkinoassálastimii.</p>
<p>Buhtadus gusto sihke sis- ja olgoriikka čoahkkinoassálastimii/ovddasteapmái.</p>
<p>2.9    Massojuvvon bargodietnasa birra</p>
<p>2.9.1 Duođaštus massojuvvon bargodietnasa ovddas</p>
<p>Massojuvvon bargodietnasa ovddas maid sáhttá duođaštit máksojuvvo gitta ru 1.500,- beaivái. Eaktun lea ahte massojuvvon bargodienas lea dohkálaččat duođaštuvvon. Ferte juogo: - buktit duođaštusa ahte bargoaddi lea geassán bálkkás, dahje juo - buktit duođaštusa ahte lea máksán bálkká sadjásažžii dahje earáláhkai duođaštit (omd. livnnetduođaštusain). Dát guoská iešheanalis ealáhusdoalliide nugo omd. guolásteaddjiide, boazodoalliide, eanadoalliide, fitnodatjođiheaddjiide jna. Sámediggi sáhttá máksit massojuvvon bargodietnasa ovddas njuolga bargoaddái (gildii dahje stáhta fitnodagaide) go refušuvdnagáibádus buktojuvvo, ja go dát lea šiehtaduvvon bargoaddi ja bargi gaskka.</p>
<p>2.9.2 Massojuvvon bargodienas duođaštusa haga</p>
<p>Ruovttus bargiin, studeanttain, penšonisttain ja earáin, geat eai sáhte duođaštit bargodietnasa massima, lea vuoigatvuohta oažžut buhtadusa massojuvvon bargodietnasa duođaštusa haga</p>
<p>máksomeriid mielde. Dát lea dál ru 800,- beaivái. Massojuvvon bargodietnasa ovddas duođaštusa haga ii máksojuvvo bálká bargiide. Refušuvdna bargodietnasa duohta massimis fievrriduvvo skovvái „Lønn og godtgjørelse“.</p>
<p>3   Stáhta tariffašiehtadusaid birra</p>
<p>Sámedikki politihkalaš dássái ii guoskka Váldotariffašiehtadus eaige stáhta sierrašiehtadusat, muhto dat geavahuvvojit vástesaččat dađi mielde go dat sierra lea namuhuvvon vuolábealde. Dakko gokko stáhta tariffašiehtadusa njuolggadusat geavahuvvojit, de gustojit áiggis áigái gustovaš njuolggadusat. Go čujuhuvvo Váldomearrádusaide, de leat dat stáhta Váldotariffašiehtadusa Oktasaš</p>
<p>4   Fuollabargogoluid buhtadus (mánnageahčču, doaibmahehttejuvvon olbmuin ja buohcciin/dikšodárbbašeaddjiin bearráigeahčču)</p>
<p>Sámedikki ollesáiggipolitihkkarat ja oasseáiggipolitihkkarat sáhttet dárbbašlaš bargomátkkiid oktavuođas oažžut buhtaduvvot liigegoluid mánnagehččui, vejolaš mátke- ja orrungoluid hárjehalli ovddas. Sáhttá maiddái oažžut buhtadusa daid liigegoluid ovddas mat bohtet máná geažil. Ortnet guoská gitta dassážii go mánná deavdá jagi. Erenoamáš dilálašvuođain sáhttá Sámediggi árvvoštallat buhtadit goluid badjel jahkásaš máná ovddas go lea dárbu.</p>
<p>Náittosbeallalaš/ovttasássi dahje muhtun eará geainna juogada máná beaivválaš fuola, sáhttá muhtun spiehkastagain leat mielde mátkkiin, go galgá máná geahččat, ja oažžut máksojuvvot mátke- ja orrungoluid. Dát ráddjejuvvo gustot dušše dalle go lea deaŧalaš ahte mánná lea mielde, omd. njamaheami oktavuođas. Mieđušteaddjái ii máksojuvvo massojuvvon bargodietnasa ovddas.</p>
<p>Áirasiidda, go sii leat dievasčoahkkimis, joavkočoahkkimiin, Sámedikki seminárain ja go muđui ovddastit Sámedikki, sáhttá máksojuvvot duođaštuvvon mánnageahččogoluid ovddas.</p>
<p>Goluid buhtadeapmi mánnageahču/fuollabarggu ovddas:</p>
<p>Beaivemáksomearri: 1.mánás/1 olbmos ru 600,00 2.mánás/2 olbmos – lassemáksu ru 300,00</p>
<p>Čuovvovaččaid ovddas, beroškeahttá logusru 300,00</p>
<p>Duođaštuvvon lassegolut buhtaduvvojit sadjásačča ovddas eanemustá 1 500 ruvnnuin juohke</p>
<p>čoahkkinbeaivvi ovddas.</p>
<p>Rehkega čállá son, gii bearráigeaččá máná/olbmo, ja áirras duođašta bargooktavuođa „Lønn og godtgjørelse“-skovvái.</p>
<p>Duođaštuvvon golut buhtaduvvojit buohcci, boarrása ja doaibmahehttejuvvon olbmo dárbbašlaš divššu ovddas.</p>
<p>Áhčči/eadni dahje eará iežas bearraša lahttu ii sáhte oažžut buhtadusa mánnageahču/fuollabarggu ovddas.</p>
<p>5   Ásodat ja ruovttusfitnanmátkkit</p>
<p>Sámediggeráđi ollesáiggipolitihkkarat ja ráđi politihkalaš ráđđeaddit, geat orrot guhkkelis go 40 km eret bargosajis ja doalahit ásodaga ruovttubáikkis eai ge láigot dan eret, ožžot nuvttá geavahussii dakkár ásodaga mas leat eaŋkilis viessogálvvut, dasa gullá maiddái nuvttá elrávdnji, liekkas ja birrabassan oktii jagis ja fárrema oktavuođas.</p>
<p>Fárrengolut máksojuvvojit almmolaš bargiid fárrenbuhtadusregulatiivva mielde, gč. Stáhta Bargiidgiehtagirjji čuoggá 7.05.</p>
<p>Sámediggeráđi ollesáiggipolitihkkarat ja politihkalaš ráđđeaddit geat orrot guhkkelis go 40 km eret bargosajis, ožžot máksojuvvot ruovttumátkki ovddas oktii vahkkui. Mátki ruoktot, galgá nu guhkás go vejolaš heivehit bargomátkkiin. Stáhta mátkeregulatiiva sisriikkas biddjojuvvo vuođđun goluid máksimii. Dákkár mátkkiin máksojuvvo dušše seaiva mátkegoluid ovddas, borran-/idjadanlasáhus ii máksojuvvo.</p>
<p>6   Luopmovuoigatvuođat</p>
<p>Luopmoláhka gusto Sámedikki ollesáiggipolitihkkariidda, maiddái politihkalaš ráđđeaddiide.</p>
<p>7   Permišuvnnat</p>
<p>Ollesáiggipolitihkkariidda geat ožžot ollislaš buhtadusa njuolga Sámedikkis, gusket čuovvovaš pearmišuvdnanjuolggadusat:</p>
<p>7.1   Riegádahttinpearmišuvdna</p>
<p>Riegádahttima oktavuođas sáhttá addit pearmišuvnna gitta 42 vahku rádjái olles bálkkáin dahje 52 vahku 80% bálkkáin. Riegádahttinpearmišuvdna bálkkáin sáhttá guhkeduvvot viđain vahkuin (7 vahku go lea 80% bálká) guđege máná nammii, jos oktanaga riegádahttá eanet go ovtta máná.</p>
<p>Jos deavdá álbmotoadjolága riegádahttinruhtaeavttuid, de addojuvvo olles bálká Oktasašnjuolggadusaid § 19 mielde (gč. Stáhta Bargiidgiehtagirjji čuoggá 4.03). Dát guoská vaikko guoskevaš politihkar heaittášii ge áigodagas. Dalle jos oažžu eará bálkká, ealáhusdietnasa dahje sullasačča, de ii leat šat vuoigatvuohta oažžut bálkká Sámedikkis.</p>
<p>Áhčiin, geat leat ožžon bálkápearmišuvnna Váldotariffašiehtadusa ektui, dakkár oktavuođas masa álbmotoadjoláhka ii guoskka, lea vuoigatvuohta oažžut bálkká álggahuvvon pearmišuvdnaáigodaga lohppii. Váldonjuolggadussan lea ahte áhčit galggašedje riegádahttima oktavuođas oažžut áimmahuššanpearmišuvnna fuolahit eatnis ja mánás.</p>
<p xml:lang="ron">7.2   Adopterenpearmišuvdna</p>
<p>Dan oktavuođas go adoptere máná gii lea vuollel 15 jagi, sáhttá oažžut pearmišuvnna gitta 39 vahku olles bálkkáin dahje gitta 49 vahku 80% bálkkáin. Adopterenpearmišuvdna bálkkáin sáhttá guhkeduvvot viđain vahkuin (7 vahku go lea 80% bálká) guđege máná nammii, jos oktanaga adoptere eanet go ovtta máná.</p>
<p>Jos deavdá álbmotoadjolága adopterenruhtaeavttuid, de addojuvvo olles bálká Oktasašnjuolggadusaid § 19 ektui (gč. Stáhta Bargiidgiehtagirjji čuoggá 4.03). Dát guoská vaikko guoskevaš politihkar heaittášii ge áigodagas. Dalle jos oažžu eará bálkká, ealáhusdietnasa dahje sullasačča, de ii leat šat vuoigatvuohta oažžut bálkká Sámedikkis.</p>
<p>Áhčiin, geat leat ožžon bálkápearmišuvnna Váldotariffašiehtadusa ektui, dakkár oktavuođas masa álbmotoadjoláhka ii guoskka, lea vuoigatvuohta oažžut bálkká álggahuvvon pearmišuvdnaáigodaga lohppii.</p>
<p>7.3   Čálgopearmišuvdna</p>
<p>Jos leat dehálaš čalgoákkat, de sáhttá oažžut čálgopearmišuvnna bálkkáin gitta guokte vahku kaleanddarjagis, gč. Oktasašnjuolggadusaid § 22 (gč. Stáhta Bargiidgiehtagirjji čuoggá 4.03).</p>
<p>7.4   Jávkan máná buohcuvuođa geažil</p>
<p>Pearmišuvdna bálkkáin, Oktasašmearrádusaid § 20 njuolggadusaid mielde, sáhttá addojuvvot dalle go ferte áimmahuššat buohcci máná (gč. Stáhta bargiidgiehtagirjji čuoggá 4.03.)</p>
<p>8   Jávkan buohcuvuođa geažil</p>
<p>Sámedikki ollesáiggipolitihkkariidda, geat ožžot njuolga buhtadusa Sámedikkis, addojuvvo olles bálká buohccuvuođa oktavuođas gitta 49 vahku ja 5 kaleanddarbeaivvi rádjái, gč. Okasašmearrádusaid § 18 mii gusto vástesaččat. Dalle jos heaitá virggis ii leat šat vuoigatvuohta oažžut bálkká.</p>
<p>9   Bargomátkkit</p>
<p>Sámedikki politihkalaš doaimma bargomátkkiid/mátkkiid oktavuođas biddjojuvvojit vuođđun dat njuolggadusat mat leat Regulatiivvas sis- ja olgoriikka mátkkiid várás, go johtá stáhta rehkegii. Bargomátkin lohkko mátki mii lea badjel 15 km Sámedikki oassesáiggipolitihkkariid orrunsajis, ja Sámedikki ollesáiggipolitihkkariid orrunsajis ja/dahje bargosajis. Sámedikki ollesáiggipolitihkkarat sáhttet oažžut buhtadusa duođaštuvvon goluid ovddas mátkkiin mat leat vuollel 15 km bargosajis/orrunsajis, gitta 1000 ruvnno rádjai jahkái. Sámedikki eará politihkkarat sáhttet oažžut buhtadusa duođaštuvvon goluid ovddas mátkkiin mat leat vuollel 15 km, dalle go sámediggepresideanta lea geatnegahttán sin mátkái.Golut joavkočoahkkimiin mat dollojuvvojit dievasčoahkkima oktavuođas, galggašedje bisuhuvvot nu vuollin go vejolaš.</p>
<p>9.1   Sámediggeráđi ollesáiggipolitihkkarat</p>
<p>Sámediggeráđi ollesáiggipolitihkkariid mátkkit lohkkojuvvojit bargomátkin. Spiehkastahkan leat seaiva priváhta mátkkit, main ii leat makkárge oktavuohta virgái ja doibmii.</p>
<p>9.2   Sámediggeráđi oasseáiggipolitihkkarat</p>
<p>Sámediggeráđi oasseáiggipolitihkkariid mátkkit Sámedikki barggu, joavkočoahkkimiid mat leat dievasčoahkkimiid oktavuođas ja dievasčoahkkimiid oktavuođas buhtaduvvojit. Sámediggi máksá goluid stáhta sisriikka mátkeregulatiivva mielde go oažžu rehkega.</p>
<p>9.3   Sámedikki čoahkkinjođihangoddi</p>
<p>Čoahkkinjođiheaddjái ja čoahkkinjođihangoddái máksojuvvo mátkkiid ovddas mat dahkkojuvovjit čoahkkinjođihangotti barggu, joavkočoahkkimiid (dievasčoahkkima oktavuođas) ja dievasčoahkkima</p>
<p>oktavuođas. Sámediggi máksá goluid stáhta sisriikka mátkeregulatiivva mielde go oažžu rehkega.</p>
<p>9.4   Sámedikki joavkojođiheaddjiide</p>
<p>Joavkojođiheaddjide máksojuvvo mátkkiid ovddas mat leat joavkojođiheaddjiid čoahkkimiid, joavkočoahkkimiid oktavuođas main lea oktavuohta dievasčoahkkimii, riikačoahkkimiid ja dievasčoahkkima oktavuođas. Sámediggi máksá goluid stáhta sisriikka mátkeregulatiivva mielde go oažžu rehkega.</p>
<p>9.5   Sámedikki eará áirasiidda</p>
<p>Sámedikki áirasiidda máksojuvvo mátkkiid ovddas mat leat joavkočoahkkimiid oktavuođas mat dollojuvvojit dievasčoahkkima oktavuođas. Sámediggi máksá goluid stáhta sisriikka mátkeregulatiivva mielde go oažžu rehkega.</p>
<p>9.6   Politihkalaš ráđđeaddiide</p>
<p>Politihkalaš ráđđeaddiid mátkkit lohkkojuvvojit bargomátkin. Spiehkastahkan leat seaiva priváhta mátkkit, main ii leat makkárge oktavuohta virgái ja doibmii. Sámediggi ii mávsse mátkkiid riikačoahkkimiidda, válgačoahkkimiidda ii ge eará seaiva bellodatpolitihkalaš čoahkkimiidda, dat eai lohkkojuvvo bargomátkin. Dain oktavuođain goas meannuduvvojit áššit maiguin Sámediggi aktiivvalaččat bargá, dahje go lea doaimmaheamen eará bálvalusbargguid mátkki oktavuođas, sáhttá mátki dattetge lohkkojuvvot bargomátkin. Jos lea eahpádus ahte sáhttá go oassi mátkkis dahje olles mátki lohkkojuvvot bargomátkin, mearrida sámediggepresideanta.</p>
<p>9.7   Ovddastus ja mieđušteaddji goluid máksin</p>
<p>Sámediggeráđi lahtuid beallalaččat/ássanguoimmit sáhttet leat mielde ovddasteamen dakkár doaluin main lea erenoamáš našuvnnalaš dahje riikkaidgaskasaš mearkkašupmi. Sámedikki presideanta/čoahkkinjođihangotti jođiheaddji galgá dakkár oktavuođain vuos árvvoštallat sáhttá go goluid beallalaččaid/ássanguoimmi ovddas máksit.</p>
<p>9.8   Buhtadeapmi sierra doaimmaid ovddas Sámedikkis</p>
<p>Sámedikki áirasiidda máksojuvvojit mátkegolut go leat doaimmas Sámedikki ovddas, dalle go dat lea šiehtaduvvon Sámediggeráđiin ja/dahje čoahkkinjođihangottiin.</p>
<p>9.9  Bargomátkegoluid máksin</p>
<p>Sámediggeráđi lahtuide, politihkalaš ráđđeaddiide, čoahkkinjođihangoddái, joavkojođiheaddjiide ja eará áirasiidda Sámedikkis máksojuvvo kredittkoartta jahkedivat. Oaivenjuolggadussan lea ahte mátkkiid ovddas ii oaččo ovdagihtii máksojuvvot. Mátkegolut máksojuvvojit go mátkerehket stáhta skovis lea sáddejuvvon ja golut leat duođaštuvvon.</p>
<p>10   Skeaŋkkat ja honorarat</p>
<p>10.1   Skeaŋkkaid oažžun</p>
<p>Buot skeaŋkkat maid oažžu dan olis go lea presideanta, várrepresideanta, sámediggeráđi lahttu, politihkalaš ráđđeaddi, čoahkkinjođiheaddji dahje muđui áirras go lea ovddasteamen Sámedikki, lohkkojuvvojit skeaŋkan bargodilis ja dat galget fievrriduvvot Sámedikki skeaŋkaprotokollii ja daid galgá Sámediggi hálddašit. Skeaŋkkaid, mat leat peršuvnnalaččat ja daid árvu lea árvvoštallojuvvon leat vuollel 500 ruvnno sáhttá vuostáiváldi ieš doallat.</p>
<p>10.2   Skeaŋkkat Sámedikkis</p>
<p>Sámediggi sáhttá addit skeaŋkkaid dehálaš gussiide, sáhkavuoruid doalliide ja earáide, ja daid árvu sáhttá leat gitta 2.500 ruvnno rádjái. Skeaŋkkat mat addojuvvojit galget vuosttažettiin leat sámi girjjálašvuohta-, dáidda- ja giehtaduojit.</p>
<p xml:lang="nno">10.3   Honorarat</p>
<p>Sámediggeráđi lahtuin ja politihkalaš ráđđeaddiin lea vejolašvuohta váldit buhtadusa daid artihkkaliid dahje áviisačállosiid ovddas maid ovddas dábálaččat máksojuvvo. Go doallá sáhkavuoru iežas bargosuorggi birra, de dan ovddas ii galgga váldit mávssu.</p>
<p>11   Goluid máksin telefovnna ja teknihkalaš veahkkeneavvuid ovddas</p>
<p>11.1   Sámediggeráđi ollesáiggipolitihkkarat ja politihkalaš ráđđeaddit</p>
<p>Sámedikki ollesáiggipolitihkkariidda ja politihkalaš ráđđeaddiide máksojuvvojit mátketelefongolut ollásit ja eará telefongolut gitta 300 ruvnno rádjái jahkenjealljehasas (gč. Stáhta Bargiidgiehtagirjji</p>
<p>čuoggá 1.06). Eará teknihkalaš rusttegiid sáhttet geavahit Sámedikki kantuvrrain, maiddái mátke-PC</p>
<p>interneahtain.</p>
<p>11.2   Sámediggeráđi oasseáiggipolitihkkarat, čoahkkinjođiheaddji ja joavkojođiheaddjit</p>
<p>Sámediggeráđi oasseáiggipolitihkkariidda máksojuvvo ollásit mátketelefongoluid ovddas. Sámediggeráđi oasseáiggipolitihkkariidda, čoahkkinjođiheaddjái ja joavkojođiheaddjái máksojuvvojit golut ISDN-linjá bidjama ovddas dahje sullasaš dihtoroktavuođa ovddas, ja dasa lassin linnjágeavaheami ovddas gitta 300 ruvnno rádjái jahkenjealljehasas (gč. Stáhta Bargiidgiehtagiehtagirjji čuoggá 1.06). Sámediggi luoiká PC ja telefávssa jos lea dárbu.</p>
<p>11.3 Sámedikki eará fásta áirasat</p>
<p>Sámedikki eará fásta áirasat ožžot máksojuvvot telefongoluid ovddas gitta ru 300,- jahkenjealljehassii + doallandiva (gč. Stáhta Bargiidgirjji čuoggá 12.2). Máksojuvvo dušše ovtta telefovnna ovddas.</p>
<p xml:lang="vep">12   Penšuvdna</p>
<p>Sámediggeráđi ollesáiggipolitihkkarat ja politihkalaš ráđđeaddit almmuhuvvojit Stáhta penšonkássii.</p>
<p>13   Doaimmas loahpan ja heaitin</p>
<p>Sámediggeráđi ollesáiggipolitihkkariidda addojuvvo maŋŋábálká ovtta mánu dan rájes go heaitá, muhto gitta golmma mánu rádjái jos sus ii leat bálká-/ealáhusdienas, penšuvdna dahje sullasaš.</p>
<p>Politihkalaš ráđđeaddiide sáhttá, go heitet, addit oasse- dahje ollesbálkká gitta ovtta mánu, dán mearrida sámediggepresideanta juohke álo sierra, muhto gitta golmma mánu rádjái jos sus ii leat bálká-/ealáhusdienas, penšuvdna dahje sullasaš.</p>
<p>Maŋŋábálkká eanet go mánu ferte ohcat sámediggepresideanttas nu ahte buktá duođaštusa das ahte sus ii leat dienas.</p>
<p>Njuolggadusat gustogohtet dan beaivvi rájes go Sámediggi mearrida.</p>
<p>Evttohus 1, áirasis Per Solli, BB:a sámediggejoavku ja Jánoš Trosten, NSR:a sámediggejoavku:</p>
<p>Rievdadus ja lasáhus čuokkis 2.1</p>
<p>Sámedikki várrepresideantta jahkebuhtadus mearriduvvo jahkásaččat Sámedikki bušeahttameannudeami oktavuođas. Dát máksojuvvo bálkán.</p>
<p>Presideantta bálká dagai vuođu eará buhtadusaid meroštallamii gitta 31.12.03 rádjai. 01.01.04 rájes galgá várrepresideantta bálká dahkat vuođu daid eará buhtadusaid rehkenastimii.</p>
<p>Sámedikki ollesáiggipolitihkkárat ožžot máksojuvvot buhtadussan 90% vuđđosis</p>
<p>Lasáhus čuokkis 2.3</p>
<p>Joavkojođiheddjiid buhtadus earuhuvvo joavkkuid sturrodagaid mielde. Dat ferte váldot sierra áššiin.</p>
<p>Rievdadus  4. čuoggái</p>
<p>Vuosttaš sátni teavsttas rievdaduvvo: <em type="italic">Sámedikki</em>… </p>
<p>Evttohus 2, áirasis Per Solli, Bargiidbellodaga sámediggejoavku:</p>
<p>Ođđa čuokkis 12:</p>
<p>Sámediggeráđđi ávžžuhuvvo čielggadit Sámedikki oasseáiggepolitihkkáriid penšunortnegiid goluid, ja maiddái luopmobálkáortnega.</p>
<p>III.   Jienasteapmi</p>
<p>39 áirasis ledje 38 čoahkis.</p>
<p>Jienasteapmi čađahuvvui dáid vuoruid mielde:</p>
<p>20. Eattohus 1, č 2.1 mearriduvvui ovttajienalaččat 21. Evttohus 1, č 2.3 mearriduvvui 35 jienain 22. Evttohus 1, č 4 mearriduvvui ovttajienalaččat 23. Evttohus 1, č 12 hilgojuvvui 22 jienain 24. Sámediggeráđi árvalus oktan mearriduvvon rievdadusaiguin mearriduvvui ovttajienalaččat.</p>
<p>IV.   Beavdegirjelasáhus</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1.  Svein Peter Pedersen, áššeovddideaddji 2. Per Solli   Janoš Trosten Egil Olli   Janoš Trosten 4 Terje Tretnes   Svein Peter Pedersen</p>
<p>Berit Ranveig Nilssen (čoahkkinortnegii)  Svein Peter Pedersen (čoahkkinortnegii)  Isak Mathis O. Hætta (čoahkkinortnegii)  Isak Mathis O. Hætta (čoahkkinortnegii)  Per Solli (čoahkkinortnegii)   Johan Mikkel Sara (čoahkkinortnegii)  Svein Peter Pedersen (čoahkkinortnegii)</p>
<p>VI.   Sámedikki mearrádus:</p>
<p>Sámedikki politihkalaš dási njuolggadusat</p>
<p>Mearriduvvon Sámedikkis miessemánu 31. b. 2001, reviderejuvvon Sámedikkis guovvamánu 27. b. 2003.</p>
<p>1. Doaibmasuorgi</p>
<p>Dát njuolggadusat gusket Sámedikki politihkalaš dássái, nappo dalle Sámedikki áirasiidda, Sámediggeráđđái, Sámedikki joavkojođiheaddjiide, politihkalaš ráđđeaddiide,</p>
<p>čoahkkinjođihangoddái ja Sámedikki stivrraide.</p>
<p>Joavkojođiheaddjin Sámedikkis áddejuvvo son gii lea nammaduvvon jođiheaddjin áirrasčoahkkádussii mas leat guokte olbmo dahje eanet. Joavkojođiheaddji stáhtusa dáid njuolggadusaid ektui oažžu go buktá čoahkkinjođihangoddái duođaštusa das, ovdal 01.11. dan jagi go ođđa sámediggi vuođđuduvvo. Ođđa joavkkuid ásaheapmái ja go válljejuvvo ođđa joavkojođiheaddji, sáhttá addojuvvot stáhtus dáid njuolggadusaid mielde 01.01. rájes juohke jagi, eaktun lea ahte buktojuvvo duođaštus dan birra čoahkkinjođihangoddái ovdal 15.12. ovddit jagi. Sámedikki ollesáiggipolitihkkariid jahkebuhtadusa mearrida Sámediggi jahkásaččat bušeahttameannudeami oktavuođas. Sámedikki politihkalaš dási njuolggadusat rievdaduvvojit maŋŋá juohke bušeahttameannudeami.</p>
<p>2.  Jahkebuhtadus ja bálká</p>
<p>2.1   Sámediggeráđi lahtuide</p>
<p>Sámedikki presideantta jahkebuhtadus mearriduvvo jahkásaččat Sámedikki bušeahta meannudeames. Jahkebuhtadus máksojuvvo bálkán.</p>
<p>Sámedikki várrepresideantta jahkebuhtadus mearriduvvo jahkásaččat Sámedikki bušeahttameannudeami oktavuođas. Sámedikki várrepresideantta jahkebuhtadus lea dál 95% sámedikki presideantta jahkebuhtadusas. Jahkebuhtadus máksojuvvo bálkán.</p>
<p>Sámedikki ráđđelahtuide, geain lea ollesáiggibargu máksojuvvo jahkebuhtadus mii lea dál 90% sámedikki presideantta jahkebuhtadusas.</p>
<p>Sámedikki ráđđelahtuide, geain ii leat ollesáiggibargu, máksojuvvo jahkebuhtadus mii lea dál 25% sámedikki presideantta jahkebuhtadusas.</p>
<p>Presideantta bálká dagai vuođu eará buhtadusaid meroštallamii gitta 31.12.03 rádjai. 01.01.04 rájes galgá várrepresideantta bálká dahkat vuođu daid eará buhtadusaid rehkenastimii. Sámedikki ollesáiggipolitihkkárat ožžot máksojuvvot buhtadussan 90% vuđđosis</p>
<p>2.2   Sámedikki čoahkkinjođihangotti lahtuide</p>
<p>Sámedikki čoahkkinjođiheaddjái máksojuvvo jahkebuhtadus mii lea dál 25% sámedikki presideantta jahkebuhtadusas.</p>
<p>Sámedikki eará lahtuide, geat leat mielde jođiheamen Sámedikki čoahkkimiid, máksojuvvo ru 1.500,- buhtadussan juohke dievasčoahkkima ovddas.</p>
<p>2.3   Sámedikki joavkojođiheaddjiide</p>
<p>Sámedikki joavkojođiheaddjiide máksojuvvo jahkebuhtadus mii lea dál 25% sámedikki presideantta jahkebuhtadusas. Joavkojođiheddjiid buhtadus earuhuvvo joavkkuid sturrodagaid mielde. Dat ferte váldot sierra áššiin.</p>
<p>2.4   Sámedikki eará áirasiidda</p>
<p>Sámedikki áirasiidda ja čoahkkinjođihangotti lahtuide, earret Sámediggeráđi lahtuide,</p>
<p>čoahkkinjođiheaddjiide ja joavkojođiheaddjiide, máksojuvvo ru 48.000,00 jahkebuhtadussan.</p>
<p>Máksomearit Sámedikki eará áirasiidda ja čoahkkinjođihangotti eará lahtuide:</p>
<p>Máksomearri: Dievasčoahkkin, juohke dievasčoahkkima ovddas ru 4.000,00 Joavkočoahkkin, juohke joavkočoahkkima ovddas ru 1.550,00 Doaibmi čoahkkinjođihangoddelahttu, juohke dievasčoahkkima ovddasru 1.500,00</p>
<p>Fásta áirasiidda ja gohččojuvvon várrelahtuide máksojuvvo ru 4.000,- juohke dievasčoahkkima ovddas ja ru 1.550,- juohke joavkočoahkkima ovddas. Go ii leat čoahkkimis, de gessojuvvo áirasis ru 400,-  bealle dievasčoahkkinbeaivvi ovddas ja ru 800,- olles dievasčoahkkinbeaivvi ovddas.</p>
<p>2.5   Politihkalaš ráđđeaddiide</p>
<p>Sámediggepresideanta mearrida buhtadusa politihkalaš ráđđeaddiide. Fásta buhtadus máksojuvvo bálkán. Politihkalaš ráđđeaddiide ii máksojuvvo buhtadus badjeláiggi ovddas. Luopmolága njuolggadusat gustojit politihkalaš ráđđe</p>
<p>2.6   Stivrraid ja lávdegottiid lahtuide</p>
<p>Sámedikki stivrraid ja lávdegottiid jođiheaddjiide ja lahtuide máksojuvvo buhtadus daid máksomeriid ja eavttuid mielde, mat bohtet ovdan áiggis áigái gustovaš Buhtadusregulatiivvas jna. lávdegottiid jođiheaddjiid, lahtuid ja čálliid várás (gč. Stáhta bargiidgiehtagirjji čuoggá 3.10.11).</p>
<p xml:lang="smj">2.7   Máksima birra</p>
<p>Buhtadus máksojuvvo dalle go stáhtabargiide máksojuvvo bálká. Juohke mánus máksojuvvo seamma sturrosaš submi almmá luopmobálkálasáhusa ja luopmoruđaid haga. Muđui čujuhit čuoggái 6.</p>
<p>2.8   Eará virgedoaimmat (Sámedikki ovddasteamit)</p>
<p>Go ovddasta Sámedikki dahje oassálastá čoahkkimis Sámedikki ovddas – Presideantta dahje</p>
<p>Čoahkkinjođihangotti jođiheaddji gohččuma mielde – sáhttá máksojuvvot čuovvovaš buhtadus:</p>
<p>Máksomearri: Virgedoaibma 0,5 beaivve gitta 4 diimmu rádjái ru 750,00 Virgedoaibma olles beaivi  (máksomearri juohke čoahkkinbeaivvis) ru 1.200,00</p>
<p>Buhtadus lea čoahkkima/ovddasteami ráhkkaneapmái ja čoahkkinoassálastimii.</p>
<p>Buhtadus gusto sihke sis- ja olgoriikka čoahkkinoassálastimii/ovddasteapmái.</p>
<p>2.9    Massojuvvon bargodietnasa birra</p>
<p>2.9.1 Duođaštus massojuvvon bargodietnasa ovddas</p>
<p>Massojuvvon bargodietnasa ovddas maid sáhttá duođaštit máksojuvvo gitta ru 1.500,- beaivái. Eaktun lea ahte massojuvvon bargodienas lea dohkálaččat duođaštuvvon. Ferte juogo: - buktit duođaštusa ahte bargoaddi lea geassán bálkkás, dahje juo - buktit duođaštusa ahte lea máksán bálkká sadjásažžii dahje earáláhkai duođaštit (omd. livnnetduođaštusain). Dát guoská iešheanalis ealáhusdoalliide nugo omd. guolásteaddjiide, boazodoalliide, eanadoalliide, fitnodatjođiheaddjiide jna.</p>
<p>Sámediggi sáhttá máksit massojuvvon bargodietnasa ovddas njuolga bargoaddái (gildii dahje stáhta fitnodagaide) go refušuvdnagáibádus buktojuvvo, ja go dát lea šiehtaduvvon bargoaddi ja bargi gaskka.</p>
<p>2.9.2 Massojuvvon bargodienas duođaštusa haga</p>
<p>Ruovttus bargiin, studeanttain, penšonisttain ja earáin, geat eai sáhte duođaštit bargodietnasa massima, lea vuoigatvuohta oažžut buhtadusa massojuvvon bargodietnasa duođaštusa haga máksomeriid mielde. Dát lea dál ru 800,- beaivái. Massojuvvon bargodietnasa ovddas duođaštusa haga ii máksojuvvo bálká bargiide. Refušuvdna bargodietnasa duohta massimis fievrriduvvo skovvái „Lønn og godtgjørelse“.</p>
<p>3.  Stáhta tariffašiehtadusaid birra</p>
<p>Sámedikki politihkalaš dássái ii guoskka Váldotariffašiehtadus eaige stáhta sierrašiehtadusat, muhto dat geavahuvvojit vástesaččat dađi mielde go dat sierra lea namuhuvvon vuolábealde. Dakko gokko stáhta tariffašiehtadusa njuolggadusat geavahuvvojit, de gustojit áiggis áigái gustovaš njuolggadusat. Go čujuhuvvo Váldomearrádusaide, de leat dat stáhta Váldotariffašiehtadusa Oktasašnjuolggadusat. Jos tariffašiehtadus heaitá gustomis, de eai gula Sámedikki politihkalaš dássái ge šat vástesaš vuoigatvuođat.</p>
<p>4.  Fuollabargogoluid buhtadus (mánnageahčču, doaibmahehttejuvvon olbmuin ja buohcciin/dikšodárbbašeaddjiin bearráigeahčču)</p>
<p>Sámedikki ollesáiggipolitihkkarat ja oasseáiggipolitihkkarat sáhttet dárbbašlaš bargomátkkiid oktavuođas oažžut buhtaduvvot liigegoluid mánnagehččui, vejolaš mátke- ja orrungoluid hárjehalli ovddas. Sáhttá maiddái oažžut buhtadusa daid liigegoluid ovddas mat bohtet máná geažil. Ortnet guoská gitta dassážii go mánná deavdá jagi. Erenoamáš dilálašvuođain sáhttá Sámediggi árvvoštallat buhtadit goluid badjel jahkásaš máná ovddas go lea dárbu.</p>
<p>Náittosbeallalaš/ovttasássi dahje muhtun eará geainna juogada máná beaivválaš fuola sáhttá muhtun spiehkastagain leat mielde mátkkiin, go galgá máná geahččat, ja oažžut máksojuvvot mátke- ja orrungoluid. Dát ráddjejuvvo gustot dušše dalle go lea deaŧalaš ahte mánná lea mielde, omd. </p>
<p>Áirasiidda, go sii leat dievasčoahkkimis, joavkočoahkkimiin, Sámedikki seminárain ja go muđui ovddastit Sámedikki, sáhttá máksojuvvot duođaštuvvon mánnageahččogoluid ovddas.</p>
<p>Goluid buhtadeapmi mánnageahču/fuollabarggu ovddas:</p>
<p>Beaivemáksomearri: 1.mánás/1 olbmos ru 600,00 2.mánás/2 olbmos – lassemáksu ru 300,00</p>
<p>Čuovvovaččaid ovddas, beroškeahttá logusru 300,00</p>
<p>Duođaštuvvon lassegolut buhtaduvvojit sadjásačča ovddas eanemustá 1 500 ruvnnuin juohke</p>
<p>čoahkkinbeaivvi ovddas.</p>
<p>Rehkega čállá son, gii bearráigeaččá máná/olbmo, ja áirras duođašta bargooktavuođa „Lønn og godtgjørelse“-skovvái.</p>
<p>Duođaštuvvon golut buhtaduvvojit buohcci, boarrása ja doaibmahehttejuvvon olbmo dárbbašlaš divššu ovddas.</p>
<p>Áhčči/eadni dahje eará iežas bearraša lahttu ii sáhte oažžut buhtadusa mánnageahču/fuollabarggu ovddas.</p>
<p>5.  Ásodat ja ruovttusfitnanmátkkit</p>
<p>Sámediggeráđi ollesáiggipolitihkkarat ja ráđi politihkalaš ráđđeaddit, geat orrot guhkkelis go 40 km eret bargosajis ja doalahit ásodaga ruovttubáikkis eai ge láigot dan eret, ožžot nuvttá geavahussii dakkár ásodaga mas leat eaŋkilis viessogálvvut, dasa gullá maiddái nuvttá elrávdnji, liekkas ja birrabassan oktii jagis ja fárrema oktavuođas.</p>
<p>Fárrengolut máksojuvvojit almmolaš bargiid fárrenbuhtadusregulatiivva mielde, gč. Stáhta Bargiidgiehtagirjji čuoggá 7.05.</p>
<p>Sámediggeráđi ollesáiggipolitihkkarat ja politihkalaš ráđđeaddit geat orrot guhkkelis go 40 km eret bargosajis, ožžot máksojuvvot ruovttumátki ovddas oktii vahkkui. Mátki ruoktot, galgá nu guhkás go vejolaš heivehit bargomátkkiin. Stáhta mátkeregulatiiva sisriikkas biddjojuvvo vuođđun goluid máksimii. Dákkár mátkkiin máksojuvvo dušše seaiva mátkegoluid ovddas, borran-/idjadanlasáhus ii máksojuvvo.</p>
<p>6. Luopmovuoigatvuođat</p>
<p>Luopmoláhka gusto Sámedikki ollesáiggipolitihkkariidda, maiddái politihkalaš ráđđeaddiide.</p>
<p>7. Permišuvnnat</p>
<p>Ollesáiggipolitihkkariidda geat ožžot ollislaš buhtadusa njuolga Sámedikkis, gusket čuovvovaš pearmišuvdnanjuolggadusat:</p>
<p>7.1   Riegádahttinpearmišuvdna</p>
<p>Riegádahttima oktavuođas sáhttá addit pearmišuvnna gitta 42 vahku rádjái olles bálkkáin dahje 52 vahku 80% bálkkáin. Riegádahttinpearmišuvdna bálkkáin sáhttá guhkeduvvot viđain vahkuin (7 vahku go lea 80% bálká) guđege máná nammii, jos oktanaga riegádahttá eanet go ovtta máná.</p>
<p>Jos deavdá álbmotoadjolága riegádahttinruhtaeavttuid, de addojuvvo olles bálká Oktasašnjuolggadusaid § 19 mielde (gč. Stáhta Bargiidgiehtagirjji čuoggá 4.03). Dát guoská vaikko guoskevaš politihkar heaittášii ge áigodagas. Dalle jos oažžu eará bálkká, ealáhusdietnasa dahje sullasačča, de ii leat šat vuoigatvuohta oažžut bálkká Sámedikkis.</p>
<p>Áhčiin, geat leat ožžon bálkápearmišuvnna Váldotariffašiehtadusa ektui, dakkár oktavuođas masa álbmotoadjoláhka ii guoskka, lea vuoigatvuohta oažžut bálkká álggahuvvon pearmišuvdnaáigodaga lohppii. Váldonjuolggadussan lea ahte áhčit galggašedje riegádahttima oktavuođas oažžut áimmahuššanpearmišuvnna fuolahit eatnis ja mánás.</p>
<p xml:lang="ron">7.2   Adopterenpearmišuvdna</p>
<p>Dan oktavuođas go adoptere máná gii lea vuollel 15 jagi, sáhttá oažžut pearmišuvnna gitta 39 vahku olles bálkkáin dahje gitta 49 vahku 80% bálkkáin. Adopterenpearmišuvdna bálkkáin sáhttá guhkeduvvot viđain vahkuin (7 vahku go lea 80% bálká) guđege máná nammii, jos oktanaga adoptere eanet go ovtta máná.</p>
<p>Jos deavdá álbmotoadjolága adopterenruhtaeavttuid, de addojuvvo olles bálká Oktasašnjuolggadusaid § 19 ektui (gč. Stáhta Bargiidgiehtagirjji čuoggá 4.03). Dát guoská vaikko guoskevaš politihkar heaittášii ge áigodagas. Dalle jos oažžu eará bálkká, ealáhusdietnasa dahje sullasačča, de ii leat šat vuoigatvuohta oažžut bálkká Sámedikkis.</p>
<p>Áhčiin, geat leat ožžon bálkápearmišuvnna Váldotariffašiehtadusa ektui, dakkár oktavuođas masa álbmotoadjoláhka ii guoskka, lea vuoigatvuohta oažžut bálkká álggahuvvon pearmišuvdnaáigodaga lohppii.</p>
<p>7.3   Čálgopearmišuvdna</p>
<p>Jos leat dehálaš čalgoákkat, de sáhttá oažžut čálgopearmišuvnna bálkkáin gitta guokte vahku kaleanddarjagis, gč. Oktasašnjuolggadusaid § 22 (gč. Stáhta Bargiidgiehtagirjji čuoggá 4.03).</p>
<p>7.4   Jávkan máná buohcuvuođa geažil</p>
<p>Pearmišuvdna bálkkáin, Oktasašmearrádusaid § 20 njuolggadusaid mielde, sáhttá addojuvvot dalle go ferte áimmahuššat buohcci máná (gč. Stáhta bargiidgiehtagirjji čuoggá 4.03.)</p>
<p>8. Jávkan buohcuvuođa geažil</p>
<p>Sámedikki ollesáiggipolitihkkariidda, geat ožžot njuolga buhtadusa Sámedikkis, addojuvvo olles bálká buohccuvuođa oktavuođas gitta 49 vahku ja 5 kaleanddarbeaivvi rádjái, gč. Okasašmearrádusaid § 18 mii gusto vástesaččat. Dalle jos heaitá virggis ii leat šat vuoigatvuohta oažžut bálkká.</p>
<p>9. Bargomátkkit</p>
<p>Sámedikki politihkalaš doaimma bargomátkkiid/mátkkiid oktavuođas biddjojuvvojit vuođđun dat njuolggadusat mat leat Regulatiivvas sis- ja olgoriikka mátkkiid várás, go johtá stáhta rehkegii. Bargomátkin lohkko mátki mii lea badjel 15 km Sámedikki oassesáiggipolitihkkariid orrunsajis, ja Sámedikki ollesáiggipolitihkkariid orrunsajis ja/dahje bargosajis. Sámedikki ollesáiggipolitihkkarat sáhttet oažžut buhtadusa duođaštuvvon goluid ovddas mátkkiin mat leat vuollel 15 km bargosajis/orrunsajis, gitta 1000 ruvnno rádjai jahkái. Sámedikki eará politihkkarat sáhttet oažžut buhtadusa duođaštuvvon goluid ovddas mátkkiin mat leat vuollel 15 km, dalle go sámediggepresideanta lea geatnegahttán sin mátkái. Golut joavkočoahkkimiin mat dollojuvvojit dievasčoahkkima oktavuođas, galggašedje bisuhuvvot nu vuollin go vejolaš.</p>
<p>9.1   Sámediggeráđi ollesáiggipolitihkkarat</p>
<p>Sámediggeráđi ollesáiggipolitihkkariid mátkkit lohkkojuvvojit bargomátkin. Spiehkastahkan leat seaiva priváhta mátkkit, main ii leat makkárge oktavuohta virgái ja doibmii.</p>
<p>9.2   Sámediggeráđi oasseáiggipolitihkkarat</p>
<p>Sámediggeráđi oasseáiggipolitihkkariid mátkkit Sámedikki barggu, joavkočoahkkimiid mat leat dievasčoahkkimiid oktavuođas ja dievasčoahkkimiid oktavuođas buhtaduvvojit. Sámediggi máksá goluid stáhta sisriikka mátkeregulatiivva mielde go oažžu rehkega.</p>
<p>9.3   Sámedikki čoahkkinjođihangoddi</p>
<p>Čoahkkinjođiheaddjái ja čoahkkinjođihangoddái máksojuvvo mátkkiid ovddas mat dahkkojuvovjit čoahkkinjođihangotti barggu, joavkočoahkkimiid (dievasčoahkkima oktavuođas) ja dievasčoahkkima</p>
<p>oktavuođas. Sámediggi máksá goluid stáhta sisriikka mátkeregulatiivva mielde go oažžu rehkega.</p>
<p>9.4   Sámedikki joavkojođiheaddjiide</p>
<p>Joavkojođiheaddjide máksojuvvo mátkkiid ovddas mat leat joavkojođiheaddjiid čoahkkimiid, joavkočoahkkimiid oktavuođas main lea oktavuohta dievasčoahkkimii, riikačoahkkimiid ja dievasčoahkkima oktavuođas. Sámediggi máksá goluid stáhta sisriikka mátkeregulatiivva mielde go oažžu rehkega.</p>
<p>9.5   Sámedikki eará áirasiidda</p>
<p>Sámedikki áirasiidda máksojuvvo mátkkiid ovddas mat leat joavkočoahkkimiid oktavuođas mat dollojuvvojit dievasčoahkkima oktavuođas. Sámediggi máksá goluid stáhta sisriikka mátkeregulatiivva mielde go oažžu rehkega.</p>
<p>9.6   Politihkalaš ráđđeaddiide</p>
<p>Politihkalaš ráđđeaddiid mátkkit lohkkojuvvojit bargomátkin. Spiehkastahkan leat seaiva priváhta mátkkit, main ii leat makkárge oktavuohta virgái ja doibmii. Sámediggi ii mávsse mátkkiid riikačoahkkimiidda, válgačoahkkimiidda ii ge eará seaiva bellodatpolitihkalaš čoahkkimiidda, dat eai lohkkojuvvo bargomátkin. Dain oktavuođain goas meannuduvvojit áššit maiguin Sámediggi aktiivvalaččat bargá, dahje go lea doaimmaheamen eará bálvalusbargguid mátkki oktavuođas,</p>
<p>9.7   Ovddastus ja mieđušteaddji goluid máksin</p>
<p>Sámediggeráđi lahtuid beallalaččat/ássanguoimmit sáhttet leat mielde ovddasteamen dakkár doaluin main lea erenoamáš našuvnnalaš dahje riikkaidgaskasaš mearkkašupmi. Sámedikki presideanta/čoahkkinjođihangotti jođiheaddji galgá dakkár oktavuođain vuos árvvoštallat sáhttá go goluid beallalaččaid/ássanguoimmi ovddas máksit.</p>
<p>9.8   Buhtadeapmi sierra doaimmaid ovddas Sámedikkis</p>
<p>Sámedikki áirasiidda máksojuvvojit mátkegolut go leat doaimmas Sámedikki ovddas, dalle go dat lea šiehtaduvvon Sámediggeráđiin ja/dahje čoahkkinjođihangottiin.</p>
<p>9.9  Bargomátkegoluid máksin</p>
<p>Sámediggeráđi lahtuide, politihkalaš ráđđeaddiide, čoahkkinjođihangoddái, joavkojođiheaddjiide ja eará áirasiidda Sámedikkis máksojuvvo kredittkoartta jahkedivat. Oaivenjuolggadussan lea ahte mátkkiid ovddas ii oaččo ovdagihtii máksojuvvot. Mátkegolut máksojuvvojit go mátkerehket stáhta skovis lea sáddejuvvon ja golut leat duođaštuvvon.</p>
<p>10. Skeaŋkkat ja honorarat</p>
<p>10.1   Skeaŋkkaid oažžun</p>
<p>Buot skeaŋkkat maid oažžu dan olis go lea presideanta, várrepresideanta, sámediggeráđi lahttu, politihkalaš ráđđeaddi, čoahkkinjođiheaddji dahje muđui áirras go lea ovddasteamen Sámedikki, lohkkojuvvojit skeaŋkan bargodilis ja dat galget fievrriduvvot Sámedikki skeaŋkaprotokollii ja daid galgá Sámediggi hálddašit. Skeaŋkkaid, mat leat peršuvnnalaččat ja daid árvu lea árvvoštallojuvvon leat vuollel 500 ruvnno sáhttá vuostáiváldi ieš doallat.</p>
<p>10.2   Skeaŋkkat Sámedikkis</p>
<p>Sámediggi sáhttá addit skeaŋkkaid dehálaš gussiide, sáhkavuoruid doalliide ja earáide, ja daid árvu sáhttá leat gitta 2.500 ruvnno rádjái. Skeaŋkkat mat addojuvvojit galget vuosttažettiin leat sámi girjjálašvuohta-, dáidda- ja giehtaduojit.</p>
<p xml:lang="nno">10.3   Honorarat</p>
<p>Sámediggeráđi lahtuin ja politihkalaš ráđđeaddiin lea vejolašvuohta váldit buhtadusa daid artihkkaliid dahje áviisačállosiid ovddas maid ovddas dábálaččat máksojuvvo. Go doallá sáhkavuoru iežas bargosuorggi birra, de dan ovddas ii galgga váldit mávssu.</p>
<p>11. Goluid máksin telefovnna ja teknihkalaš veahkkeneavvuid ovddas</p>
<p>11.1   Sámediggeráđi ollesáiggipolitihkkarat ja politihkalaš ráđđeaddit</p>
<p>Sámedikki ollesáiggipolitihkkariidda ja politihkalaš ráđđeaddiide máksojuvvojit mátketelefongolut ollásit ja eará telefongolut gitta 300 ruvnno rádjái jahkenjealljehasas (gč. Stáhta Bargiidgiehtagirjji</p>
<p>čuoggá 12.). Eará teknihkalaš rusttegiid sáhttet geavahit Sámedikki kantuvrrain, maiddái mátke-PC</p>
<p>interneahtain.</p>
<p>11.2   Sámediggeráđi oasseáiggipolitihkkarat, čoahkkinjođiheaddji ja joavkojođiheaddjit</p>
<p>Sámediggeráđi oasseáiggipolitihkkariidda máksojuvvo ollásit mátketelefongoluid ovddas. Sámediggeráđi oasseáiggipolitihkkariidda, čoahkkinjođiheaddjái ja joavkojođiheaddjái máksojuvvojit golut ISDN-linjá bidjama ovddas dahje sullasaš dihtoroktavuođa ovddas, ja dasa lassin linnjágeavaheami ovddas gitta 300 ruvnno rádjái jahkenjealljehasas (gč. Stáhta Bargiidgiehtagiehtagirjji čuoggá 12.2). Sámediggi luoiká PC ja telefávssa jos lea dárbu.</p>
<p>11.3 Sámedikki eará fásta áirasat</p>
<p>Sámedikki eará fásta áirasat ožžot máksojuvvot telefongoluid ovddas gitta ru 300,- jahkenjealljehassii + doallandiva (gč. Stáhta Bargiidgirjji čuoggá 12.2). Máksojuvvo dušše ovtta telefovnna ovddas.</p>
<p xml:lang="vep">12. Penšuvdna</p>
<p>Sámediggeráđi ollesáiggipolitihkkarat ja politihkalaš ráđđeaddit almmuhuvvojit Stáhta penšonkássii.</p>
<p>13. Doaimmas loahpan ja heaitin</p>
<p>Sámediggeráđi ollesáiggipolitihkkariidda addojuvvo maŋŋábálká ovtta mánu dan rájes go heaitá, muhto gitta golmma mánu rádjái jos sus ii leat bálká-/ealáhusdienas, penšuvdna dahje sullasaš.</p>
<p>Politihkalaš ráđđeaddiide sáhttá, go heitet, addit oasse- dahje ollesbálkká gitta ovtta mánu, dán mearrida sámediggepresideanta juohke álo sierra, muhto gitta golmma mánu rádjái jos sus ii leat bálká-/ealáhusdienas, penšuvdna dahje sullasaš.</p>
<p>Maŋŋábálkká eanet go mánu ferte ohcat sámediggepresideanttas nu ahte buktá duođaštusa das ahte sus ii leat dienas.</p>
<p>Njuolggadusat gustogohtet dan beaivvi rájes go Sámediggi mearrida.</p>
<p>Ášši meannudeapmi loahpahuvvui guovvamánu 27. b. 2003 dii. 15.45.</p>
<p xml:lang="krl">Ášši 10/03</p>
<p>Sámedikki nuoraidpolitihkalaš lávdegoddi - bargoortnet</p>
<p>Ášši meannudeapmi álggahuvvui guovvamánu 27. b. 2003 dii. 15.50.</p>
<p>I.   Áššebáhpirat</p>
<p>-   Ášši R 06/03 Sámedikki nuoraidpolitihkalaš lávdegoddi - bargoortnet -   Čoahkkingirji 3/2000 Sámedikki dievasčoahkkin, Ášši 37/00 Sámedikki mánáid- ja nuoraidprošeakta –  raporta ja čuovvoleapmi -   Čoahkkingirji 6/01 Sámediggeráđđi, Ášši R 92/01 Sámedikki nuoraidpolitihkalaš lávdegoddi -   Sámedikki nuoraidpolitihkalaš lávdegotti árvalusat</p>
<p>II.   Evttohusat ja mearkkašumit</p>
<p>Sámediggeráđi árvalus Sámediggái:</p>
<p>1.   Doaibma/mandáhta</p>
<p>Sámedikki nuoraidpolitihkalaš lávdegoddái addojuvvo čuovvovaš doaibma/mandáhta 2003 rájes:</p>
<p>Sámedikki nuoraidpolitihkalaš lávdegoddi galgá:</p>
<p type="listitem">• Searvat Sámedikki nuoraidkonfereanssaid plánemii, čađaheapmái ja bargui maŋŋá</p>
<p xml:lang="sms">konfereanssaid.</p>
<p type="listitem">• Váikkuhit sámi nuoraid mieldemearrideami ja váikkuhanfámu nannema Sámedikki politihkas</p>
<p>dan bokte ahte:           - veahkeha Sámedikki barggus movttiidahttit eanet nuorra sápmelaččaid bargagoahtit servodat- ja politihkkabargguiguin, oččodit eanet nuoraid sámi jienastuslohkui, oččodit eanet nuoraid searvat sámediggeválggaide ja oččodit eanet nuorra áirasiid Sámediggái ja dikki stivrraide ja lávdegottiide.  - veahkeha Sámedikki hábmet dikki boahtteáiggi nuoraidprofiilla ja nuoraidpolitihka, nu ahte dan sáhttá hábmet nu viidát go lea vejolaš, ja dat galgá doaibmat oktavuohtalađđasin Sámediggái Sámedikki ja sámi nuoraid gaskka, ja gulaskuddanásahussan (siskkáldasat ja olggosguvlui) áigeguovdilis áššiin. - čuovvu mielde ja čuovvola Sámedikki barggu áššiin mat gusket nuoraide</p>
<p type="listitem">• Sámedikki nuoraidpolitihkalaš lávdegoddái sáhttá bidjat dakkár bargguid mat leat áigeguovdilat</p>
<p>nuoraidpolitihkalaš áššiin. Lávdegoddi sáhttá iešge vuolggahit áššiid mat lávdegotti mielas leat áigeguovdilat.</p>
<p xml:lang="nob">2. Organiseren</p>
<p type="listitem">• Sámedikki nuoraidpolitihkalaš lávdegotti nammada Sámediggeráđđi.</p>
<p type="listitem">• Guktii juohke jagis dollojuvvo čoahkkin Sámediggeráđi ja nuoraidpolitihkalaš lávdegotti</p>
<p>gaskka. Sámediggeráđđi bidjá ovtta ráđđelahtu fásta nuoraidpolitihkalaš lávdegotti.oktavuohtaolmmožin. Áššiid vuoruheapmi maŋit jahkái lávdegottis šiehtaduvvo Sámediggeráđi ja nuoraidpolitihkalaš lávdegotti gaskka jagi vuosttas fásta čoahkkimis.</p>
<p type="listitem">• Sámedikki nuoraidpolitihkalaš lávdegoddi sáhttá bivdit čoahkkimiid Sámedikki iešguđet</p>
<p>orgánaiguin nuoraidpolitihkalaš áššiid meannudeami oktavuođas. Lávdegottis ii leat sátnevuoru váldin vuoigatvuohta Sámedikki dievasčoahkkimiin.</p>
<p type="listitem">•  Sámediggi áigu láhčit dilálašvuođaid nu ahte lávdegotti lahtut besset oahpásmuvvat</p>
<p>sámediggevuogádahkii, ja addit lávdegotti lahtuide vejolašvuođa čuovvut mielde mii Sámedikkis dáhpáhuvvá.</p>
<p type="listitem">• Dušše Sámedikki dievasčoahkkima mearrádusain sáhttá Sámedikki nuoraidpolitihkalaš</p>
<p>lávdegotti heaittihit.</p>
<p>Evttohus 1, áirasis Anders Urheim, SVL sámediggejoavku, Johttisámiid listu, Olgešbellodat, Guovdageaidnu Dáloniid listu ja BB:a sámediggejoavku:</p>
<p>Sámedikki nuoraidpolitihkalaš lávdegotti namma evttohuvvo rievdaduvvot Sámedikki sámepolitihkalaš nuoraidráđđin.</p>
<p>1 Doaibma</p>
<p>Sámedikki sámepolitihkalaš nuoraidráđđái addojuvvo čuovvovaš doaibma:</p>
<p>Sámedikki sámepolitihkalaš nuoraidráđđi galgá:</p>
<p type="listitem">• váldit váldoovddasvástádusa plánemis, čađaheamis ja barggus maŋŋel Sámedikki</p>
<p>nuoraidkonferánssa, ja geatnegahtto addit divaslaš dieđuid dan birra Sámediggái.</p>
<p type="listitem">• váikkuhit sámi nuoraid mielmearrideami ja váikkuhanfámu nannemii Sámedikki politihkas dan</p>
<p>bokte ahte veahkeha Sámedikki hábmet dikki boahtteáiggi nuoraidprofiilla ja nuoraidpolitihka, nu ahte dan sáhttá hábmet dan nu viidát go lea vejolaš, ja dat galgá doaibmat oktavuohtalađasin Sámediggái Sámedikki ja sámi nuoraid gaskka, ja gulaskuddanásahussan (siskkáldasat ja olggosguvlui) áigeguovdilis áššiin.</p>
<p type="listitem">• veahkehit Sámedikki barggus movttiidahttit eanet nuorra sápmelaččaid bargagoahtit servodat-</p>
<p>ja politihkkabargguiguin, oččodit eanet nuoraid sámi jienastuslohkui, oččodit eanet nuoraid searvat sámediggeválggaide ja oččodit eanet nuorra áirasiid Sámediggái ja dikki stivrraide ja lávdegottiide muđui.</p>
<p type="listitem">• Sámedikki sámepolitihkalaš nuoraidráđđi sáhttá juohkit bargguid dehálaš nuoraidpolitihkalaš</p>
<p>áššiid oktavuođas. Nuoraidráđđi sáhttá maiddá iežas álgaga bokte bargat áššiiguin maid ráđđi gávnnaha dehálažžan.</p>
<p type="listitem">• Nuoraidráđđi sáhttá friddja cealkit mediaide ja sáhttá váldit ovdan eará instánssaiguin áššiid,</p>
<p>maid gávnnahit dehálažžan.</p>
<p type="listitem">• Sámedikki sámepolitihkalaš nuoraidráđđi galgá oažžut dieđu áigeguovdilis áššiid birra mat</p>
<p>sáhttet guoskat nuoraid, nu árrat go vejolaš, nu ahte nuoraidráđđái addo vejolašvuohta meannudit dáid ovdalgo dat čilgejuvvojit dievasčoahkkimis.</p>
<p xml:lang="nob">2   Organiseren</p>
<p>Sámedikki dievasčoahkkin nammada Sámedikki sámepolitihkalaš nuoraidráđi gorreloguprinsihpaid mielde, ja das leat 5 lahtu geain guđesge lea persovnnalaš várrelahttu. Sámi mánáid- ja nuoraidorganisašuvnnat, ovddimustá sii geat ožžot doaibmadoarjaga Sámedikki bušeahta badjel, namalassii davvi-, julev-, ja lullisámi guovlluin, evttohit ieža iežaset ovddasteddjiid. Sámedikki jahkásaš nuoraidkonferánsa evttoha lahtuid ja várrelahtuid.</p>
<p type="listitem">• Nuoraidráđi mandáhta galgá nuoraidráđđi ieš mearridit.</p>
<p type="listitem">• Sámediggi mearrida jahkásaččat Sámedikki sámepolitihkalaš nuoraidráđi bušeahta.</p>
<p type="listitem">• Sámedikki sámepolitihkalaš nuoraidráđđi sáhttá ieš ásahit lávdegottiid ja/dahje</p>
<p>bargolávdegottiid dan bušeahta siskkobealde maid Sámediggi ain mearrida.</p>
<p type="listitem">• Juohke jagi lágiduvvojit unnimustá guokte čoahkkima gaskkal Sámediggeráđi ja</p>
<p>sámepolitihkalaš nuoraidráđi. Sámediggeráđđi vállje Sámedikki ráđđeláhtuin ovtta olbmo fásta gulahallanolmmožin nuoraidráđđai, ja ovtta hálddáhusbargi fásta gulahallanolmmožin.</p>
<p>Čoahkkimat adnojuvvojit bargočoahkkimin gos ráđit gaskaneaset juogadit dieđuid. Čoahkkimiid beavdegirji biddjo ovdan dievasčoahkkimii unnimusat guovtte geardde jagis.</p>
<p type="listitem">• Sámedikki sámepolitihkalaš nuoraidráđis lea riekti deaivvadit Sámedikki iešguđet orgánaiguin,</p>
<p>politihkalaš joavkkuiguin (ja lávdegottiiguin - jus ođđasisorganiserenevttohus mearriduvvo) dan oktavuođas go gieđahallet nuoraidpolitihkalaš áššiid, ja áššiid maid ráđđi atná lunddolažžan ja dárbbašlažžan.</p>
<p type="listitem">• Sámediggi áigu láhčit dilálašvuođa vai nuoraidráđi lahtut ja várrelahtut besset oahpásnuvvat</p>
<p>Sámedikki vuogádagain, ja áigu maid addit sidjiide vejolašvuođa oažžut dađistaga dieđuid ja</p>
<p>čuovvut mielde mii Sámedikkis dáhpáhuvvá.</p>
<p type="listitem">• Sámedikki sámepolitihkalaš nuoraidráđđi galgá beassat čuovvut dievasčohkkimiid go</p>
<p>dievasčoahkkin gieđahallá dehálaš nuoraidpolitihkalaš áššiid.</p>
<p type="listitem">• Dárbbašlaš hálddahuslaš resurssat várrejuvvojit nuoraidráđi doibmii, badjelis namuhuvvon</p>
<p>áigumušaid mielde.</p>
<p type="listitem">• Sámedikki sámepolitihkalaš nuoraidráđi lahtut, geat servet čoahkkimiidda, ožžot</p>
<p>lávdegoddebuhtádusa ja ožžot gokčojuvvot mátkegoluid Sámedikki njuolggadusaid mielde.</p>
<p type="listitem">• Dušše Sámedikki dievasčohkkima mearrádusain sáhttá Sámedikki sámepolitihkalaš nuoraidráđi</p>
<p>heaittihit.</p>
<p>III.   Jienasteapmi</p>
<p>39 áirasis ledje 38 čoahkis.</p>
<p>Jienasteapmi čađahuvvui dáid vuoruid mielde:</p>
<p>25.  Evttohus 1 biddjui Sámediggeráđi árvalusa vuostá. Ráđi árvalus dohkkehuvvui 21 jienain.</p>
<p>IV.   Beavdegirjelasáhusat</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1.  Ragnhild Lydia Nystad (áššeovddideaddji) 2. Anders Urheim   Jon Harald Skum  4 Åge Nordkild  5 Anders Urheim   Ragnhild Lydia Nystad, áššovddideaddji</p>
<p>VI.   Sámedikki mearrádus</p>
<p>1.   Doaibma/mandáhta</p>
<p>Sámedikki nuoraidpolitihkalaš lávdegoddái addojuvvo čuovvovaš doaibma/mandáhta 2003 rájes:</p>
<p>Sámedikki nuoraidpolitihkalaš lávdegoddi galgá:</p>
<p type="listitem">• Searvat Sámedikki nuoraidkonfereanssaid plánemii, čađaheapmái ja bargui maŋŋá</p>
<p xml:lang="sms">konfereanssaid.</p>
<p type="listitem">• Váikkuhit sámi nuoraid mieldemearrideami ja váikkuhanfámu nannema Sámedikki politihkas</p>
<p>dan bokte ahte:           - veahkeha Sámedikki barggus movttiidahttit eanet nuorra sápmelaččaid bargagoahtit servodat- ja politihkkabargguiguin, oččodit eanet nuoraid sámi jienastuslohkui, oččodit eanet nuoraid searvat sámediggeválggaide ja oččodit eanet nuorra áirasiid Sámediggái ja dikki stivrraide ja lávdegottiide.  - veahkeha Sámedikki hábmet dikki boahtteáiggi nuoraidprofiilla ja nuoraidpolitihka, nu ahte dan sáhttá hábmet nu viidát go lea vejolaš, ja dat galgá doaibmat oktavuohtalađđasin Sámediggái Sámedikki ja sámi nuoraid gaskka, ja gulaskuddanásahussan (siskkáldasat ja olggosguvlui) áigeguovdilis áššiin. - čuovvu mielde ja čuovvola Sámedikki barggu áššiin mat gusket nuoraide</p>
<p type="listitem">• Sámedikki nuoraidpolitihkalaš lávdegoddái sáhttá bidjat dakkár bargguid mat leat áigeguovdilat</p>
<p>nuoraidpolitihkalaš áššiin. Lávdegoddi sáhttá iešge vuolggahit áššiid mat lávdegotti mielas leat áigeguovdilat.</p>
<p xml:lang="nob">2.   Organiseren</p>
<p type="listitem">• Sámedikki nuoraidpolitihkalaš lávdegotti nammada Sámediggeráđđi.</p>
<p type="listitem">• Guktii juohke jagis dollojuvvo čoahkkin Sámediggeráđi ja nuoraidpolitihkalaš lávdegotti</p>
<p>gaskka. Sámediggeráđđi bidjá ovtta ráđđelahtu fásta nuoraidpolitihkalaš lávdegotti.oktavuohtaolmmožin. Áššiid vuoruheapmi maŋit jahkái lávdegottis šiehtaduvvo Sámediggeráđi ja nuoraidpolitihkalaš lávdegotti gaskka jagi vuosttas fásta čoahkkimis.</p>
<p type="listitem">• Sámedikki nuoraidpolitihkalaš lávdegoddi sáhttá bivdit čoahkkimiid Sámedikki iešguđet</p>
<p>orgánaiguin nuoraidpolitihkalaš áššiid meannudeami oktavuođas. Lávdegottis ii leat sátnevuoru váldin vuoigatvuohta Sámedikki dievasčoahkkimiin.</p>
<p type="listitem">•  Sámediggi áigu láhčit dilálašvuođaid nu ahte lávdegotti lahtut besset oahpásmuvvat</p>
<p>sámediggevuogádahkii, ja addit lávdegotti lahtuide vejolašvuođa čuovvut mielde mii Sámedikkis dáhpáhuvvá.</p>
<p type="listitem">• Dušše Sámedikki dievasčoahkkima mearrádusain sáhttá Sámedikki nuoraidpolitihkalaš</p>
<p>lávdegotti heaittihit.</p>
<p>Ášši meannudeapmi loahpahuvvui guovvamánu 27. b. 2003 dii. 16.35.</p>
<p xml:lang="krl">Ášši 11/03</p>
<p>Sámedikki organiseren - ságastallan</p>
<p>Ášši meannudeapmi álggahuvvui guovvamánu 27. b. 2003 dii. 17.00.</p>
<p>I.   Áššebáhpirat</p>
<p>- Sámedikki boahttevaš organiseren, addon ođđajagimánu 17. b. 1997 - Ođđasisorganiseren – ekonomalaš ja hálddahuslaš váikkuhusat</p>
<p>II.   Evttohusat ja mearkkašumit</p>
<p>Sámediggeráđđi ovddida čuovvovaš ságastallanárvalusa:</p>
<p>1 Áššeovddidus</p>
<p>Sámedikki presideanta lea moatti oktavuođas dieđihan joavkojođiheaddjiide, ahte Sámediggeráđđi lea ráhkkanahttimin ášši Sámedikki organiserema joatkima birra. Sámediggi lea 2003 bušeahtas mearridan ahte (geahča čuoggá 3.1.12 Reserva-politihkalaš organiseren): ” Sámediggi áigu joatkit politihkalaš organiserenbargguin 2003:s. Sámediggi bivdá Sámediggeráđi ovttasráđiid joavkojođiheaddjiiguin ovddidit ášši dán birra dievasčoahkkimii vuosttas jahkebealis 2003. Dasto bivdit ráđi erenoamážit árvvoštallat leago dárbu ásahit lávdegottiid Sámedikkis”.</p>
<p>Sámedikki presideanta ságastalai ášši birra joavkojođiheaddjiiguin čoahkkimis 16.01.2003. Ságastallamiid vuođul rievdaduvvui presideantta notáhta veaháš ja sáddejuvvui Sámedikki politihkalaš joavkkuide.</p>
<p>Joatkkan dasa ovddida Sámediggeráđđi Sámedikki organiserenášši Sámedikki dievasčoahkkimii ságastallama váste. Presideantta notáhta ektui leat ovddiduvvon máŋga molssaektosaš málle ságastallamii. Danin vai Sámedikki dievasčoahkkin ságastallá dan birra nu viidát go vejolaš. Fuomášuhttit ahte Sámediggeráđđi ii leat mearridan loahpalaččat málliid válljema hárrái.</p>
<p>Mii guoská čađahanáigái, orru ahte dárbbašuvvo guhkit áigi politihkalaččat ságastallat ja árvvoštallat ášši, go mii presideantta notáhtas árvaluvvo. Dát guoská maiddái ekonomalaš ja hálddahuslaš váikkuhusaid árvvoštallamii, ja bargiidorganisašuvnnaid searvamii. Sámediggeráđđi hálidage danne doaisttážii ságastallat ášši birra vuos guovvamánu dievasčoahkkimis ovdal go lagabui mearriduvvo áigemearri goas ášši loahpalaččat meannuduvvo ja goas dat ollašuhttojuvvo.</p>
<p>Sámedikki organiseren lea mearriduvvon Sámedikki vuođđonjuolggadusain. Vuođđonjuolggadusaid § 5-4 vuosttas lađđasis čuožžu ahte guokte čuovvovaš Sámedikki galget meannudit vuođđonjuolggadusaid rievdadusárvalusaid ovdal go dat leat gustovaččat. Dán áššis ii leat sáhka evttohit vuođđonjuolggadusaid rievdadit, muhto evttohit ahte geahččalit ođđa organiserenmálle geahččalanortnegin.</p>
<p>Dát danin vai oažžut vásáhusaid vuođđonjuolggadusaid vejolaš rievdadusárvalusain, mat maŋimustá galget ovddiduvvot Sámedikki dievasčoahkkimii miessemánus 2005, vai daid sáhttá meannudit ja vejolaččat rievdadit boahtte válgaáigodagas.</p>
<p>2   Árvvoštallan</p>
<p>2.1  Ođđasisorganiserendárbbu duogáš</p>
<p>Sámedikki organiserenbarggus lea Dievasčohkkima ja Sámediggeráđi gaskavuohta leamaš stuorámus gažaldahkan. Gažaldahkan leamaš galgá go Sámediggi organiserejuvvot parlamentáralaš prinsihpa mielde vai ovdagottemálle mielde. Sámediggi lea mearridan ahte galgá leat organiserejuvvon parlamentáralaš prinsihpa mielde. Dát bealli ii árvvoštallo šat ođđasis dán áššis. Danne lea parlamentarisma vuođđun organiserema viidáset ságastallamis. Nubbi bealli mii maid lohkkada</p>
<p>čuovvovaččas lea dat ahte Sámediggi lea vuođđuduvvon eanetlogus ja unnitlogus maŋŋá 1997</p>
<p>Sámediggeválgga. Dát vuođđudeapmi lea mearriduvvon ja lea ságastallama eaktun viidáseappot. Nugo maiddái dáláš dássedeaddu Sámedikki eanetlogu ja unnitlogu gaskka.</p>
<p>Ovdal ledje maiddái Sámedikki vuollásaš ráđit oassin <span type="quote">“ollislaš govas”</span> main lei juoga dahkamuš <span type="quote">“parlamentáralaš dássedeattuin”</span> eanetlogu ja unnitlogu gaskka. Go vuollásaš ráđit heaittihuvvojedje, de šattai Sámedikki doarjjastivra oassin dán dássedeattus. Sámedikki giellastivra lea dál fágastivra, ja maid Sámi giellalávdegotti oassi. Lea mearriduvvon ahte Sámi giellalávdegoddi lea Sámi parlamentáralaš ráđi vuollásaš. Sámediggeráđđi nammada Giellastivrra, iige dat galgga leat oassi eanetlogu ja unnitlogu (posišuvdna ja opposišuvdna) gaskasaš <span type="quote">“dássedeattus”</span>. Go juo giellastivra lea parlamentáralaš dássedeattu oassi eanetlogu ja unnitlogu gaskka Sámedikkis, de ferte maiddái doarjjastivrra – ja olles Sámedikki doarjjahálddašeapmi – leat oassi Sámedikki organiserema ságastallamis.</p>
<p>Sámediggi lea doaimmastis oalle guhkás <span type="quote">“gáidan eret”</span> dáláš politihkalaš organiseremis. Dasa orrot leamen ain juo guokte siva:</p>
<p type="listitem">• Sámediggi lea váldán badjelasas, - ja dasa leat fievrriduvvon eanet barggut go mat ovdal</p>
<p>leamaš. Sámedikki áirasat maid ovddidit ollu ođđa áššiid mat leat dehálaččat sámi servodatbeliid ovdáneapmái. Goappašagat iešalddis gáibidit stuorát kapasitehta Sámedikkis</p>
<p>čuovvolit daid.</p>
<p type="listitem">• Go leat šaddan ođđa ovddasvástádusasuorggit ja doaimmat, de lea lassánan dárbu</p>
<p>meannudit áššiid detáljjaid. Dát lea váttásmahttán áššiid ollu eanet dan ektui jos daid meannudivččii dušše prinsihpálaš dásis. Dát iešalddis gáibida maiddái lasi kapasitehta Sámedikkis čuovvoleapmái.</p>
<p>Dat kapasitehta maid Sámediggi dárbbaša dákkár oktavuođas lea sihke politihkalaš ja hálddahuslaš kapasitehta. Sámediggi lea dássážii vuoruhan hukset hálddahuslaš kapasitehta birgehallat dáiguin hástalusaiguin.</p>
<p>Sámediggeráđđi lea dat orgána mii vuosttažin lea fuomášan ahte lea dárbu oažžut stuorát kapasitehta meannudit áššiid. Lassin dasa mii lea namahuvvon guovtti čuoggás ovddabealde, lei maiddái viehka čielggas ahte Sámedikki hálddahusa maŋimuš ođđasisorganiseren gáibidii lasi kapasitehta maiddái Sámediggeráđis. Dát seamma dárbu oažžut lasi kapasiteahta lea maiddái boahtán oidnosii Sámedikki dievasčoahkkimis. Áirasat maid muhtumin ožžot menddo unnán áiggi oahpásmuvvat áššiide, ja bargat daiguin politihkalaš joavkkuin. Dasa lassin lea joavkkuin šaddan eanet dárbu čoahkkanit politihkalaš rájiid rastá. Dán duođašta earret eará go dievasčoahkkin eanet ja eanet lea ferten maŋidit jienastemiid stuorra áššiin maŋŋá ságastallama, <span type="quote">“iskat ahte sáhttet go gávdnat oktasaš oainnuid dain áššiin main evttohusat eai leat nu iešguđetláganat”</span>.</p>
<p>2.2  Doaibmamolssaeavttut</p>
<p>Hui oppalaččat leat guokte vuogi lahkanit dán dili:</p>
<p>1.  Bisuhit dáláš organiserema ja ollu čavgadeappot vuoruhit áššemeriid ja -šlájaid Sámediggeráđi ja dievasčoahkkima meannudeapmái. Molssaeaktun dáláš organiseremis lasihit Sámedikki kapasitehta, livččii fievrridit eanet resurssaid politihkalaš dássái áššiid meannudeami váste. Dát várra ii livčče doarvái. Jos politihkalaš dássi galgá nagodit meannudit eanet áššiid go dál, vaikko vel stuorát resurssaiguin, de sáhtášii dat dagahit dan ahte Sámediggeráđis ja dievasčoahkkimis šaddá stuorát dárbu doallat čoahkkimiid dávjjit. Dát buvttášii fas dárbbu oažžut eanet resurssaid hálddáhussii. Dat makkár resurssaid dárbbašivččii čuovvoleapmái geavahusas, lea dan duohken makkár čoavddus áibbas konkrehta válljejuvvo.</p>
<p>2.  Dahkat juoidá struktuvrrain movt Sámediggi meannuda áššiid politihkalaš dásis. Dáláš dilli orru leamen nu ahte struktuvra iešalddis lea hehtten Sámedikki sáhttimis váldit geavahussii dan politihkalaš kapasitehta ja gelbbolašvuođa mii Sámedikkis lea oktiibuot Sámedikki áirasiid gaskkas. Dát guoská sihke eanetlohkojovkui ja unnitlohkui. Kap</p>
<p>Dán guovtti doaibmamolssaeavttu válljemis šaddet almmatge váikkuhusat. Ja lea rabas gažaldat leatgo dát guokte vuogi rievtti mielde ovttaárvosaš doaibmamolssaeaktun Sámediggái. Go geahččá organisatuvralašteorehtalaš perspektiiivvas, de sáhttet máŋgasat čuoččuhit ahte Sámedikki dáláš</p>
<p>organiseren (čuo. 1) lea eaktun viidásetovddideapmái (čuo. 2). Earát fas sáhttet čuoččuhit ahte Sámediggi lea dange vásihan praktihkalaš doaimmastis. Juoga ferte dahkkot dáláš diliin.</p>
<p>Dán vuođul lea čuovvovaš mielde Sámedikki organiserema viidásetovddideamis: Lávdegottiid ásaheapmi (čuo. 2.3) Sámedikki sadji ja doaimmat (čuo. 2.4) Sámedikki doarjjahálddašeami barggu organiseren (čuo. 2.5)</p>
<p>2.3  Lávdegottiid ásaheapmi</p>
<p>Sámedikki áirasat juogaduvvojit lávdegottiide. Sámediggeráđđi galgá ain ovddidit mearrádusárvalusa, mii meannuduvvo lávdegotti árvalusas. Čoahkkinjođihangoddi mearrida makkár áššit sáddejuvvojit guoskevaš lávdegottiide. Ovddidit guokte molssaektosaš málle lávdegoddečoahkádussan.</p>
<p>2.3.1   Golbma lávdegotti</p>
<p>Ásahuvvojit golbma lávdegotti maidda čoahkkinjođihangoddi sádde áššiid. Lávdegottit</p>
<p>čohkkejuvvojit buot Sámedikki áirasiin, nugo oidno tabeallas vuolábealde:</p>
<p>Áirraslohku goappásge:</p>
<p><em type="bold">Eanetlohku  Unnitlohku Submi Lávdegotti namma Geas jođiheaddji: </em></p>
<p>Plána ja finánsa Eanetlohku, jođiheaddjis duppaljietna    Bajásšaddan ja oahpahus Eanetlohku, jođiheaddjis duppaljietna    Ealáhus ja kultuvra Unnitlohku</p>
<p><em type="bold">20 19  39  Submi </em></p>
<p>Dain lávdegottiin main leat ovttamađe áirasat eanetlogus ja unnitlogus, galgá dat jođiheaddji jođihit, gii gullá eanetlohkui ja sus lea duppaljietna. Danin vai lávdegotti árvalusat dievasčoahkkimii speadjalastet dan eanetlogu (posišuvdna) ja unnitlogu (opposišuvdna) mii lea dievasčoahkkimis. Dán málle geažil ferte nubbinjođiheaddjiid maid válljet eanetlogus, ja dan lávdegottis maid unnitlohku jođiha ferte nubbijođiheaddji maid leat unnitlogus. Sámedikki bearráigeahččanlávdegoddi lea</p>
<p>čohkkejuvvon vástesaš vuogi mielde. Jođiheaddji ja nubbinjođiheaddji leaba unnitlogus.</p>
<p>Sámi parlamentáralaš ráđi (SPR) Sámedikki sáttagoddi ovddida iežas áššin árvalusaidis dievasčoahkkimii.</p>
<p>2.3.2 Njeallje lávdegotti</p>
<p>Ásahit njeallje lávdegotti maidda čoahkkinjođihangoddi sádde áššiid. Lávdegottiid čoahkádusas leat buot Sámedikki áirasat earret presideanta. Sámedikki dáláš bearráigeahččanlávdegoddi viiddiduvvo guvttiin lahtuin ja dat šaddá bearráigeahččan- ja vuođđudanlávdegoddin (meannuda áššiid maid dál ge dahká, čoahkkinortnega, buhtadusaid ja sullasaččat.)</p>
<p><em type="bold">Eanetlohku  Unnitlohku Submi  Lávdegotti namma Geas jođiheaddji: </em></p>
<p>Plána ja finánsa     Bajásšaddan ja oahpahus      Ealáhus ja kultuvra  1 4  5 Bearráigeahččan ja vuođđudeapmi  Unnitlohku</p>
<p><em type="bold">19 19  38  Submi </em></p>
<p>Dainna málliin garvit jođiheddjiid duppaljiena. Dalle sáhttá lonuhallat jođiheaddji/nubbijođiheaddji posišuvnna ja opposišuvnna gaskka. Golmma lávdegottis guoktása jođiha posišuvdna ja ovtta jođiha opposišuvdna lagat šiehtadallama mielde.</p>
<p>Sámi parlamentáralaš ráđi (SPR) Sámedikki sáttagoddi ovddida iežas áššin árvalusaidis dievasčoahkkimii.</p>
<p>2.3.3   Áššejohtu lávdegottis</p>
<p>Áššejohtu ja áššemeannudeapmi lávdegottis dan rájes go oažžu ášši gitta árvalusa rádjai dievasčoahkkimii lea gárvvis, lea hui oppalaččat čuovvovaš:</p>
<p>Sámediggeráđđi meannuda ášši dábálaš vuogi mielde ja ovddida mearrádusárvalusa. Dasto sáddejuvvo ášši čoahkkinjođihangoddái. Dán sáhttá dahkat jeavddalaččat birra jagi, iige nugo dál juste ovddabealde dievasčoahkkima. Čoahkkinjođihangoddi sádde ášši guoskevaš lávdegoddái meannudeapmái ja mearrida goas dievasčoahkkin galgá meannudit</p>
<p>Lávdegottit galget válljet jođiheaddji, nubbinjođiheaddji ja čálli. Politihkalaččat válljejuvvon čálli bargun ii leat rievtti mielde eará go ovttasráđiid jođiheaddjin ja áššejođiheaddjin vuolláičállit árvalusa.</p>
<p>Lávdegotti jođiheaddji gohčču telefončoahkkimii, gos áššái válljejuvvo áššejođiheaddji. Stuorra áššiin válljejuvvo dávjá áššejođiheaddji juohke kapihttala dahje juohke áššesuorggi várás. Lávdegotti</p>
<p>čálli čállá referáhta ášši kapihttaliin mii lea árvalusa álggahus. Áššejođiheaddji mearkkašumit leat</p>
<p>dávjá <span type="quote">”objektiivvalaččat”</span> vuosttas árvalusas, vai lea vejolaš oažžut nu buori doarjaga go vejolaš mearkkašumiide. Danne lea dávjá vuottas árvalusas: Lávdegoddi dan sadjái go joavku: Lávdegoddi oaivvilda ahte ... Maŋŋá čállá maiddái áššejođiheaddji: ”(Joavkku namma) joavku doarju ...” Ná dahkkojuvvo jos áššejođiheaddji ii oaččo eanetlogu iežas vuosttas mearkkašumiide.</p>
<p>Áššejođiheaddji čállá vuosttas árvalusa vejolaš mearkkašumiide mat sáddejuvvojit lávdegotti lahtuide. Lávdegotti jođiheaddji gohčču čoahkkimii ovdal dievasčoahkkima, goas eará joavkkut buktet vejolaš mearkkašumiid áššái. Dál álggahuvvo mearkkašumiid oktiiordnen dakko gokko dat lea ulbmillaš. Joavkkut sáhttet maiddái ovddidit vuosteárvalusa Ráđi evttohussii. Áddojuvvo maiddái vejolašvuohta sáddet gažaldagaid Ráđđái, dahje gohččut Ráđi čielggadit eahpečielggasvuođaid.</p>
<p>Joavkkut čállet ieža mearkkašumiideaset. (Jos háliidit, de galggašii sidjiide fállojuvvot oahpahus dán ektui). Mearkkašumit addojuvvojit lávdegotti čállái (hálddahusa bealis), guhte čállá daid áššebáhpirii, ja merke mat leat ođđa mearkkašumit. Jos lávdegottis eai leat makkárge mearkkašumit, de</p>
<p>čállojuvvo: Lávdegottis eai leat makkárge mearkkašumit áššái. Eanetlohkoárvalus čállojuvvo</p>
<p>unnitlohkoárvalusa ovddabeallái. Lávdegotti čálli fuolaha áššebáhpiris.</p>
<p>Buot smávva joavkkut eai leat ovddastuvvon buot lávdegottiin. Daidda, main ii leat ovddastus lávdegottis, addojuvvo áššis árvalus dábálaš vuogi mielde nugo dál ge.</p>
<p>Ovdal go lávdegoddi lea geargan bargguinis, galggašedje joavkkut doallat čoahkkima, ja jos buot lávdegottiin lea čoahkkin oktanaga, de sáhttet lávdegottit váldit bottu ja dalle doallat joavkkuid gaskka čoahkkima.</p>
<p>Muhtun sajiin nugo ovdamearkka dihte Norlándda fylkkagielddas, leat lávdegottiid čoahkkimat rahpasat, Stuorradikkis fas leat gittačoahkkimat. Galggašii lágabui ságastallat dan birra ahte heivešedje go lávdegottiid čoahkkimat leat rahpasat almmolašvuhtii, ja čatnet go rabas čoahkkimat áirasiid eanet go gitta čoahkkimat. Čoahkkimiid ulbmilin galggašii leat ahte dat leat kreatiiva bargočoahkkimat, gos maiddái lea lohpi divaštallat. Rabas čoahkkimat sáhtášedje maiddái sirdit beroštumi eret dievasčoahkkimis lávdegottiid čoahkkimii.</p>
<p>Go lávdegoddi lea geargan árvalusain, de sáddejuvvo dat čoahkkinjođihangoddái, mii ovddida áššiid áirasiidda. Dákko ferte maiddái čoahkkinortnega rievdadit, dan geažil go áigemearri rievdá, jáhkkimis ii eanet go 24 diimmu. Dat mearkkaša ahte ášši lea leamaš áirasiid luhtte (24 diimmu).</p>
<p>2.3.4 Čoahkkinjođihangoddi</p>
<p>Sámedikki čoahkkinjođihangoddi bisuha daid bargguid mat leat dál, ja dasa fievrriduvvo lassin ovddasvástádus ja doaimmat mat gusket áirasiid ja politihkalaš joavkkuid dárbbuide.</p>
<p>2.4  Sámediggeráđi sadji ja barggut</p>
<p>Sámediggeráđi sadjin ja bargun galget ain leat <em type="italic">” doaimmahit ja jođihit Sámedikki doaimma”</em>, nugo lea </p>
<p>čállojuvvon Sámedikki čoahkkinortnega § 20 vuosttas lađđasis. Lávdegottiid ásaheami geažil nohká</p>
<p>das bargu <em type="italic"><span type="quote">”ovddidit árvalusaid dievasčoahkkimii”</span></em> dain áššiin mat oidnojit njealját lađđasis. Dáláš bargu hábmet sisdoalu ja árvalusaid áššiin doalahuvvo, muhto áššit sáddejuvvojit Sámedikki </p>
<p>čoahkkinjođihangoddái. Dasto lea čoahkkinjođihangottis ovddasvástádus viidáset jođihit áššiid</p>
<p>dievasčoahkkimii.</p>
<p>Mearrádus viđát lađđasis ahte ovddidit dieđuid iešguđet politihkkasurggiid birra ferte ain gustot. Seamma guoská maiddái guđat lađđasii ahte ovddidit dieđáhusa Sámediggeráđi doaimma birra dievasčoahkkimiid gaskkas. Mearrádus ahte ráđđi sáhttá ovddidit čilgehusaid dievasčoahkkimii iešguđet áššesurggiid birra, maŋimuš lađas bisuhuvvo.</p>
<p>Oaivil ovddabealde namahuvvon evttohusas lea maiddái dat ahte bidjat Sámediggeráđi eanet seiva <span type="quote">”ráđđehusposišuvdnii”</span>. Ráđđelahtut galget ain searvat dievasčoahkkimiidda ja lávdegottiide.</p>
<p>2.5  Sámedikki doarjjahálddašeapmi</p>
<p>Sámedikki doarjagiid hálddašit dál dievasčoahkkin, doarjjastivrra, SPR sáttagoddi, ja muhtun muddui maiddái Sámediggeráđđi. Go juo Sámediggeráđđi <span type="quote" xml:lang="smj">”massá”</span> lávdegottiid ásahanárvalusain juoidá iežas posišuvnnas dievasčoahkkima ektui, de ferte dat buhtaduvvot dainna lágiin ahte dáláš dássedeaddu eanetlogu ja unnitlogu gaskka bisuhuvvo. Go juo Sámedikki doarjjahálddašeapmi lea šaddan oktan oassin dán dássedeattus, de evttohuvvo ahte dát buhtaduvvo doarjjahálddašanvuogádaga siskkobealde.</p>
<p>Gávdnojit máŋga molssaeavttu doarjjahálddašeami organiseremii, muhto beroškeahttá molssaeavttus: Dievasčoahkkin galgá ain juogadit Sámedikki juolludusaid eanaš vejolaš ulbmiliidda nugo dál ge. Gažaldat guoská daid doarjagiid juogadeapmái mat juolluduvvojit ohcama mielde.</p>
<p>2.5.1   Doalahit dáláš doarjjastivrra</p>
<p>Okta molssaeaktu sáhtášii leat doalahit dáláš doarjjastivrra, mas Sámediggeráđđi lea váidinorgánan, nugo dálge. Dát ii oro leamen nu realisttalaš. Geavahusas ii buhtaduvvo Sámediggeráđđái movtge dat mii guoská parlamentáralaš oktavuhtii eanetlogu ja unnitlogu gaskka.</p>
<p>Dáláš ortnegis juogada Sámi parlamentáralaš ráđi Sámedikki sáttagoddi ruđaid poasttas 57 Riikkaidgaskasaš ovttasbargu (geahča čuoggá 2.5.2 nr. 4 vuolábealde).</p>
<p>2.5.2 Doarjjastivra guovluguovddáštahtto (lávdaduvvo)</p>
<p>Doarjjaohcamiid meannudeapmi ealáhusulbmiliidda ja ovttaskas kulturprošeavttaide guovluguovddáštahtto. Norga juhkkojuvvo golbman eanadieđálaš doarjjaguovlun. Guovllustivrraid lahttolohku váldá vuolggasaji Sámediggeválgga válgabiiriid logus geografalaš guovllu ektui.</p>
<p>A: Válgabiirret 1-6 (olles Finnmárkku fylka)             Guovlustivra: 6 sámedikki áirasa/várrelahtut             Áššemeannudankantursadji: Kárášjohka B:  Válgabiirret 7-9 (olles Romssa fylka)       Guovlustivra: 3 sámedikki áirasa/várrelahtut        Áššemeannudankantursadji: Gáivuotna C:  Válgabiirret 10-13 (D-N, G-N, Oarjelsámi ja Mátta-N)     Guovlustivra: 4 sámedikki áirasa/várrelahtut       Áššemeannudankantursadji: Divttasvuotna</p>
<p>Dát kantuvra ii leat vel fárrehuvvon Romssas Gáivutnii. Ája sámi guovddáža viiddidanplánaid</p>
<p>čađaheapmi váikkuha geavatlaš čađaheami áigeperspektiivva.</p>
<p>Dievasčoahkkin nammada guovlustivrraid gorrelohkomálle mielde. Dievasčoahkkin mearrida jahkásaš juolludusa juohke guovlustivrii jahkásaš bušeahttajuogadeami oktavuođas čuovvovaš jagi bušeahtas skábmamánus. Sáhttá guođđit sierra unna lasi man Sámedikki dievasčoahkkin bušeahttareguleremis miessemánus juogada guovlustivrii/guovllustivrraide mas/main lea stuorámus dárbu. Váidalanorgán: Sámediggeráđđi</p>
<p>Sámediggi dahká ovttasbargošiehtadusa sámi dáiddárorganisašuvnnaiguin Dikki doarjjaortnega hálddašeami ektui sámi dáiddafágalaš ja kulturfágalaš prošeavttaide ja doaibmabijuide. Šiehtadus sisttisdoallá mihttomeriid, strategiijaid, doarjjaortnega čoahkád</p>
<p><em type="bold"> </em>Sámedikki giellastivrii fievrriduvvo sámi giellaprošeavttaid sámegiela hálddašanguovllu siskko- ja olggbeale doarjjaortnet (poasttat 53.2 ja 53.3). (Dát galggašii árvvoštallojuvvot beroškeahttá málle válljemis). Váidinorgána: Sámediggeráđđi </p>
<p>4   SPR sáttagoddi doalaha poastta 57 <em type="italic">Riikkaidgaskasaš bargu</em> juogadeami nugo dálge lea. Sámi organisašuvnnat ja searvvit mat dál ožžot doarjaga ovttasbargui riikkarájiid rastá poasttas 55.1 Sámi váldoorganisašuvnnat, sirdojuvvo postii 57. (Dán sirdima galggašii čađahit beroškeahttá málle válljemis.) </p>
<p>5       Sámediggeráđđi doalaha doarjjaruđaid:</p>
<p type="listitem">• Sámi dearvvasvuođa- ja sosiáladoaibmabijut</p>
<p type="listitem">• <span type="quote">”Politihkalaš álgagat”</span> (smávva soaittahat doaibmabijut)</p>
<p type="listitem">• Sámi váldoorganisašuvnnat</p>
<p>Dasa lassin biddjo Sámediggeráđđái ruhta:</p>
<p type="listitem">• Dutkan- ja čielggadandoaibmabijuide (FoU)</p>
<p type="listitem">• Guovllulaš ovddidandoaimmaide</p>
<p type="listitem">• Dásseárvodoaimmaide</p>
<p type="listitem">• Diehtojuohkindoaibmabijuide</p>
<p type="listitem">• Vuođđo- ja joatkkaskuvla oahpahusa oahpponeavvuide</p>
<p type="listitem">• Gelbbolašvuođa bajideapmái</p>
<p type="listitem">• Doarjja sámi mánáidgárddiide</p>
<p type="listitem">• Mobiila biblioteahkabálvalusat (sámi girjebusset)</p>
<p>2.5.3 Doarjjastivrra barggut sirdojuvvojit Sámediggeráđđái</p>
<p>Okta molssaeaktu sáhtášii leat ahte doaimmat sirdojuvvojit doarjjastivrras Sámediggeráđđái. Dan sáhttá čađahit nu ahte: 1. Sámediggeráđđi ieš juogada ruđaid ohcamiid mielde. Giellastivra juogada ruđaid giellaprošeavttaide ohcamiid mielde, geahča čuo. 2.5.2 nr 3 ovddabealde. SPR sáttagoddi juogada ruđaid nugo oidno čuoggás 2.5.2 nr 4 ovddabealde.</p>
<p>Kapasitehtasivaid geažil, sáhttá geavatlaččat doarjja juogaduvvot ná ahte: 2. Ráđđi nammada doarjjastivrra masa gullet kulturbargit, ealáhusolbmot ja politihkkárat, geat fuolahit ruđaid geavatlaš juogadeami ohcamiid mielde. Giellastivra juogada ruđaid giellaprošeavttaide ohcamiid mielde, geahča čuoggá 2.5.2 nr. 3 ovddabealde. SPR sáttágoddi juohká ruđaid nugo oidno čuoggás 2.5.2 nr. 4 ovddabealde.</p>
<p>3.  Dáiddárorganisašuvnnat sáhttet geavahit oasi kulturruđain nugo oidno čuoggás 2.5.2 nr. 2 ovddabealde. Giellastivra juogada ruđaid giellaprošeavttaide ohcamiid mielde, geahča</p>
<p>čuoggá 2.5.2 nr. 3 ovddabealde. SPR sáttagoddi juogada ruđaid nugo oidno čuoggás 2.5.2</p>
<p>nr. 4 ovddabealde. Sámediggeráđđi juogada ruđaid ealáhusaide.</p>
<p>2.5.4 Doarjjastivrras bissot ealáhuslaš ruđat, loahppa fievrriduvvo Sámediggeráđđái</p>
<p>Okta molssaeaktu sáhtášii leat ahte doalahit doarjjastivrra čoahkádusa nu movt dat dál lea. Dat juogada ruđaid dušše ealáhuslaš ulbmiliidda (ealáhusstivra). Loahppa ruđat fievrriduvvojit Sámediggeráđđái. Giellastivra ja SPR sáttagoddi juogadit ruđaid nugo oidno čuoggás 2.5.2 nr. 3 ja 4 ovddabealde.</p>
<p>3  Ekonomalaš ja hálddahuslaš váikkuhusat</p>
<p>Sámediggeráđđi ii leat árvvoštallan sierra málliid ekonomalaš ja hálddahuslaš váikkuhusaid. Ráđđi áiggošii ovddidit das hui oppalašsárggastusa dievasčoahkkimii.</p>
<p>III.   Jienasteapmi</p>
<p>39 áirasis ledje 39 čoahkis.</p>
<p>Ášši loahpahuvvui jienasteami haga.</p>
<p>IV.   Beavdegirjelasáhusat</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1. Sven-Roald Nystø, áššeovddideaddji 2. Egil Olli  3.  Jon Erland Balto  4 Birger Nymo  5 Svein Peter Pedersen Steinar Pedersen   Birger Nymo   Svein Peter Pedersen  Berit Ranveig Nilssen Stig Eriksen  Ove Johnsen Åge Norkild   Birger Nymo   Sven-Roald Nystø   Ove Johnsen 8 Janoš Trosten  9 Willy Ørnebakk  10  Geir Tommy Pedersen Egil Olli   Geir Tommy Pede</p>
<p>VI.   Sámedikki mearrádus</p>
<p>Geahča čuoggá III.</p>
<p>Ášši meannudeapmi loahpahuvvui guovvamánu 27. b. 2003 dii. 18.30.</p>
<p xml:lang="krl">Ášši 12/03</p>
<p>Álbmotmehciid ja eatnadatsuodjalanguovlluid ásaheapmi ja viiddideapmi</p>
<p>Ášši meannudeapmi álggahuvvui guovvamánu 28. b. 2003 dii. 08.31</p>
<p>I.   Áššebáhpirat</p>
<p>1. Sámedikki mearrádus áššis 31/92 Stuorradiggedieđáhus nr. 62 (1991-92) Álbmotmehciid ja eará stuorát suodjalanguovlluid ođđa riikkaplána Norggas 2.  Sámedikki mearrádus áššis 24/02 Rávttošnjárgga álbmotmeahcci ja suodjalanguovlu 3.  Sámedikki mearrádus áššis 34/02 – Stuorradiggedieđáhus nr. 55 (2000-2001) Sámepolitihka birra ja stuorradiggedieđáhus nr. 33 (2001-2002) Lassidieđáhus stuorradiggedieđáhussii nr 55 Sámepolitihka birra Kap. <em type="italic">Areálahálddašeapmi sámi geavahan- ja ássnguovlluin ja biraspolitihkka</em> 4.  Sámedikki mearrádus áššis R 117/00 Julggaštus ceavzilis ovdáneami birra 5.  Sámedikki mearrádus áššis R 43/01 Divttasvuona-Hellemo suodjalanplánaproseassa 6.  Sámedikki mearrádus áššis R 72/02 Álbmotmehciid, eatnadatsuodjalanguovlluid ja luonddureserváhta árvalus Verdal/Snåsa/Lierne ja Hartkjølen. Gulaskuddan 7.  Sámedikki mearrádus áššis R 73/02 evttohus ásahit Møysalen álbmotmeahci ja Møysalen eatnadatsuodjalanguovllu. Gulaskuddan. 8.  Sámedikki mearrádus áššis R 112/02 Evttohus Skarvan-Roltdalen álbmotmeahci ektui, Mátta- ja Davvi-Trøndelága fylkkas. Gulaskuddan. 9.  Sámedikki presideantta 04.01.02 beaiváduvvon notáhta stáhtaráđđái Børge Brende 10.  Sámedikki presideantta 09.12.02 beaiváduvvon notáhta stáhtaráđđái Børge Brende 11.  20.12.02 Gonagaslaš resolušuvdna Rávttošnjárgga suodjalanplána birra, Rávttošnjárgga álbmotmeahci viiddidemiin, mielddusin láhkaásahusSametingspresidentens brev av 30.01.03 til statsråd Børge Brende 12.  Sámedikki presideanta 30.01.03 beaiváduvvon reive stáhtaráđđái Børge Brende 13.  Ášši 13/03 Álbmotmehciid ja eatnadatsuodjalanguovlluid ásaheapmi ja viiddideapmi </p>
<p>II.   Evttohusat ja mearkkašumit</p>
<p>Sámediggeráđi árvalus Sámediggái:</p>
<p>1.  Sámi areálaberoštumit ja vuoigatvuođat luondduresurssaid oktavuođas leat máŋggábealát, dás sáhttit namuhit sámi meahcceealáhusaid, boazodoalu, luossabivddu, riddo- ja vuotnabivddu, kultureatnadagaid ja kulturmuittuid. Sámedikki mielas lea hui dehálaš ahte boazodoalu vuoigatvuođat eai gáržžiduvvo suodjalanguovlluid viiddidemiid geažil. Dasto lea šállošahtti  ja cuiggodan veara go suodjalemiid oktavuođas eai dohkálaččat vuhtii váldojuvvo eará sámi beroštumit go boazodoallu. Orru maid dego báikegottiid olbmuid sáváldagat ja beroštumit oppalaččat eai deattuhuvvo nugo galggašii. Dáid áiggiid leat jođus viiddis barggut mat gusket álbmotmehciid ja eatnadatsuodjalanguovlluid ásaheapmái ja viiddideapmái sámi guovlluin, Stuorradiggedieđáhusa nr 62 (1991-92) čuovvoleapmin, Álbmotmehciid ja eará stuorát suodjalanguovlluid ođđa riikaplána. 50 suodjalanplánaproseassa gaskkas mat leat plánejuvvon, leat jođus ja čađahuvvon, leat 18 sámi geavahan- ja ássanguovlluin. Sámediggi vuostálastá dan go suodjalanplánabargu dáhpáhuvvá almmá ahte riikkaidgaskasaš birasriekti ja riikkaidgaskasaš eamiálbmotriekti gozihuvvo dárbbašlaččat ja ollislaččat.</p>
<p>2.  Sámediggi diehtá ahte bargu stuorradiggedieđáhusa nr 62 (1991-92) čađahemiin lea okta oassi Norgga riikkaidgaskasaš birasáddjás ja ceavzilis biraskonvenšuvnnaid ovdáneami čuovvoleamis (earret eará biologalaš šláddjivuođa konvenšuvnna ja UNESCO-konvenšuvnna máilmmi luonddu ja kulturárbbi birra). Sámediggi ii sáhte dattetge dohkkehit ráđđehusa riikkaidgaskasaš birasgeatnegasvuođaid čuovvoleami nu guhká go riikkaidgaskasaš eamiálbmotvuoigatvuođat das eai vuhtii váldojuvvo.</p>
<p>3.  Sámediggi oaivvilda ahte Ráđđehus dáinna rihkku Norgga geatnegasvuođaid ILO konvenšuvnna</p>
<p>4.  Sámediggi deattuha ahte 1966 ON-konvenšuvnna artihkal 27 siviilla ja politihkalaš vuoigatvuođaid birra suodjala sámiid árbevirolaš ealáhusvugiid, sámi kultuvrra ávnnaslaš kulturvuođu. 27. artihkal suodjala stáhtalaš duohtademiin dalle go dat ráddjejit joavkku kulturdoaibmama ja stáhtas lea maiddái geatnegasvuohta viidát sihkkarastit ahte eamiálbmogat ožžot aktiivvalaš doarjaga, earret eará ožžot ekonomalaš doarjaga ja vai besset searvat mearrádusaide main lea mearkkašupmi eamiálbmoga kultuvrii.</p>
<p>5.  Sámediggi áigu maiddái deattuhit makkár mearkkašupmi Biologalaš šláddjivuođa 1992 konvenšuvnna, 8j. artihkkalis lea, mas lea sáhka eamiálbmogiid máhtolašvuođaid, rievdamiid ja geavahusaid birra biologalaš šláddjivuođa suodjaleamis. Stáhtat mat leat dohkkehan konvenšuvnna geatnegahttojuvvojit našuvnnalaš lágaideaset bokte suodjalit ja doalahit eamiálbmogiid- ja báikegottiid máhtolašvuođaid, ođastemiid ja geavahusaid, dakkár árbevirolaš eallinvugiid main lea mearkkašupmi biologalaš šláddjivuođa nana ceavzilis suodjaleapmái. Suodjalanproseassat ja suodjalanmearrádusat maid áigumuš ii leat láhčit duođašteami, mearrádusproseassaid ja hálddašanvugiid nu ahte dat váikkuhit sámi máhtolašvuođaid ja ođasmahttimiid suodjaleami ja doalaheami, leat Sámedikki áddejumi mielde vuostá biokonvenšuvnna.</p>
<p>6.  Sámediggi oaivvilda ahte suodjaleapmi sámi guovlluin sáhttá váikkuhit sámi kultuvrra ávnnalaš eavttuid doalaheami ja gaskkusteami suodjaleami. Dát eaktuda dattetge vieljaveardásaš searvama suodjalanprosessii, suodjalansisdollui ja hálddašanvuohkái mii ii amasmuhte, muhto baicce váikkuha nannet sámi kultuvrra ealáhusaiguin ja servodateallimiin.</p>
<p>7. Ráđđehus dagai mearrádusa Rávttošnjárgga álbmotmeahci suodjaleamis juovlamánus 2002. Sámedikki mearrádusas Rávttošnjárgga álbmotmeahci ásahanevttohussii dovddahuvvui čielgasit ahte suodjalanplánaproseassa ii dávis ILO konvenšuvdnii. Sámediggi gáibidii dán áššis ahte plánabargu bissehuvvo ja ahte ságastallamiid/šiehtadallamiid bokte Sámedikki ja Ráđđehusa gaskka čielggaduvvojit suodjalanplánabarggu eavttut ja movt proseassat áššiin mat gusket álbmotmehciid ja suodjalanguovlluid ásaheapmái ja suodjaleapmái galget čađahuvvot vai sámi vuoigatvuođat sihkkarastojuvvojit. Ráđđehus lea deattuhan sámi kultuvrra ja ealáhusgeavaheami luondduvuođu álbmotmehciid ulbmilparagráfas. Dán ferte dárkileappot čilget. Eará suodjalanmearrádusaid oktavuođas lea ráđđehus menddo unnán vuhtii váldán sámi meahcceealáhusaid. Ráđđehus ii leat láhčán dilálašvuođaid nu ahte sámi báikegottit ja Sámediggi livččii beassan searvat vieljaveardásaččat mearrádusprosessii ovdal go mearrádus Rávttošnjárgga suodjaleami birra dahkkojuvvui. Dán geažil vuostálastáge Sámediggi hui sakka ráđđehusa suodjalanmearrádusa. Sámediggi gáibida jođáneamos lági mielde beassat ságastallat ráđđehusain dan birra movt buoremusat sáhttá láhčit dilálašvuođaid nu ahte sámi ealáhusat ain sáhttet geavahit guovllu. Sámediggi dáhttu maiddái geahčadit fas suodjalanmearrádusa dalle go Stuorradiggi lea mearridan <span type="quote">”Finnmárkku lága”</span>.</p>
<p>8.  Sámediggi gáibida ođđasis árvvoštallat daid guovlluid mat leat evttohuvvon suodjaluvvot sámi guovlluin ovdal go ođđa suodjalanmearrrádusat dahkkojuvvojit. Ferte ráhkadit čielga njuolggadusaid dasa movt vejolaš suodjalanproseassat galget čađahuvvot vai sámi vieljaveardásaš searvan sihkkarasjojuvvo. Sámediggi gáibida ahte ođđasis árvvoštallan dahkkojuvvo ovttasráđiid Sámedikki ja ráđđehusa gaskka, ja ahte Sámediggái addojuvvojit resurssat bargat birasáššiiguin sámi guovlluin ollislaš vugiin.</p>
<p>Evttohus 1 áirasis Jánoš Trosten, NSR:a ovttasbargojoavku ja GB:a sámediggejoavku</p>
<p>Lassi 6. čuoggái:</p>
<p>“Eiseválddit leat geatnegahtton vuođđolága paragrafa 110a, ILO-konvenšuvnna nr. 169 ja ONkonvenšuvnna artihkal 27 Sivila ja politihkalaš vuoigatvuođaid vuođul hápmet nášuvnna suodjalasproseassaplánaid sámi guovlluin ovttasráđi ja oktasaš áddejumiin Sámedikkiin dego sámi álbmoga oktasaš jietna.”</p>
<p>Evttohus 2, áirasis Olaf Eliassen, Gasska-Norlándda sijdda ja Dáloniid listu, Sámi válgalihttu, Bargiidbellodaga sámediggejoavku, Guovddášbellodat ja NSR sámediggejoavku</p>
<p>Čuokkis 1 vuosttas, nuppi ja goalmmát cealkaga sadjái biddjojuvvo čuovvovaš teaksta:</p>
<p>Sámi areálaberoštumit ja vuoigatvuođat mat čatnasit luondduresurssaide leat máŋggabealágat, dás sáhttá namuhit árbevirolaš luondduresurssaiguin ávkkástallama, boazodoalu, luossabivddu, riddo- ja vuotnabivddu, kultureanadagaid ja kulturmuittuid. Sámediggi oaivvilda ahte lea hui dehálaš ahte dát beroštumit ja vuoigatvuođat eai gáržžiduvvo suodjalanguovlluid ásaheami ja viiddidemiid oktavuođas.</p>
<p>Čuokkis 4, cealkka rievdaduvvo ná:</p>
<p>Sámediggi deattuha ahte ON 1966 konvenšuvnna siviila ja politihkalaš vuoigatvuođaid hárrái 27. artihkkal suodjala sámiid árbevirolaš vugiid ávkkástallat meahcceresurssaiguin, kulturdoaimma ja ealáhusbarggu, mii lea mielde bidjamin vuođu sámi kultuvrra ávnnaslaš kulturvuđđui.</p>
<p>Čuokkis 7 sihkkojuvvo ja dan sadjái biddjojuvvo:</p>
<p>Sámediggi gáibida ahte ráđđehus geassá mearrádusa mii lea dahkkojuvvon gonagaslaš resolušuvnna bokte juovlamánu 20. b. 2002, ja guoská Rávttošnjárgga álbmotmeahci ja Rávttošnjárgga luonddusuodjalanguovllu viiddideapmái.</p>
<p>Duogážin Sámedikki gáibádussii lea čujuhus Vuođđolága paragráfii 110a, ILO-konvenšuvdnii nr 169 ja ON-konvenšuvdnii siviila ja politihkalaš vuoigatvuođaid hárrái.</p>
<p>Sámedikki mielas ii leat ráđđehusa mearrádus legitiima sámi álbmoga ektui. Danne go Sámediggi ii leat dohkálaččat beassan leat mielde plánabarggus ja mearrádusproseassain.</p>
<p>Evttohus 3, áirasis Willy Ørnebakk, Sámi válgalihttu, Gasska-Norlándda sijdda, Dáloniid listu, Bargiibellodaga sámediggejoavku</p>
<p>Čuokkis 6 rievdaduvvo ná:</p>
<p>Sámediggi lea šállošemiin registreren ahte luondduguovlluid suodjaleapmi lea gáržžidan ja hehtten báikegottiid olbmuid guovllus árbevirolaš geavaheami. Sámediggi oaivvilda ahte suodjaleapmi sámi guovlluin sáhttá dattetge váikkuhit suodjalit ávnnaslaš eavttuid sámi kultuvrra doalaheapmái, ovddideapmái ja gaskkusteapmái. Dát eaktuda ovttaárvosaš searvama suodjalanprosessii, suodjalansisdoalu ja hálddašanvuogi mii ii amasmuhte, muhto nanne sámi kultuvrra ealáhusaiguin ja servodateallimiin. Eiseválddit galget ovttasráđiid Sámedikkiin ráhkadit málle movt suodjalanproseassat sámi geavahan- ja ássanguovlluin galget čađahuvvot.</p>
<p>Ođđa čuokkis 9:</p>
<p>Divttasvuona-Oarjevuona suodjalanplána ja ássan Oarjevuonas. Sámediggi lea čakčamánu 2002 dievačoahkkimis áššis 34/02 meannudan ráđđe husa stuorradiggedieđáhusa sámepolitihka birra. Kapihttalis eanahálddašeapmi sámi geavahan- ja ássanguovlluin lea Sámediggi cealkán Divttasvuona-Oarjevuona-guovllu suodjalanproseassa birra ja konkluderen čuovvovaččat: <em type="italic">Dan suodjalanplánaproseassa, mii dál dáhpáhuvvá Divdasvuona-Hellemo-guovllus, </em></p>
<p><em type="italic">sadjái lonuhuvvo našunálalaš proseassa, mas suodjaleapmi ja seammás guovlluid geavaheapmi gehččojuvvo ollislaš oktavuođas. Proseassa galgá maiddái fakkastuvvot Sámi vuoigatvuođalávdegotti čielggadussii Romssa, Norlándda ja oarjelsámeguovllu ektui ovdal go stuorra sámi geavahus- ja resursaguovllut árvvoštallojuvvojit giddejuvvot ja ahte molssaeaktosaš čovdosat árvvoštallojuvvojit. </em></p>
<p>Sámediggi čujuha árvalussii S nr 110 – Stuorradikki gieldakomitea árvalus sámepolitihka birra mas Divttasvuona-Oarjevuona suodjalanplána lea namuhuvvon. Sámediggi registrere šállošemiin ahte gieldakomitea ii lea</p>
<p>Dán lágan našuvnnalaš proseassa oktilaččat livččii lean ollu buoret gaskaoapmi gávnnahit buriid málliid luondduburiid hálddašeapmái Divttasvuona-Hellemoguovllus, ja dasa lassin das livččii lean viehka stuorra fievrridanárvu areálahálddašeapmái eará sámi ássan- ja geavahanguovlluin.</p>
<p>Sámediggi lea maiddái ávžžuhan árvvoštallat molssaektosaš čovdosiid maiguin sáhtášii geassit Oarjevuona ássan- ja resurssaguovllu eret suodjalanplánas dahje diktit dan suodjalanproseassa vuordit dassážii go Sámi vuoigatvuođalávdegoddi lea geargan bargguinis.</p>
<p>Sámedikki mielas lea buorre go gieldakomitea eanetlohku lea ovddidan árvalusa ahte Oarjevuotna ollislaččat gessojuvvo eret suodjalanplánaproseassas, muhto šálloša go Stuorradikki eanetlohku orru vuostálastimin dan.</p>
<p>Dan vuođul go lea našuvnnalaš mihttomearri sihkkarastit ja ovddidit ássama Oarjevuonas, ávžžuha Sámediggi ahte Stuorradiggi:</p>
<p>1. Prinsihpalaččat geassá Oarjevuona biras guovlluiguin eret Divttasvuona-Oarjevuona suodjalanaplánas,</p>
<p>2. dahje juo vuordá dainna suodjalanproseassain mii lea jođus dassážii go Sámi vuoigatvuođalávdegoddi lea ovddidan barggus bohtosiid, mat dál leat álggahuvvon ja maid vuođul lea áigumuš <em type="italic">čielggadit ja buktit árvalusaid movt sihkkarastit sámi álbmoga vejolašvuođaid geavahit </em></p>
<p><em type="italic">luondduresurssaid iežaset geavahusguovlluin</em> – nugo earret eará čuožžu lávdegotti mandáhtas </p>
<p>Evttohus 4 áirasis: Willy Ørnebakk, BB:a sámediggejoavku:</p>
<p>Čuokkis 1 ođđa goalmmat cealkka:</p>
<p>Sámediggi oaivvilda ahte ii leat vuođđu gáržžidit boazodoallovuoigatvuođaid suodjalanguovlluid ásaheami ja viiddideami oktavuođas.</p>
<p>III.   Jienasteapmi</p>
<p>39 áirasis ledje 38 čoahkis.</p>
<p>Evttohus 3 č. 9 ja Sámediggeráđi árvalus č. 6 ja 7 gessojuvvojedje</p>
<p>Jienasteapmi čađahuvvui dáid vuoruid mielde:</p>
<p>26.  Evttuhus 1 mearriduvvui 36 jienain 27.  Evttuhus 2 mearriduvvui 36 jienain 28.  Evttuhus 3 mearriduvvui 36 jienain 29.  Evttuhus 4 mearriduvvui 34 jienain 30. Sámediggeráđi árvalus mearriduvvon rievdadusaiguin mearriduvvui 36 jienain.</p>
<p>IV.   Beavdegirjelasáhusat</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1. Sven-Roald Nystø, áššejođih. Anders Urheim   Sven-Roald Nystø 2. Isak Mathis O. Hætta  3. Olaf Eliassen Anders Urheim   Olaf Eliassen 4. Willy Ørnebakk Sven-Roald Nystø   Per A. Bæhr   Willy Ørnebakk 5. Per A. Bæhr Olaf Eliassen   Egil Olli   Willy Ørnebakk   Isak Mathis O. Hætta   Per A. Bæhr 6. Willy Olsen  7. Sten Erling Jønsson  8. Janoš Trosten Willy Ørnebakk 9. Olaf Eliassen  10.  Willy Ørnebakk (čoahkkinortn.)  11.  Per A. Bæhr (jienasteapmái)  12. Sven-Roald Nystø  13.  Olaf Eliassen (jienastepmái)  14. Sven-Roald Nystø(jienastepmái)   15. Willy Ørnebakk(jienastepmái)  16 Sven-Roald Nystø</p>
<p>VI.   Sámedikki mearrádus:</p>
<p>1.  Sámi areálaberoštumit ja vuoigatvuođat luondduresurssaid oktavuođas leat máŋggábealát, dás sáhttit namuhit sámi meahcceealáhusaid, boazodoalu, luossabivddu, riddo- ja vuotnabivddu, kultureatnadagaid ja kulturmuittuid. Sámedikki mielas lea hui dehálaš ahte boazodoalu vuoigatvuođat eai gáržžiduvvo suodjalanguovlluid viiddidemiid geažil. Dasto lea šállošahtti  ja cuiggodan veara go suodjalemiid oktavuođas eai dohkálaččat vuhtii váldojuvvo eará sámi beroštumit go boazodoallu. Orru maid dego báikegottiid olbmuid sáváldagat ja beroštumit oppalaččat eai deattuhuvvo nugo galggašii. Dáid áiggiid leat jođus viiddis barggut mat gusket álbmotmehciid ja eatnadatsuodjalanguovlluid ásaheapmái ja viiddideapmái sámi guovlluin, Stuorradiggedieđáhusa nr 62 (1991-92) čuovvoleapmin, Álbmotmehciid ja eará stuorát suodjalanguovlluid ođđa riikaplána. 50 suodjalanplánaproseassa gaskkas mat leat plánejuvvon, leat jođus ja čađahuvvon,</p>
<p>2.  Sámediggi diehtá ahte bargu stuorradiggedieđáhusa nr 62 (1991-92) čađahemiin lea okta oassi Norgga riikkaidgaskasaš birasáddjás ja ceavzilis biraskonvenšuvnnaid ovdáneami čuovvoleamis (earret eará biologalaš šláddjivuođa konvenšuvnna ja UNESCO-konvenšuvnna máilmmi luonddu ja kulturárbbi birra). Sámediggi ii sáhte dattetge dohkkehit ráđđehusa riikkaidgaskasaš birasgeatnegasvuođaid čuovvoleami nu guhká go riikkaidgaskasaš eamiálbmotvuoigatvuođat das eai vuhtii váldojuvvo.</p>
<p>3.  Sámediggi oaivvilda ahte Ráđđehus dáinna rihkku Norgga geatnegasvuođaid ILO konvenšuvnna nr. 169 ektui, go álggaha stuorát suodjalanplánaproseassaid almmá ahte diktet eamiálbmogiid searvat vieljaveardásaččat plánabarggu buot dásiin, nugo ILO konvenšuvdna 7. artihkkal nr 1 gáibida. Sámediggi lea ollu oktavuođain čielgasit dovddahan dán earret eará dan bokte go lea gáibidan ahte sámi báikegottit ja Sámediggi váldojuvvojit mielde ja dat galget vieljaveardásaččat beassat searvat suodjalanplánaproseassaide.</p>
<p>4.  Sámediggi deattuha ahte 1966 ON-konvenšuvnna artihkal 27 siviilla ja politihkalaš vuoigatvuođaid birra suodjala sámiid árbevirolaš ealáhusvugiid, sámi kultuvrra ávnnaslaš kulturvuođu. 27. artihkal suodjala stáhtalaš duohtademiin dalle go dat ráddjejit joavkku kulturdoaibmama ja stáhtas lea maiddái geatnegasvuohta viidát sihkkarastit ahte eamiálbmogat ožžot aktiivvalaš doarjaga, earret eará ožžot ekonomalaš doarjaga ja vai besset searvat mearrádusaide main lea mearkkašupmi eamiálbmoga kultuvrii.</p>
<p>5.  Sámediggi áigu maiddái deattuhit makkár mearkkašupmi Biologalaš šláddjivuođa 1992 konvenšuvnna, 8j. artihkkalis lea, mas lea sáhka eamiálbmogiid máhtolašvuođaid, rievdamiid ja geavahusaid birra biologalaš šláddjivuođa suodjaleamis. Stáhtat mat leat dohkkehan konvenšuvnna geatnegahttojuvvojit našuvnnalaš lágaideaset bokte suodjalit ja doalahit eamiálbmogiid- ja báikegottiid máhtolašvuođaid, ođastemiid ja geavahusaid, dakkár árbevirolaš eallinvugiid main lea mearkkašupmi biologalaš šláddjivuođa nana ceavzilis suodjaleapmái. Suodjalanproseassat ja suodjalanmearrádusat maid áigumuš ii leat láhčit duođašteami, mearrádusproseassaid ja hálddašanvugiid nu ahte dat váikkuhit sámi máhtolašvuođaid ja ođasmahttimiid suodjaleami ja doalaheami, leat Sámedikki áddejumi mielde vuostá biokonvenšuvnna.</p>
<p>6.  Sámediggi lea šállošemiin registreren ahte luondduguovlluid suodjaleapmi lea gáržžidan ja hehtten báikegottiid olbmuid guovllus árbevirolaš geavaheami. Sámediggi oaivvilda ahte suodjaleapmi sámi guovlluin sáhttá dattetge váikkuhit suodjalit ávnnaslaš eavttuid sámi kultuvrra doalaheapmái, ovddideapmái ja gaskkusteapmái. Dát eaktuda ovttaárvosaš searvama suodjalanprosessii, suodjalansisdoalu ja hálddašanvuogi mii ii amasmuhte, muhto nanne sámi kultuvrra ealáhusaiguin ja servodateallimiin. Eiseválddit galget ovttasráđiid Sámedikkiin ráhkadit málle movt suodjalanproseassat sámi geavahan- ja ássanguovlluin galget čađahuvvot..</p>
<p>7.  Sámediggi gáibida ahte ráđđehus geassá mearrádusa mii lea dahkkojuvvon gonagaslaš resolušuvnna bokte juovlamánu 20. b. 2002, ja guoská Rávttošnjárgga álbmotmeahci ja Rávttošnjárgga luonddusuodjalanguovllu viiddideapmái. Duogážin Sámedikki gáibádussii lea</p>
<p>čujuhus Vuođđolága paragráfii 110a, ILO-konvenšuvdnii nr 169 ja ON-konvenšuvdnii siviila ja</p>
<p>politihkalaš vuoigatvuođaid hárrái. Sámedikki mielas ii leat ráđđehusa mearrádus legitiima sámi álbmoga ektui. Danne go Sámediggi ii leat dohkálaččat beassan leat mielde plánabarggus ja mearrádusproseassain.</p>
<p>8.  Sámediggi gáibida ođđasis árvvoštallat daid guovlluid mat leat evttohuvvon suodjaluvvot sámi guovlluin ovdal go ođđa suodjalanmearrrádusat dahkkojuvvojit. Ferte ráhkadit čielga njuolggadusaid dasa movt vejolaš suodjalanproseassat galget čađahuvvot vai sámi vieljaveardásaš searvan </p>
<p>Ášši meannudeapmi loahpahuvvui guovvamánu 28.b 2003 dii. 10.28</p>
<p xml:lang="krl">Ášši 13/03</p>
<p>Luvven čoahkkinjođihangotti lahttuvuođas</p>
<p>Ášši meannudeapmi álggahuvvui guovvamánu 25. b. 2003 dii. 19.10</p>
<p>I.   Áššebáhpirat</p>
<p type="listitem">• Ole Henrik Magga ođđajagimánu 31. b. 2003 ohcan – luvven čoahkkinjođihangotti</p>
<p>lahttuvuođas</p>
<p type="listitem">• Per Bjørn Lakselvnes guovvamánu 22. b. 2003 ohcan – luvven čoahkkinjođihangotti</p>
<p>lahttuvuođas</p>
<p>II.   Evttohusat ja mearkkašumit</p>
<p>Čoahkkinjođihangotti árvalus Sámediggái:</p>
<p>A.  Ole Henrik Magga luvvejuvvo čoahkkinjođihangotti lahttuvuođas ja nubbinjođiheaddjin. B.  Per Bjørn Lakselvnes luvvejuvvo čoahkkinjođihangotti lahttuvuođas.</p>
<p>III.   Jienasteapmi</p>
<p>39 áirasis ledje 37 čoahkis.</p>
<p>Jienasteapmi čađahuvvui dáid vuoruid mielde:</p>
<p>31. Čoahkkinjođihangotti árvalus luvvet lahttuvuođas mearriduvvui ovttajienalaččat 32.  Válgalávdegotti evttohus dohkkhuvvui ovttajienalaččat..</p>
<p>IV.   Beavdegirjelasáhusat</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1. Josef Vedhugnes, áššeovddideaddji</p>
<p>IV.   Sámedikki mearrádus jienasteami maŋŋá:</p>
<p>a. Ole Henrik Magga luvvejuvvo čoahkkinjođihangotti lahttuvuođas ja nubbinjođiheaddjin.  B.   Per Bjørn Lakselvnes čoahkkinjođihangotti lahttuvuođas.</p>
<p>Ášši meannudeapmi loahpahuvvui guovvamánu 25. b. 2003 dii. 19.15.</p>
<p xml:lang="krl">Ášši 14/03</p>
<p>Vefsnčážádaga suodjaleapmi el-rávdnjehuksemis</p>
<p>Ášši meannudeapmi álggahuvvui guovvamánu 28. b. 2003 dii. 08.12</p>
<p>I.   Áššebáhpirat</p>
<p>II.   Evttohusat ja mearkkašumit</p>
<p>Evttohus 1, áirasis Per Solli, Bargiidbellodaga sámediggejoavku</p>
<p><em type="italic">Ođđajagimánu 27. b. dán jagi dieđihii NVE ahte Vefsnčážádat lea váldojuvvon eret <span type="quote" xml:lang="smj">”Čázádat suodjalanplánas”</span>, ja ahte sávaldahkan lea proseassa mii sáhttá dagahit ahte čázádat muddejuvvo el-rávdnjebuvttadeapmái. </em></p>
<p>Vefsnčázádat lea maŋimuš stuora čázádat Norggas mii ii leat suodjaluvvon dahje huksejuvvon.</p>
<p>Árvvoštallojuvvo ahte dán čázádagas lea hirbmat stuora suodjalanárvu buot daid kategoriijaid ektui mat leat iskkaduvvon, dat leat geologalaš šláddjivuohta, biologalaš šláddjivuohta, eatnadatgovva, astoáiggeeallin, kulturbiras, eanadoallu ja sámi beroštumit.</p>
<p>Sámi beroštumit leat hui šláddjái maidda gullet sihke boazodoallu, eanadoallu, meahcceealáhusat ja kulturmuittut. Buot dát gusket áigodahkii mii lea máŋga čuohte jagi. Sámediggi gáibida ahte  Vefsnčázádat<em type="bold"> </em>suodjaluvvo bissovaččat buot el-rávdnjehuksemiin. </p>
<p>III.   Jienasteapmi</p>
<p>39 áirasis ledje 36 čoahkis.</p>
<p>Jienasteapmi čađahuvvui dáid vuoruid mielde:</p>
<p>33.  Eavttuhus 1 mearriduvvui 35 jienain.</p>
<p>IV.   Beavdegirjelasáhusat</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1. Per Solli  2. Sven-Roald Nystø</p>
<p>VI.   Sámedikki mearrádus:</p>
<p><em type="italic">Ođđajagimánu 27. b. dán jagi dieđihii NVE ahte Vefsnčážádat lea váldojuvvon eret <span type="quote" xml:lang="smj">”Čázádat suodjalanplánas”</span>, ja ahte sávaldahkan lea proseassa mii sáhttá dagahit ahte čázádat muddejuvvo el-rávdnjebuvttadeapmái. </em></p>
<p>Vefsnčázádat lea maŋimuš stuora čázádat Norggas mii ii leat suodjaluvvon dahje huksejuvvon.</p>
<p>Árvvoštallojuvvo ahte dán čázádagas lea hirbmat stuora suodjalanárvu buot daid kategoriijaid ektui mat leat iskkaduvvon, dat leat geologalaš šláddjivuohta, biologalaš šláddjivuohta, eatnadatgovva, astoáiggeeallin, kulturbiras, eanadoallu ja sámi beroštumit.</p>
<p>Sámi beroštumit leat hui šláddjái maidda gullet sihke boazodoallu, eanadoallu, meahcceealáhusat ja kulturmuittut. Buot dát gusket áigodahkii mii lea máŋga čuohte jagi. Sámediggi gáibida ahte  Vefsnčázáda<em type="bold">t </em>suodjaluvvo bissovaččat buot el-rávdnjehuksemiin. </p>
<p>Ášši meannudeapmi loahpahuvvui guovvamánu 28. b. 2003 dii. 08.15</p>
<p xml:lang="krl">Ášši 15/03</p>
<p>Irak soađi vuostálasti</p>
<p>Ášši meannudeapmi álggahuvvui guovvamánu 28. b. 2003 dii. 08.16</p>
<p>I.   Áššebáhpirat</p>
<p>II.   Evttohusat ja mearkkašumit</p>
<p>Evttohus 11, áirasis Berit Ranveig Nilssen, NSR sámediggejoavku ja GB sámediggejoavku:</p>
<p>Sámediggi lea fuolastuvvan máilmmi servodaga ovdáneamis, go ráfi máilmmis orru áiton. Sámediggi hálida ávžžuhit ON’a dahkat buot maid sáhttá hehttendihte soađi Irakas. Juohke soahtedilis lea siviilaálbmot,  nissonat ja mánát, geat eanemusat šaddet gillát. Irakas lea siviilaálbmot jo gillán garrasit máŋggaid jagiid diktatuvrralaš stivrejumi ja ráŋggáštusaid dihte. Sámediggi lea sakka fuolastuvvan go dát konflikta sáhttá erenoamážit dagahit ahte váldet atnui álbmotsorbmenvearjjuid dego atom-, biologalaš- ja kemiijalaš vearjjuid mat sáhttet dagahit stuorra lassiváikkuhusaid olles máilbmái.</p>
<p>Sámediggi lea maiddái fuolastuvvan dan duohtaáššis ahte riikkaidgaskasaš veahkkeorganisašuvnnain eai leat ekonomalaš návccat ráhkkanit humanitáralaš heahtedillái jus šaddá soahti. Sámediggi ávžžuha earenoamážit Davviriikkaid addit mealgadaš stuorra doarjaga veahkkeorganisašuvnnaide, vai sii buoremus lági mielde sáhttet ráhkkanit dán heahtedillái.</p>
<p>Sámedikkis lea vuđolaš jáhkku dasa ahte riidduid sáhttá čoavdit šiehtadallamiiguin ja ráfálaš</p>
<p>čovdosiiguin, ja ávžžuha Norgga ráđđehusa aktiivvalaččat váikkuhit ON’a válljet ráfálaš čovdosa</p>
<p xml:lang="swe">Irak konflivttas.</p>
<p>III.   Jienasteapmi</p>
<p>39 áirasis ledje 37 čoahkis.</p>
<p>Jienasteapmi čađahuvvui dáid vuoruid mielde:</p>
<p>34.  Eavttuhus 1 mearriduvvui ovttajienalaččat.</p>
<p>IV.   Beavdegirjelasáhusat</p>
<p>Dán áššis ii gáibiduvvon lasáhus čoahkkingirjái.</p>
<p>V.   Sáhkavuorrolistu ja replihkkavuorut</p>
<p>Sáhkaovddideaddji Replihkka 1.  Berit Ranveig Nilssen, áššeovddideaddji 2. Janoš Trosten, čohkkinjođi.  3. Willy Olsen, čohkkinjođi.  4. Janoš Trosten(čohkkinjođi.)  5.  Ragnhild Lydia Nystad (čoahkkinjođi. 6.  Svein Peter Pedersen  7. Terje Tretnes  8. Janoš Trosten</p>
<p>VI.   Sámedikki mearrádus:</p>
<p>Sámediggi lea fuolastuvvan máilmmi servodaga ovdáneamis, go ráfi máilmmis orru áiton. Sámediggi hálida ávžžuhit ON’a dahkat buot maid sáhttá hehttendihte soađi Irakas. Juohke soahtedilis lea siviilaálbmot,  nissonat ja mánát, geat eanemusat šaddet gillát. Irakas lea siviilaálbmot jo gillán garrasit máŋggaid jagiid diktatuvrralaš stivrejumi ja ráŋggáštusaid dihte. Sámediggi lea sakka fuolastuvvan go dát konflikta sáhttá erenoamážit dagahit ahte váldet atnui álbmotsorbmenvearjjuid dego atom-, biologalaš- ja kemiijalaš vearjjuid, mat sáhttet dagahit stuorra lassiváikkuhusaid olles máilbmái.</p>
<p>Sámediggi lea maiddái fuolastuvvan dan duohtaáššis ahte riikkaidgaskasaš veahkkeorganisašuvnnain eai leat ekonomalaš návccat ráhkkanit humanitáralaš heahtedillái jus šaddá soahti. Sámediggi ávžžuha earenoamážit Davviriikkaid addit mealgadaš stuorra doarjaga veahkkeorganisašuvnnaide, vai sii buoremus lági mielde sáhttet ráhkkanit dán heahtedillái.</p>
<p>Sámedikkis lea vuđolaš jáhkku dasa ahte riidduid sáhttá čoavdit šiehtadallamiiguin ja ráfálaš</p>
<p>čovdosiiguin, ja ávžžuha Norgga ráđđehusa aktiivvalaččat váikkuhit ON’a válljet ráfálaš čovdosa</p>
<p xml:lang="swe">Irak konflivttas.</p>
<p>Ášši meannudeapmi loahpahuvvui guovvamánu 28. b. 2003 dii. 08.30</p>
</body></document>