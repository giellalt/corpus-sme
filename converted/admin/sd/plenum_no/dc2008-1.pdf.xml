<document xml:lang="sme" id="no_id"><header><title/><genre code="admin"/><author><unknown/></author><year>2008</year><wordcount>62766</wordcount><conversion_status type="standard"/><availability><free/></availability><multilingual/><origFileName>http://innsyn.e-kommune.no/innsyn_sametinget_samisk/wfdocument.ashx?journalpostid=2008006532&amp;dokid=143903&amp;versjon=1&amp;variant=P&amp;ct=RA-PDF</origFileName><parallel_text xml:lang="nob" location="sp2008-1.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Ávjuvárgeaidnu 50, N-9730 Kárášjohka</p>
<p xml:lang="nno">Telefon +47 78 47 40 00</p>
<p>Telefaks +47 78 47 40 90 samediggi@samediggi.no www.samediggi.no</p>
<p>Sámedikki dievascoahkkin</p>
<p>Čoahkkingirji 01/08</p>
<p>Áigi: 26.02.08 - 29.02.08 Báiki: Kárášjogas</p>
<p>Áššelistu</p>
<p xml:lang="nob">Saksnr.</p>
<p xml:lang="fkv">Sakstittel 001/08</p>
<p>Vuođđudeapmi 002/08</p>
<p>Sámediggeráđđi doaibmađiedahus 003/08</p>
<p>Gažaldagat Sámediggeráđđái 004/08</p>
<p>Ođđa áššiid dieđiheapmi 005/08</p>
<p>Sámediggeráđi biras- ja areálapolitihkalaš čilgehus 006/08</p>
<p>Sámedikki 2007 jahkedieđáhus 007/08</p>
<p>Finnmárkku fylkkagieldda ja Sámedikki ovttasbargošiehtadus 008/08</p>
<p>Sámi joatkkaoahppu - hálddašanmodealla 009/08</p>
<p>Sámedikki doarjjastivrra njuolggadusaid ođasmahttin 010/08</p>
<p>Lotnolasealáhusaid ja sámi mátkeealáhusaid árvoháhkama prográmmačilgehus 011/08</p>
<p>Sámedikki direktevrra virgáibidjan 012/08</p>
<p>Sámedikki 2008 čoahkkinplána - rievdadusat</p>
<p>Čoahkkináiggit</p>
<p>Áigi</p>
<p xml:lang="krl">Ášši</p>
<p>Siidu 26.02.08 dii. 09.00 - 09.15 001/08 4 dii. 09.15 - 12.30 002/08 7 dii. 13.30 - 14.30 003/08 25 dii. 14.30 - 16.35 004/08 33 dii. 16.35 - 17.00 005/08 ovddideapmi 46 27.02.08 dii. 14.00 - 17.20 006/08 54 28.02.08 dii. 09.10 - 09.40 007/08 129 dii. 09.40 - 13.40 008/08 132 dii. 13.40 - 14.00 009/08 137 dii. 14.00 - 16.50 010/08 141 29.02.08 dii. 09.00 - 11.30 005/08 joatk. 46 dii. 11.30 - 11.40 011/08 183 dii. 11.40 - 11.45 012/08 185</p>
<p>Vuođđogiella:: Dárogiella</p>
<p>Ášši 01/08 Čoahkkima vuođđudeapmi</p>
<p>Ášši meannudeapmi álggahuvvui distaga 26.02.08 dii. 09.00</p>
<p>Áirasat</p>
<p>Čuovvovaš áirasat ledje vuođđudeamis: 1.</p>
<p xml:lang="nno">Magnhild Mathisen 23.</p>
<p xml:lang="nno">Tor Mikalsen 2.</p>
<p xml:lang="nno">Gunn-Britt Retter 24.</p>
<p>Hilde Anita Nyvoll 3.</p>
<p xml:lang="nno">Knut Store 25.</p>
<p xml:lang="isl">Randi A. Skum 4.</p>
<p xml:lang="nob">Marianne Balto 26.</p>
<p xml:lang="nno">Bjarne Store-Jakobsen 5.</p>
<p>Jánoš Trosten 27.</p>
<p xml:lang="nob">Lene Hansen 6.</p>
<p xml:lang="nob">Tom Christer Sottinen (Per</p>
<p>Ivar Henriksen ovddas) 28.</p>
<p xml:lang="nob">Ann-Mari Thomassen 7.</p>
<p xml:lang="nob">Egil Olli 29.</p>
<p>Berit Oskal Eira 8.</p>
<p xml:lang="nno">Terje Tretnes 30.</p>
<p xml:lang="nob">Susanne Amalie Andersen 9.</p>
<p xml:lang="nno">Synnøve Solbakken-</p>
<p xml:lang="fin">Härkönen 31.</p>
<p>Kjersti Myrnes Balto 10. ii várrelahttu Marie Therese</p>
<p xml:lang="kal">N.</p>
<p>Aslaksen ovddas 32.</p>
<p xml:lang="sma">Vibeke Larsen 11.</p>
<p>Mikkel Nils A. Sara (Aili</p>
<p>Keskitalo ovddas) 33.</p>
<p xml:lang="nob">Åge Nordkild (Roger</p>
<p>Pedersen ovddas) 12.</p>
<p xml:lang="nob">Per Andersen Bæhr 34.</p>
<p xml:lang="nno">Tone Finnesen 13.</p>
<p xml:lang="smj">Isak Mathis O. Hætta 35.</p>
<p xml:lang="deu">Anders Urheim 14.</p>
<p xml:lang="fkv">Klemet Erland Hætta 36.</p>
<p xml:lang="nob">Miriam Paulsen 15.</p>
<p xml:lang="nno">Tone Merete O. Olsen (Josef</p>
<p>Vedhugnes ovddas) 37.</p>
<p xml:lang="sma">Jarle Jonassen 16.</p>
<p xml:lang="nob">Olaf Eliassen 38.</p>
<p xml:lang="nob">Sten Erling Jønsson 17.</p>
<p xml:lang="nob">Ronny Wilhelmsen (Wiebke</p>
<p>Synnøve Slåtsveen ovddas) 39.</p>
<p>Laila Wilks (Kirsten Appfjell-</p>
<p>Eira ovddas) 18.</p>
<p xml:lang="nob">Per Edvind Varsi 40.</p>
<p xml:lang="nob">Rita-Alise Porsanger 19.</p>
<p xml:lang="nob">Jon Harald Skum 41.</p>
<p>Jørn Are Gaski 20.</p>
<p xml:lang="nno">Toril Bakken 42.</p>
<p>Johan Mikkel Sara 21.</p>
<p xml:lang="nno">Inger Jørstad 43.</p>
<p>Kirsti Guvsám 22.</p>
<p xml:lang="nob">Willy Ørnebakk</p>
<p>Juolluduvvon permišuvnnat</p>
<p>Permišuvnnat olles dievasčoahkkimis</p>
<p xml:lang="nob">Áirras nr. 06 Per-Ivar Henriksen Áirras nr. 10 Marie Therese N. Aslaksen</p>
<p>Áirras nr. 11 Aili Keskitalo</p>
<p>Áirras nr. 15 Josef Vedhugnes</p>
<p xml:lang="nob">Áirras nr. 17 Wiebke Synnøve Slåtsveen Áirras nr. 33 Roger Pedersen</p>
<p xml:lang="nob">Áirras nr. 39 Kirsten Appfjell-Eira</p>
<p>Permišuvnnat osiid dievasčoahkkimis</p>
<p>Áirras nr. 05 Jánoš Trosten 26.02.08 dii. 15.30 rájes - 29.02.08 Áirras nr. 08 Terje Tretnes 27.02.08 dii. 14.00 - 16.00 ja 29.02.08 dii. 10.30 rájes</p>
<p>Áirras nr. 09 Synnøve Solbakken-Härkönen 28.02.08 dii. 12.00 rájes - 29.02.08</p>
<p xml:lang="isl">Áirras nr. 25 Randi A. Skum 29.02.08</p>
<p xml:lang="smj">Áirras nr. 27 Lene Hansen 28.02.08 dii. 12.00 rájes - 29.02.08 Áirras nr. 28 Ann-Mari Thomassen 26.02.08 dii. 09.00 - 13.30 Áirras nr. 35 Anders Urheim 27.02.08 - 29.02.08 Áirras nr. 36 Miriam Paulsen 28.02.08 dii. 15.00 rájes - 29.02.08</p>
<p>Áirras nr. 40 Rita-Alise Porsanger 26. - 27.02.08 Várrelahttu Mikkel Nils A. Sara 26.02.08 dii. 15.15 rájes - olggos beaivvi</p>
<p>Várrelahtut</p>
<p>Ingrid Nordal lei čoahkkimis áirasa nr. 05 Jánoš Trosten ovddas Tom Christer Sottinen lei čoahkkimis áirasa nr. 06 Per-Ivar Henriksen ovddas Mikkel Nils A. Sara lei čoahkkimis áirasa nr. 11 Aili Keskitalo ovddas Tone Merete Orti Olsen lei čoahkkimis áirasa nr. 15 Josef Vedhugnes ovddas</p>
<p>Ronny Wilhelmsen lei čoahkkimis áirasa nr. 17 Wiebke Synnøve Slåtsveen ovddas Åge Nordkild lei čoahkkimis áirasa nr. 33 Roger Pedersen ovddas Laila Wilks lei čoahkkimis áirasa nr. 39 Kirsten Appfjell-Eira ovddas</p>
<p>I Áššebáhpirat</p>
<p>Gohččun beaiváduvvon 01.02.08 ja áššelistoevttohus.</p>
<p>II Evttohusat ja mearkkašumit</p>
<p>Čoahkkinjođihangotti mearrádusárvalus Sámediggái: 1.</p>
<p>Gohččun beaiváduvvon 01.02.08 ja áššelistoevttohus dohkkehuvvo 2.</p>
<p>Ođđa ášši 012/08, Sámedikki 2008 čoahkkinplána - rievdadusat, biddjojuvvo áššlisttui ja meannuduvvo maŋemus áššin bearjadaga 29.02.08.</p>
<p>III Jienasteapmi 43 áirasis ledje 37 čoahkis. Jienasteapmi čađahuvvui čuovvovaš vuoru mielde:</p>
<p>Čoahkkinjođihangotti mearrádusárvalus 1 mearriduvvui ovttajienalaččat. Čoahkkinjođihangotti mearrádusárvalus 2 mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Jarle Jonassen, áššejođiheaddji</p>
<p>VI Sámedikki mearrádus</p>
<p>Gohččun beaiváduvvon 01.02.08 ja áššelistoevttohus dohkkehuvvo.</p>
<p>Ođđa ášši 012/08, Sámedikki 2008 čoahkkinplána - rievdadusat, biddjojuvvo áššlisttui ja meannuduvvo maŋemus áššin bearjadaga 29.02.08. Ášši meannudeapmi loahpahuvvui 26.02.08 dii. 09.15.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 02/08 Sámediggeráđi doaibmadieđáhus</p>
<p>Arkiiva SF-</p>
<p>Arkiiváššenr. 08/265</p>
<p>Ášši meannudeapmi álggahuvvui distaga 26.02.08 dii. 09.15</p>
<p>I Mildosat</p>
<p xml:lang="deu">Nr</p>
<p>Beaivi</p>
<p>Geas/Geasa</p>
<p>Namahus 1</p>
<p>Čoahkkimat ja ovddastemit 2 13.12.07</p>
<p xml:lang="smj">SNPLa rapporta 2006-2007 áiggodagas 3 23.11.07</p>
<p>Rapporta Sámedikki ja Finnmárkko fylkkagieldda ovttasbarggo birra jagi 2007:s</p>
<p>II Evttohusat ja mearkkašumit</p>
<p>Sámediggeráđi árvalus Sámediggái</p>
<p>Sámediggi váldá Sámediggeráđi doaibmadieđáhusa diehtun. 1. Doaimma birra</p>
<p>Dieđáhus guoská Sámediggeráđi doaimmaide áigodagas 17.11.07 - 08.02.08.</p>
<p>Sámediggeráđđi lea dán áigodagas doallan guokte ráđđečoahkkima ja lea meannudan 46 ášši. Sámediggeráđđi áigu dán dieđáhusas válddahallat áššiid maiguin ráđđi lea bargan áigodagas. Nugo oidno mildosiin, de lea sámediggeráđđi dasa lassin searvan ollu čoahkkimiidda ja ovddastemiide.</p>
<p>Direktevrra virgádeapmi jahkemearrái</p>
<p>Sámediggeráđđi lea čoahkkimis gaskavahku guovvamánu 13. b. 2008 árvalan Sámedikki dievas-čoahkkimii ahte Rune Sverre Fjellheim virgáduvvo direktevran. Proseassa lea čađahuvvon earret eará aktiivvalaš ohcamiin, boahtán ohcamiid árvvoštallamiin, peršuvdnateasttain, jearahallamiin, referánssaid jearahallamiin ja dan čuovvu árvvoštallamiiguin dainna vuolggasajiin makkár gáibádusat ledje virgái. Dán vuođul ja kvalifikašuvnnaid ja heivvolašvuođa ollislaš árvvoštallama vuođul árvaluvvui Rune Sverre Fjellheim direktevravirgái. Bargiidorganišuvnnaid ovddasteaddji ja politihkalaš virgái-bidjanráđi várrelahttu Randi A. Skum (Aili Keskitalo ovddas) dorjot árvvoštallamiid. Rune Sverre Fjellheim lea 43 jagi boaris ja sus lea sosiálaekonoma oahppu. Dál son bargá Artic</p>
<p>Council Indigenous People`s čállingottis váldočállin Københámmanis. Son lea ovdal bargan</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámedikkis ráđđeaddin, vuolitdirektevran ja ossodatdirektevran, ja lea maid bargan priváhta konsuleantafitnodagas.</p>
<p>Rune Sverre Fjellheim lea máttasápmelaš, ja lea bajásšaddan Kárášjogas. Sus lea guoibmi ja golbma máná.</p>
<p>Loahpalaš virgáibidjan lea dán vahku dievasčoahkkimis. 2. Áššesuorggit</p>
<p>Sámedikki 2009 bušeahtta</p>
<p>Sámediggeráđis lea leamaš čoahkkin 21.01.08 Eanandoallo- ja biebmodepartemeanttain, Kultur- ja girkodepartemeanttain, Birasgáhttendepartemeanttain, Dearvvašvuođa- ja fuolahusdepartemeanttain,</p>
<p>Máhttodepartemeanttain, Olgoriikadepartemeanttain, Mánáid- ja dásseárvodepartemeanttain ja Bargo- ja searvadahttindepartemeanttain Sámedikki 2009 bušeahttadárbbuid birra, geahča Sámedikki bušeahttaášši 60/07, mii mearriduvvui 30.11.07. Sámediggi vuordá ahte 2009 bušeahtas buhtaduvvojit nationála áŋggirdeamit ja ahte rámma poasttas 50 lasihuvvo 65 000 000 ruvnnuin 2009:s.</p>
<p>Dat evttohuvvon lasáhus lea áibbas dárbbašlaš. Sámi servodat lea ain dan dásis mas Sámedikki sajádat servodatovddideaddjin šaddá dađistaga čielgaseabbon. Dasa lassin go sámediggeráđđi oaidná demokráhtalaš váttisvuođa das go alddis ii leat vejolašvuohta vuoruhit iežas bušeahta, leat hástalusat sámi servodagas nu stuorrát ahte spesifiseren doaibmabidjodásis lea unnán dohkálaš. Sámediggeráđđi dovddahii čoahkkimis ahte go Sámediggi galgá deavdit dan rolla mii dasa lea biddjojuvvon, de ferte ekonomalaš doaibmavuođu leat dakkár ahte dat sáhttá ollašuhttit daid vuordámušaid mat sámi servodagas leat. Sámedikki politihkalaš ja hálddahuslaš doaimma ferte leat vejolaš viidáset ovddidit. Geavahusas ferte dat maiddái mearkkašit dan ahte doaibmabušeahtat dađistaga nanne-juvvojit. Dilli dál lea nu ahte ollu ruđat leat várrejuvvon sierra doaibmabijuide. Doaibmabijut eai čuovvoluvvo hálddašeami nannemiin. Jos Sámediggi galgá sáhttit čoavdit daid doaimmaid mat sámi servodagas leat, de ferte rámmaid nannet. Sámediggeráđđi áigu čuovvolit ášši.</p>
<p>Sámedikki doarjjastivrra njuolggadusat</p>
<p>Sámediggi meannuda dán dievasčoahkkimis ášši 09/08 Sámedikki doarjjastivrra njuolggadusaid ođasmahttin. Evttohuvvo ahte njuolggadusat heivehuvvojit Sámedikki ohcanvuđot doarjjaortnega njuolggadusaide ja sámedikki bušeahta struktuvrii. Sámediggeráđđi oaidná ahte máŋga prinsihpalaš ja geavatlaš beali buktet Sámediggái hástalusaid dáláš doarjjaortnega hálddašeamis. Vuosttažettiin vuoruha Sámedikki dievasčoahkkin 2008:s čielgaseabbot movt geavahit Sámedikki váikkuhangaskaomiid go ovdal. Dát lea mielddisbuktán dan ahte doarjjastivrra politihkalaš árvvoštallanvejolašvuohta lea unniduvvon. Dasto lea Sámedikki presideanttas ovddasvástádus bearráigeahččat ahte Sámedikki ollislaš doaibma čađahuvvo dávistettiin daid eavttuide ja mearrádusaide maid Sámediggi ain mearrideš, geahča Sámedikki mearrádusa áššis 17/05 ovddasvástádus ja váldi Sámedikki ekonomiijahálddašeamis.</p>
<p>Sámedikki presideanttas lea ovddasvástádus dievasčoahkkimii Sámedikki ekonomiijahálddašeamis (geahča Sámedikki ekonomiijanjuolggadusaid), muhto sus ii leat gal parlamentáralaš ovddasvástádus</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira doarjjastivrra doarjjahálddašeamis (geahča vuođđonjuolggadusaid čuoggá 2-3 bustávva c). Dát buktá váttis dili presideantta ovddasvástádusa ektui.</p>
<p>Goalmmádassii lea dáláš doarjjahálddašeamis eahpečielga oktavuođat Sámedikki láhkahálddašanbarggu (omd. oahpahusláhka, sámelága giellanjuolggadusat ja kulturmuitoláhka), mas Sámediggeráđis lea ovddasvástádus ja doarjjaortnegiid gaskka main lea oktavuohta dáid láhkahálddašandoaimmaide, main fas doarjjastivrras lea ovddasvástádus. Njealjádin lea dat ahte doarjjastivra lea sorjavaš hálddahusas ráhkkanahttit ja čuovvolit áššiid go galgá sáhttit čađahit doaimmas. Hálddahus lea Sámediggeráđi vuollásaš iige doarjjastivrra, mii buktá moivves dili ovddasvástádus- ja gohččunlinjáin go hálddahus ráhkkanahttá ja čuovvola doarjjastivrra mearrádusaid.</p>
<p>Viđádin addá dat doarjjahálddašeapmái hástalusaid riektesihkarvuođa goziheami ektui váidináššemeannudeamis, dannego váidináššit dál eai meannuduvvo áibbas čielgasit guovtti dásis áššeráhkkaneamis.</p>
<p>Guđádin gáibida doarjja sámi dábálaškultuvrii ja ealáhusovddideapmái hui ollu fágalaš árvvoštallamiid almmá ahte doarjjastivrra nammadeamis lea deattuhuvvon fágalaš gelbbolašvuohta dahje ovddastus.</p>
<p>Dán vuođul háliida sámediggeráđđi árvvoštallat movt Sámedikki doarjjaortnegat boahtteáiggis galget hálddašuvvot. Sámediggeráđi mielas lea mearrideaddji deaŧalaš ahte vejolaš ođđa hálddašanortnegiid Sámedikki doarjjaruđaide sáhttá mearridit dušše dalle go dasa lea viiddis doarjja Sámedikkis. Danne háliida sámediggeráđđi láhčit diliid searvadahtti prosessii dan oktavuođas go hálddašanortnegat árvvoštallojuvvojit boahtteáiggi ektui. Vejolaš rievdadusevttohusat ovddiduvvojit Sámedikki dievasčoahkkimii giđđat 2009 ja mat sáhttet boahtit fápmui boahtte válgaáigodagas.</p>
<p>Dásseárvu</p>
<p>Sámedikkis lei 04.02.08 čoahkkin Susanne Puchberger:in dan eurohpalaš kulturoaivegávpogis 2009, Linz ja Tore Tanum:in Olgoriikadepartemeanttas. Čoahkkimis ledje maid Sámi NissonForuma ja</p>
<p>Sáráhká ovddasteaddjit. Puchberger ja Tanum sávaiga deaivvadit Sámedikkiin vejolaš dásseárvokonferánssa plánema oktavuođas Linz:ii 2009:s. Čoahkkimis addojuvvojedje dieđut organisašuvnnaid ja Sámedikki dásseárvobarggu birra sámi servodagas, ja ságastallojuvvui movt dan sáhtášii searvadahttit ja oainnusin dahkat doaluin Linz:s 2009:s.</p>
<p>Vuoigatvuođat</p>
<p>Sámi vuoigatvuođalávdegoddi Sámi vuoigatvuođalávdegoddi mii lea čielggadan vuoigatvuođaid guovlluin máttabealde Finnmárkku geigii barggus 03.12.07. Sámedikki presideanta lei mielde geigema oktavuođas ja doalai oanehis sáhkavuoru. 07.01.08 beaiváduvvon reivves justiisaministarii bivddii Sámedikki presideanta ahte biddjojuvvojit iešguđet gulaskuddanáigemearit árvalusa sierra osiide, vai ráđđehus váldá vuhtii Sámi vuoigatvuođalávdegotti evttohusa daid láhkasurggiid siskkobealde main juo leat láhkaproseassat jođus ráđđehusas. Dasa lassin berre evttohusaid gulaskuddan riddo- ja vuotnabivddu birra oktiiordnejuvvot Riddoguolástuslávdegotti čielggadusain. Sámi vuoigatvuođalávdegotti čielggadus sáddejuvvo gulaskuddamii ja gulaskuddanáigemearri lea 15.02.09, muhto Justiisadepartemeanta sáhttá addit čielggadusa muhtun osiide oanehot áigemeari. Danne vai čielggadus oktiiordnejuvvo eará láhkaproseassaiguin.</p>
<p>Romssa ja Norlándda fylkkagielddat ovttas Romssa universitehtain lágidedje konferánssa 10. – 11.12.07 Sámi vuoigatvuođalávdegotti čielggadusa birra. Sámediggeráđđi lei mielde konferánssas ja doalai sáhkavuoru bajimuš oainnuid birra lávdegotti evttohusa hárrái. Sámediggeráđi mielas bidjet máŋga dain Sámi vuoigatvuođalávdegotti evttohusain buorre vuolggasaji sámi eana- ja resurssavuoigatvuođaid láhkaaddimii boahtteáiggis. Erenoamáš illudahtti lea dat go lávdegoddi bidjá vuođđun</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira daid beliid maid lei erenoamáš deaŧalaš oažžut mielde finnmárkkuláhkii. Ráđi mielas lea dattetge váttis go lávdegoddi ii leat doarvái deattuhan dan iešheanalis geatnegasvuođa mii stáhtas lea sámi eanavuoigatvuođaid dohkkeheami oktavuođas ILO 169 artihkkala 14 nr 1 mielde, mas dalle lea mearkkašupmi stivrenmálle válljema ja allmenneha vuoigatvuođaid vuođusteapmái. Sámediggeráđđi áigu joatkit viiddis ja čohkkeheaddji ovttasbargguin Sámedikkis Sámi vuoigatvuođalávdegotti čielggadusa čuovvoleami oktavuođas.</p>
<p>Rájárastá bargu</p>
<p>Čoahkkin Olgoriikadepartemeanttain 20.12.07 lei Sámediggeráđi jahkebeallásaš oktavuohtačoahkkin stáhtačálliin Elisabeth Walaas.</p>
<p>Čoahkkima áššelisttas ledje davviguovloáššit ja dálkkádat, eamiálbmotjulggaštusa čuovvoleapmi, davviriikkalaš sámekonvenšuvdna, Sámedikki riikkaidgaskasaš barggu ruhtadeapmi, ja dasto</p>
<p>Barentsovttasbargu ja Árktalaš ráđđi. OD čilgii ahte GASPROM ja StatoilHydro nanneba iežaska ovttasbarggu. Dan oktavuođas leat hástalusat davviguovlopolitihkas, erenoamážit infrastruktuvrra ja logistihka ektui.</p>
<p>Sámediggeráđi mielas ii lean buorre go sámiin ii lean ovddastus Norgga delegašuvnnas Balis ja deattuhii man deaŧalaš lea čájehit riikkaidgaskasaš servodahkii ahte Norga váldá eamiálbmoga mielde dien lágan deaŧalaš foraide. Sámediggeráđđi ávžžuhii ahte Árktalaš Ráđi ministtarčoahkkin dollojuvvo 2009:s Guovdageainnus. OD árvvoštallá doallat dávjjibut politihkalaš čoahkkimiid Árktalaš ráđis stáhtačállidásis. Sámedikki presideanta bovdejuvvo čoahkkimiidda. Agendačuoggá vuolde Barentsovttasbarggu hárrái čilgii Eamiálbmot bargojoavkku jođiheaddji (WGIP), Bjarne Store-Jakobsen, WGIP barggu birra. Jakobsen čujuhii álbmogis-álbmogii ovttasbargui Ruoššain ja sávai ahte ásahuvvošii ealáhusfoanda eamiálbmogiidda ovttasbargguin Sámedikkiin,</p>
<p>Barentsčállingottiin, Ruoŧain, Suomain ja Ruoššain. Dát foanda sáhtášii leat mielde nannemin boazodoalu, bivddu, guolástusa, meahcásteami ja duoji ealáhussan ja kultuvran Barentsguovllus. Sámediggeráđđi čujuhii OD áŋggirdemiide Oarje-Ruoššas oktiibuot 123 miljon Norgga ruvnnuin ja sávai ahte golmmas viđa miljon Norgga ruvnnus merkejuvvošii ealáhusfoandda váste.</p>
<p>Loahpas ságaškušše bealit Goliathuksema birra ENI olis Norggas. Sámediggeráđđi čujuhii ENI eamiálbmotpolicijai ja atná dán buorrin ovdamearkan čuovvoleapmái. Ságastallojuvvui maiddái dárbbu birra oažžut buoremus birasstandárddaid ja buori gulahallama eamiálbmogiiguin go StatoilHydro doaibmá davveoarje Ruoššas, ja dasto oažžut dávgaseabbo visummearrádusaid Norgga ja Ruošša gaskasaš rájáid rasttildeapmái.</p>
<p>Sámediggeráđis lei čoahkkin OD ossodatdirektevrrain Robert Kvilein 06.02.08 Kárášjogas. Sámediggi válddii ovdan oahpahusfálaldaga joatkima davvisámegielas Ruošša beale sámi studeanttaide ja ovttasbarggu nannema Ruošša bealde buoremusat ávkin nuortasápmelaččaide Norggas. Kvile čujuhii dán oktavuođas prošeaktaruđaide mat OD:s leat ja ávžžuhii ovddidit válmmaštuvvon prošeavttaid.</p>
<p>Árktalaš ráđđi Sámediggi searvvai Norgga delegašuvnna mielde čoahkkimii virgeolbmuiddásis (Senior Artic Officials, SAO) Narviikkas 28. - 29.11.07. Sámiráđđi searvvai iežas rollain bissovaš oassálastin, seamma dásis go vihtta eará eamiálbmotorganisašuvnna ja gávcci guoskevaš árktalaš stáhta. Čoahkkimis addojuvvui raporta stáhtusa ja ovdáneami birra Árktalaš ráđi guđa barjojovkui. Dasto ledje čuovvovaš áššit áššelisttas: dálkkádatrievdamat, energiija, mearra, dearvvašvuohta, bearráigeahččan ja dasto máŋga raporterema iešguđet ovttasbargoorgánaid bealis. Čalmmuštuvvui maiddái ođđa čielggadus oljju ja gássa birra. Vurdojuvvo ahte čielggadusas biddjojuvvojit čanastumit ollu daid boahtteáiggi bargguide Árktalaš ráđi olis.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Davviguovllut 14.01.08 searvvai sámediggeráđđi konferánsii: <span type="quote" xml:lang="nob">”Kompetanse i, for, og om nordområdene”</span>. Konferánssa fáddá válddahalai máhtolašvuođa ja máhtolašvuođa buvttadeami davviguovlluin, maiddái dan man deaŧalaš lea eanet áŋggirdeapmi politihkalaččat ja dutkama oktavuođas ahtanuššamii guovlluin. Guovddážii biddjojuvvui rájárastá dimenšuvdna sihke báikkálaččat, guovllulaččat ja nationála dásis. Dán oktavuođas lei sáhka ahte davviguovllut leat eanet go dušše petroleumadoaibma, ja ahte kulturlonuhallan ja oktasaš máhttobuvttadeapmi leat mávssolaččat. Sámediggeráđđi muitalii sáhkavuorustis eamiálbmotdimenšuvnna birra davviguovlluin ja anii mávssolažžan máhttobuvtta-deami báikkálaš dásis ja rájárastá oktavuođas.</p>
<p>Ovttasbargošiehtadus Finnmárkku fylkkagielddain Sámedikki presideanta ja fylkkavárresátnejođiheaddji leaba 23.11.07 vuolláičállán ođđa ovttasbargo-šiehtadusa Finnmárkku fylkkagieldda ja Sámedikki gaskka, muđui čujuhit ahte šiehtadus lea áššin dán dievasčoahkkimis. Raporta ovttasbarggu birra beliid gaskka 2007:s lea mielde dán dieđáhusas.</p>
<p>Kultuvra</p>
<p>Valáštallan Sámedikki presideanttas lei 09.01.08 čoahkkin Sámiid valáštallanlihtu-Norga (SVL-N) ovddasteaddjiiguin ja SVL riikkaidgaskasaš lávdegotti ovddasteaddjiiguin, mas lea ovddasvástádus Sámi searvamis Arctic Winter Games (AWG). Fáddán lei sámi valáštallan oppalaččat ja AWG erenoamážit.</p>
<p>Go guoská sámi valáštallamii de váldojuvvojedje ovdan fáttát nugo speallanruđat sámi valáštallamii, sámi valáštallanrusttegiidda, valáštallangállai ja heargevuodjimiid organiseremii. AWG lágiduvvo Yellowknifes Canádas njukčamánus. SVL muitalii proseassa birra movt ráhkkanit, váldet mielde serviid ja plánejit čađaheami Sámi searvamis doaluide. Sámedikki presideanta áigu SPR presideantan vuolgit Canádai ja leat mielde dán jagi AWG doaluin.</p>
<p>Sámedikki nuoraidpolitihkalaš lávdegoddi (SNPL) Sámedikki nuoraidpolitihkalaš lávdegoddi lea áigodagas 2006-2007 doallan loahpahančoahkkima Oslos 13.12.07. Seamma beaivvi lei sis maid čoahkkin Sámediggeráđiin. SNPL čilgii lávdegotti raportta birra áigodagas (mielddusin) ja geigii cealkámuša mánáid ja nuoraid seksuálalaš veahka-váldimiid hárrái. Sámediggeráđđi čilgii SNPL lahtuid ja várrelahtuid nammadeami birra áigodahkii 2008-2009. Sámediggeráđđi lea nammadan čuovvovaččaid: -jođiheaddji Anne Helene Saari (várrelahttu: Tone Merete O. Olsen) -nubbijođiheaddji Mats Jonas Pavall (várrelahttu: Runar Myrnes Balto) -lahttu Johan Vasara (várrelahtu: Ailo Kemi Gjerpe) -lahttu Sandra Nystø Ráhka (várrelahttu: Marja Lisa Partapuoli) -lahttu Ida Marie Bransfjell (várrelahttu: Anne Silja Turi) SNPL lea searvan Sámedikki jahkásaš čoahkkimii Mánáidáittardeaddjiin 23.01.08 Kárášjogas. Čoahkkimis ságastallojuvvui earret eará ON mánáidkonvenšuvnna raporterema, Mánáidáittardeaddji nuoraidráđi čuovvoleami ja Mánáidáittardeaddji prošeavtta <span type="quote" xml:lang="nob">”Retten til delaktighet for samiske barn og unge”</span> birra.</p>
<p>Sámi mediat Ságat áviissa ávžžuhusa mielde dollojuvvui čoahkkin 28.11.07 Ságat áviissa ja Sámediggeráđi gaskka. Sámegielat áviissaid Áššu ja Min Áigi ávžžuhusa mielde dollojuvvui čoahkkin 30.11.07 Sámediggeráđiin. Čoahkkima fáddán lei Mediabearráigeahču ođđa njuolggadusevttohus sámi áviissaid doarjagii (preassadoarjja).</p>
<p>Čoahkkimiid čuovvoleapmin sámi áviissaiguin lea presideanttas leamaš čoahkkin 05.12.07 Kultur- ja girkodepartemeantta stáhtačálliin geas lea ovddasvástádus sámi mediain guorahallan dihte ášši. Kultur-</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira ja girkodepartemeanta lea álgán ođasmahttit láhkaásahusa mii guoská sámi áviissaid doarjagii. Ođasmahttojuvvon láhkaásahusevttohus sáddejuvvo gulaskuddamii guoskevaš beliide. Sámediggeráđđi áigu čuovvolit ášši departemeantta ektui maŋŋá gulaskuddanvuoru.</p>
<p>Sámi filmmat Sámediggeráđis lea leamaš čoahkkin sámi filbmafestiválain. Sámi filbmafestivála muitalii plánaidis birra ovddosguvlui ja 2008 filbmafestivála prográmma birra. Čoahkkimis lei maid fáddán festivála ekonomalaš dilli ja festivála boahtteáigi.</p>
<p>Sámi dáidda Sámediggeráđis lei 21.01.08 čoahkkin Dáiddaguovddážiin fárrema birra dálás lokálain eret</p>
<p>Gjestgiveriet lokálaide Kárášjogas. Seamma čoahkkimis ledje maid Finnmárkku fylkkagieldda politihkalaš jođiheaddjit ja Rica hotealla. Dáiddaguovddáš čilgii ovddeš plánaidis birra mat eaktudit lassijuolludusa 1,0 miljon ruvnno Sámedikkis ja fylkkagielddas. Ráđđi muittuhii ahte Dáiddaguovddáš lea ožžon lasáhusa 2008 bušeahtas. Sámedikki hálddahus galggai čuovvolit ášši.</p>
<p>Sámi museat Sámediggeráđđi lea hui fuolas sámi museaid ekonomalaš dili geažil. Ášši lea áigodagas váldojuvvon ovdan Kultur- ja girkodepartemeanttain (KGD) ja ABM-utvikling:in. 15.01.08 lei Sámediggeráđis čoahkkin KGD stáhtačálliin Halvard Ingebrigtsen. Čoahkkima váldofáddán lei museaođastus ja go váilot ekonomalaš juolludusat sámi museaide ođastusa čađaheapmái. Dasto lei čoahkkima fáddán maid vejolašvuohta geavahit sámi čálamearkkaid almmolaš registtariin, ja dasto movt ođđa penšuvdnaođastus váikkuha museaid ekonomiijai. Čoahkkima fáddán ABM-utvikling:in lei maiddái museaođastus ja sámi čálamearkkat almmolaš registtariin, ja dasto dieđiheapmi nubbi nubbái beliid barggu ja prošeavttaid birra. Sámediggeráđđi searvvai seminárii mii dollojuvvui Leavnnjas 04.12.07 man oktavuođas ásahuvvui sámi museafierpmádat. Fierpmádat galgá doaibmat guovddážis daid museaid gaskka main sámi historjá ja árbediehtu leat oassin doaimmasteaset. Fierpmádaga ulbmilin lea láhčit dilálašvuođaid rašonealla bargojuhkui ja oktiiortnemii, eastadit gilvaleaddji prošeavttaid ja sihkkarastit fágalaš oktavuođa ja buori resursaávkkástallama. Fierpmádaga ásaheapmi lea oassi museaođastusas. Sámediggi doaivu ahte fierpmádat galgá bidjat stuorát fokusa fágalaš hástalusaide mat čatnasit sámi gillii ja kultuvrii museain, ja dasto doaibmat foran gos dákkár hástalusaid birra sáhttá ságastallat ja soaitimis čoavdit. RidduDuottarMuseas lea ovddasvástádus oktiiortnet fierpmádaga.</p>
<p>Sámediggeráđis lei čoahkkin Unjárgga gielddain ja Várjjat sámi museain 29.01.08. Čoahkkima fáddán ledje earret eará ekonomalaš juolludusat ja museaođastus. Museas leat ollu doaimmat vaikko leatge smávva juolludusat. Unjárgga gielddas dat boahtá viehka stuorra oassi musea doaibmadietnasis. Musea gullá Deanu ja Várjjaga museasiidii, ja rehkenastimat čájehit ahte siidda dárbbaša 1,9 miljon ruvdnosaš lasáhusa doaibmadoarjagii liigegoluide vejolaš konsoliderema oktavuođas. Ceavccageađggi kultur-muitoguovllu oktavuođas háliida musea hukset guovddáža oskui ja mytologiijai. Oktii lokaliserejuvvon dáinna barget sii oažžut álbmotmeahcceguovddáža Várnjárgga álbmotmeahci váste. Dáinna lágiin šattašii das deaŧalaš diehtoguovddáš ja kvalitehta dáfus nana sámi mátkeealáhusbuvtta.</p>
<p xml:lang="smj">Sámegiella</p>
<p>Sámediggeráđđi lei mielde čoahkkimis 22.01.08 Áljuovttas man fáddán lei Divttasvuona suohkana laktin sámegiela hálddašanguvlui. Čoahkkimis ledje Norlándda fylkkagieldda, Norlándda fylkkamánni, Sosiála- ja dearvvašvuođadirektoráhta, Norlándda fylkkadoavttir ja dasto Divttasvuona suohkana sátnejođiheaddji ja ráđđealmmái ja iešguđet ossodagaid ovddasteaddjit. Divttasvuona suohkan čilgii sámegiela hálddašanbarggu stáhtusa birra gielddas. Sosiála- ja dearvvašvuođadirektoráhta muitalii fas barggu birra mii dahkkojuvvo sámi servodatmedisiinna ektui direktoráhtas. Gáivuona suohkan muitalii sin barggu birra sámegielain.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Golmmajagáš Divvun-prošeakta loahpahuvvui seremoniijain Máhttodepartemeanttas 12.12.07. Divvun-prošeavtta bokte lea ovddiduvvon divvunprográmma davvi- ja julevsámegielaid váste. Dál lea Sámediggi álggahan ođđa golmmajagáš prošeavtta ovddidit vástesaš divvunprográmma máttasámegiela váste.</p>
<p>Oahpahus</p>
<p>Sámedikkis lea leamaš hálddahusa dási jahkásaš čoahkkin Máhttodepartemeanttain. Goappašat bealit muitaleigga bargguska birra goabbat guoibmái. Departemeanta muitalii erenoamážit stáhtabušeahta birra, mánáidgárderámmaplána jorgaleami birra ja guoskevaš pedagogalaš fáddágihppagiid birra mat leat mátta- ja julevsámegillii. Sámedikki bealis váldojuvvui maid ovdan vejolaš searvat fylkkamánni mánáidgárddiid bearráigeahččandoibmii.</p>
<p>Sámediggeráđđi lea doallan čoahkkima Bodåddjo gielddain mánáidgárdefálaldaga ektui Bodåddjos sámi mánáide.</p>
<p>Mánáidgárdeáigečállagis <span type="quote">”Stullán”</span> lea almmuhuvvon okta nummir. Áigečállagis leat dieđut áige-guovdilis fáttáid birra mat gusket mánáidgárddiide. Sámediggeráđis lei čoahkkin Iđut lágádusain 17.12.07. Dat lei dan čoahkkima čuovvoleapmi mii dollojuvvui golggotmánus. Doppe ovddiduvvui oahppaneavvobuvttadeami stáhtus, ja ságastallojuvvui proseassa birra viidáseappot muhtun oahppaneavvoprošeavttaid ektui. Sámedikki hálddahus lei diehtojuohkinnčoahkkin lágádusaide 09.01.08 ođđa doarjjaortnegiid birra.</p>
<p>Sámediggeráđis lei čoahkkin Sálasiin 17.01.08. Čoahkkimis váldojuvvojedje ovdan earret eará máksomearit oahppagirjjiid ja čáppagirjjálašvuođa ovddideapmái. 17.01.08 dollojuvvui hálddahuslaš ovttasbargočoahkkin Norlándda, Romssa ja Finnmárkku fylkkamánniid, Sámi allaskuvlla/Sámi instituhta ja Sámedikki gaskka. Dalle ságastallojuvvui oktasaš ovttasbargoprošeavttaid birra mánáidgárddiin ja skuvllain. Evttohuvvui ahte 2008 skuvlakonferánsa guoská maiddái mánáidgárddiide ja konferánsa lágiduvvo nu ahte oaidnit mánáidgárddiid ja skuvllaid 18-jagi oahpahusa oktan. Sámi allaskuvla čilgii Sámi oahpahusguovddáža birra mii doaisttážii lea organiserejuvvon prošeaktan Sámi allaskuvllas/Sámi instituhtas, muhto ulbmilin lea ásahit bissovaš fágabirrasa. Guovddážis galgá leat fokus lohkamii ja čállimii mátta-, julev- ja davvisámegillii mánáidgárddiid rájes joatkkaoahpahussii.</p>
<p>Sámediggeráđđi lea bivdán konsultašuvnnaid ođđa sámi oahppaplánaid birra, maiddái čilgehusa duodjefága juohkimis ja paralealla dássásaš sámi ohppaplánain historjjás dábálaš fágaid huksemis sámi ohppiid váste.</p>
<p>Sámediggeráđđi lea mearridan ahte ii mearriduvvo sámi sisdoallu nationála oahppaplánain prográmmasurggiide Vg3 oahppoprográmmain elektrofága ja teknihkka ja industrialalaš buvttadeapmi. Sámi sisdoallu mearriduvvo muhtun prográmmasurggiin eará ámmátfágalaš oahppoprográmmaid vuolde.</p>
<p>Biras ja areálat</p>
<p>Čoahkkin Birasgáhttendepartemeanttain Dollojuvvui gulahallančoahkkin Oslos 10.12.07 biras- ja ovddidanministtara Erik Solheim ja Sámediggeráđi gaskka. Bealit guorahalle čuovvovaš áššiid: suodjalannjuolggadusaid čuovvoleapmi sámi guovlluid várás, proseassa viidáset ovddideapmi julevsámi guovllu geavaheamis ja suodjaleamis;</p>
<p>Divttasvuotna/Hellemo, boahtteáiggi sámi kulturmuitohálddašeapmi, boraspiret ja nállebearráigeahččan, ođđa plána- ja huksenláhka, Ceavccageađgi sámi máilmmeárbebáiki Norggas, nuortalaš gilli</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Njávdámis ja gohttensadji, ja gássarusttet Moalkkuin. Ságastallamiid bokte čoahkkimis čilgejuvvui ja muitaluvvui, ja šattai ovttaoaivilvuohta viidáset čuovvolit áššiid.</p>
<p>Čoahkkin biologalaš šláddjivuođa konvenšuvnna ektui Sámediggi searvvai Norgga delegašuvnnas bargojoavkku čihččet čoahkkimii genaresurssaid hárrái biologalaš šláddjivuođa konvenšuvnna vuolde. Čoahkkin dollojuvvui Genèves 21. - 25.01.08. Sámiráđđi searvvai maiddái iežas stáhtusa olis ii-stáhtalaš eamiálbmotorganisašuvdna. Čoahkkimis šattai ovttaoaivilvuohta osiid ektui mat galget riikkaidgaskasaš regimei ovdamuniid oažžuma ja juohkima ektui genaresurssaid ávkkástallama oktavuođas. Ovttaoaivilvuohta šattai maiddái das makkár osiid lea dárbu árvvoštallat lagabuidda. Eamiálbmogiid posišuvnnat leat muhtun muddui gozihuvvon dain rávvagiin mat addojuvvojit viidáset beliid gaskasaš čoahkkimii. Dát guoská fáddái mii válddahallá árbedieđuid mat čatnasit genaresurssaide. Beliid gaskasaš čoahkkin dollojuvvo miessemánu loahpas 2008 Bonnas Duiskaeatnamis. Birasgáhttendepartemeanta lea ovttas Sámedikkiin nomineren dálkkádatdutkanprošeavtta boazodoalu birra; EALÁT prošeaktajođiheaddji Ole Henrik Magga bokte Sámi allaskuvllas/Sámi instituhtas riikkaidgaskasaš áššedovdičoahkkimii searvamii biologalaš šláddjivuođa konvenšuvnna vuolde. Áššedovdi čoahkkin dollojuvvo Helssegis 28. - 30.03.08. Fáddán leat dálkkádatrievdamat ja eamiálbmogat, mas erenoamážit deattuhuvvo dan árbedieđu váikkuhus mas lea oktavuohta biologalaš šláddjivuhtii.</p>
<p>Suodjalanplána – konsultašuvnnat Sámediggi lea addán Birasgáhttendepartementii miehtama suodjalanplána evttohussii Sylan eatnadatguovllu ja Sankkjølen luonddureserváhta ektui Mátta-Trøndelágas. Miehtama eaktun lea ahte boazodoalu beroštumit galget beassat searvat suodjalanguovlluid hálddašeapmái boahtteáiggis.</p>
<p>Sámediggi ja Birasgáhttendepartemeanta leat šaddan ovttaoaivilii dajaldagaid hárrái mat čatnasit suodjalanláhkaásahussii eaktodáhtolaš suodjaleami ektui 12 meahcceguovllus. Guokte dáin luonddureserváhtain leat sámi guovllus, dat leat Strengivatnet Brønnøy:s Norlándda ja Murudalen Bjung:s Mátta-Trøndelágas.</p>
<p>Sámediggi lea dieđihan Norlándda fylkkamánnii ahte ii leat dárbu čađahit konsultašuvnnaid árradásis suodjalanplánaproseassas mehciid ráfáiduhttima ektui stáhta eatnamiin Norlánddas. Sámediggi ja Luondduhálddašan direktoráhta leat šaddan ovttaoaivilii das movt čállit bievlamohtorvuodjima birra Skarvan ja Roltdalen álbmotmehciid hálddašanplánas Trøndelágas.</p>
<p>Sámediggi lea buktán mearkkašumiid Birasgáhttendepartementii Skardsfjella ja Hyllingsdalen eatnadatsuodjaleapmái ja 4 guoskevaš luonddureserváhtii Rørosa ja Tydála gielddain Máttá-Trøndelágas. Jos Sámedikki mearkkašumit eai heivehuvvo suodjalanplánaevttohussii, de fertejit čađahuvvot konsultašuvnnat ovdalgo Ráđđehus dahká loahpalaš mearrádusa.</p>
<p>Finnmárkkuláhka - Finnmarkseiendommen/Finnmárkkuopmodat, FeFo Sámediggeráđđi lea doallan sáhkavuoru ja searvan plánaforuma fáddábeaivái maid Finnmárkku fylkkagielda lágidii 11.12.07 Čáhcesullos. Fáddábeaivvis lei sáhka Sámedikki njuolggadusain rievdan meahcceávkkástallamis finnmárkkulága § 4 mielde.</p>
<p>Sámediggi lea buktán gulaskuddancealkámuša Finnmárkkuopmodaga stuorrafuođđohálddašeapmái. Sámedikkis eai lean stuorra mearkkašumit dan ektui movt ealgabivdu dál hálddašuvvo. Sámediggi lea deattuhan go guoská boraspiriid Liseansabivdui Finnmárkkuopmodagas ahte berre láhččojuvvot liseansabivddu čađaheapmi.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Boazoguohtumiid ráfáiduhttin ja boazodoalu areálaid buorebut sihkkarastin Sámediggi lea bivdán Eanan- ja biebmodepartemeantta čilget barggu birra ahte vejolaččat rievdadit láhkaásahusa dan hárrái ahte ráfáiduhttit dihto guovlluid Finnmárkkus boazoguođohemiin. Seamma oktavuođas bivddii Sámediggi maiddái čilgehusa departemeantta prošeavtta birra; <span type="quote">”Boazodoalu areálaid buorebut sihkkarastima birra”</span>. Prošeavtta ulbmilin lea oažžut stuorát fuomášumi ja máhtu areálahálddašeami ja boazodoalu birra ja dasto láhčit boazodoalu areálaid sihkkarastima buorebut. Sámedigi áigu ruovttoluotta dieđuid vuođul árvvoštallat leago dárbu konsultašuvnnaide áššiid birra.</p>
<p>Energiijaáššit Sámediggeráđđi searvvai čoahkkimii 25.01.08 Romssas Statnett plánaid birra hukset ođđa elfápmo-jođđasa Hammarfeasttas Báhccavutnii. Čoahkkimis ledje maid guoskevaš gielddat, fylkkagielddat ja fylkkamánnit. Sámediggi lea buktán gulaskuddancealkámuša čielggadanprográmmii, ja lea gáibidan konsultašuvnnaid Norgga čázádat- ja energiijadirektoráhtain (NČE) ovdalgo prográmma mearriduvvo. Konsultašuvdnašiehtadusa ektui áigu Sámediggi konsulteret stáhtalaš eiseválddiiguin iešguđet dásis plánaproseassas. Áššemeannudeapmi čađahuvvo energiijalága mielde, plána- ja huksenlága láhkaásahusa váikkuhančielggadusaid mielde ja gitta opmodaga bággolonistanlága mielde.</p>
<p>Sámediggi ja NČE leat gulahallan oktasaš njuolggadusaid birra energiijaáššiid meannudeapmái. Dát bargu galgá geahčaduvvo konsultašuvdnašiehtadusa olis stáhtalaš eiseválddiid ja Sámedikki gaskka.</p>
<p>NČE lea ráhkadan dagaldupmiárvalusa konsultašuvnnaide čázádat- ja energiijarusttegiid oktavuođas. Sámediggi galgá addit ruovttoluotta dieđu evttohussii. Dan sadjái go giehtadallat áššiid ovttaid mielde ja dađistaga, oaidná Sámediggi ahte čoavddusin sáhtášii baicce leat ahte plánejuvvon energiijadoaimmaid árvvoštallat ollislaččat regiovnnalaččat.</p>
<p>NČE:s lei 24.01.08 čoahkkin smávvaelfápmorusttegiid konsešuvdnaohcamiid hárrái Narviikka ja Brønnøy gielddain masa Sámediggi searvvai. Čoahkkin lei vuosttažettiin oaivvilduvvon guovllu boazodoalu beroštumiid várás. Vejolaš huksemiid submiváikkuhsat ledje beaivvi guovddáš fáddán. Sámediggi lea ožžon ohcamiid 420 kV elfápmojođđasa hárrai Namsos-Roan gulaskuddamii. Dasa lassin leat boahtán dieđáhusat máŋgga plánejuvvon bieggafápmorusttega hárrái Namdalenis ja</p>
<p>Fosenis. Ovddiduvvon lea maiddái oktasaš dieđáhus oktiiordnejuvvon fierpmádatoktavuođaide máŋgga bieggafápmorusttega ektui. Sámediggi lea buktán gulaskuddancealkámuša čielggadanprográmmii, ja lea gáibidan konsultašuvnnaid NČE:in ovdalgo prográmma mearriduvvo. Sámedikki árvvoštallama mielde leat plánat oktiibuot elfápmojođđasiid ja bieggafámu hárrái Namdalenis ja Fosenis dan muttos stuorrát ahte dain sáhttet leat fuones váikkuhusat sámi kultuvrii. Sámediggi lea bivdán ráhkadit čoahkes čilgehusa buot prošeavttaid čielggadusain, ja ahte plánejuvvon huksen ovttaidahttojuvvo guovllu dáláš doaibmabijuiguin.</p>
<p>Árbediehtu 10.01.08 lei čoahkkin Kárášjogas Sámedikki ja sámi ásahusaid gaskka. Čoahkkima duogážin lei dat go Sámedikki 2008 bušeahtas leat ásahuvvon guokte poastta árbedieđuid duođašteapmái ja gaskkusteapmái. Bušeahtas deattuhuvvo metodaovddideapmi duođásteami várás, ahte dieđuid hálddašit sámi ásahusat ja ahte ovttas bargojuvvo relevánta fágabirrasiiguin, sámi ásahusaiguin ja sámi árbevieruid guoddiiguin.</p>
<p>Ásahusat muitaledje prošeavttaid birra mat leat jođus ja leat plánejuvvon ja mat čatnasit árbedihtui, ja dain lei nana sávaldat ovttas bargat sámiid árbedieđuid ektui. Ovttaoaivilvuohta lei das ahte lea dárbu ráhkadit raportta árvvoštallamiid ja rávvagiid birra háldenlinjáid hámis duođaštuvvon ávdnasiid gieđahallama váste. Buot ásahusat dovddahedje ahte lea lunddolaš ahte Sámi allaskuvllas/Sámi instituhtas lea váldoovddasvástádus dán barggu háldenlinjáid ovddideamis.</p>
<p>Sámediggeráđđi lea gearggus doarjut ekonomalaš váikkuhangaskaomiiguin dán lágan árbedieđuid hálddašanbarggu álggaheami máhtolašvuođa vuođul. Dát galgá earret eará váikkuhit kárten- ja</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira duođaštanbarggu čađaheami, nannet sámi diehto- ja kulturásahusaid gelbbolašvuođa- ja kapasitehta, ja dasto nannet sámi báikegottiid ja ceavzilis servodatovddideami vuođu.</p>
<p>Dearvvašvuohta ja sosiála</p>
<p>Bargo- ja čálgohálddašeapmi/Arbeids- og velferdsforvaltningen (NAV) Sámediggeráđi mielas lea mávssolaš sihkkarastit ahte sámi geavaheaddjit NAV-vuogádagas deaividuvvojit sámi giella- ja kulturgelbbolašvuođain, ja máhtolašvuođain sámi servodatdiliid birra. Dát lea mearrideaddji jos sámi geavaheaddjit galget oažžut dohkálaš veahkke- ja čuovvolanfálaldaga. Sámediggi lea ain bargan sámi bálvalusdárbbašeaddjiid vuoigatvuođaiguin ja dárbbuin ođastusa siskkobealde. Danne lea Sámediggi sádden ođđa reivve Bargo- ja searvadahttinministarii mas dát gažaldagat ovddiduvvojit.</p>
<p>Sámediggeráđis lea leamaš diehtojuohkinčoahkkin Sállana gielddas go guoská prošeaktaplánii sámi geavaheaddjiid goziheamis NAV:s. Prošeavtta čađa lea sávaldat čielggadit sámi gelbbolašvuođaguovddáža ásaheami NAV-vuogádaga siskkobealde. Prošeavtta ulbmilin lea duohtan dahkat bargo- ja čálgoetáhta dainna lágiin ahte dat goziha sámi NAV-geavaheaddjiid miehtá riikka. Dán ášši lea Sámediggi váldán ovdan maiddái guovddáš eiseválddiiguin.</p>
<p>Sámediggeráđđi lei maid mielde NAV-kantuvrra rahpamis Kárášjogas, man oktavuođas son muitalii</p>
<p>Sámedikki dearvvašvuođa- ja sosiálapolitihka birra, ja bijai guovddážii sámi giella- ja kulturgelbbolašvuođa dárbbu NAV-etáhta siskkobealde.</p>
<p>Guovllulaš dearvvašvuođadoaimmahagaid doaibmabidjandokumeanttat (RHF) 23.01.08 šattai doaibmabidjandokumeanta guovllulaš dearvvašvuođadoaimmahagaide 2008 almmolaš. Das boahtá vuosttaš gearddi čielgasit ovdan ahte sámi pasieanttaid vuoigatvuođaid ja dárbbuid oažžut láhččojuvvon bálvalusaid ferte jearrat ja buktit oidnosii plánemis, čielggadusain ja go mearrádusat dahkkojuvvojit. Dát čájeha ahte Sámedikki konsultašuvnnain Dearvvašvuođa- ja fuolahusdeparte-meanttain leamaš ávki. Dál lea Sámedikkis buorre vuolggasadji viidáset barggus dearvvašvuođafálaldagaid sihkkarastimis sámi pasieanttaide nu ahte sámi giella ja kultuvra eanet vuhtiiváldojuvvo.</p>
<p>Sámedikki evttohasat guovllulaš dearvvašvuođadoaimmahagaid stivrraide Sámedikki evttohusa mielde lea Tone Finnesen ain Dearvvašvuohta Davvin RHF stivrras ođđa áigodaga.</p>
<p>Čoahkkin Mánáidáittardeaddjiin 24.01.08 lei Sámediggeráđis čoahkkin Mánáidáittardeaddjiin. Čoahkkimis válddii sámediggeráđđi ovdan oppalaš áššečuolmma go guoská sámi mánáid gielalaš ja kultuvrralaš vuoigatvuođaid goziheapmái gielddalaš ja stáhtalaš mánáidsuodjalusas, maid searvvis maid Mánáidviessu (Barnas hus).</p>
<p>Mánáidviessu lea ođđa gažadanmálle maid Norgga Justiisadepartemeantta lea lanseren mánáide geat leat vásihan veahkaválddi. Mánáidáittardeaddji dovddahii ahte dáid áššiid ja dieđuid áigot sii čuovvolit barggusteaset viidáseappot. Sámediggeráđđi čilgii sámi oahppaneavvodili birra ja barggu birra oahppaneavvuid strategalaš plánain. Eará áššit mat váldojuvvo ovdan ledje sámi mánát sadjásašruovttuin, sámi nuorat, skuvlavázzin, sámi kultuvrra goziheapmi gávpotservodagain.</p>
<p>Ealáhusovddideapmi</p>
<p>Sámediggeráđis lei čoahkkin Innovašuvdna Norggain 04.12.07. Čoahkkima ulbmilin lei guorahallat nationála ovttasbargošiehtadusa sisdoalu Innovašuvdna Norga ja Sámedikki gaskka. Šiehtadus guoskkaha surggiid nugo ovttasbargu, áŋggirdansuorggit ealáhusaid ektui, organiseren jna.</p>
<p>Čoahkkin Gáŋgaviikka gieddain Sámediggeráđis lei čoahkkin Gáŋgaviikka gielddain 21.01.08. Gielda ovddidii hástalusaidis go guoská sámi áššiide gielddas. Áššit maid birra ságastallojuvvui ledje Njeareveaji geaidnu, oahpahus sámegielas</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira sihke sin ektui geat leat skuvlaagis ja rávisolbmuide, ealáhusovddideapmi ja bieggamillohuksen. Gielda válddii ovdan maiddái mohtorjohtalanlága ja daid hástalusaid maid dat buktá dálveturismii.</p>
<p>Smávitlágan buvttadeapmi Sámediggeráđis lei čoahkkin 21.01.08 Deanu joatkkaskuvllain kursa- ja teastaguovddáža ásaheami birra smávitlágan buvttadeami várás. Ášši lea ain plánendásis, ja Sámediggi vuordá viidáset álgaga skuvlla beales.</p>
<p>Konsultašuvnnat ja gulahallamat Guolástus- ja riddodepartemeanttain guolástusáššiid birra Sámediggeráđđi lea váldán ovdan earret eará distriktabivdoearreortnega, 2008 guolástusreguleremiid ja gáddelagaš fatnasiid strukturerema mat leat gaskal 11 ja 15 mehtera konsultašuvdnačoahkkimis ja gulahallamiin Guolástus- ja riddodepartemeanttain ja guolástus- ja riddoministariin Helga Pederseniin. Sámediggeráđđi oaivvilda ahte reguleremiid submi váikkuhusat mat gáržžidit vuotnabivdiid guolástan vejolašvuođaid sámi riddo- ja vuotnaguovlluin, leat duođalaččat. Erenoamážit ferte fatnasiid mat leat vuollel 11 mehtera vuoruhit go guolástusat strukturerejuvvojit dađistaga eanet ja sihkkarastit doarvái buriid rámmaeavttuid unnimus riddofatnasiidda.</p>
<p>Anadroma ja mariinaresurssaid hálddašeapmi Sámediggeráđđi čuovvola aktiivvalaččat ráđđehusa guolástanpolitihka dan ektui movt dat váikkuha mearrasámi riddo- ja vuotnaguovlluide.</p>
<p>Reguleremat 2008:s Sámediggeráđđi lea váldán ovdan distriktabivdoearreortnega ja riddofatnasiid strukturerema go guoská fatnasiidda gaskal 11 ja 15 mehtera konsultašuvdnačoahkkimis Guolástus- ja riddodeparte-meanttain. Sámediggeráđđi árvvoštallama mielde leat dat reguleremat mat ráddjejit árbevirolaš vuotnabivdiid beassamis guolástit sámi riddo- ja vuotnaguovlluin, duođalaččat. Erenoamážit ferte fatnasiid mat leat vuollel 11 mehtera vuoruhit dalle go guolástus strukturerejuvvo. Go guoská dan rabas jovkui searvamii dorske-, dikso- ja sáidebivddus davábealde 62 govdodatgráda, de oaivvilda Sámediggeráđđi ahte fatnasiid mat leat vuollel 11 mehtera searvama ráddjemis šaddet unnimus váikkuhusat mearrasámi báikegottiide.</p>
<p>Doaibmabijut movt eastadit guliid gárgideames rusttegiin Sámediggeráđđi lea váldán ášši ovdan Guolástus- ja riddodepartemeantta stáhtaráđiin. Sámediggeráđđi oaidná baluin daid váikkuhusaid maid gárgidan biebmoguolit sáhttet dagahit jos njoammudit dávddaid ja dagahit genehtalaš rievdadusaid luondduluossanáliin. Stuorámus luossajogat leat sámi guovlluin, ja dan dilis mas luondduluossa dál lea lea duođalaš. Sámediggeráđđi ávžžuha Guolástus- ja riddodepartemeantta álggahit doaibmabijuid maiguin eastadit gárgidemiid, ja dasto berrešii farggamusat ásahit doaibmabijuid gárgidan biebmoguliid bivdima várás.</p>
<p>Gáddelagaš fatnasiid eaiggátráddjemat Sámediggeráđđi lea gulaskuddanvástádusas Guolástus- ja riddodepartementii leamaš positiivvalaš riddobivdofatnasiid eaiggátráddjemiidda. Ráddjemis galgá lávdaeaiggaduššan sihkkarastojuvvot ja dieinna lágiin láhčit báikkálaš riddofatnasiidda mat leat mielde sihkkarastimin ássama ja barggolaš-vuođa miehtá rittu. Sámediggeráđđi oaivvilda ahte dán lágan ráddjen berre mearriduvvot lágas, go dát gearddi lea vuođđo prinsihppa riddofatnasiid bisuheamis. Ráddjen galgá leat nu unni go vejolaš, vai otnáš girjás eaiggátstruktuvra bisuhuvvo, nu ahte dušše muhtumiin leat eanet go guokte fanasbivdoeari. Sámediggeráđđi maid ii hálit ahte gáddeindustriijai dahje mearraguollerederiijáide addojuvvo vejolašvuohta ásahit stuorámus oasi riddofatnasiin.</p>
<p>Anadromalaš luossabivddu reguleren Luondduhálddašan direktoráhta (LD) lea evttohan issorasat gáržžidit mearraluossabivddu. Sámediggeráđđi bargá dan ala ahte mearraluossabivdu mearrasámi riddo- ja vuotnaguovlluin bisuhuvvo dáláš dásis ja suodjaluvvo erenoamážit reguleremiid oktavuođas. Dasto ferte jogaid luossanáliid hálddašit ceavzilis vuogi mielde, ja reguleremiid oktavuođas ferte vuhtii váldit johkasámi kultuvrra ja</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira vuoigatvuođaid sin ektui geat ásset guovlluin. Ášši birra leat čađahuvvon konsultašuvnnat LD:in ja Finnmárkku fylkkamánniin.</p>
<p>Sámediggeráđđi lea searvan mearraluossabivdo čoahkkimii Leavnnjas ja doalai doppe sáhkavuoru. Čoahkkimis maid ledje iešguđet mearraluossabivdoorganisašuvnnat, FeFo ja Finnmárkku fylkkamánni.</p>
<p>Finnmárku riddoguolástanlávdegoddi Sámediggeráđđi lea ovttas Finnmárkku fylkkagielddain gulahallagoahtán Guolástus- ja riddodeparte-meanttain diehtojuohkima birra go guoská Finnmárkku riddoguolástanlávdegotti čielggadussii sámiid ja earáid guolástanvuoigatvuođa birra mearas Finnmárkku rittus. Sámediggeráđđi lea presiseren ahte lea hui buorre go lávdegotti árvalus meannuduvvo Stuorradikkis dán stuorradiggeáigodagas. Riddoguolástanlávdegotti bargu čuovvu Finnmárkkulága ja Stuorradikki mearrádusa ahte departemeanta berre vuoruhit bajás riddosámii vuoigatvuođaid čuovvoleami ja čuovvolit daid farggamusat.</p>
<p>Norgga riddodorski suodjalandoaibmabijut 2008:s Sámediggeráđđi lea gulaskuddanvástádusas riddodorski suodjaleami hárrái, váldán ovdan beliid mat gusket máddodaga mearkkašupmái miehtá rittu ja erenoamážit sámi riddo- ja vuotnaguovlluin. Earret eará lea sámediggeráđđi mearkkašan ahte sámi guovlluide fertejit fievrriduvvot ruovttoluotta dat earrevuoigatvuođat mat leat massojuvvon, ja ahte fertejit váldojuvvot atnui báikkálaččat heivehuvvon ráfáiduhttinortnegat sihkkarastit ealáhuseallima riddo- ja vuotnaguovlluin. Vuotna- ja riddodorskebivddu bearráigeahččama geažil lea dárbbašlaš ahte trolabivdu čađahuvvo 12 nautálaš miilla olgolis vuođđolinjá. Seamma guoská maid mearrajohtti autoliidnafatnasiidda. Sámediggeráđđi bidjá maid vuođđun ahte snoranoahtti berre meroštallojuvvot aktiivvalaš bivdoreaidun ja ávžžuha ahte vuotnaguovllut fertejit ollásit ráfáidahttojuvvot dán reaiddu geavaheami vuostá.</p>
<p>Sámediggeráđđi čujuha man deaŧalaš lea suodjalit sihke riddo- ja vuotnadorskenáli, danne go goappašat nálit leat fuones dilis. Dainna lágiin sáhttá áiggi mielde ovddidit náli ceavzilis dássái. Unnidan dihte riddodorskiid jápmimis oaivvilda ráđđi ahte berre árvvoštallojuvvot eanet bivdit njurjuid mat leat rittus. Sámediggeráđđi oaivvilda ahte sierra dutkanáŋggirdeapmi ferte čađahuvvot oažžun dihte eanet dieđuid dynamihka birra gaskal riddodorski ja faktuvrraid mat sáhttet váikkuhit nálleahtanuššamii.</p>
<p>Mearránjiččehasráđi riddonjurjo hálddašeapmi Njurjuid reguleren ja hálddašeapmi lea guovddáš oassi Sámedikki riddo- ja guolástanpolitihkas. Sámediggeráđđi oaidná makkár árvu riddonjurjos lea resursan. Njuorjjobuktagat, náhkkin duodjebuvttadeapmái, biergu ja njurjobuoidi, livččii deaŧalaš dienas ealáhusoktavuođas. Sámediggeráđđi oaivvilda dattetge ahte náli ferte doallat dakkár dásis ahte dat ii čuoza vuonaid guollenállái. Njuorjjonáli stivrekeahtes ovdáneapmi sáhttá dagahit dan ahte vuonain guorranit guolit, ja erenoamážit lea deaŧalaš eastadit riddonjurjuid borramis rašis riddodorskiid.</p>
<p>Gonagasreappá hálddašeapmi Sámediggeráđđi konstatere ahte sisdoallu Stuorradiggedieđáhusas nr 40 gonagasreappáid hálddašeami birra dávist oalle muddui ráđi oidnui go guoská reabbáhálddašeapmái boahtteáiggis. Earret eará čujuhuvvo ahte bajimuš ulbmil nu ollu go vejolaš galgá leat ahte ráddjet gonagasreappáid leavvamis viidáseappot Norgga mearraguovlluin, ja sihkkarastit ahte gonagasreabbánálli lea nu unni go vejolaš olggobealde gávppálaš bivdoguovllu. Dasto lea ráđi mielas buorre go dieđáhusas guovlluhálddašeapmi lea oassin boahtteáiggi reabbáhálddašeamis. Dieđáhus lea maid positiivvalaš dan ektui go geahččaluvvo bisuhuvvot dássedeaddu bivdimis/gávppálaš bivdimis dain guovlluin gosa eanemusat čuohcá</p>
<p>Nuorta-Finnmárkkus ja oarjjásguvlui Porsáŋggu ráji dainna áigumušain ahte geahpedit/ráddjet/gurret njurjuid oarjefylkkas.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Stuorradikki ealáhuslávdegotti čoahkkimis Čáhcesullos deattuhuvvui sakka ahte fatnasiin mat leat vuollel 11 mehtera Nuorta-Finnmárkkus maiddái Porsáŋggu ja Nordkáhpa gielddain, galgá leat friija gonagasreabbábivdu ráddjejuvvon guovllu siskkobealde. Dasto oaivvilda sámediggeráđđi ahte siskkit oasit Porsáŋgguvuonas galget gullat ráddjejuvvon guvlui, eaige olggobeallái nugo dieđáhusas evttohuvvo. Sámediggeráđđi deattuhii dasto ealáhuslávdegoddái ahte ferte biddjojuvvot geatnegasvuohta vuovdit lagaš gádderusttegiidda, nu ahte gonagasreappát ovdduštuvvojit báikkálaččat. Dát guoská erenoamážit vuotnabivdoguovlluide Porsáŋggus ja Várjjagis. Dasto ferte gieldit fatnasis buvttadeami, amas sállašat lástejuvvot stuorát gávpefatnasiidda mat fievrridit reappáid eret guovllus.</p>
<p>Sámedikki ovddastus Mearradutkaninstituhta stivrras Sámediggeráđđi lea ovddidan Guolástus- ja riddodepartementii ahte Sámedikkis galgá leat ovddastus</p>
<p>Mearradutkaninstituhta stivrras. Dán lágan stivradoaibma lea mielde sihkkarastimin ahte šaddá stuorát sámi fokus riddo- ja vuotnaguovlluide.</p>
<p>Eanandoallu Sámediggeráđis lei čoahkkin Finnmárkku boanddaidservviin 07.02.08 eanadoallošiehtadallamiid birra 2008:s. Čoahkkima ulbmilin lei lonuhallat oainnuid vejolašvuođa birra ahte buktit árvalusaid maid sámi guovlluin. Čoahkkimis lei ovttaoaivilvuohta earret eará ahte vuoruhit areáladoarjaga ráji baji-deami, geavahišgoahtit mielkeeriid mat leat heaittihuvvon ja oažžut buhtadusa goastagilvagiid- ja goanstafuođđariid hattiid goarkŋuma geažil.</p>
<p>Sámi mátkeealáhus Sámediggeráđis lei čoahkkin Ealáhus- ja gávpedepartemeanttain 19.11.07 gos Sámediggi buvttii árvalusaid ráđđehusa bargui nationála mátkeealáhusstrategiijain. Sámediggi attii árvalusaid surggiide nugo; dáláš dili válddahallan, hástalusat mátkeealáhusain ja áŋggirdansuorgeevttohusat. Sámediggi searvvai seminárii Guovdageainnus 30. – 31.11.08 mas fáddán lei sámi kultuvrra geavaheapmi mátkeealáhusaid/turismma oktavuođas. Seminára lágidii Sámi allaskuvla ja Destinasjon Kautokeino. Ságastallojuvvui movt sámi kultuvrra sáhtášii geavahit ja oainnusin dahkat mátkeealáhusa oktavuođas, ja movt buoredit sámi mátkeealáhusaid ovddideami Finnmárkkus, sihke mii guoská organiseremii, buvttaovddideapmái ja márkanfievrrideapmái. Boazodoallofitnodagat muitaledje maid doaimmaideaset birra ja daid hástalusaid birra maid sii oidnet boahtteáiggis. Dasto čilgejuvvui ođđa hotealla birra Guovdageainnus ja movt filbmagili Gilli 1852 ásaheapmi plánejuvvo geavahuvvot báikkálaš mátkeealáhusáŋggirdemiid oktavuođas Guovdageainnus.</p>
<p>Sámediggi čilgii mátkeealáhusáŋggirdemiiddis birra. Sámedikki 2008 bušeahtas leat vuoruheamit mat čatnasit vásihusmátkeealáhusbuktagiidda sámi kultuvrra olis. Dovddahuvvui ahte oasálaččain geat barget sámi mátkeealáhusbuktagiiguin berre leat kultuvrralaš gelbbolašvuohta ja máhttu. Sámediggi lei ovttas Romssa ja Norlándda fylkkagielddaiguin plánen lágidit seminára sámi mátkeealáhusaid birra. Dat galggai dollojuvvot Romssas njukčamánus 2008. Dát seminára ii šatta dollojuvvot ja Sámediggi pláne dál lágidit mátkeealáhusseminára lotnolasealáhusaid árvoháhkanprográmma ja sámi mátkeealáhusaid olis. Áigumuššan lea doallat seminára čakčat 2008.</p>
<p>Árvoháhkanprográmma Sámediggeráđis lei gulaskuddančoahkkin árvoháhkanprográmma birra 21.01.08. Dán čoahkkimis ledje organisašuvnnat; Duojáriid ealáhussearvi, Sámiid duodji, Bivdi, Goahtegearret ja Sámi bivdo- ja meahcástansearvi. Organisašuvnnat ovddidedje árvalusaideaset čoahkkimis. Árvalusat leat árvvoš-tallojuvvon ášši 10/08 oktavuođas, prográmmačilgehus árvoháhkama birra lotnolasealáhusain ja sámi mátkeealáhus.</p>
<p>Sámi ovddidanfoandda evalueren Norut NIBR lea Sámedikki ovddas bargan Sámi ovddidanfoandda (SOF) evalueremiin. Evalueren guoská áigodahkii 2002 – 2006 ja kárte movt Sámi ovddidanfoanda lea doaibman foandda ulbmila</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira ektui ja makkár bohtosat dahje ovddideapmi lea olahuvvon foandda doarjjaortnegiid bokte. Raporta almmuhuvvo guovvamánus 2008.</p>
<p>Čoahkkin duodjeorganisašuvnnaiguin Sámedikkis lei čoahkkin 05.02.08 Duojáriid eláhusservvin ja Sámiid Dujiin. Čoahkkimis lei maiddái</p>
<p>Duodjeinstituhtta. Sáhka lei čuovvovaš áššiid birra; oahpahalliortnega stáhtus ja viidáset fievrrideapmi, oktasašbájit ja oaivadus, Sámedikki 2007 duodjeruđaid geavaheapmi, ealáhusšiehtadusa čuovvoleapmi, bargostipeandamearkagálvohuksen ja álggahankurša. Sámediggeráđđi galgá árvvoštallat movt oahpahalliortnega sáhttá realiseret go juo oktage ii lean ohcan doarjaga ortnegis 01.02.08 nammii.</p>
<p>Mo sámediggeráđđi lea čuovvolan daid ođđa áššiid mat dieđihuvvojedje skábmamánu dievasčoahkkimis áššis 57/07</p>
<p>Evttohus 1: Joatkkaskuvllaid sámegielfága ođđa ruhtadanortnet lea roassun sámegieloahpahussii</p>
<p>Dát ášši dieđihuvvui čakčamánu dievasčoahkkimis ja lea vástiduvvon áššis 55/07.</p>
<p>Evttohus 2: Doaibmabijut sámegieloahpahusas olggobealde hálddašanguovllu</p>
<p>Meannuduvvui nie go vuosttaš evttohus.</p>
<p xml:lang="smj">Evttohus 3: Buohtasasj varresvuohtafálaldus julevsáme guovlojn</p>
<p>Sámedikki dearvvašvuođa- ja sosiálapolitihka ulbmilin lea láhčit ollislaš ja dássásaš dearvvašvuođa ja sosiálabálvalusaid sámi álbmogii, nugo álbmogis muđui leat. Dássásaš fálaldat eaktuda ahte fálaldat váldá vuolggasaji sámi gielas ja kultuvrras. Sámediggeráđđi bargá oktilaččat dáinna ulbmiliin. Dan maŋŋá go Sámediggeráđis ledje konsultašuvnnat Dearvvašvuođa- ja fuolahusdepartemeanttain, de boahtá ovdan doaibmabidjandokumeanttain guovllulaš dearvvašvuođadoaimmahagaide ahte sámi pasieanttaid vuoigatvuođaid ja dárbbuid oažžut láhččojuvvon bálvalusaid ferte jearrat ja buktit oidnosii plánemis, čielggadusain ja go mearrádusat dahkkojuvvojit. Dát bidjá ovddasvástádusa Dearvvašvuohta Davvin:ii, mas earret eará lea ovddasvástádus gozihit julevsámiid gielalaš ja kultuvrralaš vuoigatvuođaid spesialistadearvvašvuođabálvalusa siskkobeale. Dán áigu sámediggeráđđi čuovvolit viidáset barggus. Dasto lea Sámediggi aktiivvalaš váikkuhangaskaomiid geavaheami bokte váikkuhan bissovaš dearvvaš-vuođa- ja sosiálabálvalusaid láhčima sámi kultur- ja giellagelbbolašvuođa vuođul buot dásiin. Sámedikki 2008 bušeahtas lea earret eará várrejuvvon 500 000 ruvnno prošeavttaide mat gusket máhtolašvuođa- ja gelbbolašvuođa dokumeanttaide dearvvašvuođa- ja sosiálabálvalusaid siskkobealde julev- ja máttasámi guovlluid sámi geavaheaddjiid hárrái.</p>
<p>Evttohus 4: Sámi spesialistadearvvašvuođa bálvalusaid ferte nannet</p>
<p>Sámediggi lea seammaláhkai go Utsi fuolastuvvan somáhtalaš dearvvašvuođabálvalusaid sámegielat fálaldaga geažil.</p>
<p>Sámediggeráđđi oaidná ahte somatihka dikšofálaldaga ovdáneapmi sámi divššohasaid várás, ii leat ovdánan seamma positiivvalaččat go psykiatriijas. Sámediggeráđđi oaivvilda ahte sámi nationála gelbbolašvuođaguovddáža ásaheapmi ja ovddideapmi psykiatriijas, lea nannen sámi divššohasaid vejolašvuođa váldojuvvot vuostá sámegielain ja sámi kulturáddejumiin divššus. Dán gelbbolašvuođaguovddáža ásaheapmi lea maid buoridan áddejumi das ahte dárbbašuvvo gielalaččat ja kultuvrralaččat heivehuvvon dikšofálaldat psykiatriijas oppalaččat, seammás go dat lea buoridan vejolašvuođa fidnet sámi fágaolbmuid.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Somatihkas ii leat ovdáneapmi leamaš seamma buorre. Sámediggeráđđi háliida oččodit gulahallama guoskevaš fágaásahusaiguin vai beassá ságaškuššat mo sámi divššohasat dán suorggis sáhtášedje oažžut buoret gielalaččat ja kultuvrralaččat heivehuvvon fálaldaga.</p>
<p>Evttohus 5: CO2 luoitin gássarusttegis Hámmárfeasttas</p>
<p>Sámediggeráđđi guorrasa Bargiidbellodaga sámediggejoavkku fuolastussii luoitimiid geažil gássarusttegis Muolkkuin Hámmárfeasttas. Snøhvit álggahii buvttadeami 21.08.07, ja álggahanáigodagas doaibmabisseheami rádjai 09.11.07 dagahedje buvttadanváttisvuođat StatoilHydros LNG-fabrihkas hui stuorra liige CO2-luoitimiid. Dás lea sáhka boaldimis liige buvttadangássa, nu gohčoduvvon ’fakling’ (spáiddárboaldin), mii lea dagahan erenoamáš stuorra luoitimiid sihke álggaheami ja giddemiid oktavuođas. Lassin dasa bohtet CO2-luoitimat fápmobuvttadeamis. Ja maiddái Nox-luoitimat, ja gohčo- ja PAH (polyaromatiske hydrokarboner)-spáiddárboaldima geažil. Rusttega gohčoluoitimat leat maid leamaš stuorát go vurdojuvvon álggahanáigodagas.</p>
<p>Sámediggeráđđi lea digaštallan dáid váttisvuođaid stáhtaráđiin Erik Solheim:in Birasgáhttendepartemeanttas 10.12.07, ja stáhtačálliin Elisabeth Walaas Olgoriikkadepartemeanttas jahkebeallásaš gulahallančoahkkimis davveguovlluid birra 19.12.07. Birasgáhttendepartemeanttat dovddahedje midjiide ahte sii leat sakka fuolastuvvan dili geažil, ja čuvvot ášši lagas gulahallamiin Oljo- ja energiijadepartemeanttain ja Stáhta nuoskkidanbearráigeahčuin (SNB:in). Birasgáhttendeparetemeanta deattuha ahte dákkár industriijarusttegis, man gollorámma lea šiega 60 miljárdda ruvnno, dieđusge galget leat einnostuvvi doaibmarámmat mat leat luoitinlohperájiid siskkobealde. Muhto ahte ođđa erenoamáš luoitimiid lobi vuorddekeahtes doaibmaváttisvuođaid geažil, ferte árvvoštallat ja vihkkedallat vuđolaččat nuoskkidanlága vuođul. Biraseiseválddit áigot fuolahit ahte StatoilHydro čađaha buot daid doaibmabijuid, mat sáhttet eastadit dahje ráddjet luoitimiid rusttegis ja ahte álggahanáigodat dahkkojuvvo nu oanehažžan go vejolaš. Das lei ovttamielalašvuohta ahte Sámediggi galgá oažžut guoskevaš raporttaid jna. SNBas Hammerfest LNGa spáiddárboaldima birra go ain gárvánit. Mihtidanraporttat čájehit ahte luoitimat main leat váikkuhusat báikkálaš birrasii, leat leamaš smávvát, ja ii dárbbaš ballat ahte Hámmárfeastta ássit leat gillán dakkár luoitimiid geažil, mat sáhttet čuohcat dearvvašvuhtii.</p>
<p>Hammerfest LNG doaibmagođii fas 24.01.08. SFT lea dál sádden gulaskuddamii ođđa ohcama StatoilHydro:s oažžut viiddiduvvot Hammerfest LNGa álggahanáigodaga. Álggahanáigodat ohccojuvvo guhkiduvvot nu ahte dat sáhttá bistit plánejuvvon revišuvdna bisseheami rádjai geasset 2008. maŋŋá gulaskuddanáigodaga 01.03.08 áigu SFT árvvoštallat álggahanguhkideami ohcama ja vejolaš eará rievdadusaid doaibmalobis. StatoilHydro galgá ovdal 01.03.08 buktit ođđá čilgehusa</p>
<p>SFT:ii das mo spáiddárboaldin sáhttá ráddjejuvvot, ja mo gohčoluoitin sáhttá uhciduvvot. Sámediggeráđđi áigu čuovvolit ášši viidáset gulahallamis birasgáhtteeiseválddiiguin.</p>
<p>Evttohus 6: Sámi kulturmáhttu ja dulkabálvalusa gáibádus</p>
<p>Sámedikki bajimus ulmil lea ahte sámegiela galgá sáhttit geavahit buot eallima dilálašvuođain, sihke priváhta ja almmolaččat. Sámegiela geavaheapmi almmolaččat lea vuosttažettiin mearriduvvon sámelágas, ja vuoigatvuođat leat čadnojuvvon daidda gielddaide mat gullet sámegiela hálddašanguvlui.</p>
<p>Sámegiela hálddašanguvlui gullet dál vuosttaš gearddi buot golbma giellaguovllu Norgga bealde, ja dat speadjalastá maiddái dakkár gielalaš ja servodatlaš duohtavuođa mas leat hui stuorra erohusat. Davvin lea sámegielat álbmot eanetlogus máŋgga gielddas, ja máddin fas dušše unnitlogus. Vuoigatvuohta geavahit sámegiela almmolaččat čuovvu maiddái eará lágain mat mearridit ollu eallindilálašvuođaid. Dearvvašvuođalágat leat dán oktavuođas hui deaŧalaččat.</p>
<p>Sámedikkis ii leat dál makkárge rolla giellagažaldagain olggobealde sámelága vuogádaga, leš dal formálalaš váldi vai ekonomalaš váikkuhangaskaomiid bokte. Sámediggeráđđi lea dattetge geavahan ollu návccaid čalmmustahttit sámi giella- ja kulturgelbbolašvuođa dárbbu iešguđet servodatsurggiin.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámi Instituhtta lea Kultur- ja girkodepartemeantta ovddas árvvoštallan sámelága giellanjuolggadusaid. Okta dán 2007 árvvoštallama váldoloahppajurdagiin lea ahte sámeláhka ii dávis dan ovdáneapmái mii lea dáhpáhuvvan, ii nationálalaččat ii ge riikkaidgaskasaš rievtti ektui.</p>
<p>Sámediggeráđđi áigu čuovvolit dáid loahppajurdagiid, ja bargat viidáseappot dan ala ahte ovddiduvvojit vuogádagat ja njuolggadusat mat sihkkarastet ahte sámi geavaheaddjit nu bures go vejolaš ožžot veahki dakkár almmolaš bargiin, geain lea buorre sámi giella- ja kulturgelbbolašvuohta.</p>
<p>Evttohus 7: Sámi preassadoarjja – Mediabearráigeahču evttohus</p>
<p>Sámediggeráđđi lea čoahkkimis Kultur- ja girkodepartemeanttain 18.12.07 váldán ovdan áššečuolmmaid preassadoarjaga birra sámi aviissaide, dás maiddái dárbbu sámegielat beaiveaviisii.</p>
<p>Čoahkkimis lei sáhka maiddái daid áššečuolmmaid birra mat čatnasit eanetgoluide sámi áviissaid buvttadeami oktavuođas ja áviissaid mearkkašumis sámi gillii ja kultuvrii.</p>
<p>Kultur- ja girkodepartemeanta lea ođasmahttigoahtán láhkaásahusa doarjagiid birra sámi aviissaide. Čujuhuvvo Stuorradikki proposišuvdnii nr 1 (2007-2008). Dát lea sáddejuvvon gulaskuddamii guoskevaš beliide ja gulaskuddanáigemearri lea 26.03.08. Sámediggeráđi mielas lea preassadoarjja sámi áviissaide hui deaŧalaš ja áigu čuovvolit ášši departe-meanttain gulahallamiin. Deaŧalaš lea ahte ortnet galgá leat einnostahtti ja ahte dat reflektere eanetgoluide mat čatnasit sámi áviissaid buvttadeapmái ja makkár rolla áviissain lea sámi gielaid suodjalemis ja ovddideamis. Maŋŋá gulaskuddanáigemeari leat gulaskuddancealkámušat oassin mielde mearrideamen makkár konklušuvnnaid sámediggeráđđi geassá áššis. Ášši váldojuvvo ovdan Kultur- ja girkodepartemeanttain ásahuvvon konsultašuvdnaortnega bokte. Dan hárrái lea ovttaoaivilvuohta departemeanttain.</p>
<p>Evttohus 8: Oljofatnasat ja johtolat olggobealde Finnmárkku rittu</p>
<p>Riddodoaimmahagas lea ovddasvástádus dustehusas dakkár fáhkkanuoskkideami oktavuođas go oljoluoitima. Golbma beali fuolahit dustehusa, namalassii priváhta, gielddalaš ja stáhtalaš ásahusat. Vuođđodustehusa geatnegasvuohta lea biddjojuvvon priváhta doibmii. Stáhta nuoskkidanbearráigeahčču lea bidjan sierra dustehusgáibádusaid dakkár doaimmaide, main lea fáhkkanuoskkidanvárra, dás maiddái petroleumadoibmii. Norsk Oljevernforening For Operatørselskap (NOFO) fuolaha lágideaddjifitnodagaid oljodustehusa nannánjuolggis. NOFO fuolaha ahte eiseválddiid oljodustehusgáibádusat ollašuhttojuvvojit. Okta dain doaibmabijuin maid NOFO lea ásahan nannen dihtii oljodustehusa Lofuohtas ja Barentsáhpeguovlluin, lea foanda mii galgá veahkehit buoridit oljodustehusa Davvi-Norggas. Foandda ulbmil lea movttiidahttit Davvi-Norgga ealáhusaid ja báikkálaš resurssaid geavahit hutkáivuođa dutkamis ja ovddideamis ja hutkat maiddái eará doaibmabijuid mat sáhttet nannet regiovnna oljodustehusa. Gielddalaš dustehus lea organiserejuvvon 34 dustehusregiovdnan. Gielddaidgaskasaš lávdegoddi fáhkkanuoskkideami várás juohke regiovnnas fuolaha dustehus- ja doaibmageatnegasvuođa. Stáhta dustehus lea lassesuodjalus mii galgá eastadit dahje dustet stuorát nuoskkidemiid fatnasiin ja eará amas gálduin. Riddodoaimmahagas lea ovddasvástádus doaimmahit ja ovddidit stháhta dustehusa fáhkka-nuoskkideami oktavuođas, dás maiddái doaibmaorganisašuvnnas. Jus ovddasvástideaddji nuoskkideaddji dahje gielddalaš dustehus dáistala fáhkkaluoitimiin, de lea Riddodoaimmahagas bearráigeahččandoaibma. Riddodoaimmahat galgá sáhttit váldit badjelasas doaimma ollásit dahje osohahkii jus priváhta dahje gielddalaš dustehus ii lihkostuva. Dakkár oktavuođain dáistalit priváhta, gielddalaš ja stáhtalaš dustehusat ovttas luoitimiin, Riddodoaimmahaga jođehemiin.</p>
<p>Dálá ovddasvástádusjuohku dustehusas oljoluoitima fáhkkanuoskkideami oktavuođas gullá vuosttažettiin lágideaddjifitnodagaide. Dát lea juo geahččaluvvon fuolahuvvot earret eará foandda bokte mii</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira galgá nannet oljosuodjalusa Davvi-Norggas. Dan sivas ii oainne sámediggeráđđi dárbbu guovddáš eiseválddiide evttohit dakkár ortnegiid, ahte oljofatnasat galget máksit oljofievrridandivada.</p>
<p>Evttohus 09: Preassadoarjja sámi áviissaide</p>
<p>Geahča vástádusa čihccet evttohusas.</p>
<p>III Jienasteapmi 43 áirasis ledje 35 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Egil Olli, áššejođiheaddji</p>
<p xml:lang="nno">Tor Mikalsen</p>
<p xml:lang="nob">Miriam Paulsen</p>
<p xml:lang="nob">Egil Olli</p>
<p xml:lang="nob">Marianne Balto</p>
<p>Johan Mikkel Sara, čoahkkinordnegii 2 Randi A. Skum</p>
<p xml:lang="nno">Terje Tretnes</p>
<p xml:lang="nob">Egil Olli</p>
<p>Jánoš Trosten</p>
<p xml:lang="nob">Randi A. Skum 3 Terje Tretnes</p>
<p>Jørn Are Gaski</p>
<p xml:lang="nno">Bjarne Store-Jakobsen</p>
<p xml:lang="nno">Magnhild Mathisen</p>
<p>Terje Tretnes 4 Jánoš Trosten</p>
<p xml:lang="nob">Marianne Balto</p>
<p xml:lang="nob">Susanne Amalie Andersen</p>
<p>Jánoš Trosten 5 Johan Mikkel Sara</p>
<p xml:lang="nob">Egil Olli</p>
<p xml:lang="nob">Olaf Eliassen</p>
<p xml:lang="nob">Marianne Balto</p>
<p xml:lang="nob">Johan Mikkel Sara 6 Anders Urheim</p>
<p xml:lang="nob">Marianne Balto</p>
<p>Jánoš Trosten</p>
<p xml:lang="nob">Egil Olli</p>
<p xml:lang="deu">Anders Urheim 7 Per Andersen Bæhr</p>
<p xml:lang="nno">Terje Tretnes</p>
<p xml:lang="nob">Egil Olli</p>
<p>Johan Mikkel Sara</p>
<p xml:lang="deu">Per Andersen Bæhr 8 Olaf Eliassen</p>
<p>Jánoš Trosten</p>
<p xml:lang="nob">Egil Olli</p>
<p>Kirsti Guvsám</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p xml:lang="nob">Olaf Eliassen 9 Isak Mathis O. Hætta</p>
<p>Jánoš Trosten</p>
<p xml:lang="nob">Marianne Balto</p>
<p xml:lang="nob">Egil Olli</p>
<p>Isak Mathis O. Hætta 10 Willy Ørnebakk</p>
<p xml:lang="nno">Terje Tretnes</p>
<p>Kirsti Guvsám</p>
<p xml:lang="nno">Tor Mikalsen</p>
<p>Willy Ørnebakk 11 Jørn Are Gaski 12 John Harald Skum 13 Berit Oskal Eira 14 Synnøve Solbakken-Härkönen 15 Per Edvin Varsi 16 Åge Nordkild 17 Magnhild Mathisen 18 Susanne Amalie Andersen 19 Tor Mikalsen 20 Hilde Anita Nyvoll 21 Tone Finnesen 22 Ronny Wilhelmsen 23 Gunn-Britt Retter 24 Tom Christer Sottinen 25 Bjarne Store-Jakobsen 26 Johan Mikkel Sara 27 Vibeke Larsen 28 Jørn Are Gaski 29 Egil Olli, áššejođiheaddji</p>
<p>Terje Tretnes, čoahkkinortnegii</p>
<p>VI Sámedikki mearrádus</p>
<p>Sámediggeráđi doaibmadieđáhus váldojuvvui diehtun.</p>
<p>Ášši meannudeapmi loahpahuvvui 26.02.08 dii. 12.30</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 03/08 Gažaldagat Sámedikkeráđđái Sámedikki čoahkkinortnega § 11 vuođul</p>
<p>Arkiiva SF-</p>
<p>Arkiiváššenr. 08/266</p>
<p>Ášši meannudeapmi álggahuvvui distaga 26.02.08 dii. 13.30</p>
<p>I Mildosat</p>
<p xml:lang="deu">Nr</p>
<p>Beaivi</p>
<p>Geas/Geasa</p>
<p>Namahus 1 18.02.08</p>
<p>Áirras Sten Jønsson, BB:a sámediggejoavku</p>
<p>Sámedikki áššemeannudeapmi 2 19.02.08</p>
<p>Áirras Anders Urheim, Sáme sosialdemokráhtalasj belludak</p>
<p>Sakka váilevaš julevsámi ja máttasámi preassadoarjja. 3 19.02.08</p>
<p xml:lang="nob">Áirras Susanne Amalie Andersen,</p>
<p>NSR:a sámediggejoavku</p>
<p>Ođđa váldogirdistašuvnna báikádeapmi 4 13.02.08</p>
<p xml:lang="nob">Áirasiin Åge Nordkild og Miriam</p>
<p>Paulsen, NSR:a sámediggejoavku</p>
<p>Ođđa válgaordnet 5 19.02.08</p>
<p>Áirras Ann-Mari Thomassen, NSR:a sámediggejoavku</p>
<p>Sámi mánáid vuoigatvuođat oahpahussii maiddái sámegillii 6 19.02.08</p>
<p>Áirras Jánoš Trosten, Čielga Sámi jietna</p>
<p>II Gažaldat ja vástádus</p>
<p>Gažaldat 1, Áirras Sten Jønsson, BB:a sámediggejoavku</p>
<p>Sámedikki áššemeannudeapmi</p>
<p>Sámedikki áittardeaddjin váldet dávjá dakkár olbmot oktavuođa, geat guhkit áiggi leat vásihan ahte eai oaččo vástádusa go váldet oktavuođa Sámedikkiin. Sámediggeráđđi lea álginjulggaštusastis cealkán ahte</p>
<p>Sámediggeráđđi háliida vuđolaččat geahčadit dálá politihkalaš- ja hálddahusalaš organiserema beavttálmahttinulbmiliin ja dainna ulbmiliin ahte oččodit eanet resurssaid álbmogii. Áigumuš lea ahte galgá leat nu rabas ja lagaš oktavuohta Sámedikki ja sámi servodaga gaskkas go vejolaš. Mu gažaldat sámediggeráđđái lea:</p>
<p>Mo áigu sámediggeráđđi čuovvolit álginjulggaštusa áigumuša dan oktavuođas ahte oččodit leat nu rabas ja lagaš oktavuođa Sámedikki ja sámi servodaga gaskkas go vejolaš.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámediggeráđi vástádus gažaldahkii</p>
<p>Sámediggi lea 2006:s čađahan prošeavtta <span type="quote">"Buoret bálvalusat geavaheddjiide"</span> man ulbmilin lea geavahišgoahtit oktasaš poastačujuhusa ja oktasaš telefonnummára. Dán ulbmilin lea earret eará buoredit bálvalusa Sámedikki geavaheaddjiide buot surggiin, geavaheaddjit galget dovdat ahte Sámediggi lea rabas ja gearggus bálvalit, ja galgá doaibmat gulahallanarenan ja leat veahkkin eaŋkiláššiin Sámedikki buot bálvalusaid beales. 2007:s álggahuvvui prošeakta oktasaš poastačujuhusa ja oktasaš telefonnummára hárrái. Mii leat juo ožžon oktasaš telefonnummára 2007:s. Dainna osiin prošeavttas mii guoská oktasaš čujuhussii leat veaháš maŋŋonan. Dasa leat váldoáššis tehnihkalaš sivat go eat leat ožžon heivehuvvot dan ođđa veršuvnna áššemeannudanvuogádagas. Giđđat lea maid oassi oktasaš čujuhusa ektui ollašuhtton.</p>
<p>Dasto čujuhit Sámedikki 2008 bušehttii, kapihttalii 17.3.1 ahte dán jagi šaddá fas vejolaš geahččat dokumeanttaid njuolga Sámedikki elektrovnnalaš arkiivvas. Sámediggeráđis lea áigumuš ollašuhttit dán vuosttaš jahkebealis, nu ahte galgá leat vejolaš fas njuolga geahččat dokumeanttaid dan rájes go ođđa almmolašvuođaláhka biddjojuvvo fápmui, dat mearkkaša 01.07.08 rájes.</p>
<p>Sámediggeráđđi ovddida maid oktilaččat Sámedikki ruovttusiidduid, ja maŋimuš mánus lea earret eará sisdoallu konsultašuvnnaid hárrái ođasmahtton.</p>
<p>Dasto čujuhit ráđi dieđáhussii mas čuožžu ahte sámediggeráđđi háliida maid árvvoštallat movt Sámedikki doarjjaortnegat boahtteáiggis galggašedje hálddašuvvot. Dan geažil šaddá maid lunddolaččat dárbu árvvoštallat doaimmaheaddji hálddašandoaimma. Sámedikki hálddašandoaimma ferte maid árvvoštallat Sámedikki ášši 08/08 Sámi joatkkaoahpu - hálddašanmodealla, čuovvoleami olis.</p>
<p>Sámediggeráđđi lea dadjan ahte áigu buktit sierra ásahusdieđáhusa. Guovddáš perspektiivan dákkár dieđáhusas šaddá leat movt siviila sámi servodaga sáhttá nannet earret eará buoret oktavuođa bokte gaskal Sámedikki ja siviila servodaga maid sámi ásahusat, organisašuvnnat, gilisearvvit jna. ovddastit. Danne čuovvola sámediggeráđđi konkrehta máŋga suorggi álginjulggaštusa ulbmila ektui ahte oažžut rahpaset ja lávgadet oktavuođa Sámedikki ja sámi servodaga gaskka.</p>
<p>Gažaldat 2, Áirras Anders Urheim, Sáme sosialdemokráhtalasj belludak</p>
<p>Sakka váilevaš julevsámi ja máttasámi preassadoarjja</p>
<p>Sámi sosialisttalaš bellodat čujuha Kultur- ja girkodepartemeantta 12.02.08 beaiváduvvon gulaskuddanárvalussii mii guoská láhkaásahusa rievdadeapmái sámi áviissaid doarjaga ektui.</p>
<p>Gulaskuddanáigemearrin lea biddjojuvvon njukčamánu 26. b. 2008, nu ahte báhcá hui oanehis áigi dan guorahallat ja buktit cealkámušaid – vaikko ášši leage leamaš juo guhká oahpis. Čujuhan duogážii ja gustovaš ortnegii, geahča Stuorradikki proposišuvnna nr 1 (2007-2008) ja dan dieđihuvvon lasáhussii mii lea sullii 18,5 miljon ruvnno, das manná sullii 10,5 miljon ruvnno davvisámegielat Ávvirii (Min Áigi ja Áššu) ja sullii 8 miljon ruvnno dárogielat áviisii Ságat, submi sullii 18,5 miljon ruvnno.</p>
<p>Departemeantta evttohusas evttohuvvo doarjja julevsámi siidduide dušše eanemusat 1% ollislaš doarjagis, lasáhus šaddá de 46.000 ruvnno, lassáneapmi 138.000 ruvnnos sullii 184.000 ruvdnui ollislaš 18,5 miljon ruvnnos.</p>
<p>Departemeanta rahpá dál vejolašvuođa addit doarjaga áviisasiidduid buvttadeapmái máttasámegillii dan málle mielde mii lea julevsámegielas, muhto dattetge eanemusat 2% ollislaš preassadoarjagis</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira oktiibuot dáid gielaid váste. Geavahusas mearkkaša dát dan ahte julev- ja máttasámegiela várás sáhtta addojuvvot preassadoarjja eanemusat sullii 184.000 ruvnno oktiibuot dáid gielaid váste.</p>
<p>Sámedikki oaivila mielde leat buot golbma giela; davvi-, julev- ja máttasámegiella ovtta dásis. Lunddolaš čuovusin berrešii dat boahtit ovdan bušeahtalaš juogademiin. 98% preassadoarjagis manná davvisámegielat/davvisámegiel vuđot áviissaide, muhto julev- ja máttasámegiela várás sáhttá juolludit eanemusat 2% ollislaš preassadoarjagis nugo árvaluvvo. Sámediggi lea biddjojuvvon gulaskuddanásahussan. Danne lea mus ágga jearrat čuovvovaš gažaldagaid:</p>
<p>Ii got Sámediggi ja sámediggeráđđi leat váldán dán deaŧalaš preassadoarjaga ja dan juogadeami ovdan konsultašuvnnaiguin ráđđehusain? Oaivvildago Sámediggi/sámediggeráđđi ahte evttohuvvon juohku lea vuoiggalaš ja ovddastuslaš?</p>
<p>Oaivvildago Sámediggi/sámediggeráđđi ahte evttohuvvon doarjja julev- ja máttasámegiel áviissaide váikkuha dan ahte lea vejolaš čállit julev- ja máttasámegillii?</p>
<p>Maid áigu Sámediggi dahkat departemeantta evttohusain?</p>
<p>Sámediggeráđi vástádus gažaldahkii</p>
<p>Sámediggeráđđi oaivvilda ahte sámi áviissain galget leat rámmaeavttut maiguin sáhttet ollašuhttit dárbbuid mat leat sámi servodagas, ja danne oaidná ahte sámi preassadoarjja lea dehálaš dan ollašuhttimis.</p>
<p>Sámediggeráđđi lea gulahallan Kultur- ja girkodepartemeanttain (KGD) sámi preassadoarjaga birra, ja ášši váldojuvvui ovdan earret eará čoahkkimis departemeanttain 18.12.2007. Nugo diehtit, de lea departemeanta ođasmahttimin láhkaásahusa sámi áviissaid doarjaga hárrái. Sámi áviisadoarjaga láhkaásahusa rievdadusárvalus lea sáddejuvvon gulaskuddamii guoskevaš beliide.</p>
<p>Gulaskuddanáigemearri lea 26.03.08. Sámediggeráđđi ja departemeantta leat gulahallan ášši birra ja gulahallet dán ášši áššejođu birra. Sámediggeráđđi áigu earret eará gulaskuddancealkámušaid vuođul dahkat oainnu áššái, ja ráđis lea áigumuš ovddidit ášši departementii dan ásahuvvon konsultašuvdnaortnega bokte.</p>
<p>Sámediggeráđđi oaivvilda ahte preassadoarjja galgá leat einnostahtti ja galgá speadjalastit daid eanetgoluid mat leat sámi áviissaid buvttadeamis ja áviissaid rolla mii dain lea buot guoskevaš sámi gielaid goziheami ja ovddideami oktavuođas. Ráđđi ii áiggo dál buktit oainnuid ja konklušuvnnaid daid áššečuolmmaide maid áirras Anders Urheim váldá dás ovdan, muhto čujuha dan áššemeannudanprosessii maid sámediggeráđđi lea bidjan dán áššái.</p>
<p>Gažaldat 3, Áirras Susanne Amalie Andersen, NSR:a sámediggejoavku</p>
<p>Ođđa váldogirdistašuvnna báikádeapmi</p>
<p>Suodjaluslávdegoddi áigu fargga ovddidit mearrádusevttohusa ođđa váldogirdistašuvnna báikádeami birra ja Áibmosuodjalusa girdi- ja helikopterdoaimmaid organiserema birra Davvi-Norggas. Evenášši suohkan, gos lea Hárštá-Narviikka girdišillju, lea beaggigoahtán ođđa váldogirdistašuvnna áigeguovdilis evttohassan.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Jus dát čađahuvvo, de sámi márkogilit Nordlándda ja Romssa rájá alde šaddet gillát eváhku, dearvvašvuhtii čuohcci girdišláma ja várra eretfárrema ge. Ealli sámi gilit leat mearrideaddjin ealli sámi kultuvrii.</p>
<p>Dás dárbbašuvvo váikkuhusčielggadus ja sámi vuoigatvuođaid buoret čilgejupmi ja maiddái čilgejuvvot mo dát váikkuha dán guovllu sámi álbmoga beaivválaš dillái ovdalgo vejolaš váldogirdistašuvdna sáhttá báikáduvvot Evenáššái. Girdišilju birrasis lea sihke eanadoallu ja boazodoallu, ja maiddái dáidda vuođđoealáhusaide sáhttá eanet šlápma čuohcat negatiivvalaččat. Jáhkkimis lea ahte maiddái nuoskkideapmi lassána guovllus.</p>
<p>Dán áššis lea mearrideaddjin ahte Sámediggi reagere johtilit ja konkrehta.</p>
<p>Lea go sámediggeráđis leamaš oktavuohta Evenášši suohkaniin dán áššis? Lea go sámediggeráđđi jurddašan váldit oktavuođa eará eiseválddiiguin dán áššis?</p>
<p>Mo áigu sámediggeráđđi sihkkarastit ahte Evenášši ja Skániid árbevirolaš márkosámi ássanmálle fuolahuvvo ja ovddiduvvo?</p>
<p>Makkár doaibmabijuid áigu Sámediggi čađahit viidáset proseassas?</p>
<p>Sámediggeráđi vástádus gažaldahkii</p>
<p>Suodjaleami ođđa váldogirdistašuvnna válljen lea šaddan áigeguovdilin NOU 2007:15 Et styrket forsvar (nannejuvvon suodjalus) ja suodjalushoavdda 2007 suodjalusčielggadusa gulasakuddamiid geažil. Dáid čielggadusaid lei Suodjalusdepartemeanta sádden gulaskuddamii áigemeriin juovlamánu 4. b. 2007. Sámediggi ii leat addán gulaskuddancealkámuša dáidda čielggademiide.</p>
<p>Earret eará čielggadeamit ja gulaskuddancealkámušat galget leat vuođđun Suodjalusa boahtte guhkesáigeplánii maid Suodjalusdepartemeanta áigu ovddidit Stuorradiggeproposišuvdnan 2008 giđa. Nappo ii leat ge ášši meannuduvvomin Stuorradikkis nu mo gažadeaddji eaktuda. NOU 2007:15 Nannejuvvon suodjalus, ii evttot makkárge báikkiid gosa Suodjalusa doaibma galggašii biddjojuvvot. Njuolggadusat rávvejuvvojit mat čujuhit čielgasit mo básastruktuvra galgá leat. Suodjaluhoavdda 07 suodjalusčielggadusas evttohuvvo konkrehta ahte áibmosuodjalus ja basettnammasaš ossodat oktiisajustuvvojit Bodeajju váldogirdistašuvdnii. Ørlandet váldogirdistašuvdna evttohuvvo heaittihuvvot, ja Ánddasuolu ja Rygge fas eai rávvejuvvo boahtteáiggi soahtegirdibásan erenoamážit daid váikkuhusaid geažil maid dat buvttihivčče lassáneami girdiráđa ja vuođđostruktuvrra doaibmabijuid geažil. Evenášši árvvoštallojuvvo doaibmat bures soahtegirdibásan, muht dat gáibida stuorra infrastruktuvrainvesteremiid. Dáidda evttohusaide dat leat earret eará Evenášši suohkan ja Mátta-Romssa regiovdnaráđđi buktán positiivva cealkámušaid dan oktavuođas ahte válljet Evenášši váldogirdistašuvdnan.</p>
<p>Sámediggeráđđi eaktuda ahte jus Ráđđehus stuorradiggeproposišuvnnas evttoha váldogirdistašuvnna, de dat dahká dan dakkár bajimus árvvoštallamiid vuođul, mat maiddái fuolahit servodaga dárbbuid, ja ahte vejolaš duohtandahkan gáibida dakkár dábálaš plánaprseassaid go váikkuhusčielggademiid ja areálaplánaid plána- ja huksenlága vuođul. Sámediggeráđđi áigu čuovvolit ášši reivviin Suodjalusdepartementii mas mii fuomášuhttit sin ahte váikkuhusat sámi servodagaide ja ássamii Evenášši girdistašuvnna birrasis fertejit árvvoštallojuvvot daid geatnegasvuođaid ektui mat stáhtas leat ILO-konvenšuvnna nr. 169 vuođul artihkkalis 16 nr. 1 ja 21 ja Eamiálbmotjulggaštusa vuođul artihkkalis 30 2, ja konsultašuvdnašiehtadusa vuođul, gč. ILO 169 artihkal 6.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira <em type="bold">1 Artihkal 16 </em>1. Daid spiehkastagaiguin mat leat namuhuvvon dán artihkkala maŋit čuoggáin ii dáid álbmogiid oaččo sirdit eret iežaset ássaneatnamiin. 2. Go dáid álbmogiid sirdin adnojuvvo vealtameahttun spiehkastatdoaibman, sáhttá sirddiheami doaimmahit duššefal dalle, go dát álbmogat leat ožžon vuđolaš dieđu sirdima sivain ja leat dasa bákku haga miehtan. Juos miehtama ii leat vejolaš oažžut, sáhttá sirddiheapmi doaimmahuvvot duššefal daid meannudanvugiid mielde maid riikka lágat ja njuolggadusat meroštallet ja maidda gullet heivvolaš dáhpáhusain ee. dakká almmolaš gulaskuddamat mat dáhkidit dáidda álbmogiidda vejolašvuođa doarvái nana ovddasteapmái. <em type="bold">1 Article 30 </em>1. Military activities shall not take place in the lands or territories of indigenous peoples, unless justified by a relevant public interest or otherwise freely agreed with or requested by the indigenous peoples concerned. 2. States shall undertake effective consultations with the indigenous peoples concerned, through appropriate procedures and in particular through their representative institutions, prior to using their lands or territories for military activities. </p>
<p>Gažaldat 4, Áirasiin Åge Nordkild ja Miriam Paulsen, NSR:a sámediggejoavku</p>
<p>Ođđa válgaordnet</p>
<p>Čujuhit áššái 06/08 <span type="quote">”Sámedikki jahkedieđáhus”</span> mas sámediggeráđdi dadjá ná čuoggás <span type="quote">”Ođđa válgaortnet”</span> siidu 2: Teaksta: ”Dasto oaivvilda Sámediggi ahte ođđa válgabiirriid namat berrejit čuožžut sámelágas. Danne leat ge válgabiirriid namat evttohuvvon sáme- ja dárogillii.” Gažaldat:</p>
<p>Guđe sámi gillii/suopmanii galgá iešguđet válgabiire namma leat? Lea go riekta ahte ovdamearkka dihtii máttasámi válgabiire namma galgá namuhuvvot/čállojuvvot normerejuvvon davvisámegillii?</p>
<p>Ain váddáseabbon šaddá evttohuvvon 5. válgabiire oktavuođas Divrráin davvin Sáltoduoddarii máddin. Dasa gullet máŋga sámi giela/suopmana. Mo lea sámediggeráđđi dárkkistan evttohusaid kvalitehta go guoská iešguđet válgabiiriid sámegielnamaide? Lea go ráđđi ráđđádallan sámegielat ja sámihistorjjá fágaolbmuiguin/ofelaččaiguin iešguđet giella-/suopmanguovlluin go evttohedje válgabiirenamaid? Sámediggeráđđi lei bidjan ođđajagimánu 23. b. 2008 áigemearrin evttohit valgabiirenamaid. Mii diehtit ahte leat boahtán máŋga evttohusa seamma válgabiirii. Mo lea ráđi plána ovddosguvlui válgabiirriid namaid mearrideami oktavuođas?</p>
<p>Sámediggeráđi vástádus gažaldahkii</p>
<p>Sámediggeráđđi ovddidii nammaevttohusa válgabiiriide skábmamánu dievasčoahkkimis, sámediggeráđi dieđáhusas áššis 49/07. Namat evttohuvvojedje dušše sámegillii. Sámediggeráđđi bivddii farggamusat ruovttoluotta dieđuid áirasiin. Dan maŋŋá bohte vihtta evttohusa ja guokte dain lei</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira gielalaš dárkilastin. Evttohusat ledje ráhkaduvvon fágaolbmuid evttohusa vuođul geain lea báikenammamáhtolašvuohta, máhtolašvuohta sámi terminologiijas ja historjjás.</p>
<p>Ráđđi árvvoštalai ođđa nammaevttohusaid ráđđečoahkkimis 51. vahkus ja mearridii seammás ahte válgabiirriin galget leat maiddái namat dárogillii. Dan maŋŋá sáddejuvvojedje nammaevttohusat joavkojođiheaddjiide masa áigemearrin lei biddjojuvvon ođđajagimánu 23. b. 2008 buktit vejolaš ođđa evttohusaid dahje mearkkašumiid. Dan maŋŋá gis bođii okta ođđa evttohus. Sámediggeráđđi mearridii namaid loahpalaččat 15.02.08 ja válgabiiriid namaid lea Sámedikki presideanta Egil Olli geigen formálalaččat stáhtačállái Raimo Vallei 21.02.2008 konsultašuvdnačoahkkimis.</p>
<p>Vuosttaš gitta njealját válgabiiriid rádjai lea namat davvisámegillii. Viđát válgabiire namma lea davvi- ja julevsámegillii. Guđát válgabiire namma lea máttasámegillii.</p>
<p>Gažaldat 5, Áirras Ann-Mari Thomassen, NSR:a sámediggejoavku</p>
<p>Sámi mánáid vuoigatvuođat oahpahussii maiddái sámegillii</p>
<p>Sámedikki dievasčoahkkin lea mearridan ahte mánát geat leat vuođđoskuvlaagis, galget oažžut vuoigatvuođa oahpahussii maiddái sámegillii. 18.1.1 Sámi vuođđoskuvlaoahpahus</p>
<p>Oahpahuslága 6. kapihttala vuođul lea daid sámi guovlluid mánáin geat leat vuođđoskuvlaagis, oktagaslaš vuoigatvuohta oahpahussii sámegielas ja sámegillii. Sámi guovlluid olggobealde lea oahppiin vuoigatvuohta dakkár oahpahussii jus gielddas leat uhcimusat logi oahppi, ja jus joavkkut sáhttet jotkojuvvot uhcimusat guđain oahppiin, gč. oahpahuslága § 6-2.</p>
<p>Ovddeš sámediggeráđit háliidedje rievdadit oahpahuslága nu ahte maiddái dain vuođđoskvlaoahppiin, geat ásset sámi hálddašanguovlluid olggobealde, galgá leat oktagaslaš vuoigatvuohta oažžut oahpahusa sámegillii. Sámi guovlu oahpahuslágas mearkkaša sámegiela hálddašanguovlu. Danne berre sámi guovlu oahpahuslágas rievdaduvvot sámegiela hálddašanguovlun. Ollu sámemánát orrot sámi giliin/guovlluin mat leat sámegiela hálddašanguovllu olggobealde, omd. Lántdievás Skániin ja Áravuomis Narviikkas, muhto sis ii leat vuoigatvuohta oažžut oahpahusa sámegillii. Gažaldat sámediggeráđđái:</p>
<p>Lea go dálá ráđđi joatkán oččodit rievdaduvvot oahpahuslága nu ahte sámemánát ožžot vuoigatvuođa oahpahussii sámegillii beroškeahttá gos sii orošedje?</p>
<p>Sámediggeráđi vástádus gažaldahkii</p>
<p>Sámediggeráđđi áigu álggahit konsultašuvnnaid Máhttodepartemeanttain daid rávvagiid ja neavvagiid birra maid bargojoavku lea ovddidan raporttas boahttevaš hálddašanovddasvástádusa birra stáhta sámi joatkkaskuvllain, gč. ášši 08/08 Sámi joatkkaoahppu – hálddašanmodealla. Dán oktavuođas váldojuvvo maiddái oahpahuslága rievdadeapmi ovdan. Adnojuvvo lunddolažžan váldit ovdan dan ášši ahte nannet oahpahusvuoigatvuođa sámegillii raportta 4. kapihttala neavvagiid 1. čuoggá oktavuođas oahpahuslága 6. kapihttala ođasmahttima ja láhkaásahusaid birra. Lea viidáseappot lunddolaš váldit ovdan beliid oahpahusas sámegillii 6. čuoggá oktavuođas sámi vuođđooahpu hálddašanovddasvástádusa organiseren- ja čuovvolanplána birra davvi-, mátta- ja julevsámi guovlluin ja 8. čuoggá oktavuođas ovddidan- ja čađahanplána birra nannet sámi giela ja kultuvrra.</p>
<p>Konsultašuvdnatrategiija ráhkaduvvo maŋŋágo Sámediggi lea dahkan mearrádusa áššis 08/08.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Gažaldat 6, Áirras Jánoš Trosten, Čielga sámi jietna</p>
<p>Čoahkkingirjjit duođaštit unnán áššemeannudemiid ja čoahkkinastimiid Sámi Parlamentáralaš Ráđis. SPR lea dehálaš gaskaoapmin oktasaš sámi servodatlaš áššiin, muhto orru nu ahte ođđa ráđđi ii vuorut</p>
<p>Norgga bealde sámedikki saji ovddideamis.</p>
<p>Gažaldat: Manne orrot SPR doaimmat oalát bisánan ja maid áigu sámediggeráđđi bargat vai SPR fas oažžu govddolaš ja nana saji vuođđoáigomušaid vuođul?</p>
<p>Sámediggeráđi vástádus gažaldahkii</p>
<p>Sámediggeráđđi deattuha ahte SPR lea hui dehálaš orgána sámi ovttasbarggus rájáid rastá. SPR-stivrras lea 20.02.08 leamaš čoahkkin Romssas. Doppe guorahallojuvvojedje guovllulaš, nationála ja riikkaidgaskasaš áššit main lea mearkkašupmi sámiide guoskevaš riikkain. Dás namuhit erenoamážit SPR evttohusa evttohassan Olmmošvuoigatvuođaráđi ođđaásahuvvon erenoamášorgánai eamiálbmogiid vuoigatvuođaid hárrái. Muđui gieđahalai SPR-stivra raportta sámi oahpahusa Davviriikkaid vuođđo-skuvllain, parlamentarihkkáriid 2008 konferánssa, lahtuid nammadeami Gollegiella-árvvoštallanlávdegoddái ja sámi máilbmeárbesajiid. SPR-stivra lea mearridan maiddái čoahkkinplána jagiid 2008 ja 2009 várás. Das boahtá ovdan plánejuvvon doaibma. Čoahkkimis almmuhuvvo maid čoahkkingirji. Ávžžuhit gažaldaga jearri muđui oahpásmuvvat dan ovttasbargui mas leat mielde golbma sámedikki, ja ahte čoahkkinplánain nugo čoahkkinlisttas ge eaktuduvvo ahte dain bohtet ovdan dan golmma sámedikki oktasaš vuoruheamit.</p>
<p>III Jienasteapmi 43 áirasis ledje 35 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p xml:lang="nob">Replihkka 1 Sten Erling Jønsson</p>
<p xml:lang="nob">Egil Olli</p>
<p xml:lang="nob">Sten Erling Jønsson</p>
<p xml:lang="nob">Egil Olli 2 Anders Urheim</p>
<p xml:lang="nob">Vibeke Larsen</p>
<p xml:lang="deu">Anders Urheim</p>
<p xml:lang="nob">Vibeke Larsen 3 Susanne Amalie Andersen</p>
<p xml:lang="nob">Vibeke Larsen</p>
<p xml:lang="nob">Susanne Amalie Andersen</p>
<p xml:lang="nob">Vibeke Larsen</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira 4 Åge Nordkild</p>
<p xml:lang="nob">Egil Olli</p>
<p>Åge nordkild</p>
<p xml:lang="smj">Egil Olli 5 Ann-Mari Thomassen</p>
<p>Jørn Are Gaski</p>
<p xml:lang="nob">Ann-Mari Thomassen</p>
<p>Jørn Are Gaski 6 Jánoš Trosten</p>
<p xml:lang="nob">Egil Olli</p>
<p>Jánoš Trosten</p>
<p xml:lang="nob">Egil Olli</p>
<p>Anders Urheim, čoahkkinortnegii</p>
<p>Isak Mathis O. Hætta, čoahkkinortnegii</p>
<p>VI Sámedikki mearrádus</p>
<p>Ášši meannudeapmi loahpahuvvui 26.02.08 dii. 14.30</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 04/08 Ođđa áššiid dieđiheapmi</p>
<p>Arkiiva SF-</p>
<p>Arkiiváššenr. 08/267</p>
<p>Ášši meannudeapmi álggahuvvui distaga 26.02.08 dii. 14.30</p>
<p>I Mildosat</p>
<p xml:lang="deu">Nr</p>
<p>Beaivi</p>
<p>Geas/Geasa</p>
<p>Namahus 1 25.02.08</p>
<p>Áirras Johan Mikkel Sara, Sámit geat ásset Lulli-Norggas</p>
<p>Daid sápmelaččaid dilli geat čohkkájit Norgga giddagasain 2 25.02.08</p>
<p>Áirras Johan Mikkel Sara, Sámit geat ásset Lulli-Norggas</p>
<p>Eretfárrejeaddji sápmelaččaid vuoigatvuohta ávkkástallat mehciin iežaset ruovttusuohkaniin 3 25.02.08</p>
<p>Áirras Johan Mikkel Sara, Sámit geat ásset Lulli-Norggas</p>
<p>Oslo sámi viesu árvvoštallan 4 25.02.08</p>
<p>Áirras Johan Mikkel Sara, Sámit geat ásset Lulli-Norggas</p>
<p>Guođohanráfáiduhttin Finnmárkkus 5 25.02.08</p>
<p>Áirras Susanne Amalie Andersen, NSR:a sámediggejoavku</p>
<p>Ođđa váldogirdistašuvnna báikádeapmi sáhttá bilidit árbevirolaš márkosámi ássama Skániin ja Evenáššis 6 25.02.08</p>
<p>Áirras Isak Mathis Hætta, Guovdageainnu dáloniid listu</p>
<p>Ráfáidahttojuvvon guovlluid heaittihanbarggu galgá bissehuvvot gilážiid birrasiin Finnmárkkus 7 25.02.08</p>
<p>Áirras Terje Tretnes, Sámeálbmot bellodat</p>
<p>Ođđa ášši 8 25.02.08</p>
<p>Áirras Terje Tretnes, Sámeálbmot bellodat</p>
<p>Riekta ja geatnegasvuohta olgoriikkalaččaide searvat introdukšuvdnaprográmmiid 9 25.02.08</p>
<p>Áirras Terje Tretnes, Sámeálbmot bellodat</p>
<p>Sierra sámi mánáidáittardeaddji 10 25.02.08</p>
<p>Áirras Terje Tretnes, Sámeálbmot bellodat</p>
<p>Ođđa ášši 11 25.02.08</p>
<p>Áirras Kirsti Guvsám, NSR:a sámediggejoavku</p>
<p>Sámi mánáidgárdefálaldat Oslos ja birrasis 12 25.02.08</p>
<p>Áirras Kirsti Guvsám, NSR:a sámediggejoavku</p>
<p>Elsa Laula Renberg reigádanbeaivi almmolaš leavgabeaivin 13 25.02.08</p>
<p>Áirras Klemet Erland Hætta, NSR:a sámediggejoavku</p>
<p>Sápmi 14 25.02.08</p>
<p>Áirras Randi Skum, NSR:a sámediggejoavku</p>
<p>Boazodoalu vuoigatvuođakommišuvdna 15 25.02.08</p>
<p>Áirras Ann-Mari Thomassen, NSR:a sámediggejoavku</p>
<p>Loabáid gieldda laktin sámegiela hálddašanguvlui 16 25.02.08</p>
<p>Áirras Gunn-Britt Retter, NSR:a sámediggejoavku</p>
<p>Ollislaš plána bieggafápmohuksemiidda 17 25.02.08</p>
<p>Áirras Anders Urheim, Sáme Sosial demokráhtalasj Belludak</p>
<p>Dahkorássešiljuid huksen Áiluktii, Moskái ja Bjørkvikii 18 25.02.08</p>
<p>Áirras Manghild Mathisen, Bargiidbellodaga sámediggejoavku</p>
<p>Álbmotmeahcceguovddážat sámi guovlluin 19 25.02.08</p>
<p>Áirras Willy Ørnebakk, Bargiidbellodaga sámediggejoavku</p>
<p>Mielkeeriid oastin- ja vuovdinortnet berre heaittihuvvot 20 25.02.08</p>
<p>Áirras Knut Store, Bargiidbellodaga sámediggejoavku</p>
<p>Ealgabivddu guhkideapmi 21 25.02.08</p>
<p>Áirras Inger Jørstad, Bargiidbellodaga sámediggejoavku</p>
<p>Rámmaeavttut politihkálaš bargui ođđa válgaortnega maŋŋá 22 25.02.08</p>
<p>Áirras Bjarne Store-Jakobsen,</p>
<p>Bargiidbellodaga sámediggejoavku</p>
<p>Sámiid nammadeapmi stáhtastipendiáhttaortnegii</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>II Evttohusat ja mearkkašumit</p>
<p>Evttohus 1, áirras Johan Mikkel Sara, Sámit geat ásset Lulli-Norggas</p>
<p>Daid sápmelaččaid dilli geat čohkkájit Norgga giddagasain</p>
<p>Maŋimus áiggiid lea leamaš ollu sáhka daid sápmelaččaid dilis geat čohkkájit Norgga giddagasain. Lea áibbas čielggas ahte dilli Norgga giddagasain ii leat heivehuvvon sámi fáŋggaide ja daidda vuoigatvuođaide mat sis leat Norgga geatnegasvuođaid mielde sámi álbmoga ektui Norggas.</p>
<p>Sámediggi ferte farggamusat váldit oktavuođa rievttes eiseválddiiguin vai fálaldagat láhččojuvvojit maiddái sámi fáŋggaide ge. Dát guoská sámi kulturdoaibmamii, gillii, dearvvašvuhtii, ohppui, bibmui, ...jna.</p>
<p>Evttohus 2, áirras Johan Mikkel Sara, Sámit geat ásset Lulli-Norggas</p>
<p>Eretfárrejeaddji sápmelaččaid vuoigatvuohta ávkkástallat mehciin iežaset ruovttusuohkaniin</p>
<p>Ollu sápmelaččat ásset Lulli-Norggas. Hui ollugat leat ferten guođđit ruovttusuohkana skuvlavázzima ja barggu geažil. Dálá njuolggadusaid mielde váldojuvvo sis eret kulturdoaibmanvuoigatvuohta ollu dehálaš surggiin. Dát guoská ovdamearkka dihtii meahccegeavaheapmái ja fuođđo- ja guollebivdui. Dát lea stuora váttisvuohtan ja sin persovnnalaš árbevirolaš vuoigatvuođaid rihkkun. Sámediggi ferte bargat dan ala ahte eretfárrejeaddji sápmelaččat ožžot seamma vuoigatvuođaid geavahit meahci ja ávkkástallat dainna, go báikkiolbmuin daid suohkanin, gos sii leat fárren eret.</p>
<p>Dát guoská earret eará fuođđobivdui ja guolásteapmái jogain ja jávrriin. Dieđusge berrejit dát vuoigatvuođat heivehuvvot nu ahte sámi vuođđoealáhusat eai šatta gillát. Dát lea dehálaš maiddái go jurddaša boahtte buolvva birra ja sámi árbedieđuid joatkima birra.</p>
<p>Evttohus 3, áirras Johan Mikkel Sara, Sámit geat ásset Lulli-Norggas</p>
<p>Oslo sámi viesu árvvoštallan</p>
<p>Ovddit sámediggeráđđi lei mearridan árvvoštallat Oslo sámi viesu. Sámediggeráđđi ferte farggamusat álggahit Oslo sámi viesu árvvoaštallama go čađat dieđihuvvo ahte viessu ii doaimma daid vuordámušaid mielde mat leat biddjojuvvon sámi kulturvissui.</p>
<p>Dát guoská earret eará jođiheapmái ja stivračoahkádussii, sajádahkii ja erenoamážit sisdollui ja dasa makkár vuordámušat dat leat sámi kulturvissui. Árvvoštallamis lea áibbas deaŧalaš ahte geavaheaddjiid beroštumit deattuhuvvojit.</p>
<p>Evttohus 4, áirras Johan Mikkel Sara, Sámit geat ásset Lulli-Norggas</p>
<p>Guođohanráfáiduhttin Finnmárkkus</p>
<p>Sámi Mátta-Norggas (SMN) čujuha ahte Eanandoallodepartemeanta 29.01.85 láhkaásahusain lea ráfáiduhttán muhtun guovlluid Finnmárkkus boazoguođohemiin. Dattetge oaivvilda boazodoallostivra ahte ollu guovlluin Finnmárkkus ii leat šat vuođđu ráfáiduhttit, ja ahte guovllut dál galget geavahuvvot boazoguođohanguovlun. Guovllut maid birra dás lea sáhka leat ráfáidahttojuvvon máŋggalágan sivaiguin, ja dihto sámi gilit Finnmárkkus leat ráfáidahttojuvvon dan</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira geažil go gilid olbmot geavahit sin árbevirolaš lagašguovlluid. Ráfáiduhttinmearrádusa nuppástuhttin mielddisbuktá ahte dát ráfáidahttojuvvon guovllut mannet boazodollui ođđa guođohaneanan. Min mielas lea dát áibbas dohkketmeahttun, go orru leamen nu ahte boazodoallostivra ii leat bidjan vuođđun dan movt gili olbmot duođas geavahit ráfáidahttojuvvon guovlluid, ja movt ráfáiduhttima heaittiheapmi čuohcá giliide. Dáin ráfáidahttojuvvon guovlluin guođohit gili olbmot earret eará iežaset herggiid ja šibihiid, ja dat geavahuvvojit meahcceealáhusdoibmii. Lea maiddái dohkketmeahttun heaittihit ráfáiduhttinmearrádusa dan geažil go Finnmárkkukomišuvdna ii leat vel álggahan identifiserenbargguidis. Sáhttá johtilit čájehit ahte muhtun giliin leat geavahan- ja bággolonistanvuoigatvuođat seamma guovlluide, dološ áiggiid rájes geavaheami bokte. Ášši lei sáddejuvvon gulaskuddamii ja SMN lea ožžon dieđuid ahte ain juo okta gilisearvi ii leat beassan buktit gulaskuddancealkámuša Boazodoallohálddašeami váilevaš dieđuid ja diehtojuohkima geažil.</p>
<p>Maŋimuš áiggis leat gili olbmot fuomášan ahte guođohanminsttar lea rievdan muhtun giliid birrasiin, gos muhtun siiddat guođohit bohccuideaset lobiheamit ráfáidahttojuvvon guovlluin. Dát billista sakka luomejekkiid ja eará šattuid gili olbmuid lagaš guovlluin, ja das leat fas váikkuhusat ássamii dáin guoskevaš guovlluin. Go gili olbmot geavahit dáid lagaš guovlluid geasi áigge meahcceealáhusaide, de čuoččuhit sii leat oaidnán ahte šattut leat billašuvvan dan lobihis guođoheami geažil dálvvi áigge, mii váikkuha gili olbmuid ávkkástallamii sin lagaš resurssaiguin. Mediat čájehit ahte vuostálasvuođat leat lassánan gili olbmuid ja boazodoalu siiddaid gaskka dan lobihis guođoheami geažil. Sámediggi ferte farggamusat váldit oktavuođa Eanandoallo- ja biebmodepartemeantta politihkalaš jođiheaddjiiguin ja čujuhit ahte lea dárbu maŋidit ráfáiduhttinášši mearrádusa dassážii go Finnmárkkukomišuvdna lea identifiseren riektediliid ráfáidahttojuvvon guovlluin. Sámediggi ferte fuolahit ahte ássit guoskevaš giliin konsulterejuvvojit dohkálaš vugiin ovdalgo loahpalaš mearrádus dahkkojuvvo. Sámediggi ferte maiddái váldit oktavuođa boazodoalloeiseválddiiguin ja bivdit ahte lobihis guođoheapmi heaittihuvvo ráfáidahttojuvvon guovllu siskkobealde.</p>
<p>Evttohus 5, áirras Susanne Amalie Andersen, NSR:a sámediggejoavku</p>
<p>Ođđa váldogirdistašuvnna báikádeapmi sáhttá bilidit árbevirolaš márkosámi ássama Skániin ja Evenáššis</p>
<p>Suodjaluslávdegoddi áigu fargga evttohit gosa báikádit ođđa váldogirdistašuvnna ja Davvi-Norgga Áibmosuodjalusa girdi- ja helikopterdoaimma. Dán oktavuođas lea Evenášši suohkan, oktan Harstad-</p>
<p>Narviikka girdišiljuin, šaddan ođđa váldogirdistašuvnna deaŧalaš evttohassan. Gilit Harstad-Narviika girdišilju lagašbirrasis leat eatnašat márkosámi gilit. Das birrasis leat maiddái deaŧalaš ja bures sajáiduvvan sámi ásahusat, earret eará Márkománák sámi mánáidgárdi ja Várdobáikki sámi guovddáš. Vatnjavári skuvla, mánáidskuvla main beali oahppiin lea sámegieloahpahus iešguđet dásis, lea maid seamma guovllus. Vurdojuvvo loahpalaš ráhtaraporta guovllus, mii galgá válddahallat dan ráđa mii várra šaddá, juhkkojuvvon rukses ja fiskes avádahkan. Rukses avádagas addojuvvo fálaldat lotnut viesuid, ja dat mearkkaša garra ráva fárret eret, ja rukses avádagas lea maid ođđahuksen gáržžiduvvon sakka. Fiskes avádagas árvvoštallojuvvo ráhtaerren ja ođđahuksemiid oktavuođas ferte duođaštit earret eará errema. Ii leat čielggas man ollu suodjalus šaddá ráhtat, muhto lea árvaluvvon ráhtadássi mii lea 15 db bajábealde dálá F-16. Dálá raportta mielde ráhtadási birra šaddet márkosámi giliin sullii 100 ássanviesu rukses avádahkii. Oasit dain giliin gos Márkománák sámi mánáidgárdi ja Vatnjavári skuvla leat, šaddet várra rukses aváhahkii. Badjel 160 ássanviesu šaddet fiskes avádahkii. NSR-sámediggejoavku lea sakka fuolastuvvan daid issoras váikkuhusaid geažil mat šaddet márkosámi álbmogii ja márkosámi kultuvrii. Váldogirdistašuvnna ásaheapmi mearkkaša ahte oasit márkosámi giliin šaddet ávdin, ja ahte viidáset ealli kultuvrra vuođđu jávká.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámediggi feret farggamusat váldit oktavuođa suodjalusain ja guovddáš eiseválddiiguin, ja gáibidit ahte čađahuvvo vuđolaš váikkuhusčielggadeapmi sihke eamiálbmotperspektiivva, birrasa, sosiála ja ekonomalaš váikkuhusaid ektui váldogirdistašuvnna ásaheami oktavuođas.</p>
<p>NSR-sámediggejoavku bivdá Sámedikki reageret johtilit ja ulbmillaččat dán áššis. Sámediggi ferte dalán bargagoahtit eastadit váldogirdistašuvnna ásaheami Harstad-Narviikka girdišilljui.</p>
<p>Evttohus 6, áirras Isak Mathis Hætta, Guovdageainnu dáloniid listu</p>
<p>Ráfáidahttojuvvon guovlluid heaittihanbargu galgá bissehuvvot gilážiid birrasiin Finnmárkkus</p>
<p>Dáid beivviid leat bargamin ráfáidahttojuvvon guovlluid heaittihemiin gilážiid birrasiin, ja guovllut galget šaddat boazoguođohaneanan. Dáinna deaŧalaš áššiin ferte Sámediggi bargat, dannego ollu smávva gilážat masset sin birgenvuogi ráfáiduhttima heaittiheami geažil.</p>
<p>Sámediggi láve leat gearggus bargagoahtit áššiiguin mat gusket boazoguođohanguovlluide ja boraspiriide.</p>
<p>Dát ášši lea dan muttos deaŧalaš smávva gilážiidda ahte vuordit Sámediggi farggamusat bargagoahtá áššiin. Dát ášši lea dego duopmu <span type="quote">”birgejupmi dahje goaridetnot gilážiid”</span>.</p>
<p>Mii oaidnit dál ahte guovlluid mat váldojuvvojit atnui boazoguođohaneanan ii leat measta oppa vejolašge šat geavahit giliid ovddideami oktavuođas, danne lea dát roassun ja jápminduopmu giliide.</p>
<p>Ollu gilážat háliidit bisuhit guovlluid iežaset atnui nugo ovdal, ja dasa masa guovllut leat geavahuvvon guhkes áiggiid. Ii leat eisege somá go boazodoallu guođoha gitta boardaga rádjái, ja dasa lassin háliidit sii ahte ii galgga lihkadit olggobealde viesu go dalle bohccot ballájit. Dáin guovlluin leat juo leamaš máŋga vuostálasvuođa boazodolliid ja dáloniid gaskka. Gilážiid beales sávvet ahte eiseválddit bearráigehččet amaset bohccot guođohuvvo dáin guovlluin lobiheamit. Dálonat geat ásset dáin gilážiin dovdet ahte sii beanta bággehallet eret, ja dalle nohket gilážat ja okta deaŧalaš oassi sámi kultuvrras nohká. Dáloniin leat maid guovlluin dakkár doaimmat maid sii leat bargan ollu sohkabuolvvaid nugo bivdu dálvit, rievssatbivdu, juoŋasteapmi, muorječoaggin, boaldinmuoraid čuohppan ja fievrrideapmi jna, ollu doaimmat šaddet vuostálaga.</p>
<p>Dasa lassin leat muhtun guovlluin skuvladoaimmat, ja danne leat guovllut deaŧalaččat jos galgá bisuhit ja ovddidit fealtaskuvlla. Dáid beivviid ásahuvvo Finnmárkkukomišuvdna, ja ii leat riekta heaittihit guođohanráfáiduhttima ovdal Finnmárkkukomišuvnna barggu. Sámediggi ferte reageret farggamusat gádjun dihte dáid smávva sámi ássamiid. Dan sáhttá dahkat go váldá ášši ovdan Eanandoallodepartemeanttain ja eará almmolaš orgánaiguin bissehan dihte barggu.</p>
<p>Evttohus 7, áirras Terje Tretnes, Sámeálbmotbellodat</p>
<p>Ođđa ášši</p>
<p>Sámediggi ávžžuha sámediggeráđi jođánepmosit váldit oktavuođa ásahusain Sápmi ks Kárášjogas sin pateantavuoigatvuođa ja Sápmi -nammageavaheami hárrái. Sámediggi ávžžuha sámediggeráđi vuohkkasit ságastallat ásahusain ja dáhttut sin hilgut dán nama ja jávkadit dan almmolaš registariin. Dasa lassin oaivvilda Sámediggi ahte Sápmi -nama boahttevaš geavaheapmi ja nama geavahanvuoigatvuohta, galgá gullat Sámi Parlamentáralaš ráđđái. Sámediggi berre maiddái ságastallat Sámeráđiin dán ášši hárrái. Dasa lassin berre Sámi Parlamentáralaš ráđđi maiddái guorahallat ášši sámediggepresideanttaid oktasaš čoahkkimis oktan iešguđetge riikka ministariiguin, vai ášši</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira čielggaduvvo nu ahte iešguđetge riikka pateantakantuvrrat eai atte ásahusaide dahje earáide dallánaga vuoigatvuođa geavahit Sápmi -nama (as, os, ks, ans jna.)</p>
<p>Golbma sámedikki áigot doallat oktasaš čoahkkima čakčat Roavvenjárggas ja doppe berre dát ášši gieđahallojuvvot.</p>
<p>Dát ii mielddisbuvtte ahte Sápmi –namma ii sáhte geavahuvvot lassin dahje nubbin namman ásahussii, omd Sápmi Guovdageaidnu, Sápmi siida, Deanu Sápmi siida jna.</p>
<p>Evttohus 8, áirras Terje Tretnes, Sámeálbmotbellodat</p>
<p>Riekti ja geatnegasvuohta olgoriikkalaččaide searvat introdukšuvdnaprográmmii</p>
<p>Jagi 2003 introdukšuvdnalágas boahtá ovdan dat, ahte dain sisafárrejeddjiin ja aitto riikii boahtán olgoriikkalaččain, geain lea dorvobáiki dahje bargo- ja ássanlohpi, lea riekti ja geatnegasvuohta searvat introdukšuvdnaprográmmii.</p>
<p>Dát geatnegasvuohta sisttisdoallá earret eará sullii 300 diimmu dárogiela ja servodatdieđu oahpahusa. Sámediggi háliida, ahte dain sámi gielddain (mat leat hálddašanguovllu siskkobealde) galgá dán rievttis ja geatnegasvuođas dárogiela oahpahusas sáhttit individuálalaččat válljet sámegiela dárogiela sadjái.</p>
<p>Dát danin go dárogiella ja sámegiella leat ovttadássásaš gielat.</p>
<p>Ággan dasa lea dat, ahte sámi gielddain ii dađibahábut váldojuvvo lága ulbmil (Lága ulbmil lea nannet aitto boahtán sisafárrejeddjiid vejolašvuođa searvat bargo- ja servodateallimii, ja sin ekonomalaš iešlágalašvuođa) doarvái bures vuhtii ja ahte ođđa sisafárrejeaddji olgoriikkalaččat eai integrerejuvvo báikkálaš servodahkii, muhto máŋgga dáhpáhusas baicca olgguštuvvojit.</p>
<p>Daid sámi gielddain lea dávjá gáibádussan máhttit sámegiela vai sáhttá bargat earret eará dearvvašvuođasuorggis, mánáidgárddiin, skuvllas jnv. Stáhta ruhtada odne dán ortnega. Juohke gielda lága vuhtiiválddedettiin fállá dán ortnega, nappo dárogiela oahpahusa. Sámediggi háliida, ahte sámi gielddain dán ortnegis sáhtášii válljet sámegiela ja dárogiela gaskkas ja ahte stáhta ruhtada dan; ja sii geat válljejit sámegiela dárogiela sadjái galget joksat seammalágan meannudeami ja ahte oasseváldiduođaštus juhkkojuvvo.</p>
<p>Evttohus 9, áirras Terje Tretnes, Sámeálbmotbellodat</p>
<p>Sierra sámi mánáidáittardeaddji</p>
<p>Sámedikkis leat leamaš maŋimuš jagiid guokte čoahkkima mánáidáittardeaddjiin. Dáin čoahkkimiin lea Sámediggi jearran makkár ja movt mánáidáittardeaddji goziha sámi gelbbolašvuođa. Goappašiin čoahkkimiin dovddahii daláš mánáidáittardeaddji ahte sis ii leat dat ja šállošii dan. 1990-logus lei álggahuvvon sierra prošeakta sierra sámi mánáidáittardeaddji ektui, ulbmilin lei ahte mánáidáittardeaddji galggai dan prošeaktaáigodagas, maŋŋá prošeavtta oažžut gelbbolašvuođa sámi mánáid, sámegiela/identitehta ja sámi kulturárbbi birra oppalaččat. Geahča raportta <span type="quote">”Ovttaláganat dego muohtačalmmit – 1995”</span>. Das konkluderejuvvo ja buktojuvvojit čuovvovaš rávvagat:</p>
<p>Ásahit áššedovdi olbmo sámi mánáide ja nuoraide Ásahit ovttagaslaš, lágasaddon vuoigatvuohta oahppat sámegiela Lasihit sámi mánáid ja nuoraid váikkuhusa movt ovddidit sámi servodaga Lasihit čearddalaš gelbbolašvuođa mánáid ja nuoraid veahkkebálvalusas</p>
<p>Álggahit háhkat eambbo dieđuid/máhtu sámi bajásšaddandiliid birra Lasihit dáža mánáid ja nuoraid máhtu álgoálbmoga ja sin kulturárbbi birra</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Muhto šállošahtti lea go dát ulbmilat eai leat olahuvvon ja mánáidáittardeaddjin váilu ain gelbbolašvuohta sámi mánáid birra. ON mánáidkonvenšuvnna 28. artihkkala mielde mii válddahallá eamiálbmogiid, galgá eiseválddiin maiddái leat gelbbolašvuohta dás, mas eamiálbmogiid erenoamáš dilli čielggasmahttojuvvo.</p>
<p>Sámediggi gáibida ahte ásahuvvo sierra sámi mánáidáittardeaddji Mánáid- ja dásseárvodepartemeantta vuollásažžan gozihit ja sihkkarastit sámi mánáid ja nuoraid vuoigatvuođaid. Sámediggi oaivvilda ahte stáhta ii leat čájehan dáhtu heivehit sámi gelbbolašvuođa dán deaŧalaš áittardeaddjirollii, vaikko vel sierra prošeakta čielga ulbmiliiguin ja rávvagiiguin lea čađahuvvon.</p>
<p>Sámediggi bivdá konsultašuvnnaid stáhtain farggamusat oažžun dihte sierra sámi mánáidáittardeaddji.</p>
<p>Evttohus 10, áirras Terje Tretnes, Sámeálbmotbellodat</p>
<p>Ođđa ášši</p>
<p>Sámediggi berre farggamusat álggahit doaibmabijuid čilgen dihte Sámedikki bearráigeahččanrolla máhttoloktema – sámi, heiveheami oktavuođas, ja bearráigeahččandoaimma sámi mánáidgárddiid ektui mii dál lea fylkkamánnis nu ahte dat boahtteáiggis čađahuvvo ovttasbargguin fylkkamánni ja</p>
<p>Sámedikki gaskka. Oahpahusláhka berre maid siskkilduvvot dán bargui. Fylkkamánnit galget dulkot lágaid ja dat mearkkaša dan ahte Sámediggi maid ferte oažžut dán rolla § 6 ektui, ja dat galgá guoskat buot gielddaide/fylkkaide main leat oahppit geat ožžot oahpahusa sámegielas. Sámedikkis lea čielga ovddasvástádus láhčit diliid nu ahte buot sámi skuvlamánáid oahpahus boahtteáiggis čađahuvvo buoremusat ávkin sámi servodahkii. Dás čujuhit ruovttoluotta sihke ILO-169 ja ON mánáidkonvenšuvdnii. Dasa lassin berre Sámediggi váldit vuolggasaji maiddái Sámedikki oahpahusossodaga evalueremis dainna áigumušain ahte guorahallat daid vejolaš ođđa doaimmaid maid dát buktá ja dat ođđa strategalaš sámi oahpponeavvuid ovddidanplána mii vurdojuvvo. Vai dát ossodat ja Sámediggi ožžot daid resurssaid maid dárbbašit vai sáhttet buoremus lági mielde bargat daiguin ođđa hástalusaiguin maid ovddabealde sámi skuvla lea.</p>
<p>Evttohus 11, áirras Kirsti Guvsám, NSR:a sámediggejoavku</p>
<p>Sámi mánáidgárdefálaldat Oslos ja birrasis</p>
<p>Oslo sámi mánáidgárdi lea áidna sámi mánáidgárdefálaldat olles Mátta-Norggas. Oslo ránnjágielddat eai sáhte ohcat mánáidgárdesaji sámi mánáide Oslo gielddas vaikko mánáidgárddis livččege guoros sajit. Boađusin das šaddá ahte sámi mánáidgárdi ferte deavdit guoros sajiid eará mánáiguin go sámi mánáiguin. Nubbi váikkuhus lea dat ahte mánát geain dál lea sadji mánáidgárddis ja ásset olggobealde Oslo gieldda, eai beasa geavahit mánáidgárddi.</p>
<p>Mánáidgárddi ulbmilin lea ahte sámi mánáin maiddái olggobealde sámi guovddáš guovlluid galgá leat vejolašvuohta gozihit ja viidáset ovddidit sámi giela ja kultuvrra. Oslo sámi mánáidgárdi lea mielde nannemin mánáid identitehta ja gullevašvuođa sámi birrasii, servodahkii ja eallinvugiide, ja ovttastahttá dan mánáid birrasiin gávpogis.</p>
<p>NSR sámediggejoavku oaivvilda ahte lea dohkketmeahttun go sámi mánáidgárdi devdojuvvo ii-sámi mánáiguin. NSR čujuha ahte buot gielddat galget láhčit diliid nu ahte sámi mánát sáhttet sihkkarastit ja ovddidit iežaset giela ja kultuvrra ovttaskas mánáidgárddis.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Fylkkarájit ja gielddarájit hehttejit dávjá ovdáneami sámi servodagas. NSR oaivvilda ahte Oslo sámi mánáidgárdi ferte šaddat Oslo ja birrasa mánáidgárdin. Ferte leat vejolaš gávdnat čovdosa nu ahte eará gielddat sáhttet <span type="quote">“oastit”</span> sajiid Oslo gielddas.</p>
<p>NSR vuordá ahte sámediggeráđđi gulahallá Oslo gielddain ja gielddaiguin dan birrasis vai farggamusat lea vejolaš čoavdit dán.</p>
<p>Evttohus 12, áirras Kirsti Guvsám, NSR:a sámediggejoavku</p>
<p>Elsa Laula Renberg reigádanbeaivi almmolaš leavgabeaivin</p>
<p>Elsa Laula Renberg riegádii skábmamánu 29. beaivve 1877, ja NSR háliida ahte su riegádanbeaivi šaddá almmolaš leavgabeaivin olles Sámis. Elsa Laula Renberg vuođđudii vuosttas sámi nissonorganisašuvnna Norgga bealde, ja álggahii vuosttaš sámi čoahkkima guovvamánu 6. beaivve 1917. Son leai mearkkašahtti nissonolmmoš gii leai njunnošis ovddasteamen sámi vuoigatvuođaid.</p>
<p>Renberga beroštupmi boahtá bures ovdán <span type="quote" xml:lang="swe">“Inför lif og död”</span> čállosis maid son almmuhii 1904:s. Dát sámepolitihkalaš julggaštus jorgaluvvo dál lulli-, julev- ja davvisámegillii. NSR oaivvilda ahte dákkár mearkkašahtti nissonolmmoš galgá gudnejahttojuvvot sierra sámi leavgabeivviin, ja dáhttu sámediggeráđi čuovvolit dán.</p>
<p>Evttohus 13, áirras Klemet Erland Hætta, NSR:a sámediggejoavku</p>
<p>Sápmi</p>
<p>NSR ávžžuha sámediggeráđi jođánepmosit váldit oktavuođa ásahusain Sápmi KS ja Sápmi AS Kárášjogas sin pateantavuoigatvuođa ja Sápmi/Sapmi nammageavaheami hárrái. NSR ávžžuha sámediggeráđi ságastallat ásahusain ja dáhttut sin hilgut dán nama ja jávkadit dan almmolaš registariin. NSR oaivvilda ahte Sápmi/Sapmi –nama boahttevaš geavaheapmi ja nama geavahanvuoigatvuohta, galgá gullat Sámi Parlamentáralaš ráđđái. Sámediggi berre maiddái ságastallat Sámeráđiin dán ášši hárrái. Dasa lassin berre Sámi Parlamentáralaš ráđđi čielggadit ášši čoahkkimis sámediggepresideanttaiguin ja iešguđetge riikka ministariiguin. NSR atná deahálažžan ahte iešguđetge riikka pateantakantuvrrat eai atte ásahusaide dahje earáide dallánaga vuoigatvuođa geavahit Sápmi/Sapmi –nama (as, os, ks, ans jna.) Golbma sámedikki áigot doallat oktasaš čoahkkima čakčat Roavvenjárggas ja doppe berre dát ášši gieđahallojuvvot.</p>
<p>Dát ii mielddisbuvtte ahte Sápmi/Sapmi –namma ii sáhte geavahuvvot lassin dahje nubbin namman ásahussii, omd Sápmi Guovdageaidnu, Sápmi siida, Deanu Sápmi siida, Hotel Sápmi jna.</p>
<p>Evttohus 14, áirras Randi Skum, NSR:a sámediggejoavku</p>
<p>Boazodoalu vuoigatvuođakomišuvdna</p>
<p>Boazodoalus lea ollu jagiid leamaš eahpečielga siskkáldas riektedilli. Dát buvttiha einnostahtekeahtesvuođa ja nákku ealáhusa guohtonresurssaid alde. Finnmárkkus buktá guovlujuohku dákkár hástalusa, maid lea erenoamáš dárbu čielggadit jođáneamos lági mielde go doppe leat guohtoneatnamat oktasaš guohtoneatnamiin hui sakka gáržon. Guovlluin máttabealde Finnmárkku sáhttet vuoigatvuođaáššit earret eará mat bohtet ovdan Boazodoallokomišuvnna barggu oktavuođas šaddat</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira áigeguovdilin. Eanaš heviid eai čovdojuvvo dát áššečuolmmat soabadallama dahje Eanajuohkorievtti bokte, muhto dat loahpas mannet duopmostuollovuogádahkii.</p>
<p>Go siskkáldas riekteáššiid ferte čoavdit duopmostuoluin, de sáhttá dát buktit eahpečielga riektedili go mearrádusaid ferte ovttaskas áššiid dásis dahkat dan sadjái go bidjat daid stuorát oktavuhtii.</p>
<p>Duopmostuoluid geavaheapmi buktá maid stuorra goluid, dasa lassin go áššiid meannudeapmi duopmostuoluin váldá guhkes áiggi. Vaikko Finnmárkkukomišuvnnas ii livččege gokčojuvvon eret dat vejolašvuohta ahte sáhtášii čielggadit boazooalu vuoigatvuođaid Finnmárkkuopmodaga eatnamiin, de lea sivva jáhkkit ahte dákkár čielggadus gáibida nu ollu resurssaid ahte komišuvdna ii nagodivččii čađahit čielggademiid govttolaš áiggis, erenoamážit go dat galgá čielggadit maid eará vuoigatvuođaáššiid.</p>
<p>NSR mielas lea deaŧalaš farggamusat čielggadit boazodoalu siskkáldaš riektediliid, go diet dilli mii dál čuohcá ealáhusbargui sihke Finnmárkkus ja muđui riikkas. Dát mearkkaša dan ahte boazodoallit fertejit oažžut čielggaduvvot sin siskkáldas geavahanvuoigatvuođaid.</p>
<p>Dán vuođul ferte sámediggeráđđi nu johtilit go lea vejolaš álggahit barggu sierra vuoigatvuođakomišuvnna ásaheami hárrái boazodoalu várás.</p>
<p>Evttohus 15, áirras Ann-Mari Thomassen, NSR:a sámediggejoavku</p>
<p>Loabáid gieldda laktin sámegiela hálddašanguvlui</p>
<p>Loabáid gielda mearridii duorastaga 14.02.08 measta ovttajienalaččat ohcat laktojuvvot sámegiela hálddašanguvlui. Dainna lea Norgga Sámiid Riikkasearvi hui duhtavaš. NSR sámediggejoavku bivdá Sámedikki dalán álggahit proseassa ahte oažžut Loabáid gieldda mielde sámi giellahálddašanguvlui. Dasa fertejit biddjot ruđat boahtte jagi stáhtabušeahtas ođđa gieldda várás.</p>
<p>NSR sámediggejoavku ávžžuha maiddái Sámedikki váldit oktavuođa Evenášši ja Skániid gielddaiguin ja gullat man guhkás dat leat joavdan proseassain ahte ohcat laktojuvvot giellahálddašanguvlui. Jos lea dárbu de ferte Sámediggi veahkehit dáid gielddaid diehtojuohkimiin dán proseassas.</p>
<p>Evttohus 16, áirras Gunn-Britt Retter, NSR:a sámediggejoavku</p>
<p>Ollislaš plána bieggafápmohuksemiidda</p>
<p>Geavahus konsešuvdnaohcamiid meannudeami oktavuođas ođđa bieggafápmohuksemiid ektui lea nu ahte Norgga čázádat- ja energiijadirektoráhta meannuda ohcamiid dađistaga go dat bohtet. NSR/SáB oaidná dán váttisin go guovlluide huksejuvvojit bieggamillopárkkat almmá huksemiid ollislaš váikkuhusaid guorahallama haga. NSR/SáB sávvá ahte bieggafápmohuksen ii šatta vuostálaga sámi ealáhus- ja kulturbargguin, go juo bieggafápmu gearddi lea molssaeaktosaš energiijabuvttadeapmi. NSR/SáB bivdá Sámedikki bargat dan ala ahte ráhkaduvvo ollislaš plána bieggamillopárkkaid huksemii miehtá Norgga, dahje vejolaččat olles guovlluid várás. Plánabarggus berre dahkat riskaanalysaid ja ollislaš váikkuhančielggadusa mas biraslaš, ekonomalaš ja sosiálalaš váikkuhusat čielggaduvvojit.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Evttohus 17, áirras Anders Urheim, Sáme Sosialdemokráhtalasj Belludak</p>
<p>Dahkorássešiljuid huksen Áiluktii, Moskái ja Bjørkvikii</p>
<p>Sámediggi bivdojuvvo farggamusat ovttas Nordlándda fylkkasuohkaniin váikkuhit gávdnat ruhtadeami Kulturdepartemeanttas tihppenruđaid juogadeami oktavuođas vai farggamusat sáhttá hukset dahkorássešiljuid Áiluktii, Moskái ja Bjørkvikii, Divttasvutnii Nordlánddas. Dat guokte mat namuhuvvojit maŋimusat, eai leat nu stuorrát.</p>
<p>Dát prošeavttat leat hui deaŧalaččat sihkkarastimis ealli sámi báikegottiid, ja sihkkarastimis dásseárvosaš eallindiliid riikka eará osiid ektui. Sámi valáštallan ferte oažžut vejolašvuođa ovddidit deaŧalaš barggus. Dát lea erenoamážit hui deaŧalaš dan dafus ahte sihkkarastit buriid ja oadjebas bajásšaddaneavttuid sámi mánáide ja sámi nuoraide, ja ahte ovddidit sin sámi identitehta, muhto maiddái eará beliid oktavuođas.</p>
<p>Vuosttaš vuorus lea deaŧalaš ráddjet dáid sámi guovlluid, earret eará oažžun dihtii vásáhusaid maid sáhttá geavahit eará sámi guovlluin. Sámi mánáiguin ja nuoraiguin áŋgiruššan lea muđui sierra kapihtal ovttasbargošiehtadusas Sámedikki ja Nordlándda fylkkasuohkana gaskkas, mas buriid bajásšaddaneavttuid duddjon sámi mánáid ja nuoraid várás ja sin sámi identitehta ovddideapmi lea sierra áŋgiruššansuorgin, gč. 17. kapihttala.</p>
<p>Evttohusa duogáš:</p>
<p>Dálá njuolggadusaid tihppenruđaid rámmajuogadeapmái hálddaša Kulturdepartemeanta. Dálá njuolggadusaid vuođul sáhttá tihppenruđaid-doaibmabidjui oažžut juolluduvvot dušše gitta 45 % rádjai stáhtalaš tihppenruđain. Suohkanat, valáštallansearvvit ja earát fertejit ruhtadit reastta. Dáin diliin (mat leat namuhuvvon evttohusas) ii leat realisttalaš ahte gávdno eará ruhtadeapmi (55 %) dáid šiljuid huksemii. Ovdamearkka dihtii sáhttá dalle čoavddusin leat ahte spiehkastuvvo dálá njuolggadusain, dahje ahte oažžu olggobeale stáhtalaš ruđaid – duohtan dahkat dáid hui deaŧalaš deaivvadanbáikkiid sámi mánáid ja nuoraid várás. Dát lea hui deaŧalaš maiddái guovllupolitihkalaš oktavuođas, ja erenoamážit boaittobeale sámi guovlluide. Muđui čujuhuvvo diehtojuohkinseminárii maid Nordlándda spábbačiekčanbiire aiddo lágidii Davvi-Sálttu regiovnnas. Norgga spábbačiekčanlihtu rusttetlávdegoddi ja ovddeš UEFA várrepresideanta,</p>
<p>Per Ravn Omdal, rávvejedje hui čielgasit hukset dahkorássešiljuid dan sajis go rásse- dahje čievrašiljuid, dihto ákkaid geažil. Dálá dahkorássešiljuid hui buori kvalitehta geažil, dan ektui go rásse- ja čievrašiljuin, sáhttá dáinna lágiin sihkkarastit measta birrajagi geavaheami go dain leat uhccán ráddjejumit. Dát lea ávkin buot báikegottiide, ja váikkuha eanet rumašlaš lihkademiid buot ahkejoavkkuin, muhto maiddái dábálaš heavskku ja dahká geasuheaddjin orrut doaresbeale giliin. Moskki šilju ferte farggamusat vuoruhit, dan beale go ain ásset olbmot dán maŋimus geainnohis julevsámi vuotnagilis. Dás čujuhuvvo lohkomeahttun, ovddes mobiliserenprošeavttaide, lihkostuvakeahtes stáhta politihkkii – vaikke vel ledje ge buori áigumušat.</p>
<p>Evttohus 18, áirras Manghild Mathisen, Bargiidbellodaga sámediggejoavku</p>
<p>Álbmotmeahcceguovddážat sámi guovlluin</p>
<p>Sámediggi lea oassálastán ovdabargui sámi guovllluid álbmotmehciid ásaheami oktavuođas. Sámi guovlluid suodjaleapmi sáhttá leat mielde suodjaleamen sámi kultuvrra bisuheami, ovddideami ja viidásetfievrrideami ávnnaslaš eavttuid.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Dat mii lea nu áidnalunddot sámi guovlluid álbmotmehciiguin, lea ahte báikkálaš olbmot leat dáid guovlluid geavahan don doloža rájes. Dáid álbmotmeahcceguovddážiid ásaheami oktavuođas berre deattuhit báikádeami dakkár guovlluide gos lea juo vuođđostruktuvra. Lea ovdun ahte álbmotmeahcceguovddážat ásahuvvojit guovllu dálá kulturrusttegiidda. Dakkár oktasaš báikádeapmi lea buorre sihke ekonomalaččat ja fágalaš perspektiivvas, ja dat buoridivččii galledeaddjiid vejolašvuođa oahpásmuvvat buorebut guovllu lundui ja kulturhistorjái. Dákkár álbmotmeahcceguovddážiin ferte leat nana kulturhistorjjálaš sámi gelbbolašvuohta. Dán láhkai sáhttet guovddážat čalmmustahttit sámi oassálastima ja guovllu geavaheami. Dán ferte maid geahččat Ráđđehusa davveguovllu politihka ja strategiijaid dan ektui ahte hálddašit davveguovlluid birrasa ja luondduresurssaid.</p>
<p>Sámediggi ferte váikkuhit dasa ahte ovddeš ja ođđa álbmotmeahcceguovddážat sámi guovlluin ožžot dohkálaš ekonomiija iežaset doibmii.</p>
<p>Dakkár áiggis go mii vásihit nuoskkideami, dálkkádatrievdamiid ja ekovuogádagaid billašuvvama, de lea buorre sivva oahpasmahttit árbevirolaš sámi luondduáddejumi buorebut almmolašvuhtii.</p>
<p>Várnjárgga álbmotmeahcci ásahuvvui 2007, ja dalle juo go ášši lei gulaskuddamis, evttohuvvui ásahit álbmotmeahcceguovddáža olles Várnjárgii. Lunddolaš lea ásahit dákkár guovddáža dakkár sadjái gos Várnjárgga álbmotmeahcci álgá.</p>
<p>Álbmotmeahcceguovddáža báikádeapmi ferte sihkkarastojuvvot sámi perspektiivva Várnjárgga ábmotmeahci hálddašeamis. Ferte viidásetfievrridit máhtu báikkálaš kulturhistorjjálaš beroštumiid, ekologiija ja árbevirolaš luonddugeavaheami birra. Várnjárggas lea rámálmas luonddueanadat, erenoamáš šattuiguin ja ealliiguin. Seammás go njárga ovddasta goaves ja gierdilis luonddu ja muhtumassii gullá árktalaš dálkkádatavádahkii, de lea dát luondu hui rašši ja sáhttá álkit rievdat ja billašuvvat jierpmehis olbmuid doaimmaid geažil. Ferte maid diehtit ahte Várnjárga ii leat dušše lihkatkeahtes luondu. Dáppe leat čielga mearkkat das ahte njárga lea árjjalaččat geavahuvvon don doloža rájes. Várnjárggas leat, mii lea nuppeláhkai go dan maid olbmot orrot navdimin, hui ollu kulturbázahasat. Várnjárga lea otnáža rádjai leamaš sihke Várjjatvuona mearrasámiid ja boazosámiid guovddáš resursaguovlu. Guovlu lea nappo geavahuvvon oktilaččat ođđaáiggi rádjai, ja siskkit Várjjatvuona sámi álbmogis lea ain alla gelbbolašvuohta guovllu árbevirolaš geavaheamis.</p>
<p>Evttohus 19, áirras Willy Ørnebakk, Bargiidbellodaga sámediggejoavku</p>
<p>Mielkeeriid oastin- ja vuovdinortnet berre heaittihuvvot</p>
<p>Mielkeeriid oastin- ja vuovdinortnet váldojuvvui atnui dan áiggis go riikkas lei mielkki badjelmearebuvttadeapmi. Ulbmil lei oastit buvttadeddjiid eret ealáhusas. Máŋga jagi maŋŋel go leat mielkeeriid čuohpadan vuostáheavvalprinsihpain, eiseválddit válde atnui dán ortnega vai eai šat nu ollugat livčče mielde juogadeame buvttadeami ja dainnalágiin addit vejolašvuođa lassánan buvttadeapmái ja lassánan gánnáhahttivuhtii juohke eanandálus. Odne lea áibbas eará dilli. Lea unnán mielki márkaniin, seammás go hui ollugat dán ealáhusas háliidit heaitit. Unnán bargguhisvuohta dahká álkibun gávdnat eará barggu. Mielkeeriid oastin- ja vuovdinortnet doalvu dasa, ahte eanandállu gos earri vuvdojuvvo, ii goassege šat sáhte buvttadit mielkki dannego dálus ferte leat earri vai sáhttá oastit eanet mielkeeriid. Ná šaddet unnán eanandálut. Rekruteren dahkko váttisin. Ortnet váikkuha maid dasa, ahte sii geat háliidit joatkit ealáhusain, dagahit alcceseaset stuora liigevealgegoluid mielkeeriid oasttidettiin. Sii, geat dinejit dáinna ortnegiin, leat sii geat juo leat áigon heaitit ealáhusain, ja báŋkkut mat ruhtadit oastimiid.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámediggi ferte bargat dan ala vai oažžut ruovttoluotta boares gollofriija mielkeeriid juohkinortnega, mii lei eanadolliid gaskkas, dađistaga go doaluid lohku rievdá. Mielkeeriid oastin- ja vuovdinortnet ferte heaittihuvvot.</p>
<p>Ferte ásahit ortnega, mii sihkkarastá, ahte sii geat leat geavahan ollu ruđa eriid oastimii dan áigodagas, eai gillá das vahága.</p>
<p>Evttohus 20, Áirras Knut Store, Bargiidbellodaga sámediggejoavku</p>
<p>Ealgabivddu guhkideapmi</p>
<p>Ealgabivddu guhkidanohcamat Finnmárkkus leat ovdal mearriduvvon gielddain. Dát ortnet lea dál rievdaduvvon nu ahte Fylkkamánni meannuda ja mearrida ealgabivddu guhkidanohcamiid. Bargiidbellodaga sámediggejoavku háliida fas ahte dát ortnet gos gielddat válde dáid mearrádusaid geavahuvvošii.</p>
<p>Mii oaivvildat ahte dát hálddašeapmi galggašii leat vuolimus dásis, gielddaid dásis. Gielddain lea dárkilis báikkálaš diehtu ealgabivddus ja dan hálddašeamis, maiddái dan hárrái ahte dat báikkálaččat oktiiordnejuvvo boazodoaluin. Gielddaide mat galget gozihit nálleplánaid ja ealgabivdiide, attášii dat oadjebasvuođa go livččii oanehis ja jođánis mearrideapmi báikkálaš hálddašandásis.</p>
<p>Evttohus 21, áirras Inger Jørstad, Bargiidbellodaga sámediggejoavku</p>
<p>Rámmaevttut politihkálaš bargui ođđa válgaortnega maŋŋá</p>
<p>Ođđa válgaortnet mas lea nuppástus 13 válgabiires 7 válgabiirii čađahuvvo boahtte válggain. Válgabiiret šaddet stuorábun, ja dát rievdada ruđalaš dárbbu politihkalaš bargui, geahča Sámedikki mearrádusa bušeahtadárbui 2009, mas meroštuvvon dárbu lea 3 miljon ru jahkái.</p>
<p>Bivdit ahte sámediggeráđđi nammada lávdegotti mii geahčada dárbbuid, ja evttoha háldenlinjáid Sámedikki boahttevaš politihkalaš bargguid doarjjaortnegiidda, ođđa ja stuorra válgabiiriid hárrái.</p>
<p>Evttohus 22, áirras Bjarne Store-Jakobsen, Bargiidbellodaga sámediggejoavku</p>
<p>Sámiid nammadeapmi stáhtastipendiáhttaortnegii</p>
<p>Stuoradiggi mearrida jahkásaččat stáhtastipeandaortnega mearreruđa. Kultur- ja girkodepartemeanta hálddaša ortnega ovttasráđiid Máhttodepartemeanttain. Ulbmiljoavkun leat olbmot fágaidrasttildeaddji dahje eahpedábálaš bargosuorggis mas lea servodatlaš mearkkašupmi, ja earenoamážit dat olbmot, geain leat bargoviidodaga dahje váilevaš formála gelbbolašvuođa dihte ráddjejuvvon vejolašvuođat oažžut barggu dieđalaš institušuvnnain dahje kulturinstitušuvnnain.</p>
<p>Sámi kandidáhtat šaddet stuora oasis dán ortnega olggobeallái iešguđet sivaid geažil. Dárbu dákkár ortnegii lea goittotge čalmmus. Ortnega ferte heivehit sámi servodahkii ja dasa ferte addit liigedimenšuvnna Stuoradikki stáhtastipendiáhttaortnega ektui man mii dovdat. Doppe ortnet lea čadnon ovttaskas olbmo doibmii ja lea persovnnalaš ortnet. Dakkár seammalágan sámi stipeandaortnegis ferte servodatoidnui addit stuora mearkkašumi. Stipeanda ferte aŋkke leat jahkásaš submi, man vuostáiváldi sáhttá friddja geavahit iežas doaimmas. Geavatlaččat dát šaddá sisaboahtun aktuealla stipendiáhtaide.</p>
<p>Stipendiáhtas lea geatnegasvuohta sáddet jahkedieđáhusa, mas son muitala movt lea geavahan stipeandda. Stipendiáhtat válljejuvvojit nammadeami bokte, man ovttaskas olbmuid joavku lea vuolláičállán. Stáhtastipeandaortnegis leat dávjá kulturolbmot, geat nammadit stipendiáhtaid.</p>
<p>Seammasullasaš sámi ortnegis ferte nammadanortnet heivehuvvot sámi servodahkii.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Evttohus sámi nammadanortnegii Ortnet ásahuvvo stáhtastipendiáhttaortnega málle mielde. Lea goittotge hui dehálaš, ahte sámi ortnegis deattuhuvvojit sámi servodaga dárbbut. Dakkár dimenšuvdna sisttisdoallá sin, geat eahpeegoisttalaš árjjain leat váikkuhan sámi servodaga nannemii. Viidásit lea dárbu dasa, ahte sámi nammadanortnet sisttisdoallá sámi árbevirolaš máhtu ja sámi ođđaáigásašvuođa vára váldima ja daid dokumenterema. Dát lea dehálaš dainna duogážiin ahte árbevieruid sirdin ja ođđahábmen dávjá dáhpáhuvvet eahpeformála dilálašvuođain sámiid gaskkas. Lea maid dehálaš, ahte sohkabeliid gaskasaš guovddáš dásseárvoprinsihpat čalmmustuvvojit dán ortnegis.</p>
<p>Lea lunddolaš, ahte Sámediggi nammada kandidáhtaid dohkálaš olbmuid dahje organisašuvnnaid evttohusaid vuođul, ja ahte ortnega hálddašit seamma departemeanttat, mat hálddašit stáhtastipendiáhttaortnega. Ortnega sáhttá váldit álggos atnui nu, ahte álggos nammaduvvojit guokte stipendiáhtta, ja de dađistaga lasihit stipendiáhtaid logu.</p>
<p>III Jienasteapmi 43 áirasis ledje 29 čoahkis. Jienasteapmi čađahuvvui čuovvovaš vuoru mielde:</p>
<p>Čoahkkinjođihangotti evttohus: Ođđa áššit 1 - 22 sáddejuvvojit sámediggeráđđái meannudeapmái. Čoahkkinjođihangotti evttohus mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Johan Mikkel Sara</p>
<p xml:lang="nob">Egil Olli</p>
<p xml:lang="nno">Terje Tretnes</p>
<p>Johan Mikkel Sara 2 Johan Mikkel Sara</p>
<p xml:lang="smj">Isak Mathis O. Hætta</p>
<p xml:lang="nno">Toril Bakken</p>
<p>Johan Mikkel Sara 3 Johan Mikkel Sara</p>
<p xml:lang="nob">Willy Ørnebakk</p>
<p xml:lang="nno">Terje Tretnes</p>
<p>Johan Mikkel Sara 4 Johan Mikkel Sara</p>
<p xml:lang="deu">Anders Urheim</p>
<p xml:lang="nob">Per Andersen Bæhr</p>
<p>Johan Mikkel Sara 5 Susanne Amalie Andersen 6 Isak Mathis O. Hætta 7 Terje Tretnes 8 Terje Tretnes</p>
<p xml:lang="nno">Bjarne Store-Jakobsen</p>
<p xml:lang="nob">Susanne Amalie Andersen</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Terje Tretnes 9 Terje Tretnes 10 Kirsti Guvsám</p>
<p xml:lang="nob">Willy Ørnebakk</p>
<p>Johan Mikkel Sara</p>
<p>Kirsti Guvsám</p>
<p>Terje Tretnes, čoahkkinortnegii 11 Kirsti Guvsám 12 Klemet Erland Hætta</p>
<p xml:lang="nno">Terje Tretnes</p>
<p xml:lang="nob">Klemet Erland Hætta 13 Randi A. Skum</p>
<p>Berit Oskal Eira</p>
<p xml:lang="nob">Per Andersen Bæhr</p>
<p xml:lang="nob">Randi A. Skum 14 Ann-Mari Thomassen</p>
<p>Johan Mikkel Sara</p>
<p xml:lang="nob">Vibeke Larsen</p>
<p xml:lang="nob">Ann-Mari Thomassen 15 Gunn-Britt Retter</p>
<p xml:lang="nno">Per Edvin Varsi</p>
<p xml:lang="nno">Gunn-Britt Retter 16 Anders Urheim</p>
<p xml:lang="nob">Miriam Paulsen</p>
<p xml:lang="nno">Anders Urheim 17 Magnhild Mathisen</p>
<p xml:lang="nob">Vibeke Larsen</p>
<p xml:lang="nno">Gunn-Britt Retter</p>
<p>Magnhild Mathisen 18 Willy Ørnebakk</p>
<p xml:lang="nno">Bjarne Store-Jakobsen</p>
<p xml:lang="nob">Olaf Eliassen</p>
<p xml:lang="nob">Willy Ørnebakk 19 Knut Store 20 Inger Jørstad</p>
<p>Kirsti Guvsám</p>
<p xml:lang="nob">Inger Jørstad 21 Bjarne Store-Jakobsen</p>
<p>VI Sámedikki mearrádus</p>
<p>Ođđa áššit 1-22 sáddejuvvojit sámediggeráđđái meannudeapmái.</p>
<p>Ášši meannudeapmi loahpahuvvui 26.02.08 dii. 16.35</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 05/08 Sámediggerádi biras- ja areálapolitihkalaš cilgehus</p>
<p>Arkiivaáššenr.. 07/248306 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 15.01.08</p>
<p xml:lang="est">R 012/08</p>
<p>Sámedikki dievasčoahkkin 26. - 29.02.08 05/08</p>
<p>Ášši meannudeapmi álggahuvvui distaga 26.02.08 dii. 16.35</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggeráđi čilgehus váldojuovvo dihtun. 1. Álggaheapmi</p>
<p>Deaŧalaš eaktu jus min guovllut galget birasustitlaččat ovdánit, lea ahte álgoálbmogiid olmmošvuoigatvuođat nannejuvvojit sihke riikkaidgaskasaš álbmotrivttiin ja našuvnnalaš politihkas ja rievttis. Danne lea vuoigatvuođabargu maiddái birasbargu.</p>
<p>Lea deaŧalaš kritihkalaččat dárkkistit movt mii sámi servodagas fuolahit ja geavahit iežamet birrasa. Sáhttá leat nu ahte dat válddálašvuođahuhttin maid mii sápmelaččat leat vásihan iežamet guovlluid ja riggodagaid geavaheami, fuolaheami ja hálddašeami dáfus, lea dagahan ahte mii váldit unnit ovddasvástádusa iežamet daguin go ovdal. Váldi ii leat dušše juoga maid mii oažžut, muhto maiddái juoga maid mii máhcahit. Dan dahkat vuosttažettiin go bargat oččodit rámmaid mat leat čadnon lágaide, ásahusovdáneapmái ja ekonomalaš veahkkeneavvuide, mat dagahit ahte sámi servodat sáhttá leat guovddáš oasseváldi mearridanproseassain. 2. Biras- ja areálapolitihkka oassin riikkaidgaskasaš barggus</p>
<p>Stuora birashástalusat mat leat čadnon dálkkádatrievdamiidda, biologalaš mihtilmasvuođa suodjaleapmái ja birasmirkkuid leavvamii, gáibidit oktilis daguid máilmmiservodagas, ja dat ferte dáhpáhuvvat riikkaidgaskasaš soahpamiid ja dáid čuovvolemiid bokte. Dálkkádatrievdamat, biologalaš mihtilmasvuođa massin ja birasnuoskkideapmi váikkuhit álgoálbmogiid ealáhusaid, kultuvrra,</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira dearvvašvuođa ja eallineavttuid ja dainnalágiin maiddái servodateallima. Sámediggeráđđi oaidná dárbbašlažžan veahkkin čalmmustahttit dáid vuođđo hástalusaid. Mii dárbbašit eambbo máhtu dáid rievdamiid birra ja doaimmaid birra maid sáhttá álggahit ráddjen dihte rievdamiid, ja maiddái geahčadit iešguđetlágán heivehanstrategiijaid. Vaikko sápmelaččat dán oktavuođas leat unna álbmogaš, gos leat unnán resurssat ja unnán váldi, de sáhttit dattetge juoidá dahkat.</p>
<p>Oassálastin riikkaidgaskasaš arenás ovttas eará álgoálbmogiiguin nanne álgoálbmotperspektiivva čielggademiin, dokumeanttain, dutkamis ja diehtojuohkimis. Dát fas lea mávssolaš riikkaidgaskasaš biraspolitihka hábmemis.</p>
<p>Sámediggi oassálastá aktiivvalaččat dan riikkaidgaskasaš barggus mii lea biologalaš mihtilmasvuođa konvenšuvnna čuovvoleamis. Sámediggi ii leat seamma olu oassálastán geatnegahtti globála dálkkádatregiimma barggus. Sámedikki bargu dálkkádathástalusaiguin lea dássážii oppalohkái leamaš čadnojuvvon Árktalaš ráđđái, mii maiddái boahtá ovdan Sámediggeráđis Keskitalo dieđáhusas riikkaidgaskasaš vuoruhansurggiid birra mii gieđahallojuvvui dievasčoahkkimis skábmamánus 2006.</p>
<p>Sámediggeráđđi áigu intensiveret globála birashástalusbarggu čuovvovaš vugiin: -</p>
<p>Kapasitehtahuksen – Sámedikki riikkaidgaskasaš barggu ruhtadeapmi -</p>
<p>Joatkit nanu riikkaidgaskasaš oassálastimiin biologalaš mihtilmasvuođa konvenšuvnna čuovvoleami ja implementerema dáfus -</p>
<p>Riikkaidgaskasaš oassálastin globála dálkkádatregiimma barggus, bargobádji álgoálbmogiid ja dálkkádathástalusaid birra Helssegis 2008 giđa, Bistevaš Forum 2008 gos dálkkádatášši lea oassin -</p>
<p>Čalmmustahttit álgoálbmotdimenšuvnna dálkkádathástalusaid dáfus – dievasčoahkkinseminára miessemánus 2008 3. Árbevirolaš máhttu</p>
<p>Biologalaš mihtilmasvuođa konvenšuvdna ja Unesco-konvenšuvdna immateriála kulturárbbi birra leat deaŧalaš njuolggadusat árbevirolaš máhtu gieđahallama, duođašteami ja gaskkusteami barggus. Árktalaš ráđi ja World Intellectual Property Right Organisation (WIPO) bargu bidjet maiddái guovddáš eavttuid árbevirolaš máhtu bargui. Sámi árbevirolaš máhttu lea máŋgga dáfus geanohuvvan daid rievdademiid, nuppástuhttimiid ja válddálašvuođahuhttima geažil maid sámi servodat lea vásihan maŋemus logiid jagiid. Sámediggeráđđi oaidná danne ahte lea deaŧalaš eaktu seailluhit ja joatkit árbevirolaš máhtu ávkkástallama jus galgá bisuhit birasustitlaš ovdáneami ja sámi ealáhusaid.</p>
<p>Lassin dasa ahte árbevirolaš máhtu iešalddis lea deaŧalaš dokumenteret, de lea dákkár dokumentašuvdna maiddái dađistaga mávssolaččat jus galgá oažžut nana guoddevaš geavaheami.</p>
<p>Árbevirolaš máhttu šaddá maid hui guovddážii heivehanstrategiijaid barggus go dálkkádagat rivdet dađistaga jođáneappot.</p>
<p>Dokumentašuvdna ja čohkkejuvvon árbevirolaš máhttodieđuid gieđahallan bohciidahttá máŋga vuostelasvuođa ja ehtalaš hástalusaid metoda, vurkema, olaheami, oaidninvejolašvuođa, geavaheami, dárkkisteami ja eaiggátvuođa dáfus. Otnáža rádjái lea maiddái dahkkojuvvon olu bargu árbevirolaš máhtu dokumentašuvnnain. Sámediggeráđđi oaidná áibbas dárbbašlažžan ahte dát materiála ja boahttevaš čohkkejuvvon materiála gieđahallojuvvo systemáhtalaš ja jierpmálaš vugiin sihke otná árbevierroguddiid ja boahttevaš buolvvaid dihte. Árbevirolaš máhtu dokumentašuvnna iešguđetlágán metodaid ovddideapmi lea maiddái guovddážis go galgá árbevirolaš máhtu jierpmálaččat hálddašit.</p>
<p>Ráđđi lea juo álggahan konkrehtalaš čuovvoleami bušeahttamearrádusa dáfus dan bokte ahte:</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Čađaha čoahkkima sámi ásahusaiguin ja guoskevaš dutkanprošeavttaiguin ovttasbarggu birra mii lea árbevirolaš máhtu barggus. Ságaskuššá bargguid mat galget Sámi allaskuvlii/Sámi instituhttii go ovttasbargá sámi ásahusaiguin ráhkadit raportta mii šaddá máhtolašvuođa vuogádaga vuođđun árbevirolaš máhtu dokumenterema hálddašeamis.</p>
<p>Muđui lea ráđi mielas deaŧalaš ahte addojuvvo ekonomalaš doarjja prošeavttaide mat deattuhit: -</p>
<p>Ovddidit metodaid dan birra movt kártet ja dokumenteret sámi árbevirolaš máhtu. -</p>
<p>Konkrehtalaš dokumentašuvnna, mii čielggada makkár relevánta árbevierromateriála juo lea čohkkejuvvon. 4. Areálavuođđu</p>
<p>Movt guovllut geavahuvvojit, lea olu biras- ja resursalágaid duohken. Ráđđehusa ođđa plána- ja huksenlága evttohus mii ovddiduvvui 16.02.08 ja mii čuovvola dan ovttamielalašvuođa maid Sámediggi lea olahan Birasgáhttendepartemeanttain dán lága dáfus, lea stuora lávki ovddosguvlui sámi ealáhusaid areálavuođu fuolaheamis ja lea deaŧalaš dohkkeheapmi sámi meahcceealáhusaid dáfus. Ráđđádallamat mat leat jođus Ealáhus- ja gávpedepartemeanttain ja Birasgáhttendepartemeanttain ođđa minerálalága ja ođđa luonddumihtilmasvuođalága dáfus lea maiddái guovddáš sihkkarastin sámi materiála kulturvuođu dáfus ja sámi oassálastima dáfus min luondduriggodagaid hálddašandoaimmas. Maiddái Riddoguolástanlávdegotti evttohusa čuovvoleapmi mielddisbuktá barggu mii galgá sihkkarastit dan sámi materiála kulturvuođu mii guolásteapmi lea. Sámediggeráđđái lea áibbas čielggas ahte hálddašeapmi, suodjaleapmi ja sisabahkken sámi guovlluide ii sáhte leat dakkár ahte dat dovdomassii hehtte sámi kultuvrra doaimmaheami ja ahte dainna lágiin šattašii vuostálaga siviila ja politihkalaš vuoigatvuođaid konvenšuvnna artihkal 27:in. Dát lea mearrideaddji prinsihppa go galgá árvvoštallat makkár váldi ja oassálastinrolla Sámedikkis galgá leat mearridanáššiin mat gusket hálddašeapmái, suodjaleapmái ja minerálaroggamii. Álgoálbmotjulggaštusa artihkal 32 nr. 2 ferte dieđusge biddjot vuođđun dákkár oktavuođas1.</p>
<p>Boazodoallu vásiha dađistaga ahte gáržžáhallá guovddáš boazoguohtunguovlluin eará servodatlaš beroštumiid dihte. Guohtuneatnamiid massin lea stuorámus áitta boahttevaš sámi boazodollui. Sámediggeráđđái lea prinsihpalaččat deaŧalaš oažžut ovdan ahte boazologu heiveheapmi ja boazodoalu guohtuneatnamiid sihkkarastin gullet oktii. Danne lea boazodoalu areálagáhttema nannen deaŧalaš. Boazodoallolágas ođđa ulbmilmearrádus boazodoalloareálaid sihkkarastima birra ferte aktiivvalaččat čuovvoluvvot ja dasa ferte biddjot duohta sisdoallu.</p>
<p>Sámediggeráđđi áigu bargat: -</p>
<p>Oažžut áigái ođđa vuoigatvuođa- ja resursalága mii ollislaččat fuolaha sámi vuoigatvuođadiliid. -</p>
<p>Hábmet bajimus areálapolitihka sihkkarastin dihte sámi kultuvrra, ealáhusaid ja servodateallima luondduvuođu. -</p>
<p>Ráhkadit sierra dieđáhusa Sámedikki boazodoallopolitihka birra gos boazodoalu areálavuođđu galgá leat deaŧalaš ášši. 1</p>
<p>Álgoálbmotjulggaštus artihkal 32 nr. 2: Stáhtat galget ráđđádallat ja ovttasbargat buriin jáhkuin guoskevaš álgoálbmogiiguin sin guoskevaš ásahusaid bokte dainna ulbmiliin ahte olahit friddja ja dieđihuvvon miehtama ovdal go lohpi addo guđege hámis doaimmaide mat váikkuhit sin eatnamiid ja guovlluid ja eará resurssaid, erenoamážit guoská dat minerálaid, čáziid ja eará resurssaid ovddideapmái, ávkkástallamii ja roggamii.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira 5. Suodjalanbargu</p>
<p>Okta vuohki movt sáhttá sihkkarastit areálavuođu, lea formálalaččat suodjalit guovlluid. Dán dieđáhusa mielddusin lea stáhtusčilgehus suodjalusáššiid hárrái main Sámediggi lea leamaš ja lea mielde.</p>
<p>Sámediggeráđđi oaivvilda ahte suodjaleapmi sámi guovlluin sáhttá leat mielde gáhtteme materiála eavttuid maid dárbbaša go galgá bisuhit, ovddidit ja joatkit sámi kultuvrra. Dát eaktuda almmatge ahte suodjalanproseassa, sisdoallu ja hálddašanregiima eai leat dakkárat mat amásnuhttet, muhto baicca nannejit sámi kultuvrra. Suodjalan- ja hálddašanplánabarggu njuolggadusat sámi guovlluin b. 31.01.07 leat danne deaŧalaš konkretiseremat ráđđádallamiid dáfus mat leat suodjalaneiseválddiid, Sámedikki ja báikkálaš sámi berošteddjiid gaskka.</p>
<p>Maŋemus jagiid viiddis suodjalanbargu sámi guovlluin lea bohciidahttán sihke ráfehisvuođa ja duhtameahttunvuođa máŋgga sámi báikkálaš servodagas. Sámediggeráđđi oaivvilda ahte ferte konkrehtalaččat árvvoštallat suodjalandárbbu guđege áššis áigeguovdilis suodjalanárvvuid ja vejolašvuođaid vuođul doalahit árbevirolaš sámi meahccegeavaheami ja ealáhusdoaimma. Dákkár váikkuhusčielggademiid dáfus suodjalanproseassas lea báikkálaš sámi oassálastin mearrideaddji. Go árvvoštallá suodjaleami ja jus dahká mearrádusa suodjaleami birra, de lea hui deaŧalaš ahte sámi historjjálaš eallin ja geavaheapmi dokumenterejuvvo ja gaskkustuvvo.</p>
<p>Sámediggi lea 2005 rájes leamaš áibbas čielggas dan ektui ahte suodjalanguovlluid hálddašanváldi ferte addojuvvot sierra hálddašanstivrraide gos lea viiddis sámi oassálastin. Dát ákkastallojuvvo erenoamážit ILO 169 artihkal 6 (ráđđádallama) ja 15 (hálddašeami oassálastima) vuođul, muhto čuovvu maiddái SP artihkal 27:s. Dákkár oktasašhálddašanortnegat lea dakkár perspektiiva maid</p>
<p>Norga deattuhii erenoamážit maŋemustá ON Álgoálbmogiid Bistevaš Forumis miessemánus 2007. Dássážii eai leat Norgga eiseválddit leamaš mielas praktiseret dákkár ortnegiid ruovttus. Dál leat evaluereme iešguđetlágán geahččalanortnegiid mat leat jođus Lulli-Norgga suodjalanguovlluid báikkálaš hálddašeami oktavuođas. Lea ásahuvvon dialoga Luondduhálddašeami direktoráhtain dainna jurdagiid ahte ásahit oktasaš hálddahuslaš bargojoavkku mii sáhttá geahčadit vejolaš hálddašanortnegiid.</p>
<p>Sámediggeráđđi lea beroštumiin fuomášan ahte ráđđehus lea juolludan 30 mill kr viđa jagi badjel oktasaš ovddidanfondii golmma guoskevaš suohkanii Rollagii, Sigdalii ja Nore ja Uvdalii gosa Trillemarka luonddureserváhtta lea ásahuvvon.</p>
<p>Sámediggeráđđi áigu bargat dan ovdii ahte: -</p>
<p>Suodjalanbarggu njuolggadusat implementerejuvvojit sámi guovlluin -</p>
<p>Ásahuvvojit suodjalanguovlluid oktasašhálddašanortnegat sámi guovlluin -</p>
<p>Čalmmustahttit sámi historjjálaš eallima ja geavaheami go gaskkusta guovlluid mat vejolaččat galget suodjaluvvot -</p>
<p>Oččodit ovddidanneavvuid sámi guovlluide gos leat máŋga ja stuora suodjalanguovllu 6. Meahccegeavaheapmi ja ealáhusbargu</p>
<p>Meahccegeavaheapmi ja ealáhusdoaibma leat ain deaŧalaš birgenvuođut sámi servodagas sihke nissonolbmuide ja dievdoolbmuide. Dát máŋggabealát ja guoddevaš geavaheapmi ja heiveheapmi lea erenoamáš buorre birrasii danne go dat lea addán máŋga birgenlági. Danne lea guovddážis buot resursalágain ahte árbevirolaš meahccegeavaheapmi ja ealáhusdoaibma sihkkarastojuvvo.</p>
<p>Riddoguolásteapmi smávit fatnasiiguin ja guolásteapmi ovttas eará ealáhusaiguin lea čájehuvvon leat dat guolásteapmi mii gierdá nuppástemiid buoremusat ja mii lea buoremus birrasa ja kultuvrra ektui. Danne áigu Sámediggeráđđi maiddái birasperspektiivvas bargat dakkár guolástuspolitihka ovdii mii</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira nanne riddolagas ja birasustitlaš guolásteami maid smávit fatnasat doaimmahit. Lea deaŧalaš čuovvoleapmi Riddoguolástanlávdegotti čielggadeami ektui dohkkehit sámi guolástusvuoigatvuođaid ja hálddašančovdosiid mat sihkkarastet sihke sámi kultuvrra ja birasustitlaš bohtosiid.</p>
<p>Báikkálaš biebmobuvttadeapmi ja viidásetnálašteapmi eanandoalus lea maiddái mávssolaš sámi servodaga birasustitlaš ovdáneami dáfus. Dát sihke unnidivččii birasbillisteaddji fievrrideami ja livččii mielde sihkkarastime areálaid eanandoalloulbmiliidda ja doalaheame kulturduovdagiid. Sámediggi hálddaša doarjjaruđaid mat buoremuddui mannet ealáhusovddideapmái ja biras- ja kulturbargui. Sámediggeráđđi oaidná ahte Sámediggi iežas doarjjahálddašeamis berre árvvoštallat bidjat čielgaset birasgáibádusaid nana guoddevaš geavaheami ektui go maid dássážii lea dahkan. Dát addá Sámediggái stuora hástalusaid olles doarjjaráiddus njuolggadusaid ráhkadeami rájes ruđaid almmuheami, ohcamiid áššemeannudeami, doarjagiid mearrideami, dárkkisteami ja juolludeami evaluerema rádjái.</p>
<p>Sámediggeráđđi áigu bargat dan ovdii ahte: -</p>
<p>Árbevirolaš meahccegeavaheapmi sihkkarastojuvvo resursalágain -</p>
<p>Sámi vuoigatavuođat guolásteapmi galget dohkkehuvvot ja kártejuvvot olles sámi guovllus -</p>
<p>Doarjjahálddašeapmi fuolaha guoddevašvuođaprinsihpa čielgaseappot -</p>
<p>Báikkálaš biebmoguvttadeapmi ja viidásetnálašteapmi doalahuvvo ja ovddiduvvo viidáseappot 7. Kulturmuitogáhtten</p>
<p>Sierra sámi kulturmuitogáhttema ásaheapmi 1994:s lea mielddisbuktán ahte sámi kulturárbi fuolahuvvo buorebut ja ahte oažžu eambbo fuomášumi ja gaskkusteami. Sámi kulturmuitogáhttemis leat almmatge olu hástalusat. Sámediggeráđđi oaidná mearrideaddjin ahte Sámedikki kulturmuitohálddašeapmi ii leat departemeanta dahje direktoráhta bagadeami ja njuolggo stivrema duohken. Danne áigu Sámediggeráđđi čuovvolit Sámedikki mearrádusa áššis 37/07 Boahttevaš sámi kulturmuitohálddašeapmi rievdadit kulturmuitolága. Seammás ferte maiddái bargat rievdadit sámelága vai sáhttá čielggadit ja láhkii kodifiseret gustovaš rievtti Sámedikki formálalaš dili ektui.</p>
<p>Sámi kulturmuittuid ja kulturbirrasiid máhttobirrasat leat moadde ja smávvát. Buori kulturmuitohálddašeami vuođđu biddjo dávjá dutkama, čielggademiid, raporttaid ja registreremiid bokte. Danne lea Sámediggeráđi mielas deaŧalaš viidásetovddidit ja nannet ovttasbarggu daid dutkan- ja čielggadanbirrasiid dáfus mat barget sámi kulturhistorjjáin, ja seammás lea hástalus ovddidit sierra sámi fágalaš birrasiid kulturárbbi ja kulturmuittuid hárrái. Ráđđi áigu máhccat dán hástalussii sámi ásahusaid dieđáhusas.</p>
<p>Riikkaantikvára hálddaša dál buot bargoruđaid mat sáhttet geavahuvvot sámi kulturmuittuid raporttaide ja čielggademiide. Lea buorre go Riikkaantikvára geavaha dákkár ruđaid maiddái sámi kulturmuitogáhttemii, muhto Sámediggeráđđi oaidná dárbbašlažžan ahte lea vuosttažettiin Sámediggi mii hálddaša ja vuoruha dákkár čielggadanruđaid iežas árvvoštallan dárbbuid mielde.</p>
<p>Sámediggi lea evttohan ahte Ceavccageađgi kultuimuitoguovlu galgá nammaduvvot Norgga tentatiiva listui guovlluid dáfus mat leat Unesco máilmmeárbelisttus. Ii leat eahpádus ahte Ceavccageađggi kulturmuitoguovlu deavdá gáibádusaid mat leat beassat Unesco máilmmeárbelistui. Guovllu sámi kulturhistorjá lea deaŧalaš lassiviidodat go galgá čálihuvvot máilmmeárbeilistui. Biras- ja ovdánahttinministtar Erik Solheim lea čoahkkimis 10.12.07 dovddahan ahte</p>
<p>Birasgáhttendepartemeanta áigu eambbo aktiivvalaččat čuovvolit dán ášši.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámediggeráđđi áigu bargat dan ovdii ahte: -</p>
<p>Rievdadit kulturmuitolága nu ahte Sámediggi lágas oažžu válddi hálddašit sámi kulturmuittuid - nannet strategalaš ovttasbarggu báikkálaš sámi ásahusaiguin ja ovttasdoaimma áigeguovdilis dutkan- ja čielggadanbirrasiiguin. Ráđđi áigu máhccat dása dieđáhusas sámi ásahusaid birra - sámi kulturmuitogáhttema DoB-ruđat sirdojuvvojit Sámediggái - oažžut Ceavccageađggi kulturmuitoguovllu Unesco máilmmi luonddu- ja kulturárbbiid listui 8. Boraspiret</p>
<p>Boraspiret leat lunddolaš oassi luonddus sámi guovlluin, ja boraspiret leat álo njeidon doalahan dihte ealáhusvuođu. Sámediggeráđđi oaivvilda ahte boraspirešlájat leat ja ain galget leat oassin biologalaš mihtilmasvuođas maiddái min guovlluin. Dattetge lea deaŧalaš ahte boraspirenálit doalahuvvojit dan dán dásis ahte lea vejolaš bisuhit materiála kulturvuođu ON 1966 konvenšuvnna artihkal 27 vuođul siviila ja politihkalaš vuoigatvuođaid birra.</p>
<p>Našuvnnalaš máddodatmihtut ovttaskas guovlluid dáfus ja našuvnnalaš máddodatmihtut ovttaskas šlájaid dáfus mearriduvvojedje maŋemustá St.dieđ. nr. 15:s (2003-2004) Boraspiret Norgga luonddus oktan čuovvoleaddji stuoradiggegieđahallamiin. Máddodatmihtut sámi guovlluid dáfus leat ráđi mielas biddjojuvvon beare bajás bohccuid ja sávzzaid guohtunvuođu ektui. Danne lea dárbbašlaš ođasmahttit máddodatmihtuid. Sámediggeráđđi eaktuda ahte dákkár ođasmahttima oktavuođas galgá Sámediggi váldojuvvot mielde ráđđádallamii.</p>
<p>Dat ahte Sámediggi nammada ovtta lahtu njealji dan gávcci regionála boraspirelávdegoddái lea okta vuohki movt doalahit almmolaš rievttalaš oassálastingeatnegasvuođa luondduriggodagaid hálddašeamis ILO-konvenšuvnna nr. 169 artihkal 15 nr 1 mielde. Ortnet Boraspirelávdegottiiguin orro oppalaččat doaibmame bures. Lea dattetge stuora hástalus doalahit lagas ja oadjebas dialoga</p>
<p>Sámedikki, fylkkasuohkaniid, boraspirelávdegottiid ja ealáhusa gaskka, ja erenoamážit boazodoaluin lullisámi guovllus. Danne lea Sámediggi lágidan boraspireseminára dáidda beliide guovvamánu 22. beaivvi 2008. Go nammada áirasiid boraspirelávdegoddái, de daddjo ahte galget dušše leat álbmotválljen ovddasteaddjit fylkkasuohkaniin ja Sámedikkis. Sámediggeráđđi oaivvilda ahte dát ráddje Sámedikki bearehaga evttohasaid válljemis. Danne berre Sámediggi leat eambbo friddja go galgá válljet áirasiid boraspirelávdegottiide. Sámediggeráđđi oaivvilda dattetge ahte boraspirelávdegottiid áirasiin galgá leat ollislaš perspektiiva iežaset hálddašeamis. Sámediggeráđđi áigu bargat dan ovdii ahte: -</p>
<p>Lasihit resurssaid máddodatgoziheapmái -</p>
<p>Oažžut beaktilet doaimma boraspiriid njeaidimis -</p>
<p>Guorahallat ja mearridit ođđa máddodatmihtuid ovttaskas boraspirešlájaid dáfus -</p>
<p>Nannet dialoga boraspirelávdegottiiguin hálddašanhástalusaid birra sámi guovlluin 9. Mohtorjohtolat</p>
<p>Mohtorjohtolat meahcis lea lassánan maŋemus jagiid, erenoamážit Davvi-Romssas ja Finnmárkkus. Mohtorjohtolat bievlan sáhttá garrasit vahágahttit luonddu, muhtun guovlluin eambbo go eará guovlluin. Dainnalágiin sáhttá erenoamážit bievlavuodjin guhkit áiggi vuollái heađuštit sámi kultuvrra luondduvuođu.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Oallugiidda sámi servodagas lea mohtorjohtolat meahcis vuohki joksat oktilisvuođa meahccegeavaheamis ja meahci buriid ávkkástallamis. Geavaheapmi ja lagasvuohta lundui leat rievdan áiggiid čađa, ja mohtorjohtolat lea okta rievdadusain. Muhto máhttu ja máhttoviidodat lea máŋggaládje seailluhuvvon ja sirdojuvvon sosiála ja praktihkalaš oassálastima bokte dain duovdagiin gos máhttu lea. Go geavaha duovdaga, de šaddá dihtomielalaš iežas historjjá ja daid vuoigatvuođaid birra mat leat čadnon duovdagii. Dát lea deaŧalaš bealli maid ferte atnit muittus go bargagoahtá vejolaš ođđa mohtorjohtolatlágain. Sámediggeráđi mielas lea deaŧalaš ahte jođihuvvo dakkár mohtorjohtolatpolitihkka ja ahte ovddiduvvo dakkár mohtorjohtolatláhka mii bidjá riikkaidgaskasaš álgoálbmotrievtti vuođđun, mii deattuha nana guoddevaš geavaheami, ja mii vuoruha johtolaga ealáhusdoaimma olis, dálu dárbbuid geavaheami ja gili ássiid doaimma.</p>
<p>Sámediggeráđđi áigu: -</p>
<p>Ráđđádallat vejolaš láhkabargguid oktavuođas Birasgáhttendepartemeanttas ođđa mohtorjohtolatlága birra 10. Loahpaheapmi – Máhttu, kapasitehta ja váldi</p>
<p>Čielggademiin ii olát buot bargosurggiid ja buot hástalusaid. Biras- ja areálapolitihkka galget maiddái fuolahit dásseárvoáššiid ja dearvvašvuođa- ja eallineavttuáššiid. Sámediggeráđđi oaidná ahte leat olu ja stuora hástalusat. Danne áigut máhccat sierra dieđáhusain Sámediggeráđi biras- ja areálapolitihka birra, ja ulbmil lea ovddidit dan skábmamánnui 2008. Digaštallan dán čielggadeami birra šaddá deaŧalaš vuođđun dieđáhusa bargui. Birasustitlaš ovdáneapmi mii sihkkarastá sámi materiála kulturvuođu ii leat dušše olu buriid ovttaskas doaimmaid hábmema duohken, muhto lea maiddái deaŧalaš hukset rievttalaš, ekonomalaš ja ásahuslaš rámma mii addá vejolašvuođa oassálastit ja olahit bohtosiid. Máhttu, kapasitehta ja váldi lea eaktun jus sámi servodat galgá sáhttit váikkuhit ja gozihit iežas eallindilálašvuođa. Dáin guovlluin lea ain olu mii váilu. Váldi ferte addot lágaid bokte. Máhttu ferte ovddiduvvot dutkamiin ja sámiid iežas ásahusaid huksemiin, ja kapasitehta ferte duohtan dahkkot dan bokte ahte Sámediggi ja sámi ásahusat ožžot buoret ekonomalaš rámmaeavttuid.</p>
<p>III Jienasteapmi 43 áirasis ledje 30 čoahkis. Dán áššis ii jienastuvvon.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Vibeke Larsen, áššejođiheaddj 2 Kirsti Guvsám</p>
<p xml:lang="sma">Kjersti Myrnes Balto</p>
<p xml:lang="nob">Kirsti Guvsám 3 Sten Erling Jønsson</p>
<p xml:lang="nno">Tor Mikalsen</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p xml:lang="nob">Sten Erling Jønsson 4 Per Andersen Bæhr</p>
<p xml:lang="nno">Bjarne Store-Jakobsen</p>
<p xml:lang="nob">Per Andersen Bæhr 5 Susanne Amalie Andersen</p>
<p xml:lang="nno">Gunn-Britt Retter</p>
<p xml:lang="nno">Inger Jørstad</p>
<p xml:lang="nob">Sten Erling Jønsson</p>
<p xml:lang="nob">Susanne Amalie Andersen 6 Berit Oskal Eira</p>
<p xml:lang="nno">Terje Tretnes</p>
<p>Kirsti Guvsám</p>
<p xml:lang="nno">Tor Mikalsen</p>
<p>Berit Oskal Eira 7 Olaf Eliassen</p>
<p>Kirsti Guvsám</p>
<p xml:lang="nno">Gunn-Britt Retter</p>
<p xml:lang="nob">Sten Erling Jønsson</p>
<p xml:lang="nob">Olaf Eliassen 8 Terje Tretnes</p>
<p xml:lang="nob">Vibeke Larsen</p>
<p xml:lang="nob">Per Andersen Bæhr</p>
<p xml:lang="nob">Terje Tretnes 9 Mikkel Nils A. Sara</p>
<p xml:lang="nno">Tor Mikalsen</p>
<p xml:lang="nno">Terje Tretnes</p>
<p xml:lang="nob">Olaf Eliassen</p>
<p>Mikkel Nils A. Sara 10 Magnhild Mathisen</p>
<p xml:lang="nob">Susanne Amalie Andersen</p>
<p xml:lang="nob">Sten Erling Jønsson</p>
<p xml:lang="nno">Bjarne Store-Jakobsen</p>
<p>Magnhild Mathisen 11 Tor Mikalsen</p>
<p xml:lang="nno">Gunn-Britt Retter</p>
<p xml:lang="nob">Sten Erling Jønsson</p>
<p xml:lang="nno">Tor Mikalsen 12 Tom Christer Sottinen</p>
<p xml:lang="nno">Tor Mikalsen</p>
<p xml:lang="nno">Gunn-Britt Retter</p>
<p xml:lang="nno">Olaf Eliassen 13 Kjersti Myrnes Balto 14 Tone Merete Orti Olsen 15 Susanne Amalie Andersen 16 Hilde Anita Nyvoll 17 Gunn-Britt Retter</p>
<p>Vibeke Larsen, áššejođiheaddji</p>
<p>VI Sámedikki mearrádus</p>
<p>Sámediggeráđi biras- ja areálapolitihkalaš čilgehus váldojuovvui diehtun. Ášši meannudeapmi loahpahuvvui 29.02.08 dii. 11.30</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 06/08 Sámedikki 2007 jahkediedáhus</p>
<p>Arkiivaáššenr.. 07/534506 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 15.01.08</p>
<p xml:lang="est">R 011/08</p>
<p>Plána- ja finánsalávdegoddi 12. - 14.02.08 02/08</p>
<p>Sámedikki dievasčoahkkin 26. - 29.02.08 06/08</p>
<p>Ášši meannudeapmi álggahuvvui gaskavahkku 27.02.08 dii. 14.00</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi guorrasa ovddiduvvon dieđáhussii; Sámedikki 2007 jahkedieđáhus.</p>
<p>Sámediggi</p>
<p>Sámediggeráđđi atná vuođđun ahte Norgga stáhta lea vuođđuduvvon guovtti álbmoga eatnamiid ala: sápmelaččaid ja norgalaččaid. Goappašiin álbmogiin leat seamma vuoigatvuođat ovddidit iežaset kultuvrra ja giela. Sámiin go lea álgoálbmot lea álbmotrievtti bokte vuoigatvuohta oažžut erenoamáš kultursuodjalusa. Sámediggi bargá sámi giela, kultuvrra, ealáhusaid- ja servodateallima ealáskuhttimiin.</p>
<p>Sámedikki doaibman lea go lea sámiid parlameanta, ovddidit dakkár politihka mas lea ávki sámi servodahkii. Seammás galgá Sámediggi oažžut duohta váikkuhanfámu politihka johtui bidjamii dain surggiin mat leat deaŧalaččat sámi servodahkii. Sámedikkis galgá leat duohta váikkuhanfápmu politihkalaš ja ekonomalaš rámmaeavttuid mearrideamis.</p>
<p>Ođđa válgaortnet</p>
<p>Sámediggi lea ovddidan láhkaevttohusa ođđa válgaortnegii mii lea sáddejuvvon Bargo- ja searvadahttindepartementii. Láhkaásahus váldá vuolggasaji válgaortnega fágalávdegotti árvalusas mii ovddiduvvui cuoŋománus 2007. Ođđa válgaortnegis evttohuvvo earret eará ahte válgabiirriid lohku</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira unniduvvo nu ahte 13 válgabiirre sadjái bohtet 7 ja áirasiid lohku unniduvvo nu ahte 43 áirasa sadjái bohtet 39. Nuppástusa ulbmilin lea váldoáššis oažžut eanet gorrelašvuođa jienastagaid ja dan gaskka geat válljejuvvojit Sámediggái, ja dasto sihkkarastit ahte válgaloahpparehkenastin manašii johtileabbot.</p>
<p>Dasto oaivvilda Sámediggi ahte ođđa válgabiirriid namat berrejit čuožžut sámelágas. Danne leat ge válgabiirriid namat evttohuvvon sáme- ja dárogillii.</p>
<p>Sámediggi lea evttohan Ráđđehussii ahte addit Sámediggái válddi mearridit láhkaásahusaid sámediggeválgga čađaheami oktavuođas. Eaktun ferte leat ahte Sámediggi oažžu nu stuorra válddi go vejolaš mearridit válggaidis čađaheami. Departemeanta oaivvilda ahte ođđa válgaortnega galgá sáhttit váldit atnui áiggil ovdal 2009 válgga.</p>
<p>Dásseárvu</p>
<p>Dásseárvu lea heivehuvvon oassi Sámedikki politihkas. Sámedikkis lea ulbmilin heivehit dásseárvoperspektiivva buot bargguide Sámedikkis.</p>
<p>Sámediggi lea ságastallama bokte iešguđet organisašuvnnaiguin gávnnahan prošeavttaid maiguin sáhttá ovddidit dásseárvvu sámi servodagas. Sámedikki dásseárvoruđaiguin leat muhtun muddui ruhtaduvvon iešguđet prošeavttat ja konferánssat. Sámediggi čujuha erenoamážit konferánsii man fáddán lei nuorat ja seksuála miellaguottut Sámis. Sámediggi lea maiddái leamaš mielde ruhtadeamen seminára veahkaválddi birra mii dáhpáhuvvá lagas birrasis sámi báikegottiin, ja maid Norgga Sáráhkká lágidii. Dasto lea Sámediggi addán doarjaga dievdduidsearvái Dievddut Guovdageainnus. Ovttas máŋggain sámi organisašuvnnain lea Sámediggi lágidan davviriikkalaš sámi dásseárvokonferánssa, Sámis. Konferánssa ulbmilin lei ovttastahttit sámi dásseárvobarggu ásahuvvon davviriikkalaš ovttasbargui. Guovddážis lei sohkabealdásseárvu sámi servodagas erenoamážit, ja álgoálbmotservodagas oppalaččat. Konferánssas ledje oasseváldit Norggas, Ruoŧas ja Suomas, ja dasto álgoálbmotovddasteaddjit Ruonáeatnamis ja Davveoarje Ruoššas. Konferánsaraportta jurddaboađus lea ahte sámi dásseárvobarggu ferte institušonaliseret, ja ahte sámi dásseárvobarggu ferte oktiiortnet njeallji riikkas. Dásseárvokonferánssa čuovvoleapmin lágiduvvui miessemánus miniseminára dásseárvvu birra</p>
<p>Sámedikki áirasiidda. Dan oktavuođas ovddidii Sámediggeráđđi dásseárvopolitihkalaš čilgehusas Sámedikki dievasčoahkkimii. Sámedikki dásseárvopolitihkalaš doaibmaplána ovddiduvvo 2008:s.</p>
<p>Sámi statistihkka</p>
<p>Buriid politihkalaš mearrádusaid dahkamii atno máhtolašvuohta das movt servodat ovdána. Dasa dárbbašuvvo loguide ja máhtolašvuhtii vuođđuduvvon mearrádusvuođđu man bokte sáhttá oaidnit gos mii leat. Statistihkka ja dutkan leat dakkár gaskaoamit maid bokte sáhttá oaidnit man muttus mii leat, ja maiguin sáhttá mihtidit politihkalaš doaibmabijuid beaktilvuođa. Dál lea unnán statistihkka sámi servodatdiliid birra.</p>
<p>Rámmašiehtadus Sámedikki ja Statistihkalaš guovddášbyråa gaskka sámiguoski statistihka buvttadeamis lea fas jotkojuvvon 2007:s. Sámi statistihka nubbi jahkegirji almmuhuvvo guovvamánus 2008. Statistihka lávdegoddi lea čohkkejuvvon geografiija vuođul ja lea meroštallojuvvon guoskat Sámedikkis ohcanvejolaš ealáhusovddidan doarjagiid geografalaš doaibmaguvlui (davábealde</p>
<p>Sáltoduoddara). Statistihkalaš guovddášbyråa bargá ovttas Sámi allaskuvllain/Sámi instituhtain statistihkaid ráhkadeami oktavuođas.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira 2007:s biddjojuvvui fágalaš analysajoavku mii galgá jahkásaččat buktit raportta sámi servodaga dili ja ovdánandovdomearkkaid birra. Dát dahkkui konsultašuvdnašiehtadusa ektui mii lea stáhta eiseválddiid ja Sámedikki gaskka.</p>
<p>Ovttasbargu</p>
<p>Guovllulaš ovttasbargu</p>
<p>Ovttasbargošiehtadusat Sámediggi lea dahkan ovttasbargošiehtadusaid buot fylkkagielddaiguin sámi guovlluin.</p>
<p>Ovttasbargošiehtadusat leat gaskaoapmin sihkkarastit eanet dássedis ja einnostahtti rámmaeavttuid. Ovttasbargošiehtadusaid ulbmilin lea nannet ja oidnosii buktit sámi kultuvrra, giela ja servodateallima.</p>
<p>Jahkásaččat dollojuvvojit čoahkkimat politihkalaš dásis guoskevaš fylkkagielddaiguin. Jahkásaččat dieđihuvvo fylkkadikkiide ja Sámediggái doaimmaid, ovdáneami ja ruđaid birra mat leat geavahuvvon.</p>
<p>Ovttasbargošiehtadusat ođasmahttojuvvojit ja áigeguovdilastojuvvojit jeavddalaččat. Ođasmahttojuvvon ovttasbargošiehtadus Romssa fylkkagieldda ja Sámedikki gaskka mearriduvvui skábmamánu dievasčoahkkimis. Bealit leat vuolláičállán ođasmahttojuvvon ovttasbargošiehtadusa Finnmárkku fylkkagieldda ja Sámedikki gaskka ja dat meannuduvvo 2008:s. Šiehtadusas leat earret eará ođđa artihkkalat ceavzilis ovdáneami, Finnmárkkuopmodaga, areálahálddašeami ja álbmotdearvvašvuođa birra. Dasto lea das láhččojuvvon eanet áŋgiruššan kultuvrrain, ealáhusovddidemiin ja davviguovlobargguin.</p>
<p>Jahkásaš čoahkkin politihkalaš dásis Sámedikki ja fylkkagielddaid gaskka máttasámi guovllus dollojuvvui miessemánus. Čoahkkima ulbmilin lei geahčadit man muttos dat doaibmabijut leat mat šiehtaduvvojedje 2005 ovttasbargošiehtadusas. Suorggit mat vuoruhuvvojit 2008:s leat giellaovddidanprográmma, sámi sisdoallu joatkkaskuvllain ja skuvlafierpmádagas. Dasa lassin lea sáváldahkan oažžut ovttasbarggu boraspiriid ektui.</p>
<p>Sámediggi áigu viidáset ovddidit ovttasbargošiehtadusa sisdoalu ja geografalaš doaibmaguovllu. Vuosttaš vuorus lea lunddolaš ovddidit ovttasbarggu Oslo gielddain.</p>
<p>Hálddašanođastus Jagi 2010 rájes galgá hálddašeapmi ođasmahttojuvvot. Ođđa álbmotválljen guovllut galget boahtit dáláš fylkkagielddaid sadjai, ovddasvástádus ja doaimmaid juohkáseapmi hálddašandásiid gaskka galgá čilgejuvvot ja guovllulaš stáhta hálddašeapmi galgá geahčaduvvot. Sámediggái lea leamaš deaŧalaš fuolahit ahte doaimmaid sirdimat eai fuonidivčče dan váikkuhanfámu mii Sámedikkis lea áššesurggiin. Mii mearkkaša dan ahte Sámedikkis ain galgá leat vástesaš váikkuhanfápmu go mii das lea konsultašuvdnašiehtadusa bokte maŋŋá go doaimmat sirdojuvvojit guovlluide.</p>
<p>Sámi ovttasbargu</p>
<p>Sámi parlamentáralaš ráđđi (SPR) lea institušuvnnalaš ovttasbargu Suoma, Ruoŧa ja Norgga sámedikkiid gaskka áššiin mat gusket sámiide máŋgga riikkas dahje sámiide go lea sierra álbmot. Ruošša beale sámit leat bissovaš searvit. SPR lea sámi jietna riikkaidgaskasaččat.</p>
<p>Norgga beale Sámediggi lea 2007:s váldán badjelasas SPR presideantaámmáha. SPR lea bargan ON álgoálbmotjulggaštusain ja davviriikkalaš sámekonvenšuvnnain.</p>
<p>Bissovaš foruma sešuvnnas miessemánus 2007 lágidii SPR sierra doaluid mas bargu davviriikkalaš sámekonvenšuvnnain váldojuvvui ovdan. Ovdal sešuvnna válddii SPR álgaga lágidit árktalaš</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira workshop mas ledje mielde stáhta eiseválddiid, sámedikkiid, álgoálbmotorganisašuvnnaid ja áššedovdiid ovddasteaddjit. Bissovaš foruma workshopas ráhkaduvvui raporta.</p>
<p>SPR atná dásseárvobarggu hui deaŧalažžan sámi servodahkii ja lea danne vuosttaš gearddi addán davviriikkalaš dásseárvobálkkašumi njukčamánus 2007. Bálkkašupmi addojuvvui Ristenrauna Maggai go son lea bargan sámi giela, sámi dearvvašvuođabálvalusaid ja gárrenávdnasiid boastutgeavaheaddjiid ektui. Davviriikkaid ráđi rahpansešuvnnas Oslos golggotmánus deattuhii SPR presideanta ahte giella, biras ja árbevirolaš máhtolašvuođat leat deaŧalaš fáttát sámi álbmogii. Dasto ávžžuhuvvojedje davviriikkaid stáhtat sihkkarastit dan ahte boahtteáiggi davviriikkalaš sámekonvenšuvdna šaddá duohtan.</p>
<p>Jahkásaš čoahkkimat sámeministariid ja sámedikkiid presideanttaid gaskka Davviriikkaid ministariin geain lea ovddasvástádus sámi áššiin ja sámedikkiid presideanttain lea leamaš čoahkkin Stockholmmas skábmamánus. Dán čoahkkimis almmai ahte Sámi parlamentáralaš ráđi ruhtadeapmi dál orru ortnašuvvan, go bušeahttaruđat leat addojuvvon geavahussii buot golmma riikkas. Dasto mearriduvvui ahte sámi giellabálkkašumi <span type="quote" xml:lang="smj">”Gollegiella”</span> árvvoštallanlávdegotti lahttolohku unniduvvo nu ahte čieža lahtu sajis leat dál vihtta lahtu. Lahtut geahpeduvvojit dainna lágiin ahte dušše dan ráđđehusas mas lea ovdagoddi lea ovddasteaddji árvvoštallanlávdegottis.</p>
<p>Ministarat ja sámedikkiid presideanttat leat duhtavaččat go ON váldočoahkkin lea mearridan álgoálbmotjulggaštusa. Álgoálbmotjulggaštus lea deaŧalaš sámepolitihka hábmemii Suomas, Norggas ja Ruoŧas. Ruoŧŧa lea lohpidan jorgalahttit julggaštusa davvisámegillii ja ruoŧagillii.</p>
<p>Interreg IV A Davvi ja oasseprográmma Interreg IV A Sápmi Dan ođđa Interregprográmma prográmmaáigodagas 2007-2013, áigu Sámediggi ain searvat sámi prográmmii. Interreg IV A Sápmi galgá guoskat olles sámi ássanguvlui. Sámediggi Sámi parlamentáralaš ráđi norgga delegašuvnna bokte galgá ain evttohit ovddasteaddjiid sámi mearridanjovkui ja bearráigeahččanlávdegoddái.</p>
<p>Riikkaidgaskasaš ovttasbargu</p>
<p>Davviguovloovddideapmi Sámediggái lea hui deaŧalaš ahte davviguovlluid álgoálbmogiin lea nana posišuvdna ja doaibma iežaset dili ovddideami oktavuođas. Danne lea deaŧalaš jeavddalaččat gulahallat ja ságastallat davviguovloáššiid birra Sámedikki ja stáhta eiseválddiid gaskka. Jahkebeallásaš oktavuohtačoahkkimiin Sámedikki ja Olgoriikkadepartemeantta gaskka lea leamaš sáhka čuovvovaš fáttáid birra; Davviguovlostrategiijat, álgoálbmotbargu Árktalaš ráđi rámma siskkobealde, Barentsovttasbargu, ON álgoálbmotjulggaštus, sámi prográmmat EU guovllulaš ovttasbarggus, boazoguođohankonvenšuvdna Norgga ja Ruoŧa gaskka, bargu davviriikkalaš sámekonvenšuvnnain, sámiid árbevirolaš máhtolašvuođat ja dálkkádatrievdamat, diehtojuohkin- ja gulahallanprošeakta ealáhusovddidan vejolašvuođaid ja rámmaid birra sámi guovlluin ja kulturdimenšuvdna davviguovlluin ja dasto vel sámedikki riikkaidgaskasaš áŋgiruššamiid ruhtadeapmi. Maŋimuš čoahkkin dollojuvvui juovlamánus 2007.</p>
<p>Sámedikki mielas lea hui buorre go álgoálbmotvuoigatvuođat leat mielde dan barggus mii Olgoriikkadepartemeanttas lea olmmošvuoigatvuođaid ektui Ruoššas. Dán bargui buvttii Sámediggi rávvagiid Norgga ja Ruošša olgoriikkaministtariid gaskasaš čoahkkimis cuoŋománus 2007. Daláš presideanta lei mielde Norgga delegašuvnnas go stáhtaministtarat ledje guossin Ruoššas geassemánus 2007. Ságastallamiin lei eanaš sáhka energiijaovttasbarggu, dálkkádaga ja davviguovloáŋgiruššamiid birra. Sámediggi bivddii stáhtaministtara čoahkkimis Murmánskka guvernørain erenoamážit váldit ovdan daid hástalusaid mat gusket Guoládaga Sámi Radioi.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Álgoálbmogiid riikkaidgaskasaš polárajagi oktavuođas lea Sámediggi ollu gerddiid deattuhan ahte álgoálbmotvuoigatvuođaid sihkkarastin mii váikkuha árbevirolaš máhtolašvuođaid ja luondduriggodagaid goziheapmái váikkuha positiivvalaččat maiddái dálkkádathástalusaid ektui.</p>
<p>Sámediggi lea 2007:s juolludan ruđaid máŋgga doaibmabidjui davviguovloáŋgiruššama oktavuođas.</p>
<p>SEG – Sámi ealáhus- ja guorahallanguovddáš Deanus lea ožžon doarjaga prošektii <span type="quote" xml:lang="nob">“Re-etablaring av familiebasert reindrift på Kola”</span>. Sámediggi lea juolludan ruđaid Árranii Divttasvuonas studieplána ovddideapmái álgoálbmogiid hárrái davviguovloperspektiivvas. Diesa leat maid Norlándda fylkkagielda, ja ovttasbargobealit Árran ja Bodåddjo allaskuvla juolludan ruđaid.</p>
<p>Árktalaš ovttasbargu Sámediggi lea čuovvolan Árktalaš ráđi Norgga beale ovdagotti dan bokte go lea searvan Norgga delegašuvdnii Senior Arctic Officials (SAO) čoahkkimiin 2007:s. SAO-čoahkkimat čađahuvvojit virgeolbmuid dásis, ja áššit čuovvoluvvojit dađistaga ministtarčoahkkimiid gaskka. Dálkkádatrievdamat ja heivehanstrategiijat, ollislaš resursahálddašeapmi, nannejuvvon máhtolašvuohtadiehtovuođđu ja beaktileabbo ovttasbargu ceavzilis ovdáneami siskkobealde, leat áššiid gaskkas maiguin bargojuvvo. Prošeavttat lea jođus fáttáid ektui nugo dálkkádat, energiija, mearra, dearvvašvuohta ja bearráigeahččan. Sámediggi bargá lávga ovttas Sámiráđiin, mii lea okta guđa álgoálbmotorganisašuvnnas main lea stáhtus bissovaš oassálastin Árktalaš ráđis. Sámedikki dievasčoahkkin lea evttohan ahte ministtarčoahkkin cuoŋo-/miessemánus dollojuvvo Guovdageainnus. Dát váldojuvvui ovdan čoahkkimis Olgoriikadepartemeanttain juovlamánus.</p>
<p>Árktalaš ovttasbargu siskkilda maiddái ovttasbarggu parlamentáralaš čoahkkimiid gaskka árktalaš riikkain. Árktalaš parlamentarihkarkonferánssat lágiduvvojit juohke nuppi jagi. Áigodagain konferánssaid gaskka gozihuvvo ovttasbargu komitea bokte mii čoahkkana moddii jagis. Sámi parlamentáralaš ráđđi (SPR) dat čuovvu čoahkkimiid Standing Committee of Parliamentarians of the</p>
<p>Arctic Region (SCPAR). Čoahkkimiid áššelisttus leat earret eará leamaš davvi dimenšuvdna, EU maritiima politihkka, dálkkádatrievdamat ja dearvvašvuođa váttisvuođat. Dasa lassin lea maiddái plánejuvvomin dat gávccát parlamentarihkarkonferánsa mii dollojuvvo Alaskas borgemánus 2008.</p>
<p>Barentsovttasbargu Sámediggi atná deaŧalažžan nannet ja viidásetovddidit Barentsovttasbarggu mii lea okta áŋgiruššansuorgi davviguovloáŋgiruššama siskkobealde. Danne lea ge Sámediggi dat áidna mii juolluda jahkásaš doarjaga álgoálbmotkantuvrra doibmii Murmánskkas. Álgoálbmotkantuvra lea hui deaŧalaš Ruošša beale álgoálbmotovttasbarggu buorideami oktavuođas.</p>
<p>Álgoálbmotbargojoavku lea ráhkadan doaibmaplána álgoálbmogiid váste jagiide 2005 – 2008. Okta váldohástalusain doaibmabijuid duohtan dahkamis lea ruhtadeapmi. Sámediggeráđđi lea váldán ovdan Olgoriikkadepartemeanttain váilevaš ruhtadeami. Barents Youth Seminar 2007 lágiduvvui Roavvenjárggas Suomas. Seminára váldofáddán lei aktiivvalaš borgárvuohta ja šláddjivuohta. Doppe ráhkaduvvui julggaštus mii ovddiduvvui olgoriikkaministtariidda ministtarčoahkkimis Roavvenjárggas skábmamánus. Julggaštusas deattuhuvvui ahte stáhtat fertejit sihkkarastit álgoálbmotvuoigatvuođaid Barentsguovllus dainna lágiin ahte dohkkehit ILO-konvenšuvnna nr 169, ja geavahit dan gieskat mearriduvvon ON-julggaštusa álgoálbmogiid vuoigatvuođaid hárrái barggusteaset.</p>
<p>Barents guovllulaš nuoraidráđi (BRYC) ja Barents guovllulaš álgoálbmotáššiid bargojoavkku (RWGYI) gaskka dollojuvvui oktasaš čoahkkin seminárabeivviin. SNPL lea ovddastuvvon álgoálbmogiid ovddasteaddjin BRYC:s, ja Sámediggi hálddahusa bokte lea ovddastuvvon álgoálbmogiid ovddasteaddjin RWGYI:s.</p>
<p>Sámedikki ja Romssa ja Finnmárkku fylkkagielddaid gaskasaš ovttasbargošiehtadusa ođasmahttima oktavuođas leat bealit formalalaččat ovttaoaivilis erenoamážit bargat viidáset álgoálbmotovddastusa</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira ektui Barentsráđis ja Barents guovlluráđis, ja ahte várrejuvvojit ruđat álgoálbmogiid doaibmaplána čuovvoleapmái Barentsovttasbarggus.</p>
<p>Eurohpapolitihkalaš forum Sámediggi láve searvat Eurohpapolitihkalaš forumii. Eurohpapolitihkalaš foruma čoahkkimis njukčamánus lei okta fáttáin <span type="quote">”Álgoálbmotdimenšuvdna Eurohpas – hástalusat ja vejolašvuođat”</span>. Sámediggi veahkehii maiddái ovdal čoahkkima ja buvttii evttohusa sisdollui. Sámediggi searvvai maiddái čoahkkimii skábmamánus man fáddán ledje energiija ja dálkkádat.</p>
<p>ON Ovttastuvvan našuvnnaid bissovaš álgoálbmotforum (PFII) doalai 6. sešuvnnas miessemánus 2007.</p>
<p>Dán sešuvnna váldofáddán ledje álgoálbmogiid eatnamat, guovllut ja luondduresurssat. Sámedikkit, Sámiráđđi, Ruonáeatnama ruovttustivra ja ICC leat ráhkadan semináraraportta mii ovddiduvvui ON bissovaš forumii Arctic Regional Workshop vuođul mii dollojuvvui Københámmanis njukčamánus. Sámediggi oaidná ahte leat stuorra hástalusat dieđáhusa vuoruhuvvon doaibmabijuid čuovvoleami oktavuođas riikkaidgaskasaš áŋgiruššansurggiid hárrái, erenoamážit dieđáhusa bajimuš strategiijaid ektui. Sámediggi vuordá ahte fargga ásahuvvošii fásta rámmajuolludus Sámedikki riikkaidgaskasaš barggu váste Olgoriikkadepartemeantta bušeahta bokte.</p>
<p>Sámediggi oaidná ahte lea dárbu johtilit duohtan dahkat pilohttaprošeavtta sámiid árbemáhtu birra</p>
<p>Sámi ásahusaid davviguovlofierpmádaga olis. Sámediggi oaidná dárbbašlažžan ahte davviguovlostrategiijat konkreteriserejuvvojit dainna lágiin ahte ásahuvvo prošeakta árbemáhtu vuogádatlaččat kártemis, duođašteamis ja bisuheamis. Sámediggi áigu fuolahit ahte hui farga ásahuvvo njealljejagáš diehtojuohkin- ja gulahallanprošeakta sámi guovlluid ealáhusovddidanvejolašvuođaid ja -rámmaid ektui. Prošeavtta ulbmilin lea gulahallat daid vejolašvuođaid, rámmaid ja gáibádusaid ektui mat gusket ealáhusovddideapmái, ja diehtojuohkinkanálaid ásaheapmái. Sámediggi deattuha ahte álgoálbmotperspektiiva deattuhuvvo go ovttasbargostruktuvrrat Barentsovttasbarggus geahčaduvvojit. Álgoálbmogat fertejit leat dássásaš bealit institušuvnnalaš ovttasbarggus.</p>
<p>Vuoigatvuođat</p>
<p>Bajimuš dásis guoskkaha Sámedikki doaibma juohkelágan vuoigatvuođagažaldagaid buot servodatsurggiid siskkobealde. Sámiin leat iešguđetlágan vuoigatvuođat; individadásis, sierra álbmogin ja álgoálbmogin. Sámiin leat árbejuvvon vuoigatvuođat sin árbevirolaš eana- ja čáhceguovlluide ja vuoigatvuohta dáid guovlluid resurssaide mat leat vuođđun oktasaš ávnnaslaš kulturvuđđosii. Vuoigatvuođain lea oktavuohta maiddái surggiide nugo gillii, oahpahussii, dearvvašvuhtii ja kulturmuittuide. Riektevuođđu vuolgá riikkaidgaskasaš álbmotrievttálaččat geatnegahtti konvenšuvnnain, norgga siskkáldas rievttis ja sámiid boares vieruin ja riekteáddejumiin. Sámiid álbmotválljen orgánan Norggas lea Sámedikki ulbmilin bargat dan ala ahte sámiid vuođđovuoigatvuođat dohkkehuvvojit vuođđun sámi kultuvrra, giela ja servodateallima ja iešguđet sámi árbevieruid eksisteanssa goziheamis ja nannemis. Sámediggi áigu vuoruhit barggu ahte sámi vuoigatvuođaproseassaide mat leat jođus sihkkarastojuvvojit johtilit konklušuvnnat ja gávdnojit dakkár čovdosat mat dávistit sámi historjjálaš vuoigatvuođaide ja álbmotriektái. Loahpalaš konklušuvnnat ja mearrádusat eai galgga dahkkojuvvot ovdalgo sámit leat daidda guorrasan.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Iešmearrideapmi</p>
<p>Čakčamánus 2007 mearridii ON váldočoahkkin julggaštusa álgoálbmotvuoigatvuođain. Mearrádus lea historjjálaččat deaŧalaš álgoálbmogiid olmmošvuoigatvuođaid ja vuođđo friijavuođaid dohkkehanbarggus. Julggaštus dohkkeha čielgasit álgoálbmogiid iešmearridanvuoigatvuođa, maiddái sámi álbmoga vuoigatvuođa friija mearridit sin ekonomalaš, sosiálalaš ja kultuvrralaš ovddideami ja sin luondduriggodagaid, ja dasto vuoigatvuođa friija mearridit iežaset politihkalaš dili. Julggaštusas deattuhuvvo maiddái ahte sámiin lea vuoigatvuohta nannet sin politihkalaš, rievttálaš ja ekonomalaš ásahusaid, maiddái álbmotválljen Sámedikki.</p>
<p>ON olmmošvuoigatvuođalávdegoddi lea gažaldagain Supmii, Norgii ja Ruŧŧii 1999:s eaktudan ahte sámiin lea stáhtus dakkár álbmogin mas lea vuoigatvuohta iešmearrideapmái Siviila ja politihkalaš vuoigatvuođaid konvenšuvnnna ja 1966 mannosaš Ekonomalaš, sosiálalaš ja kultuvrralaš vuoigatvuođaid konvenšuvnna 1. artihkkala vuođul. Dan eaktuda maiddái áššedovdi lávdegoddi mii lea čielggadan ja evttohan davviriikkalaš sámekonvenšuvnna. Ráđđehus lea go lea dohkkehan ON álgoálbmotjulggaštusa maiddái dovddahan ahte sámiin lea iešmearridanvuoigatvuohta. Dan go stáhtat leat dohkkehan julggaštusa, lea lunddolaš dulkot ja fertege dulkot dan láhkai ahte sii maiddái čielgasit dovddahit ahte sámit lea dakkár álbmot mas lea iešmearridanvuoigatvuohta dan mearkkašumis mii čuovvu ON konvenšuvnnaid 1. artihkkala, nugo Ruoŧŧa lea dadjan raporttastis ON olmmošvuoigat-vuođalávdegoddái 2006:s.</p>
<p>ON konvenšuvnnaid 1. artihkkala dulkon dat bidjá rievttálaš vuolggasaji ja rámma iešmearridanvuoigatvuođa ávnnaslaš sisdollui nugo dat lea hábmejuvvon álgoálbmotjulggaštusas ja davviriikkalaš sámekonvenšuvdnaevttohusas. Ávnnaslaš sisdoallu iešmearridanvuoigatvuođas ferte geavahusas hábmejuvvot dego boađusin das movt dát álbmotrievttálaš instrumeanttat leat dulkojuvvon dađistaga ja dynámalaččat riikkaidgaskasaččat. Sámediggi ii sáhte oaidnit ahte livččii makkárge álbmotrievttálaš vuođđu čuoččuhit ahte sámiid iešmearridanvuoigatvuohta galgá dulkojuvvot eará láhkai go dat iešmearridanvuoigatvuohta mii buot álbmogiin lea álbmotrievtti mielde dáid álbmotriekteprinsihpaid vuođul. Sámediggi oaidná prinsihpalaččat ahte ávnnaslaš sisdoallu iešmearridanvuoigatvuođas boahtá ovdan máŋgga láhkai ja sorjá das makkár dilis guoskevaš álbmot dahje álgoálbmot lea. Ovttaskas riikkat eai sáhte friija dulkot, ráddjet ja meroštallat álgoálbmogiid iešmearridanrievtti nu ahte dat lea vuostá dan oainnu maid ON lahttostáhtat leat dovddahan ON álgoálbmotvuoigatvuođaid julggaštusas. Dalle dat daninassii heađuštivččii ieš oaivila mii lea sihke iešmearridanvuoigatvuođas ja álbmotrievttis.</p>
<p>Konkrehta sisdoallu iešmearridanvuoigatvuhtii ferte biddjojuvvot ja konkretiserejuvvot earret eará nationála lágaid bokte. Láhkabargoproseassa biras-, resursa- ja eanavuoigatvuođain lea dás deaŧalaš, dasto lea láhkaaddin Sámedikki formalalaš saji ja konsultašuvdnarolla ektui stáhtalaš eiseválddiid beales deaŧalaš iešmearridanvuoigatvuođa čađaheamis. Sámediggi oaidná váttisin dan go ráđđehus vuos dovddaha ahte sámiin lea iešmearridanvuoigatvuohta, muhto nuppe dáfus fas lea jearggalaččat garván konkretiseremis dán vuoigatvuođa láhkaproseassain main leat leamaš konsultašuvnnat 2007:s, nugo plána- ja huksenlága, mearraresursalága, minerálalága, luondduriggodatlága ja sámelága oktavuođas. Sámediggi lea fuomášan ahte ráđđehus máŋgga oktavuođas lea atnán dárbbašlažžan čujuhit ahte álgoálbmogiid iešmearridanvuoigatvuohta ráddjejuvvo nu ahte ii leat vejolaš vuođđudit sierra stáhta.</p>
<p>Sámediggi deattuha dán oktavuođas ahte iešmearridanvuoigatvuohta álbmotrievtti mielde ii atte vejolašvuođa luvvet eret stáhtas. Sámit eai leat goassige háliidan ja eai maid goassige leat movtge čuoččuhan ahte háliidit luvvejuvvot. Danne caggá dát ságastallama álgoálbmogiid iešmearrideami birra oppalaččat dan sadjái go viidáset ovdánahttá áddejumi ja ovddideami. Sámediggi oaivvilda ahte lunddolaš vuolggasadji ja eanemus ávkkálaš ságastallamii lea dat ahte biddjojuvvo eanet deaddu iešmearridanvuoigatvuođa váldosisdollui, namalassii ahte sámit friija galget beassat mearridit iežaset ekonomalaš, sosiálalaš ja kultuvrralaš ovddideami, ja iežaset dárbbuide friija beassat geavahit sin luondduriggodagaid.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Konsultašuvnnat</p>
<p>Stáhta eiseválddiid ja Sámedikki gaskka leat leamaš máŋga konsultašuvdnačoahkkima daid prosedyraid ektui maid Sámediggi dohkkehii geassemánu 1. b. 2005 ja mat mearriduvvojedje gonagaslaš resolušuvnna bokte suoidnemánu 1. b. 2005. 2007:s čađahuvvojedje 13 konsultašuvdnačoahkkima departemeanttaiguin. Áššin ledje: plána- ja huksenláhka, mearrariggodatláhka, Norgga posišuvnnat álgoálbmotjulggaštusbarggus, doaibmabijut stuorradiggedieđáhusas guolástusaid struktuvrapolitihka hárrái, doaibmabijut stuorradiggedieđáhusas gonagasreabbá hálddašeami birra, láhkaásahus</p>
<p>Finnmárkku komišuvnna ja Meahcceduopmostuolu váste, Finnmárkku komišuvnna čoahkádus,</p>
<p>Deanučázádaga guolástanlávdegotti mandáhta ja čoahkádus, sámi guovlluid suodjalanbarggu njuolggadusat, sámi lotnolasealáhusaid árvoháhkanprográmma, lastavuvddiid suodjalanplána</p>
<p>Finmmárkkus, guovllulaš dearvvašvuođadoaimmaid doaibmadokumeanta ja oahppoplánat 9 iešguđet fágaide vuođđo- ja joatkkaskuvllain. Ođđa boazodoalloláhkaevttohusa ja stuorradiggedieđáhusa guolástusaid struktuvrapolitihka doaibmabijuid hárrái eai ollásit čađahuvvon konsultašuvnnat ovdalgo láhkaevttohus ja dieđáhus ovddiduvvojedje ja maid ii lean šaddan ovttaoaivilvuohta Sámedikkiin evttohusaid ektui. Sámediggi ii leat vuostálastan Mearrariggodatlága dál ovddideamis, muhto ahte proposišuvnnas galgá boahtit ovdan movt Ráđđehus johtilit geatnegahtto čuovvolit álgoálbmotdimenšuvnna nu ahte láhka ollislaččat lea čielga álbmotrievttálaš rámmaid siskkobealde. Daid eará konsultašuvdnaáššiid ektui mat leat loahpahuvvon 2007:s lea unnit dahje eanet leamaš ovttaoaivilvuohta.</p>
<p>Dál leat jođus oktiibuot 9 konsultašuvnna departemeanttaiguin. Áššin leat: minerálaláhka, luonddušláddjivuođaláhka, rievdadusat sámelága válganjuolggadusain, hálddašanođastus, boahtte áiggi sámi kulturmuitohálddašeapmi, čáhcefápmohuksen Forsanvatnet guovllus Norlánddas, doaibmabijut stuorradiggedieđáhusas sámepolitihka birra ja Sámedikki formalalaš sajádat ja bušeahttaprosedyrat. Dasa lassin leat jođus máŋga konsultašuvnna suodjalanplánaid ektui mat gusket sámi guovlluid suodjalanbarggu njuolggadusaide. Konsultašuvdnašiehtadusa olis lea Sámediggi ožžon čielgaset posišuvnna stáhta eiseválddiid ektui go guoská lágaide ja hálddahuslaš doaibmabijuide main lea mearkkašupmi sámi servodahkii.</p>
<p>Mearrádusain leat eanet gozihuvvon sámi beroštumit ja vuoigatvuođat ja legitimitehta lea šaddan viidát. Sámediggái lea deaŧalaš ahte álbmotrievttálaš konsultašuvdnageatnegasvuođat, mat leat konkretiserejuvvon konsultašuvdnašiehtadusas, čuovvoluvvojit. Danne maiddái go ILO áššedovdikomitea norgga áigodatraporttas skábma-/juovlamánus 2003 celkkii ahte: <span type="quote">“Proseassa ja sisdoallu čoavddekeahttá leat čadnojuvvon oktii konvenšuvnna gáibádusas”</span>.</p>
<p>Oktavuohta stáhta eiseválddiiguin lea buorránan maŋŋá go konsultašuvdnašiehtadus dahkkui. Dattetge leat ain ollu hástalusat dan ektui movt oažžut konsultašuvdnašiehtadusa ollásit doaibmat. Erenoamážit dan ektui go departemeanttain ollu gerddiid lea ráddjejuvvon doaibmavejolašvuohta gávdnat čovdosiid Sámedikkiin konsultašuvdnašiehtadusa bokte, konsultašuvdnaproseassas váilot dieđut ja áššebáhpirat departemeanttaid beales, ja go álgoálbmotáššit duvdiluvvojit boahtteáiggi ja bálddalis proseassaide ja dienna lágiin eai šatta áššit ollislaččat árvvoštallojuvvot ja meannuduvvot. Konsultašuvdnaprosedyraid ráhkadeami oktavuođas stáhta eiseválddiid ja Sámedikki gaskka lei ovttaoaivilvuohta departemeantta ja Sámedikki gaskka ahte čađahit sierra proseassa man bokte gávnnahit prosedyraid Sámedikki bušeahttabargui, danne go dan oktavuođas čuožžilit sierralágan gažaldagat ja čuolbmačilgehusat. Juovlamánu 2005 konsultašuvdnačoahkkimis Sámedikki presideantta ja bargo- ja searvadahttindepartemeantta gaskka lei ovttaoaivilvuohta das ahte biddjojuvvo hálddahuslaš bargojoavku čielggadit ja ovddidit evttohusa Sámedikki formalalaš sajádagas stáhta ođđa bušeahttaprosedyraid ektui ráđđehusa ja Sámedikki gaskka. Bargojoavku geigii raporttas cuoŋománus 2007. Bargojoavku evttohii sierra bušeahttaprosedyraid maid bokte ovddiduvvojit earret eará gáibádusat ja fálaldagat maid hárrái konsulterejuvvo, ja mat bidjet láidestusaid sierra bušeahtta stuorradiggeproposišuvdnii</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira bajimuš ekonomalaš rámmaid ektui Sámedikki doibmii ja sámi ulbmiliidda muđui. Ovttajienalaš Sámediggi lea dorjon evttohuvvon bušeahttaprosedyraid. Sámediggi konstatere ahte Ráđđehus dán rádjai lea signaliseren ahte ii hálit čuovvolit bargojoavkku evttohusa, muhto háliida baicce ovddidit čoahkkindagaldumiid ovddabeallái ráđđehusa bušeahttakonferánssaid. Sámediggi lea movtta go konsultašuvnnat bušeahttakonsultašuvnnaid prosedyrain álggahuvvojit. Sámedikki mielas lea dattetge hui váttis gozihit geatnegasvuođaid mat čuvvot ILO 169 artihkkaliid 6 ja 7 ahte galget šaddat duohta bušeahttakonsultašuvnnat buriin jáhkuin, dainna ulbmiliin ahte šaddat ovttaoaivilii ja oažžut ollislaš dieđuid buot dásiin go ráđđehus geahččala hábmet prosedyraid mat galget doaibmat ráđđehusa dábálaš bušeahttaproseassas.</p>
<p>Sámedikki formalalaš sajádat</p>
<p>Hálddahuslaš bargojoavku mas ledje lahtut Bargo- ja searvadahttindepartemeanttas, Justiisadepartemeanttas ja Sámedikkis geigii raporttas cuoŋománus Sámedikki formalalaš sajádaga ja bušeahttaprosedyraid birra. Raportta jurddaboađus lea ahte berrejit čađahuvvot máŋga lágalaš doaibmabiju maiguin sihkkarastojuvvošii Sámedikki eanet sorjjasmeahttun sajádat ráđđehusa ektui, ja maiddái ahte sámelágas nannejuvvo Sámediggi sierra riektesubjeaktan.</p>
<p>Sámediggi mearridii ovttajienalaččat ahte sámepolitihkalaš ja sámerievttálaš ovdáneami geažil sámelága mearrideami rájes 1987:s lea dárbbašlaš formalalaččat ja lága hámis čilget Sámedikki iešheanalisvuođa ja sorjjasmeahttunvuođa ráđđehusa ektui. Sámedikki mearrideapmi sierra riektesubjeaktan lea áidna duohta molssaeaktu dán juksamis. Ráđđehus ii leat čuovvolan dán go ii leat váldán álgaga konsultašuvnnaid ektui Sámedikkiin rievdadit sámelága 2007:s, muhto lea dovddahan ahte dat 2008:s áigu álggahit láhkabarggu dainna áigumušain ahte čielggasmahttit ja láhkakodifiseret gustovaš rievtti Sámedikki formalalaš sajádaga ektui. Sámediggi vuordá mielas dan ahte bargu boahtá johtui johtilit dainna ulbmilin ahte 2008:s boađášii láhkaproposišuvdna. Sámedikki hálddašanváldi kulturmuitolága mielde lea leamaš geahččalanortnet 2001 rájes. Cuoŋománus 2005 ásahuvvui hálddahuslaš bargojoavku mas ledje lahtut Bargo- ja searvadahttindepartemeanttas, Birasgáhttendepartemeanttas, Riikaantikváras ja Sámedikkis. Bargojoavku gárvvistii raporttas borgemánus 2007. Bargo- ja searvadahttindepartemeantta ja</p>
<p>Sámedikki lahtut leat ovttaoaivilis das ahte Sámedikki váldi kulturmuitolága mielde galgá nannejuvvot lága bokte, muhto Birasgáhttendepartemeantta ja Riikaantikvára lahtut oaivvildit ahte dákkáraš válddi berrejit departemeanttat fápmudit Sámediggái. Gažaldat movt váldi sámi kulturárbbi hálddašeamis sirdojuvvo Sámediggái guoskkaha máŋgga dáfus</p>
<p>Sámedikki formalalaš sajádaga lagabuidda čilgema ráđđehusa ektui. Danne lea Birasgáhttendepartemeanta háliidan maŋidit konsulteremiid das movt sámi kulturmuittut galget hálddašuvvot boahtteáiggis, dassážii go diet bealli lea čilgejuvvon. Sámediggi lea ovttajienalaččat mearridan ahte dat vuordá ahte Sámediggái nu johtilit go lea vejolaš addojuvvo váldi kulturmuitolágas hálddašit sámi kulturmuittuid, áibbas guovddáš oassin sámi kulturárbbis. Dasto vuordá Sámediggi ahte addojuvvojit dárbbašlaš bušeahttaresurssat maiguin nannet sámi kulturmuittuid hálddašeami dohkálaččat boahtteáiggis, ja ahte ii leat vuođđu bidjat sámi kulturmuitohálddašeami Sámediggái jos dát vuordámušat eai čuovvoluvvo dohkálaš vugiin. Danne vuordá Sámediggi ahte johtilit čilgejuvvo makkár váldi Sámedikkis galgá leat sámi kulturmuittuide boahtteáiggis.</p>
<p>Riikkaidgaskasaš álbmotrievttálaš gaskaomiid ovddideapmi ja čuovvoleapmi</p>
<p>Álbmotriekti lea vuođđogeađgi láhkabarggu oktavuođas go guoská luondduriggodagaide, eanavuoigatvuođaide, birrasii, gillii, kultuvrii ja oahpahussii.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Čakčamánus 2007 mearridii ON váldočoahkkin julggaštusa álgoálbmotvuoigatvuođain. Dáinna lea bargojuvvon 1984 rájes. Sámi organisašuvnnat ja sámedikkit davviriikkain leat ovttas lávga bargan riikkaidgaskasaš álgoálbmotservodagain dán julggaštusa ektui. Davviriikkat maid leat bargan konstruktiivvalaččat julggaštusa ektui. Mearrádus lea deaŧalaš lávki álgoálbmogiid olmmošvuoigatvuođaid dohkkehanbarggus. Julggaštusain duođaštuvvo ahte álgoálbmogat lohkkojuvvojit <span type="quote">“álbmogin”</span> main lea seamma árvu ja vuoigatvuođat go muđui buot eará álbmogiin leat. Julggaštus lea deaŧalaš álgoálbmogiid vealaheami ja oaidnemeahttumin dahkama nogaheapmái. Dán lágan álbmotrievttálaš gaskaomiid ovddideapmi nugo álgoálbmotjulggaštus lea lea vealtameahttun deaŧalaš álbmogii mii muđui vuoittahalašii dábálaš eanetlohkostivremis. Árvvut nugo vuoigatvuohta iežas gillii, iežas kultuvrii, stivret iežas luondduriggodagaid ja vuoigatvuohta stivret iežas eanaguovlluid leat nu deaŧalaččat ahte eanetlohku ii galgga sáhttit dan rihkkut. Eanetlohkostivrra dáinna lágiin gáržžideapmi lea dohkálaš oassi demokratiijas. Sámediggi lea ieš boađus álbmotrievttis ja minoritehta beroštumiid goziheamis demokráhtalaš stivrenvuogádaga siskkobealde. Sámediggi vuordá ahte álgoálbmotjulggaštus čuovvoluvvo ja konkretiserejuvvo sámerievtti ja sámepolitihka viidáset ovddideamis Norggas. Danne oaidná Sámediggi dárbbu ahte ráđđehus ja Sámediggi ovttasráđiid geahčadit makkár rievttálaš ja politihkalaš váikkuhusat julggaštusas leat sámiide Norggas, ja makkár vejolaš doaibmabijuid berrešii álggahit.</p>
<p>Álgoálbmotjulggaštus ferte maid leat áibbas guovddážis Norgga olgoriikka- ja veahkkepolitihkas riikkaid ektui gos leat álgoálbmogat. Vaikko julggaštus ii čanage rievttálaččat nugo konvenšuvnnat, de geatnegahttá dat dattetge politihkalaččat Norgga stáhta dan geažil go sámit lea álgoálbmot. Sámedikki mielas lea lunddolaš ahte Norga oččoda julggaštusa ON orgánaid bokte ovddiduvvot konvenšuvdnan. Davviriikkalaš sámekonvenšuvnna áššedovdijoavku geigii raporttas skábmamánus 2005. Dalle lei ovttaoaivilvuohta das ahte dát raporta galgá čuovvoluvvot váikkuhusanalysaiguin evttohusa ektui go guoská nationála láhkaaddimii ja riikkaidgaskasaš olmmošvuoigatvuođaid geatnegasvuođaide. Dáid analysaid galgá de fas sáhttit bidjat vuođđun konvenšuvnna posišuvnnaide ja šiehtadallamiidda.</p>
<p>Oktasaš hálddahuslaš bargojoavku Norgga Bargo- ja searvadahttindepartemeantta, Justiisadepartemeantta, Olgoriikkadepartemeantta ja Sámedikki gaskka geigii golggotmánu 3. b. raportta mas lea geahčaduvvon Davviriikkalaš sámekonvenšuvdnaevttohus gustovaš álbmotrievttálaš geatnegasvuođaid ja siskkáldas rievtti ektui. Ruoŧa ráđđehus lea maid dahkan vástesaš analysa man oktavuođas Ruoŧa beale Sámediggái lea dieđihuvvon barggu birra. Suoma ráđđehus ii leat gárvvistan analysabarggus, muhto áigu dan gárvvistit giđđat 2008. Ministariid ja sámedikkiid presideanttaid gaskasaš čoahkkimis Stockholmmas skábmamánu 14. b. lei ovttaoaivilvuohta das ahte viidáset bargu sámekonvenšuvnnain jotkojuvvo dalle go Suoma analysat gárvanit giđđat 2008. Davviriikkalaš virgeolmmošorgána galgá fuolahit ahte johtilit ráhkaduvvo evttohus das movt šiehtadallamat sámekonvenšuvnna ektui galget čađahuvvot vai mearrádus das sáhtášii dahkkojuvvot ministariid ja sámedikkiid presideanttaid gaskasaš boahtte čoahkkimis. Suoma, Ruoŧa ja Norgga sámedikkiid presideanttaid oktasaš posišuvnna geažil dat galget sámedikkit searvat iešheanalis beallin šiehtadallamiin, nu ahte lea sáhka 6 oasálašsiehtadallamiin. Sámedikki mielas lea deaŧalaš ahte Norga doaibmá láidejeaddjin Suoma ja Ruoŧa ektui Davviriikkalaš sámekonvenšuvnna sadjái oččodeami oktavuođas.</p>
<p>Go ILO 169 lea viehka viidát árvvoštallojuvvon dan rájes go Norga dohkkehii konvenšuvnna 1990:s, ja dat movt konvenšuvdna riikkaidgaskasaččat lea geavahuvvon, de ii berrešii leat váttis heivehit dán konvenšuvnna olmmošvuoigatvuođalágas nugo earret eará ON konvenšuvdna siviila ja politihkalaš vuoigatvuođaid hárrái ja ON ekonomalaš, sosiálalaš ja kultuvrralaš vuoigatvuođaid konvenšuvdna leat heivehuvvon. Ráđđehus lea Soria-Moria-julggaštusas dadjan ahte áigu heivehit nissonkonvenšuvnna olmmošvuoigatvuođalágas. Ráđđehus berre seammás fuolahit ahte ILO-konvenšuvdna nr 169 váldojuvvo mielde. Dalle lea ge daid deaŧaleamos olmmošvuoigatvuođakonvenšuvnnaide sihkkarastojuvvon ovttalágan stáhtus ja beaktilis suodji Norgga rievttis. Dárbu dán dahkat lea vel ain stuorát dál go Norga maid lea jienastan ON álgoálbmotjulggaštusa beali.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámi eana- ja resursavuoigatvuođaid dohkkeheapmi ja láhkii čatnan</p>
<p>Go Stuorradiggi mearridii finnmárkkulága 2005:s, de lei dat guhkes ja deaŧalaš lávki sámi eana- ja resursavuoigatvuođaid dohkkeheamis. Oasit lágas heivehuvvojedje suoidnemánus 2006. Dan oktavuođas lei dárbu ráhkadit njuolggadusaid rievdan meahcceávkkástallamii Finnmárkkku fylkkas. Go lei unnán áigi čađahit viiddis gulaskuddanproseassa dáin njuolggadusain, de šadde dat dušše gaskaboddosaččat ja galge leat fámus ovtta jagi. Loahpalaš njuolggadusaid mearridii Sámediggi miessemánus 2007 maŋŋá guokte viiddis gulaskuddanvuoru, 7 álbmotčoahkkima ja sierra gulaskuddančoahkkimiid Finnmárkku fylkkagielddain. Bargo- ja searvadahttindepartemeanta dohkkehii njuolggadusaid geassemánu 11. b. 2007. Njuolggadusaid hábmemis bijai Sámediggeráđđi vuođđun prinsihpa mii dál ovdanboahtá ON álgoálbmotjulggaštusas ahte rievdadusaid dahje lihkahallamiid sáhttá dušše dahkat jos dasa eaktodáhtolaččat mieđihuvvo buori diehtojuohkima vuođul, ja šiehtadallojuvvon eavttuid vuođul.</p>
<p>Sámediggi lea čađahan konsultašuvnnaid Justiisa- ja politiijadepartemeanttain ja lea šaddan ovttaoaivilvuohta Finnmárkkukomišuvnna ja Finnmárkku meahcceduopmostuolu láhkaásahusa hárrái. Láhkaásahus dievasmahttá njuolggadusaid finnmárkkulága kapihttalis dáláš vuoigatvuođaid kártema ja dohkkeheami ektui. Lága 5. kapihtal lea dattetge dáláš vuoigatvuođaid kártema ja dohkkeheami ektui gessojuvvon. Sámediggi oaidná deaŧalažžan ahte komišuvdna nammaduvvo jahkemolsumis 2007/2008.</p>
<p>Sámi vuoigatvuođalávdegoddi geigii árvalusas juovlamánus 2007. Dán árvalusa geigemiin lea Sámedikki mielas loahpahuvvon áigodat goas stuorra čielggadeamit sámerievtti ja sámepolitihka hábmemis čađahuvvojedje Norggas. Sámediggi oaidná deaŧalažžan dan ahte dál čađahuvvo vuđolaš ja ulbmillaš bargu dan ektui ahte lágas sihkkarastojuvvojit oamastan-, geavahan- ja searvanvuoigatvuođat eatnamiidda ja resurssaide. Sámi vuoigatvuođalávdegoddi lea evttohan golbma ođđa lága mat leat kárten- ja dohkkehanláhka, hålogalánddaallmennetláhka ja áššemeannudan- ja konsultašuvdnaláhka. Dasa lassin evttoha sámi vuoigatvuođalávdegoddi rievdadusaid várrelágas, báktelágas, luonddusuodjalanlágas, plána- ja huksenlágas, boazodoallolágas ja astoáigelágas. Sámi vuoigatvuođalávdegoddi lea maid árvvoštallan dárbbu rievdadit lágaid riddo- ja vuotnabivddu ektui, muhto diktá riddoguolástanlávdegotti evttohit konkrehta doaibmabijuid dán suorggis. Riddoguolástuslávdegoddi geige árvalusas guovvamánus 2008. Departemeantta ja Sámedikki gaskka leat juo 2007:s álggahuvvon konsultašuvnnat mat gusket rievdadusaide ođđa minerálalágas ja luondduriggodatlágas. Konsultašuvnnat plána- ja huksenlága rievdadusaid ektui leat loahpahuvvon ja Birasgáhttendepartemeantta ja Sámedikki gaskka lea šaddan ovttaoaivilvuohta rievdadusaid ektui.</p>
<p>Iešguđet láhkaproseassaid oktasaš bohtosis oktan Norgga álbmotrievttálaš geatnegasvuođaiguin dat oidno šaddet go sámi vuoigatvuođat dohkálaččat gozihuvvot. Danne oaidná Sámediggi deaŧalažžan ahte iešguđet láhkaevttohusat meannuduvvojit ollislaččat, ja ahte sámerievttálaš bealit ollásit olles árbevirolaš sámi guovllus gozihuvvojit dain mearrádusproseassain mat leat jođus. Dasto lea vuordá</p>
<p>Sámediggi ahte áigumuš ovddidit ášši sámiid ja earáid guolástusvuoigatvuođain Stuorradiggái dán áigodagas čuovvoluvvo.</p>
<p>Riikkaidgaskasaš politiijakonferánsa</p>
<p>Sámediggi lei mielde riikkaidgaskasaš politiijakonferánssas ”Annual Colloquium on Crime Prevention" maid dán jagi lágidedje ICPC (International Centre for Prevention of Crime) ja Politiijadirektoráhta. Dan oktavuođas doalai Sámedikki presideanta sáhkavuoru oadjebasvuođa birra álgoálbmotguovlluin.</p>
<p>Sámediggi lea fuolas dan geažil go dál leat rekruttenváttisvuođat, eanet guovddášteapmi ja politiijaguovllut ovttastahttojuvvojit ahte fálaldat sámi guovlluin fuotnána ja šaddá váddáseappot oažžut veahki. Sámediggi bivddii láhčit diliid nu ahte politiijat geain lea gelbbolašvuohta sámi riekteáddejumiin, boares vieruin ja gielas ožžot vejolašvuođa bargat guovlluin gos lea erenoamáš</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira dárbu dán máhtolašvuhtii. Sámediggi deattuhii ahte politiijat fertejit čuovvolit daid sámi vuoigatvuođaid mat juo leat buriin vugiin. Dasto deattuhii Sámediggi hástalusaid mat leat sámi juridihkalaš tearpmaid, dulkkaid kvalitehtasihkkarastima oktavuođas riektevuogádagas ja dan oktavuođas go lea vuoigatvuođa geavahit sámegiela riektevuogádagas oppalaččat. Riektesihkarvuohta lei ge sáhkavuoru čađamanni fáddá.</p>
<p>Ceavzilis birashálddašeapmi</p>
<p>Min eallima ja eallinvugiid vuođđun lea biras. Luondu lea vuođđun árbevirolaš ealáhusdoibmii, birasrámmii, ovddeš áiggi vásihusaide, máhtolašvuhtii ja eallinvuohkái. Olbmuid ja luonddu gaskasaš oktavuohta lea rievdan čađa gaskka. Máilmmi álgoálbmogat vásihit dán erenoamáš garrasit danne go sin eallinvuohki, iešáddejupmi ja kultuvra ain leat lávga čadnojuvvon luonddu ja luondduburiid geavaheapmái. Dárbu lea leamaš heivehit ođđa eavttuide, ja dat lea riggodahkan kultuvrra ja identitehta oktilašvuođa doalaheamis. Dán áiggi rievdá eallinvuođđu ja servodat johtileappot ja viidábut go goassige ovdal. Dát gáibida nana máhtolašvuođa, kapasitehta ja válddi beassat váikkuhit iežamet eallindillái. Sámi servodagas leat ovddabealde hástalusat mat gáibidit dynamalaš politihka ja dakkár hálddašeami man bokte sámi kultuvrra luondduvuođus sihkkarastojuvvo. Riikkaidgaskasaš álgoálbmotvuoigatvuođaid ovddidanbargu, ja álgoálbmotvuoigatvuođaid nationála dohkkeheapmi leat eaktun birasáddjás ovdáneapmái sámi guovlluin. Danne lea vuoigatvuođabargu maid birasbargu. Sámediggeráđđi áigu ovddidit biraspolitihkalaš čielggadusa Sámediggái.</p>
<p>Dálkkádatrievdamat</p>
<p>Birashástalusat mat čatnasit dálkkádatrievdamiidda gáibidit doaimmaid máilmmeservodagas. Dálkkádatrievdamat gusket erenoamážit álgoálbmogiidda geat árbevirolaččat lávga leat atnán luonddu ja lea leamaš dasa oktavuohta. Danne ferte biraspolitihkka riikkaidgaskasaččat biddjojuvvot politihkalaš áššelistui. Čájehan lea ahte álgoálbmogiid árbevirolaš máhtolašvuođat leat leamaš ávkkálaččat bargui dálkkádatrievdamiiguin ja positiivvalaš heivehanstrategiijaid ovddideapmái. Danne lea dárbu duođaštit árbevirolaš máhtolašvuođa vai sáhtášii gávnnahit ođđa heivehanstrategiijaid. Dákkár dieđut dievasmahtášedje sihke dieđalaš máhtolašvuođa ja livččii álkit einnostit váikkuhusaid mat iešguđet doaibmabijuin šattašedje. Álgoálbmotvuoigatvuođaid sihkkarastin mii váikkuha árbevirolaš máhtolašvuođaid ja luondduriggodagaid suodjaleapmái váikkuha positiivvalaččat daid dálkkádathástalusaide mat leat ovddabealde. Buorre álgoálbmotpolitihkka lea maiddái buorre dálkkádatpolitihkka.</p>
<p>Areálasuodjaleapmi</p>
<p>Areálavuođđu mearkkaša ollu sámi ealáhusbargui ja ássamii, kultuvrralaš gullevašvuhtii, ja servodateallima viidáset gaskkusteapmái ja ovddideapmái. Árbevirolaš sámi ealáhusvuogit dárbbašit geavahit stuorra areálaid. Birrasa ja areálaid hálddašeami ja ávkkástallama mearridit guokte beali. Vuos lea eanavuoigatvuođa čilgen ja nubbi lea biras- ja resursahálddašeami láhkačoahkki.</p>
<p>Biras- ja resursaláhkaaddin stivre hui ollu dan movt guovllut geavahuvvojit. Danne lea Sámediggi ollu bargan oažžut sámi beroštumiid sihkkarastojuvvot ođđa plána- ja huksenlágas. Sámediggi lea juksan ovttaoaivilvuođa Birasgáhttendepartemeanttain ođđa plánaoasi hárrái plána- ja huksenlágas. Das galgá areálaplánema ulbmilin leat sihkkarastit sámi kultuvrra, ealáhusaid ja servodateallima luondduvuđđosa. Sámediggái addojuvvo vuosteággaváldi áššiin mat sáhttet soidadit dán ulbmila. Dát láhkarievdadus lea deaŧalaš sámi meahcceealáhusaid dohkkeheamis.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámedikki ođđa sadji areálahálddašeamis sorjá áššemeannudankapasitehta nannemis ja vejolašvuođas ieš beassat ráhkadit sámi perspektiivvaid areálahálddašeamis. Dát addá stuorát einnostanvejolašvuođa ja gielddalaš plánaeiseválddiid beales maid dalle buorebut vuhtiiváldojuvvot. Sámediggi vuordá konsulterejuvvot viidáset barggus njuolggadusaid ráhkadeami oktavuođas. Sámediggi lea dál álggahan konsultašuvnnaid Birasgáhttendepartemeanttain ođđa luondduriggodatlága hárrái ja Guolástus- ja riddodepartemeanttain ođđa mearraresursalága ektui. Dát goappašagat leat guovddáš lágat sámi ávnnaslaš kulturvuođu sihkkarastimis ja sámiid searvamis min luondduresurssaid hálddašeapmái.</p>
<p>Suodjalanplánat</p>
<p>Suodjaleapmi sámi guovlluin sáhttá váikkuhit dan ahte ávnnaslaš eavttut suodjaluvvojit sámi kultuvrra doalaheapmái, ovddideapmái ja viidáset gaskkusteapmái. Dát eaktuda dattetge ahte suodjalan-proseassa, sisdoallu ja hálddašeapmi eai amasmahte, muhto nannejit sámi kultuvrra. Ođđajagimánu 2007 šiehtadusas suodjalanplánabarggu njuolggadusaid hárrái sámi guovlluin, konkretiserejuvvojit konsultašuvnnat suodjalaneiseválddi ja báikkálaš sámi beroštumiid gaskka, ja suodjalaneiseválddiid ja Sámedikki gaskka. Šiehtadus mearkkaša dan ahte Sámediggi einnostahtti vugiin, ollislaččat ja fágalaččat dohkálaš vugiin galgá konsulteret golbma iešguđet hálddašandási. Seammás galgá doallat oktavuođa sámi beroštumiiguin ja báikegottiiguin ja gulahallat daiguin, ja sihkkarastit báikkálaš searvama ja eavttuid bidjama buot suodjalanbargguide sámi geavahan- ja ássanguovlluin.</p>
<p>Konsultašuvnnat leat čađahuvvon álbmotmehciid, eatnadatsuodjaleami ja luonddureserváhtaid ektui maŋŋá go šiehtadus dahkkojuvvui. Dasa lassin leat čađahuvvon konsultašuvnnat hálddašeami ja hálddašanplánaid ektui.</p>
<p>Birasgáhttendepartemeanttas ja Sámedikkis lea leamaš ovttaoaivilvuohta dain suodjalanáššiin maid Ráđđehus ja Luondduhálddašandirektoráhta leat meannudan. Dasto lea šaddan ovttaoaivilvuohta báikkálaš/guovllulaš dásis fylkamánniiguin ahte ásahuvvo sierra bargolávdegoddi suodjalanproseassaide. Luondduhálddašan direktoráhtain lea čađahuvvon konsultašuvdna hálddašanválddi fápmudeamis guovtti álbmotmeahci ektui (Várnjárga ja Sievju) man oktavuođas ii šaddan ovttaoaivilvuohta. Sámediggi oaivvilda ahte suodjalaneiseválddit orrot veaháš buorebut guldališgoahtán ja áddegoahtán daid oainnuid maid Sámediggi ovddida. Go guoská álbmotmehciid hálddašanválddi fápmudeapmái, de oaivvilda Sámediggi ahte jos hálddašeapmi galgá leat ILO-konvenšuvnna nr 169 artihkkala 15 nr 1 gáibádusaid siskkobealde almmolaš rievttálaš searvamis resurssaid geavaheami, hálddašeami ja suodjaleami oktavuođas, de gal fertejit ásahuvvot sierra hálddašanstivrrat main leat ovddasteaddjit maiddái Sámedikkis. Sámediggi áigu joatkit oktasaš hálddašanortnegiid ásahanbargguin. Biologalaš šláddjivuođa konvenšuvdna 2007:s lea Sámediggi searvan guovtti bargojoavkočoahkkimii biologalaš šláddjivuođa konvenšuvnna oktavuođas. Okta bargojoavkočoahkkin lea meannudan šiehtadallamiid riikkaidgaskasaš stivrema ektui go guoská genehtalaš resurssaiguin ávkkástallamii. Konvenšuvnna oasálaščoahkkimis lea mearriduvvon ahte šiehtadallamat galget čađahuvvot ovdal jagi 2010. Genaresurssat lea dat goalmmát oassi biologalaš šláddjivuođa konvenšuvnnas, dat guokte vuosttaža leat suodjaleapmi ja biologalaš šláddjivuođa ceavzilis geavaheapmi. Buriid juogadeapmi vuoiggalaččat genaresurssaid oktavuođas galgá earret eará váikkuhit geafivuođa eastadeami máilmmis. Bargojoavkočoahkkimis sáhtii vuohttit ahte oasálaččat ain leat guhkkin eret ovttaoaivilis, ja ahte šaddet váttis šiehtadallamat ovdalgo genaresurssaid riikkaidgaskasaš stivrejupmi lea ollašuhttojuvvon.</p>
<p>Nuppi bargojoavkočoahkkimis lei sáhka konvenšuvnna artihkkala 8(j) birra mii guoská álgoálbmogiid árbevirolaš máhtolašvuođaid árvvus atnimii, suodjaleapmái ja bisuheapmái. Artihkal guoská maiddái árbevirolaš máhtolašvuođaid ođasteapmái ja čađaheapmái, maid vuođul árbevirolaš eallinvuogit, mat</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira leat mávssolaččat biologalaš šláddjivuođa ceavzilis geavaheapmái ja suodjaleapmái dohkkehuvvojit. Dán bargojoavkočoahkkima mearrádusain vuhtto ahte stáhtat mat jienastedje vuostá ON álgoálbmotjulggaštusa, nugo Austrália, Ođđa Zealánda ja Canáda, geavahedje vejolašvuođa soidadit mearrádusaid mat gusket álgoálbmotvuoigatvuođaide. Erenoamážit láivudedje dan teavstta mii guoská álgoálbmogiid beales miehtamii ja eanavuoigatvuođaide.</p>
<p>Boraspirehálddašeapmi</p>
<p>Boraspiret goddet ollu sávzzaid ja bohccuid sámi guovlluin. Sávzadoalu ja boazodoalu ekonomalaš vuođđu ii galgga goarránit boraspiriid geažil. Ii sáhte leat riekta go ovttaskas boanda ja boazoeaiggát galgá gillát daid vahágiid mat bohtet das go boraspiret hálddašuvvojit ekologalaččat eahpedássedit. Hástalussan lea suodjalit ealáhusberoštumiid guovlluin gos leat ollu boraspiriid dahkan vahágat.</p>
<p>Boraspiriid bearráigeahččan ja nálleregistreren ii leat velá ge dohkálaš. Sámedikkis ii leat luohttámuš daid registreremiidda maid vuođul boraspirenálit regulerejuvvojit. Duohtavuođas leat boraspiret ollu eanet go mat leat registrerejuvvon.</p>
<p>Sámediggi oaivvilda ahte galget addojuvvot dárbbašlaš resurssat beavttálmahttit boraspiriid goddima. Eanaš goddinlobiiguin eai nagot goddit boranávddi.</p>
<p>Máhtolašvuođa ovddideami dihte ferte nannoseappot áŋgiruššat dutkamiin. Boraspiret leat juohke beaivvi birra jagi doppe gos boazodoallu ge lea. Erenoamážit boazodoalloguovlluid ektui lea unnán dutkojuvvon. Gonagasgoaskima hálddašeami ovddideapmi ferte álggahuvvot. Ii sáhte šat joatkit passiivvalaš buhtadusaid máksimiin almmá ahte čađahuvvojit makkárge doaibmabijut dahje reguleremat. Ovdamearkka dihte lea Finnmárkkus duođaštuvvon ollu jagiid ahte gonagasgoaskin dahká sullii seamma stuorra vahágiid go geatki. Sámediggi nammada ovtta viđa lahtu gaskkas guovllulaš boraspirelávdegottiide guovlluin gos leat sámi ealáhusberoštumit. Sámediggái lea deaŧalaš ahte lahtut bures gulahallet guovllu ealáhusberoštumiiguin.</p>
<p>Dán dihte leage deaŧalaš ahte ásahuvvojit fásta deaivvadeamit organisašuvnnaide ja boraspirehálddašeapmái. Sámediggi gáibida ahte juolluduvvojit ruđat náliid buorebut reguleremii, buoret ortnegiidda vahátelliid goddimii, eanet dutkamii, gonagasgoaskima hálddašeapmái vuogi ovddideapmái, ja dasto buorebut bargat organisašuvnnaid ja hálddahusa gaskasaš gulahallamiin vai lea vejolaš čađahit mearriduvvon boraspirepolitihka. Dáin guovlluin sturrot dušše ain vahágat ja buhtadusaid máksimat jos eai čađahuvvo vahágiid eastadandoaibmabijut.</p>
<p>Energiija ja bieggafápmu</p>
<p>Sámedikkis ja Norgga čazádat- ja energiijadirektoráhtas (NVE) lei čoahkkin ođđajagimánus 2007 bieggafápmohuksema ja eará energiijaáššiid birra sámi guovlluin. Lei ovttaoaivilvuohta das ahte NVE ja Sámediggi ovttas ráhkadit njuolggadusaid/prosedyraid energiijaáššiid meannudeapmái konsultašuvdnašiehtadusa ektui mii lea stáhta eiseválddiid ja Sámedikki gaskka. NVE galgá ráhkadit evttohusa dáid njuolggadusaide/prosedyraide. Árvvoštallojuvvo galget go dollojuvvot fásta jahkebeallásaš čoahkkimat NVE ja Sámedikki gaskka. NVE doallá ain sierra čoahkkimiid energiijaáššiin jos dat sáhttet guoskat sámi beroštumiide.</p>
<p>Dál leat bargamin máŋggain stuorra huksenáššiin sámi guovlluin. Sámediggi lea gáibidan konsultašuvnnaid go guoská plánejuvvon linjái Báhccavuona ja Hammarfeastta gaskka, Čorgasnjárgga bieggafápmorusttegii Davvisiidda ja Gáŋgaviikka gielddain ja Hamnefjell bieggafápmorusttega konsešuvdnaohcamii Báhccavuona gielddas. Sámediggi lea maid ožžon gulaskuddanreivve 9</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira bieggafápmorusttegii Fosen-njárggas guoskevaš fierpmádatlaktimiin. Muhtun čáhcefápmohuksemat earret eará Finnmárkkus ja Norlánddas šaddet vuostálaga boazodoaluin. Máŋgga dáid áššiid ektui šaddá dárbu konsulteret. Danne sávvá Sámediggi ahte dat álggahuvvon proseassa NVE:in njuolggadusaid/ prosedyraid hárrái gearggahuvvojit hui johtilit.</p>
<p>Mohtorjohtalus Mohtorfievrruiguin johtaleapmi meahcis lea ođđa áiggi meahccegeavahan ja –ávkkástallanvuohki.</p>
<p>Seammás diehtit mii ahte bievlavuodjin mohtorfievrruigun sáhttá billistit luonddu. Dieinna lágiin sáhttá bievlavuodjin áiggi mielde goaridit sámi kultuvrra luondduvuđđosa. Vuosttažettiin goarida mohtorfievrruiguin eanet johtin sámi kultuvrra luondduvuđđosa, muhto nuppe dáfus sáhttá dat fas leat mielde nannemin sámi kultuvrralaš identitehta. Dán problematihka geažil gártá ge bievlavuodjima meannudeapmi váttis áššin. Sámediggi lea buktán gulaskuddancealkámuša ođđa njuolggadusevttohussii mii guoská meahcis ja čázádagain mohtorfievrruiguin vuodjimii. Sámediggi áigu vuordit ođđa mohtorjohtaluslága konsulteremiin dassážii go Birasgáhttendepartemeanta vejolaččat meannuda ášši. Dasto lea Sámediggi deattuhan ahte evttohusa dokumeantavuođđu lea menddo heittot, eaige man ge láhkai leat árvvoštallojuvvon makkár árvvut leat biddjojuvvon vuođđun luonddu ja eatnadaga geavaheapmái ja áddejupmái. Váillahit árvvoštallamiid riikkaidgaskasaš birasrievtti ja olmmošvuoigatvuođaid ektui, ja dasto ahte evttohusas ii movtge leat lagabuidda sirrejuvvon ealáhusdoaibma, dáluávkkástallan ja ávkkástallan astoáiggis.</p>
<p>Máhtolašvuohta, kapasitehta ja váldi Máhtolašvuohta, kapasitehta ja váldi leat eaktun dasa ahte sámi servodat galgá sáhttit váikkuhit sin eallindili. Finnmárkkuláhka attii ođđa vuoimmi álbmotrievttálaš geatnegasvuođaid čađaheapmái sámiid ektui Norggas. Sámediggi lea ožžon viehka ollu ođđa doaimmaid maid gozihit. Konsultašuvdnašiehtadus, sámi guovlluid suodjalanbarggu njuolggadusat, rievdadusat plána- ja huksenlágas ja sierra boraspirelávdegottit mas leat Sámedikki nammadan lahtut, leat ovdamearkan dasa ahte Sámediggi ja sámi organisašuvnnat /báikegottit leat eanet beassan searvat min guoski áššiid hálddašeapmái. Válddi ektui lea dattetge ain ollu bargu.</p>
<p>Jos Sámedikki bargun galgá leat sámi beroštumiid goziheapmi ja birashálddašeapmái searvan, de ferte kapasitehta mealgat nannejuvvot. Dákko eai leat guovddáš eiseválddit nannen Sámedikki resurssaid. Sámedikki mielas lea dát dilli hui duođalaš. Sámi máhtolašvuođa birrasiid biras- ja kulturmáhtolašvuođa oktavuođas ferte nannet sihke lasi juolludusaiguin ja strategalaš ovttasbarggu dáfus. Birasáddjás ovddideami oktavuođas mii sihkkarastá sámi ávnnaslaš kulturvuođu ii leat sáhka dušše ollu buriid ovttaskas doaibmabijuid hábmemis. Dárbu lea maiddái hukset rievttálaš, ekonomalaš ja institušuvnnalaš rámmaid maid olis lea vejolaš searvat ja olahit bohtosiid.</p>
<p>Kulturmuitosuodjaleapmi</p>
<p>Sámi kulturmuittut leat birasresursa, árvoháhkan resursa sámi servodagas ja leat deaŧalaččat sámi historjjá ja ovdahistorjjá duođaštanávnnasin. Kulturmuittut čájehit makkár oktavuohta olbmuin lea leamaš eatnadahkii ja lundui ja movt daid leat geavahan áiggiid čađa, ja čájeha maid eatnadaga ja luonddu mearkkašumi ekonomalaš, sosiálalaš ja oskkoldatlaš beliide. Kulturmuittut sámi dálááigeoktavuođas addet historjjálaš máhtolašvuođa, kultuvrralaš gullevašvuođa ja dihtomielalašvuođa das movt luondduin dál galgá ávkkástallat ja movt doppe johtalit.</p>
<p>Sámediggái lea fápmuduvvon váldi kulturmuitolága mielde hálddašit sámi kulturmuittuid. Sámedikkis lea ovddasvástádus viiddis geografalaš guovllus masa gullet 6 fylkkagieldda ja guovllut Opplánddas ja</p>
<p>Møre ja Romsdalas. Sámediggi lea meannudan ollu plánaáššiid main oktavuohta gielddaiguin,</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira doaibmabiddjooamasteaddjiiguin ja kulturmuitohálddašeami nuppi lađđasiin lea leamaš deaŧalaš. Sámediggi čađaha ollu stuorát ja unnit geahčademiid mii lea oassi válddi geavaheamis. Sámediggi duođašta sámi historjjá sámiid eavttuid mielde dainna lágiin ahte ieš aktiivvalaččat bargá kulturmuittuiguin ja kulturbirrasiiguin. Sámedikki doarjjaortnega bokte kulturmuitosuodjaleapmái leat eaiggádat ja eará berošteaddjit ožžon vejolašvuođa seailluhit, láhčit ja duođaštit sámi kulturmuittuid.</p>
<p>Maŋimuš jagi áigge lea dahkkojuvvon stuorát registrerenbargu Sætermoenis, Meavkkis ja Ráissá álbmotmeahcis. Ollu automáhtalaččat ráfáidahttojuvvon sámi kulturmuittut leat registrerejuvvon. Dáin siseatnanguovlluin čatnasit eanaš kulturmearkkat boarraset áiggi goddebivdui ja boazodollui. Kulturmuittuid kártema bokte suodjaluvvo sámi kulturárbi buorebut ja dat buktá maid eanet máhtolašvuođa sámi historjjá birra.</p>
<p>Sámediggi lea 2007:s čuovvolan 2006-2020 guhkesáigeplánas sámi kulturmuittuid ja báktedáidaga seailluheami hárrái. Dát lea dahkkojuvvon dan bokte go eamihávdesadji Murggehis/Klubben Unjárgga gieldda ja Čáhcesullo gieldda ráji gaskkas lea sihkkarastojuvvon, báktesárgumiid seailluhanbargu Álda/Aldonis Unjárgga gielddas lea čađahuvvon ja sámi kulturmuittuid seailluhanbargu Gjerdalenis Hábmira suohkanis lea čađahuvvon, ja dasto lea hávdesadji arkeologálaččat iskkaduvvon nuortalaš gilis Njávdámis Mátta-Várjjaga gielddas.</p>
<p>Sámedikki huksensuodjalanplána lea čuovvoluvvon dan plánejuvvon Sirbmá prošeavtta bokte Deanus mii dál lea álggahuvvon. Konkrehta suodjalanbarggu lassin lea prošeavtta ulbmilin ovddidit min huksensuodjalanbarggu. Dan oktavuođas lea bargojuvvon duođaštemiin, ođastemiin ja báikkálaš snihkkáriid oahpahemiin. Deanu gielda, gilisearvi ja skuvla leat leamaš mielde barggus. Riikaantikvára lea dorjon barggu. Sámediggi oaidná ahte dárbbašuvvo gelbbolašvuohtabiras sámi fanas- ja fanasduddjonárbevieruin. Fanassuodjalanguovddáš lea dat ásahus mas nationála oktavuođas lea ovddasvástádus dán fágasuorggis. Sámediggi lea aktiivvalaččat oččodan Ceavccageađggi/Mortensnes guovllu Unesco máilmmeárbelistui. Dát ášši lea ovdal ovddiduvvon Birasgáhttendepartementii ja dan birra lea ságastallojuvvon Sámedikki dievasčoahkkimis.</p>
<p>Sámediggi meannudii ášši boahtteáiggi sámi kulturmuitohálddašeami birra čakčamánus 2007. Dalle deattuhuvvui ahte sámit ieža fertejit beassat hálddašit iežaset kulturárbbi. Sámi kulturmuittut lea deaŧalaš oassi dán kulturárbbis. Sámediggái, mii lea sámiid ovddasteaddji orgána, ferte lága bokte addojuvvot váldi hálddašit sámi kulturmuittuid. Dát duohtan dagašii stáhta bajimuš ovddasvástádusa sámepolitihkas ahte Sámediggái galgá addojuvvot eanet váldi ja mearridanváldi áššiin mat sámi álbmogii leat erenoamáš deaŧalaččat. Stuorradiggi dat ain dattetge joatká bajimuš čanastagaid bidjamiin Norgga ollislaš kulturmuitopolitihkkii láhka- ja bušeahttaevttohusaid bokte, stuorradiggedieđáhusaid meannudeami bokte. Sámediggi lea deattuhan ahte boahtteáiggi kulturmuitohálddašeapmái adnojit eanet dárbbašlaš resurssat.</p>
<p>Maŋimuš jagiin leat eanet ja eanet jearahišgoahtán digitála geografalaš dieđuid. Sámediggi ja Finnmárkku fylkkagielda leat 2005:s álggahan ovttasbargoprošeavtta geografalaš diehtojuohkinvuogádagaid (GDV) atnui váldimiin kulturmuitosuodjaleami oktavuođas. Dan guovtti jagis maid prošeakta lea bistán, leat ráhkaduvvon ođđa digitála dagaldumit go guoská geodiehtovuđđui ja leat buoridan organisašuvnna gelbbolašvuođa mealgat. Prošeakta lea buriin vugiin nannen ovttasbarggu Finnmárkku fylkkagielddain ja sáhttá dadjat ahte leat dainna lihkostuvvan hui bures. Boahtteáiggis sáhttá GDV geavahit maid eará fágafealttain go sámi kulturmuitosuodjaleamis.</p>
<p>Sámedikki ulbmilin lea ahte buot ráfáidahttojuvvon sámi kulturmuittut galget registrerejuvvot</p>
<p>Askeladdenis, ja sierra prošeakta lea ge čađahuvvon dainna ulbmilin. Eanaš sámi kulturmuittut</p>
<p>Finnmárkkus, Romssas ja Davvi Norlánddas leat registrerejuvvon dán diehtovuđđui. Máttasámi</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira guovllus leat registreremat easkka álggahuvvon. Sierra prošeakta sámi viesuid registreremiin lea álggahuvvon. Riikaantikvára lea ruhtadan oasi Askeladden-prošeavttain.</p>
<p>Sámediggi lea dán jagi áigge buktán oidnosii Sámedikki kultursuodjalanbarggu iešguđet forain. Dát buvttiha vel stuorát áddejumi ja legitimitehta dan buori ja viiddis bargui maid Sámediggi dahká dán fágasuorggis.</p>
<p>Sámeálbmotfoanda</p>
<p>Stuorradiggi lea sámiálbmotfoanddas várren 75 miljon ruvnno oktasaš buhtadusa dáruiduhttinpolitihkka dagahan vahágiid ja eahperievtti geažil sámi álbmogii. Sámediggi galgá hálddašit foandda reanttuid/buvttadusa. Sámediggi mearridii skábmamánus geavahišgoahtit sámiálbmotfoandda. Sámedikki dievasčoahkkin mearridii ahte dievasčoahkkin lea foandastivra, ja ahte Sámediggi mearrida foandda reanttuid geavaheami lagabuidda jahkásaš bušeahttamearrádusain. Sámediggi lea mearridan vuoruhemiid ja áŋgiruššansurggiid sámiálbmotfoandda geavaheapmái áigodagas 2008-2009. Oasit foandda ruđain galget geavahuvvot giellaovddidandoaibmabijuide, girjjálašvuhtii ja árbevirolaš máhtolašvuođa duođašteapmái ja gaskkusteapmái.</p>
<p>Kultuvra</p>
<p>Kultureallin lea hui deaŧalaš identitehta nannemii seammás go dat ealáskuhttá báikegottiid dainna lágiin ahte olbmot háliidit ássat doppe. Go sámi kultuvra lea nanus, de addá dat oadjebasvuođa ja deaŧalaš riekkisváikkuhusaid loaktima ja eallinkvalitehta dáfus. Kultuvrii gullet maiddái dakkár arenat ja deaivvadansajit gos dáidda ja kultuvra gaskkustuvvo, ja viidáset áddejumis gullet dasa maid valáštallan, museat, bibliotehkat ja media. Báikkálaš, guovllulaš ja nationála sámi ásahusat ja kultuvrralaš arenat ja deaivvadansajit leat deaŧalaččat sámi servodaga ovddidanbarggus. Dat mii boahtá ovdan filmmaid, musihka, girjjálašvuođa, dáidaga ja teáhtera bokte lea mielde buktimin oidnosii sámi kultuvrra.</p>
<p xml:lang="smj">Kultuvrra ovdanbuktin</p>
<p>Sámi musihkka lea mielde buktimin oidnosii ja loktemin sámi kultuvrra sihke sámi álbmogii ja muđui máilbmái. Deaŧalaš lea nannet ja ovddidit sámi musihkkabirrasa ja addit vejolašvuođa gaskkustit sámi musihka. Ovttasbargošiehtadusaid bokte fylkkagielddaiguin galgá Sámediggi leat mielde láhčimin sámi musihka buvttadeami ja gaskkusteami. Sámediggi áigu árvvoštallat etnomusihkkaguovddáža ásaheami, ja áigu aktiivvaččat bargat luđiid ja eará sámi musihka gaskkustemiin. Sámediggi vuordá buoret rámmaeavttuid sámi filmmaid ovddideapmái. Jos galgá eanet áŋgiruššat sámi filmmaid ovddidemiin ja buvttademiin, de dárbbašuvvojit sámi filmmaid ovdánahttimii buoret ekonomalaš rámmat ja eanet arenat. Dien oktavuođas oaidná Sámediggi hui positiivalažžan daid plánaid mat leat ráhkaduvvon riikkaidgaskasaš sámi filbmaguovddáža ásaheamis Guovdageidnui. Dán lágan filbmaguovddáža olis buorránivčče sámi filmmaid ovdánanvejolašvuođat, šattašii buoret ovttasbargu riikarájiid rastá ja ođđa vejolašvuođat filmmaid ovddideapmái álgoálbmotperspektiivvas.</p>
<p>Guhkkit áigge lea leamaš nu ahte rámmaeavttut sámi čáppagirjjálašvuođa almmuheapmái ja doaibmadoarjja sámi lágádusaide leat leamaš unnán dohkálaččat. Sámedikkis lea dattetge leamaš vejolašvuohta guovtti maŋimuš jagis vuoruhit dan badjelii, muhto leat ain ollu gárvves manusat čáppagirjjálašvuođas mat leat gárvásat almmuheami váste. Sámediggi áigu geavahit muhtun oasi</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira sámiálbmotfoandda ruđain muhtun dáid prošeavttaid gárvvisteapmái. Dát lea maid čuovvoluvvon 2008 bušeahtas.</p>
<p>Sámi teáhterat leat hui deaŧalaš arenat lávdedáidaga gaskkusteami ja vásiheami oktavuođas. Sámedikkis lea ulbmilin sihkkarastit teáhteriidda buoret ekonomalaš rámmaeavttuid, nu ahte dat sáhttet addit fálaldagaid olles sámi ássanguovllus. Sámediggi lea vuoruhan nannet Beaivváš Sámi Teáhtera doaibmaruhtadeami. Sámediggeráđis leat leamaš čoahkkimat Girko- ja kulturdepartemeanttain sámi nationála lávddi huksema birra Guovdageidnui. Åarjelhsaemien Teatre lea deaŧalaš máttasámi giela, kultuvrra ja identitehta nannemis. Jagi 2006 rájes lea teáhter ožžon fásta doaibmadoarjaga Sámedikki bušeahta bokte. Dan ovttas ruhtadeapmi lea guorahallojuvvon máttasámi guovllu ovttasbargošiehtadusaid oasálaččaiguin.</p>
<p>Jagi 2004 dagai Sámediggi ovttasbargošiehtadusa Sámi Dáiddárráđiin/Samisk kunstnerråd (SDR). Sámediggi lea 2007:s čađahan šiehtadallamiid ođđa šiehtadusa hárrái jahkái 2008. Dát šiehtadallamat boatkanedje, ja danne lea rámma mearriduvvon Sámedikki 2008 bušeahta bokte. Dáiddáršiehtadusa rámma 2008:s lea 4 350 000 ruvnno, dat seamma mii lei 2007:s.</p>
<p>Kultuvrralaš arenat ja deaivvadansajit</p>
<p>Sámi ásahusat Sámediggi vuoruha sámi kultuvrrain eanet áŋgiruššama ja danne lea ulbmilin deaivvadit buot sámi kulturásahusaiguin ja –organisašuvnnaiguin. Sámedikkis leat leamaš čoahkkimat Beaivváš Sámi Teáhteriin, Ája sámi guovddážiin, Sámi dáiddárguovddážiin, Davveoarjesámi museasiiddain, Sámi museaservviin ja Árran julevsámi guovddážiin. Áššit maid birra lea leamaš sáhka leat ovttabargošiehtadusaid čuovvoleapmi fylkkagielddaiguin, earret eará vejolašvuođaid birra geavahit sámi čálamearkkaid diehtovuođuin ja guovttegielalašvuođa goluid ruhtadeapmi. Várdobáiki sámi guovddáš lea ráhkadan latnja- ja doaibmaplána sámi guovddáža/kulturviesu várás.</p>
<p>Plána lea ráhkaduvvon Sámedikki mearrádusa vuođul mii guoská sámi museadoaimma oassečielggadeapmái Davvi Norlánddas ja Romssas. Plánas lea hábmejuvvon kulturviessu mas leat ollislaš musea, kantuvrrat, čoahkkin- ja kursalanjat ja lanjat oktasas doaimmaide. Sámediggi bidjá vuođđun ahte museadoaibma Romssas ja Davvi Norlánddas galgá ovddiduvvot dáláš kulturguovddážiid oassin. Dat mearkkaša ahte Ája sámi guovddážii biddjojuvvo sámi museaovddasvástádus Davvi-Romssas ja davit Gaska-Romssas. Galgá ovddiduvvot sámi musea mii biddjojuvvo Sámedikki hálddašeami vuollásažžan. Museahuksen šaddá leat oassi plánejuvvon huksemis Ája sámi guovddáža oktavuođas.</p>
<p>Valáštallan Sámediggi háliida movttiidahttit sámi nuoraid áŋgiruššat valáštallamiin. Danne lea Sámediggi ásahan valáštallanbálkkašumi sámi valáštalliid váste. Bálkkašupmi geigejuvvui vuosttaš gearddi 2007:s Oda Utsi Onstadii luođovaláštallamis ja Siv Anja Miennai taekwondos.</p>
<p>Sámediggi lea máŋggaid jagiid bargan aktiivvalaččat ekonomalaš rámmaid buoridemiin sámi valáštallamii. Dat lea deaŧalaš danne vai sámi valáštallama sáhttá čađahit ja viidáset ovddidit sihke govdodat- ja njunušvaláštallandásis. 2007:s addojuvvui sámi valáštallamii oassi speallanruđain mii lei 500 000 ruvnno. Ruđaid hálddaša Sámediggi ja Sámediggi lea addán ruđaid Sámiid valáštallanlihtu-Norga/Samenes idrettsforbund-Norge (SVL-N) geavahussii. Ulbmilin dainna lea láhčit dilálašvuođaid sámi valáštalliide, erenoamážit mánáide ja nuoraide.</p>
<p>Sámiid Valáštallanlihttu/Samenes idrettsforbund (SVL) organisere valáštallandoaimmaid sámi ássanguovlluin, rájárastá perspektiivvain. SVL-N ja Sámi spábbačiekčanlihttu/Samisk fotballforbund (SSL) leat mielde SVL:s mii organisere doaimma Norggas. SVL organisere sámi meašttirgilvvuid ja</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira sámi riikkaservviid, ja dieinna lágiin dat lea deaŧalaš ja mávssolaš dan gullevašvuođa nannemis ja ovddideamis mii sámiin lea riikkarájiid rastá. SVL vállje oasseváldiid Arctic Winter Games doaluide mat lágiduvvojit juohke nuppi jagi. Dat lea positiivvalaš arena gos valáštallan ja álgoálbmotnuorat besset deaivvadit riikkaidgaskasaš dásis.</p>
<p>Guovvamánus 2007 fokuserejuvvui sámi valáštallan SVL olis Romssas, gos ledje spábbačiekčamat nissonolbmuide Sámi ja Ålandda gaskka, čuoigamat/njoarostangilvu, valáštallangálla ja NM heargevuodjin. Hástalussan sámi valáštallamis boahtteáiggs lea sámi nationála valáštallanrusttega ásaheapmi, ovttasbarggu vuođul iešguđet valáštallanorganisašuvnnaid gaskka. Seammás lea áigumuš gávnnahit mat dat dábálaš sámi valáštallandoaimmat leat.</p>
<p>Girku Sámedikkis lei čoahkkin Sámi girkoráđiin guovvamánus 2007, gos Sámi girkoráđđi dieđihii doaimmas birra ja deaŧalaš áššiid birra maid ráđđi meannuda. Girkoeallin lea hui mávssolaš ollu sámiide, ja danne lea sámi girkoeallin deaŧalaš Sámediggái. Sámediggi áigu dađistaga doallat oktavuođa Sámi girkoráđiin áigeguovdilis áššiin.</p>
<p>Museat Sámedikkis lea leamaš fokus museaođastussii 2007:s. 2006:s ásahuvvojedje Saemien Sijte máttasámi guovllus ja Davveoarjesámi museasiida davvisámi guovllus nannejuvvon ovttadahkan. 2007:s leat návccat leamaš čohkkejuvvon bargat Deanu ja Várjjaga museasiiddaiguin. Romssas ja Davvi Norlánddas lea ráhkaduvvon sierra oassečielggadus das movt ođastus galgá čađahuvvot. Dát mearriduvvui dievasčoahkkimis guovvamánus 2007. Ollislaš sámi perspektiivva vuođul lea Sámediggi bargan dan ala ahte sámi museadoaibma ovddiduvvo guovllu dáláš kulturguovddážiid oassin. Kulturguovddážat galget dattetge ieža ráhkadit vuođu museadoibmii, ja Sámediggi lea dien oktavuođas addán doarjaga ovddidanprošeavttaide Árran julevsámi guovddážii, Várdobáiki sámi guovddážii ja Ája sámi guovddážii. Davveoarjesámi museasiida oaččui 2006:s ovddasvástádusa nationála sámi museafierpmádaga fierpmádatoktiiordnejeaddjin. Dien oktavuođas ráhkaduvvui ja vuolláičállojuvvui fierpmádatšiehtadus Sámedikki ja Davveoarjesámi museasiidda gaskka, mas boahtá ovdan makkár ovddasvástádus, rolla ja geatnegasvuođat das leat fierpmádaga ektui. Davveoarjesámi museasiiddas lei ovddasvástádus lágidit álggahanseminára nationála sámi museafierpmádaga ektui juovlamánus 2007. Sámediggi searvvai seminárii ja doalai sáhkavuoru.</p>
<p>Leat beahtahallan go sámi museat eai leat ekonomalaččat nannejuvvon seamma láhkai go norgalaš museat leat. Sámi museat leat ožžon 2 miljon ruvdnosaš lasáhusa áigodagas 2002-2007, maid ferte gohčodit dušše symbolalaš submin. Dát lasáhus ii leat doarvái daid stuorra dárbbuid ja hástalusaid ektui mat sámi museain leat ovddabealde. Museaásahusat ja Sámi museasearvi leat erenoamážit váldán ovdan museaođastusa ja sámi museaid ekonomalaš eavttuid. Sámediggi ádde hui bures manne sámi museat leat fuolastuvvan, ja lea ovddidan museaođastusa áššin čoahkkimis Stuorradikki gielda- ja hálddašankomiteain skábmamánus. Sámediggi lea bivdán čoahkkima stáhtaráđiin gos ságastallat sámi museaid ekonomiija birra. Dát čoahkkin dollojuvvo ođđajagimánu 22. b. 2008. Sámedikkis eai leat sierra ruđat sámi kulturviesuid ja museaid huksemii. Sámediggi bargá dattetge ovttasráđiid huksejeaddjiiguin politihkalaččat juolludeaddji eiseválddiid ektui. 2007:s álggahuvvui viimmat Nuortasámi musea huksen Njávdámis, sámi duhátjahkebáikin. Museavistti huksen doalvu barggu nuortasámi servodaga nannemiin ođđa muddui. Sierra nuortasámi ásahusa ásaheapmi lea deaŧalaš eaktu go galgá sáhttit bargat nuortasámiid giela, kultuvrra, ealáhusaid ja vuoigatvuođaid nannemiin. Sámediggi lea ovttasráđiid Mátta-Várjjaga gielddain addán doaibmadoarjaga museaprošektii jagi 2003 rájes.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Saemien Sijte lea okta eará huksenprošeakta maid Sámediggi lea vuoruhan. 2007:s čielggai ahte Saemien Sijte galgá stuoriduvvot. Sámediggi háliida rámiidit Davvi-Trøndelága fylkkagieldda, mii lea bargan sihke politihkalaččat ja addán dáhkádusaid vistti ruhtadeapmái. Máttasámi servodat dárbbaša nana kulturguovddáža. Dát galgá doaibmat deaivvadansadjin ja gaskkustit historjjá, dutkama, kultuvrra ja servodateallima. Jáhkkit ahte Saemien Sijte deavdá dán rolla.</p>
<p>Sámediggi lea dorjon sámi dáiddamusea huksenprošeavtta. Ovddasvástádus das lea biddjojuvvon Davveoarjesámi museasiidii, mii lea sádden plánenruhtaohcamuša Kultur- ja girkodepartementii (KGD). Dattetge eai leat juolluduvvon ruđat 2008 stáhtabušeahta oktavuođas. Ášši hoahpuheami dihte lea Sámediggi juolludan ruđaid ovdaprošektii 2008:s. Sámediggi lea ávžžuhan sihke guovllulaš ja guovddáš eiseválddiid váikkuhit ovdaprošeavtta ollásit ruhtadeami.</p>
<p>Sámediggi lea juolludan 3 miljon ruvnno Ája sámi guovddáža huksenprošektii. Sámedikkis lea áigumuš doaibmat guovddážis láhčimin sámi ásahushuksema. Dainna vuolggasajiin go Sámediggi várra gártá leat doaimma stuorámus doarjjaaddi huksema maŋŋá, lea lunddolaš ahte Sámedikkis lea hálddahuslaš ovddastus prošeavtta oktavuohtajoavkkus.</p>
<p>Sámediggi vuordá ahte Várdobáiki sámi guovddáš ollašuhttojuvvo maŋŋá go Ája huksen lea gárvvis.</p>
<p>Recalling Ancestral Voices – Sámi kulturárbbi ruovttoluotta fievrrideapmi</p>
<p>Interreg-prošeakta <span type="quote">"Recalling Ancestral Voices – Sámi kulturárbbi ruovttoluotta fievrrideapmi"</span> loahpahuvvui 2007:s. Prošeavtta ulbmilin lea leamaš kártet sámi kulturárbbi mii gávdno ásahusain Davviriikkain ja Eurohpas. Prošeakta lea leamaš Várjjat sámi musea, Suoma beale Siida-musea ja Ruoŧa beale Ájtte musea gaskasaš ovttasbargoprošeakta. Sámediggi lea bargan prošeavtta ollásit ruhtademiin. Prošeavtta oktavuođas dollojuvvui golggotmánus riikkaidgaskasaš konferánsa Anáris Suoma bealde. Sámediggi doalai sáhkavuoru konferánssas mas deattuhuvvui ahte Sámedikkis dat ferte leat ovddasvástádus sámi dávvirávdnasiid hálddašeamis. Konferánssas bođii maid ovdan ahte Norgga álbmotmusea lea mearridan ahte áigot miehtat sámi dávvirávdnasiid ruovttoluotta fievrrideapmái.</p>
<p>Rádjaofelaččat</p>
<p>Guhká lea bargojuvvon dainna ahte rádjaofelaččat Divttasvuonas galget oažžut buhtadusa. 2006 stáhtabušeahtas juolluduvvojedje ruđat Sámediggái dutkan- ja duođaštandoaimma ásaheami váste go guoská rádjaofelaččaide Divttasvuonas, Árran julevsámi guovddáža oktavuhtii. Dien oktavuođas mearridii Sámedikki dievasčoahkkin áššis, ja ahte Árran julevsámi guovddážii addojuvvo ovddasvástádus ásaheamis, stuorradiggeprosišuvdnii nr 1 (2005-2006) dávistettiin. 2007:s lea várrejuvvon 1 miljon ruvnno Árranii dán ulbmila váste. Mearrádusa vuođul ráhkaduvvui šiehtadus Sámedikki ja Árrana gaskka 2007:s, šiehtadusas válddahallojuvvo movt doaibma galgá čađahuvvot.</p>
<p>Ovttasbargu Sámedikki ja ABM-utvikling gaskka</p>
<p>Sámediggi lea 2007:s bargan dan ala ahte ásahuvvošii formaliserejuvvon ovttasbargu ABM-utvikling:in (stáhta arkiiva-, bibliotehka- ja museaguovddáš). Sámediggeráđis lea njukčamánus leamaš čoahkkin</p>
<p>ABM-utvikling:in, ja dat čuovvoluvvui ođđa ovttasbargočoahkkimiin skábmamánus. ABM-utvikling:s lea guhkes vásihus ja nana fágalaš máhttu fágafealttaid nugo bibliotehka ja musea siskkobealde. Dán geažil háliida ge Sámediggi ásahit fásta jahkásaš čoahkkimiid daiguin.</p>
<p>Mediat</p>
<p>Mediat leat deaŧalaččat sámi servodagas. Buori mediafálaldaga sihkkarastimis leat rámmaeavttut deaŧalaččat. Sámegielat mediat leat erenoamáš deaŧalaččat sámi čállingiela oidnosii buktimis ja dat doibmet dábálaččat giellamállen. Sámediggi lea duhtavaš go vihtta miljon ruvnno leat lasihuvvon sámi áviissaide, man geažil lea vejolaš ásahit sámi beaiveáviissa. Čoahkkimis Kulturdepartemeanttain</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira dovddahii Sámediggi ahte sámegiel áviissaid stuorát golut berrejit buhtaduvvot. Dán berre vuhtii váldit ruđaid juogadeamis.</p>
<p xml:lang="smj">Giella</p>
<p>Sámi kultuvrra boahtteáiggi guovddáš eaktun lea ahte álbmogis lea vejolašvuohta geavahit sin iežaset giela. Sámegiela ferte oktilaččat suodjalit ja ovddidit.</p>
<p>Sámediggi lea loahpahan golmmajagáš prošeavtta, Divvun, mii lea divvunprográmma davvi- ja julevsámegiela váste. Prográmmas lea davvisámegiela stávenreaidu ja sátnejuohkin ja julevsámegiela stávenreaidu. Dás duohko šaddá leat mealgat álkit čállit sámegiela, ja dát lea deaŧalaš lávki sámegiela suodjaleamis. Reaiddut leat nuvttá buohkaide. Sámediggi álggaha dál ođđa vástesaš prošeavtta máttasámegiela várás, mii plána mielde galggašii gárvvásmuvvat golmma jagi geahčen. Divtasvuona suohkan gullá ođđajagimánu 1. b. 2007 rájes sámegiela hálddašanguvlui. Álgo váttisvuođaid geažil, ii leat gielda álggahan láhkageatnegahttojuvvon doaimmaid ovdalgo jagi loahpas.</p>
<p>Gielda rahčá earret eará giellakonsuleantta ja eará sámegielat bargiid fidnemiin.</p>
<p>Čakčat 2007 čielggai ahte Snoasa suohkan galgá gullat sámegiela hálddašanguvlui 01.01.08 rájes. Dat mearkkaša maiddái ahte Davvi-Trøndelága fylkkasuohkan gullá maid hálddašanguvlui seamma beaivvi rájes. Snoasa suohkan lea vuosttaš gielda Norggas mas lea máttasámegiella hálddašangiellan, dássálaga dárogielain. Sámediggi lea hui duhtavaš go ráđđehus 2008 bušeahtas lea várren ruđaid mearriduvvon hálddašanguovllu viiddideapmái. Sámediggi addá doarjaga buohkanassii ovcci sámi giellaguovddážii. Giellaguovddážat ovddastit sihke mátta-, julev- ja davvisámegiela giellaguovllu. Sámediggi lea duhtavaš dainna bargguin mii dahkkojuvvo sámi giellaguovddážiin, ja oaidná barggu mii dahkkojuvvo hirbmat deaŧalaš vuođđun sámegiela suodjaleapmái ja ovddideapmái. Giellaguovddážat deaivvadit ja dollet oktasaš semináraid oktii jagis. Dán ulbmilin lea lonuhallat vásihusaid ja jurdagiid. Sámediggi lea hui duhtavaš go dáinna lágiin ovttas deaivvadit ja ovddidit barggu sámegiela geavaheami ovdánahttimiin. Sámediggi várre jahkásaččat giellaprošeaktaruđaid doaibmabijuide sihke siskkobealde ja olggobealde sámegiela hálddašanguovllu. Giellaprošeaktaruđaid ulbmilin lea nannet sámegiela. 2007:s válljejuvvojedje čuovvovaš suorggit siskkobealde sámegiela hálddašanguovllu: tearpmaid čohkken, ovddideapmi ja registreren, sámi báikenamaid čohkken, prošeavttat mat addet mánáide ja nuoraide fálaldaga arenaid hárrái gos sámegiella gullo ja oidno, ja addá positiivvalaš oktavuođaid gillii ja molssaeaktosaš arenaiguin áŋgiruššamii olggobealde skuvlla ja mánáidgárddi. Sámegiela hálddašanguovllu olggobealde válljejuvvojedje čuovvovaččat vuoruhuvvot: molssaeaktosaš giellaarenaid ovddideapmi sámi mánáide ja nuoraide, sámi báikenamat ja tearpmaid čohkken, ovddideapmi ja registreren. Sámediggi oaidná deaŧalažžan ahte sámegiella ovdánahttojuvvo riikkarájiid rastá, ja lea danne 2007:s váldán álgaga Sámi parlamentáralaš ráđi (SPR) ektui ahte ásahuvvošii bargojoavku mii galgá čielggadit movt sámi giellabargu galgá organiserejuvvot, ruhtaduvvot ja movt doaimmat galget juogaduvvot boahtteáiggis Sámedikkiid ja SPR ovddasvástádussuorggis. Dasa lassin galgá bargojoavku árvvoštallat strategiijaid sámegiela dutkan- ja resursaguovddáža ásaheami ektui. Sámediggi lea ovttasráđiid iešguđet oasálaččaiguin, earret eará máttasámiguovllu ovttasbargo-šiehtadusaid oasálaččaiguin bargan dan ala ahte Elgå bajásšaddanguovddážis sihkkarastojuvvo viidáset doaimma. Sámediggi lea ovdal leamaš mielde ruhtadeamen hui bures lihkostuvvan giellamovttiidahttinprošeavtta bajásšaddanguovddážis. Sámedikki giellastivra lea ráđđeaddi orgána</p>
<p>Sámediggái áššiin mat gusket sámegillii. Giellastivra lea 2007:s meannudan áššiid mat earret eará</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira gusket almmolaš namaid dohkkeheapmái, gielddaid, fylkkagielddaid ja giellaguovddášiid raporttaid dohkkeheapmái, sámefoandda geavaheapmái ja sámegiela resursaguovddáža ásaheapmái.</p>
<p>Mánáidgárddit</p>
<p>Sámediggi bargá dan ala ahte sámi mánát ožžot mánáidgárdefálaldaga mii lea heivehuvvon sin gillii ja kulturduogážii. Sámediggi hálddaša earenoamáš doarjaga sámi mánáidgárddiide. 2007:s juolluduvvui doarjja sámi mánáidgárddiide ja dáru mánáidgárddiide main leat sámi mánát. Sámediggi lea doallan čoahkkima muhtin ohccisuohkaniiguin. Čoahkkimiid duogáš lei ahte muhtin ohcamat ledje váilevaččat, ja Sámediggi háliidii ságastallama suohkaniiguin ja mánáidgárddiiguin mánáidgárddiid sámi giela ja kultuvrra fálaldaga birra. Sámediggi lea bagadallan sihke sámi ja dáru mánáidgárddiid, earret eará doarjaga ohcamis, mánáidgárddi sisdoalus ja sámegielat bargiid dáfus. Ođđa strategalaš plána sámi mánáidgárddiide lea ráhkaduvvon áigodahkii 2008-2011. Plána dohkkehuvvui Sámedikki dievasčoahkkimis čakčamánus 2007.</p>
<p>Sámediggi lea lágidan jahkásaš sámi mánáidgárdekonferánssa ja fierpmádatčoahkkimiid iešguđet bargiidjoavkkuide mánáidgárddiin gos leat sámi mánát. Dán jagáš konferánssa fáddán lei earret eará guovttegielalašvuohta ja mánáidgárddiid rámmaplána. Sámediggi lea maiddái doallan fierpmádatčoahkkimiid iešguđet bargiidjoavkkuide mánáidgárddiin gos leat sámi mánát. Leat juolluduvvon ruđat oahpponeavvoráhkadeapmái ja prošeaktabargguide mánáidgárdesuorggis, earret eará prošeavttaide mat ovddidit sámi stoahkanbirrasa olgun ja giellaprošeavttaide. Oahpponeavvoráhkadeapmái ja prošeaktabargguide mánáidgárdesuorggis leat juolluduvvon ruđat. Sámediggi lea almmuhan guokte <span type="quote" xml:lang="olo">”Stullan”</span> mánáidgárdeáigečállaga. Áigečála lea fágaáigečála mánáidgárddiid váste gos leat sámi mánát, dat lea nuvttá ja juhkkojuvvo mánáidgárddiide gos leat sámi mánát ja eará berošteddjiide. Sámediggi lea ovttas Mánáid- ja dásseárvodepartemeanttain lágidan konferánssa sámi bajásšaddama birra. Konferánsa čalmmustahtii iešguđet beliid das ahte bajásšaddat sámi identitehtain ja sámi kultuvrii gullevašvuođain dán áigge. Sámediggeráđđi lea oassálastán Guovssahas sámi mánáidgárddi almmolaš rahpamis Romssas. Ovttasbarggu bokte váhnemiiguin, mánáidgárddiiguin ja mánáidgárdeeaiggádiiguin lea Sámediggi bargan dan ala ahte sámi giella ja kultuvra šaddá oassin sámi mánáid mánáidgárdefálaldagas. Hástalusat ovddosguvlui leat diehtojuohkin mánáidgárddiide ja váhnemiidda mánáidgárdefálaldaga sámi sisdoalu birra, mánáidgárdebargiid gelbbolašvuođalokten, bargiid besten, ja oahpponeavvut heivehuvvon sámi mánáid dárbbuide.</p>
<p>Oahpahus</p>
<p>Máhttu ja gelbbolašvuohta leat buot servodagaid vuođđun. Sámedikkis lea leamaš mihttun bargat dan ala ahte sámi mánát ja nuorat ožžot buori kvalitehtalaš oahpahusa.</p>
<p>Máhttolokten - Sámi</p>
<p>Sámediggi lea garrasit bargan ovddidit láhkaásahusaid (oahppoplánaid) Máhttoloktemii ja Máhttoloktemii – Sámi. Máhttolokten lea anus vuođđoskuvllas ja joatkkaskuvllas Jo1 ja Jo2 dásis, ja galgá 2008 čavčča rájes leat anus olles vuođđooahpahusas.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Jagis 2007 lea Sámedikki bargu Máhttoloktema oktavuođas, leamaš čohkkejuvvon earenoamážit <span type="quote">”Oahpahusa prinsihpat – Sámi”</span> birra ja ovddidit ja mearridit oahppoplánaid joatkkaoahpahussii. Oahpahusa prinsihpat Máhttolokten – Sámi oahppoplánabuktosis dohkkehuvvojedje Sámedikki dievasčoahkkimis miessemánus 2007. Suoidnemánu 3. b. 2007 dohkkehii Máhttodepartemeanta <span type="quote">”Oahpahusa prinsihpat – Sámi”</span> Sámedikki dohkkeheami mielde. Prinsihpat čilgejit sámi skuvllaid ja oahppofitnodagaid ovddasvástádusa heivehit dili nu ahte ohppiide/oahpahalliide lea buorre kvalitehtalaš oahpahus mas lea sámi giella, kultuvra ja servodateallin vuođus, ja dat gustojit skuvlajagi 2007/2008 rájes. Sámediggi lea dán jagi ráhkadan ja dohkkehan láhkaásahusa sámegiela čiekŋudeami oahppoplána birra vuođđoskuvlii. Joatkkaoahpahussii lea Sámediggi ráhkadan ja dohkkehan vihtta sierranas sámi oahppoplána: hábmema ja duoji oahppoplána, oahppoplána boazodollui Jo2 fidnofágalaš oahppoprográmmain ja oahppoplánaid prográmmafágaide sámi historjá ja servodat, sámi visuála kultuvra ja sámi musihkka ja lávdi studerenráhkkanahtti oahppoprográmmain.</p>
<p>Sámediggi lea ráhkadan evttohusa sámi bálddalas ovttadássásaš oahppoplánaide oktasašfágaide servodatfága, historjá, geografiija, osku ja etihkka studerenráhkkanahtti oahppoprográmmain.</p>
<p>Máhttodepartemeanta dohkkehii daid ráđđádallamiid maŋŋá Sámedikkiin giđđat/čakčat 2007.</p>
<p>Sámediggi lea mearridan sámi sisdoalu láhkaásahusain fidnooahpu oahppoprográmmaid Jo2 našuvnnalaš oahppoplánaide 14 fágas. Sámediggi lea maid álggahan barggu evttohit sámi sisdoalu čieža nationála oahppoplánii mat gullet fágaohppui bargoeallimis/ Jo 3 skuvllas. Sámediggi lea evttohan Máhttodepartementii ahte ráhkadit ođđa oahppoplánaid sierranas sámi fágaide joatkkaoahpahusas čuovvovaš fidnooahpu oahppoprográmmain: Studerenráhkkanahtti mediat ja kommunikašuvdna, mátkeealáhus, studerenráhkkanahtti luondduhálddašeapmi, sámi meahcásteapmi/ luonddugeavaheapmi válljenláhkai prográmmafágan luonddugeavaheami oahppoprográmmas.</p>
<p>Sámediggi lea maiddái evttohan geahččalit prográmmafágaovttadagaid sámi luonddugeavaheapmi/ luondduhálddašeapmi sierranas prográmmafágan studerenspesialiserema oahppoprográmma servodatfága ja ekonomiija prográmmasuorgái. Sámediggi lea Oahpahusdirektoráhta ovddas jorgalahttán davvisámegillii ja kvalitehtasihkkarastán</p>
<p>Oahppoplánačoakkáldaga Máhttolokten – Sámi oahppoplánaid. Buot dohkkehuvvon oahppoplánat leat dál jorgaluvvon davvisámegillii ja sámegiel fága oahppoplánat leat jorgaluvvon maiddái julev- ja lullisámegillii.</p>
<p>Gelbbolašvuođalokten</p>
<p>Sámediggi lea ožžon lassijuolludeami Oahpahusdirektoráhtas gelbbolašvuođaloktemii Máhttolokten – Sámi oktavuođas. Juolludeami ulbmil lei movttiidahttit gelbbolašvuođaloktemii mii ovddida sámi giela ja kultuvrra. Ovttas Sámi allaskuvllain lea álggahuvvon bargu plánet lassioahpu vuođđoskuvlla ja joatkkaskuvlla oahpaheddjiide ja fágalaš jođiheddjiide ja oahppofitnodagaid bagadalliide. Sámediggi lea juohkán oktiibuot 10 stipeandda alit ohppui, čuovvovaš juhkosiin: okta julevsámegillii, guhtta lullisámegillii, okta realfágaide, okta praktihkalaš-estehtalaš fágaide ja okta earenoamášpedagogihkkii.</p>
<p>Sámediggi lea juohkán stipeandda 415 oahppái geain lea sámegiella fágan joatkkaskuvllas. Dáin lea 192 oahppis sámegiella 1. giellan ja 216 oahppis sámegiella 2. giellan ja čieža oahppis lea sámegiella válljenfágan.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Konferánssat</p>
<p>Sámediggi lea ovttas Sámi allaskuvllain ja Finnmárkku, Romssa ja Nordlándda fylkkamánniiguin lágidan sámi skuvlakonferánssa Værnesas. Konferánssa oaivefáddan lei guovttegielalašvuohta ja sámegiela ealáskahttin. Konferánssas ledje sullii 170 oassálasti. Lágádusat ja eará oahpponeavvobuvttadeaddjit ja veahkkeneavvuid lágideaddjit ledje bovdejuvvon doallat čájáhusa konferánssas. Konferánssas sámi bajásšaddama birra Romssas ja mánáidgárdekonferánssas Harstadas lei Sámedikkis oahpponeavvočájáhus.</p>
<p>Sámediggi oassálastii Statped:a riikakonferánssa <span type="quote" xml:lang="dan">“Fagtorget 2007”</span> prográmmakomiteas. Riikakonferánsa lágiduvvui Romssas.</p>
<p>Oahpponeavvoráhkadeapmi</p>
<p>Sámediggi árvvoštallá iežas doarjjaortnegiid jahkásaš bušeahta ođasmahttinplána mielde. Oahpponeavvoráhkadeami reaidoruđat sirdojuvvojedje jagis 2000 Máhttodepartemeanttas Sámediggái. Sámediggi ii leat dan rájes nu bearehaga rievdadan ruđaid hálddašeami, earret dan ahte leat heaitán ieža buvttadeames oahpponeavvuid. Sámedikki vásáhusat jagi 2000 rájes leat mielddisbuktán vuorjašumi sámi oahpponeavvuid buvttadeami, ráhkadeami ja gárvvisteami beaktilvuođa hárrái. Finnut Consult AS lea Sámedikki ovddas árvvoštallan sámi oahpponeavvuid doarjjaortnega áigodahkii 2000- 2005. Dát árvvoštallan lea oassin das mii lea vuođđun Sámedikki oahpponeavvoráhkadeami strategalaš plánii boahtteáiggis ja Sámedikki jahkásaš bušeahta vuoruhemiide. Strategalaš plána bargu lea álggahuvvon.</p>
<p>Sámedikkis lea jeavddalaš oktavuohta oahpponeavvobuvttadeddjiiguin, ja lea jagis 2007 doallan ovttasbargočoahkkimiid viđain lágádusain. Jagis 2007 leat oktiibuot 40 oahpponeavvu gárvvistuvvon. Dain leat čieža digitála oahpponeavvu, muđui leat girjjit dahje fáddágihppagat. Dáin oahpponeavvuin leat gávcci lullisámegillii, guokte leat julevsámegillii ja earát leat davvisámegillii. Jagis 2007 lea juolluduvvon ruhta 48 prošektii, juhkkojuvvon 14 digitála oahpponevvui ja muđui deaddiluvvon oahpponeavvuide. Dáin leat 40 vuođđooahpahussii ja gávcci mánáidgárdái. Leat álggahuvvon čieža prošeavtta lullisámegillii ja vihtta julevsámegillii, muđui davvisámegillii.</p>
<p>Julevsámegiel prošeavttain galget guovtti prošeavttas ráhkaduvvot oahpponeavvut máŋgga jahkeceahkkái, oktiibuot čieža ceahkkái sámegielas nubbingiellan. Ovtta lullisámegiel prošeavttas galget ráhkaduvvot oahpponeavvut njealji jahkeceahkkái sámegielas nubbingiellan. Stuorámus prošeakta davvisámegielas lea oahpponeavvuid ja neahttaresurssaid ráhkadeapmi jahkecehkiide 5.-10. ja joatkkaskuvlla cehkiide Jo1 ja Jo2.</p>
<p>Oahpahusláhka ja láhkaásahusat</p>
<p>Sámediggi lea buktán gulaskuddancealkámuša mánáidgárddi ulbmila rievdadusevttohussii ja evttohussii rievdadit oahpahusa ulbmila. Sámediggi doarju dan ahte mánáidgárddi ja oahpahusa ulbmilparagráfa huksehus galgá oktiivástidit, ja ulbmil ii galgga earuhuvvot gaskal vuođđoskuvlla ja joatkkaoahpahusa. Sámediggi oaivvilda ahte váhnemiid vuđolaš riekti ja ovddasvástádus mánáideaset bajásgeassimii ja oahpahussii ferte deattuhuvvot ja čielgasit boahtit ovdan ulbmila álggus. Sámediggi lea buktán gulaskuddancealkámuša oahpahuslága láhkaásahusa rievdadusaid evttohussii mat gusket ovdaskuvlaoahpaheddjiid ja vuođđoskuvlla oahpaheddjiid gelbbolašvuođagáibádusaide. Sámediggi lea Máhttodepartementii čujuhan dárbbu ođasmahttit oahpahuslága 6. kapihttala mii guoská earret eará sámi mánáid oktagaslaš vuoigatvuhtii oahpahussii sámegillii. Sámediggi lea oassálastán bargojoavkkus maid Máhttodepartemeanta lei nammadan, gos leat árvvoštallan stádalaš sámi joatkkaskuvllaid boahtteáigge hálddašanovddasvástádusa. Bargojoavku lea lassin dán bargui,</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira buktán ođasmahttinevttohusa oahpahuslága 6. kapihttalii sámi oahpahusa birra ja lága láhkaásahusaide.</p>
<p>Sámediggi lea golmma davimus fylkka fylkkamánniiguin ovttas ráhkadan diehtogihppaga <span type="quote">”Sámegieloahpahus vuođđooahpahusas Máhttolokten”</span>. Gihppagis leat dieđut sámegiel oahpahusa birra, rutiinnaid birra go ohcá diimmuid sámegieloahpahussii, molssaevttolaš oahpahusvugiid birra ja oahppoplánaid birra.</p>
<p>Sámi váhnenáirras Vuođđoskuvlla Váhnenlávdegoddái (FUG)</p>
<p>Sámediggi lea Máhttodepartementii evttohan sámi áirasiid FUG:ii danin go addojuvvo oahpahus maiddái sierra sámi oahppoplánačoakkáldaga mielde ja váhnemiid váldoovddasvástádus mánáid oahpahussii lea čielgasit nannejuvvon sihke mánáidlágas ja oahpahuslágas. FUG galgá bargat dan ala ahte dát láhkanjuolggadusat ožžot duohta sisdoalu, ja ahte skuvla áimmahuššá ahte váhnemiin lea duohta oassálastinvejolašvuohta.</p>
<p>Ealáhusat</p>
<p>Sámedikki guovddáš ulbmilin leat nana ja ealli servodagat ja stabiila ja buotbeallálaš ealáhusat.</p>
<p>Árbevirolaš ealáhusbarggu ferte sihkkarastit, ja ođđa ealáhusaide addit ovdánanvejolašvuođaid. Sámediggi lea jagis 2007 bargan dan ala ahte ealáhusat sámi guovlluin ožžot buoret rámmaeavttuid árvoháhkama, gelbbolašvuođa- ja buvttaovddideami, nannoset márkanastima ja vuovdindoaimmaid bokte, nu ahte ealáhusat barget boahtteáiggediđolaččat ja leat gievrrabut márkangilvaleamis. Sámediggi deattuha ovttasbarggu vai nanne ja ovddida sámi ealáhusaid.</p>
<p>Dán geahččalit bargat sihke ulbmillaš váikkuhangaskaomiid geavaheami bokte ja njuolggo politihkalaš oktavuođa bokte regionála ja guovddáš eiseválddiiguin geain lea ovddasvástádus heivehit ealáhuspolitihka. Ovttasbarggus fylkkaiguin regionála ovdánahttinprográmmaid birra ja politihkalaš ráđđádallamiin guovddášdásis, leat geahččalan nannet earenoamážit mearraealáhusaid, boazodoalu, eanandoalu ja duoji rámmaeavttuid. Sámediggi lea maid geahčadan vejolašvuođaid nationála ovttasbargošiehtadussii Innovašuvdna Norggain. Árjjalaš ja ulbmillaš váikkuhangaskaomiid geavaheami bokte lea Sámediggi vuoruhan ealáhusdoaimmaid main lea stuora mearkkašupmi ássamii ja barggolašvuhtii sámi smávvaservodagain. Luondduriggodagaid geavaheapmi sámi guovlluin ferte vuosttažettiin leat ávkin guoskevaš guovlluide.</p>
<p>Sámediggi háliida danin ahte lea duohta váikkuhanváldi eanadoalu, boazodoalu ja guolástuspolitihka hábmemii ja guovlluid luondduriggodagaid hálddašeapmái. Buorit rámmaeavttut ealáhusaide sámi guovlluin eai guoskka dušše árbevirolaš ealáhusheivehemiide, muhto sakka maiddái bargosajiide mat leat čadnon kultur-, diehtojuohkin- ja gulahallanteknologiijii.</p>
<p>Sámedikki ealáhusulbmiliid reaidoruđaide bohtet ollu ohcamat. Dat rámma mii lea juolludemiide lea unni, nu ahte ferte vuoruhit ollu ohcamiid gaskkas. Lea leamaš dárbu vuoruhit doarjaga ealáhusaid investeren- ja ovddidandoaibmabijuide ovdalii kultur- ja eará servodatguoski surggiid doaimmaid. Eanandoalu bealis leat leamaš nu ollu ohcamat ahte Sámediggi fertii mannat várrejuvvon rámmaid olggobeallái jagis 2007. Seamma guoská máŋggabealát ealáhusaide gos earenoamážit doarjja iešguđetlágan bálvalusealáhusaid álggaheapmi ja ovddideapmi lea guovddážis. Dát lea suorgi gos leat ollu nissonbargosajit. Nissonbargosajiid ásaheapmi lea vuoruhuvvon mihttu ollislaš sámi servodatperspektiivvas. Fitnodeami ovddideapmi smávvaservodagain lea deaŧalaš áŋgiruššansuorgi vai movttiidahttá nissoniid bálvalusbargosajiid ásaheapmái.</p>
<p>Duoji váldošiehtadusa ásaheapmi lea mielddisbuktán ahte váldooassi duodješiehtadusa ohcciin leat nissonolbmot. Duodji lea árbevirolaččat leamaš doaibma mas leat eanas nissonolbmot, ja</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira duodješiehtadusa bokte dáhttu Sámediggi nannet duoji gánnáhahttima nu ahte eambbogat sáhttet dainna bargat. Eará doaibmabidju lei oahpahalliortnet mas buot oahpahallit ledje nissonolbmot – oktiibuot 16 oahpahalli leat leamaš oahpahalliortnegis.</p>
<p>Sámi guovlluid ealáhusain leat ollu smávva fitnodagat main leat moadde bargi ja ovttaolbmo fitnodagat. Dát fitnodagat leat rašit ja sis váilot resurssat mat gusket iežaskapitálii, gelbbolašvuhtii, spesialiseremii, nuppástuhttimii ja ođđafuomášeapmái. Sámediggi vuoruha danin váikkuhangaskaomiid vai hukset birrasiid gos ealáhusat ja oahppoinstitušuvnnat čadnojuvvojit oktii ovddidan dihte oahpahusbirrasiid gos ovttasbargu, vásáhusaid lonohallan ja máhttoovddideapmi leat guovddážis.</p>
<p>Váikkuhangaskaomiid geavaheami bokte fitnodatálggahanoahpahussii ja ealáhusgárddiide háliidit addit báikkálaš ealáhusaide árjjaid gelbbolašvuođaovddideami hámis. Ovdamearkan sáhttit namuhit ahte lea addojuvvon ruhta Sis-Finnmárkku Ovddidanfitnodahkii gos fitnodat oktan gelbbolašvuođa- ja DO-birrasiiguin galget ovttasbargat fitnodagaid ovddas gelbbolašvuođahuksema birra, kártet stuorrunhehttehusaid, hukset fierpmádagaid ja addit buoret obbalaš ealáhussuorgemáhtu vai olaha stuorruma ja ovdáneami báikkálaš fitnodagain.</p>
<p>Duodji</p>
<p>Duodjeealáhusa ovdáneapmi lea ovddemusat čadnon duoji ealáhusšiehtadussii. Searvvit Sámiid</p>
<p>Duodji ja Duojáriid Ealáhussearvi eaba boahtán ovttaoaivilii ovddidit oktasaš dokumeantta jagi 2007 šiehtadusa šiehtadaladettiin. Danin ii lean vuođđu álggahit šiehtadallamiid. Sámediggi válljii guhkidit 2007 šiehtadusa jahkái 2008. Šiehtadus dahká oktiibuot 8,22 miljon ruvnno. Ruhta lea várrejuvvon earret eará doaibmadoarjagii, čálgoortnegiidda, háhkamiidda ja ovddidandoaibmabijuide.</p>
<p>Sámediggi lea čuovvolan daid doaibmabijuid maid šiehtadusbealit sohpe jagis 2006. Guokte bargostipeandda juhkkojuvvojedje duojáriidda geat áigguiga ovddidit iežaska fitnodagaid. Duodjedoarjja lea eanas mannan árbevirolaš ásahemiide. Hástalussan lea gávdnat ođđa buktagiid ja buoret márkanvuođu dujiide. Vai buorida duodjeealáhusa prošeavttaid kvalitehta leat álggahan álggahanoahpahusa ja leat bargagoahtán mearkagálvvuid huksemiin duodjái. Gaskaboddosaš oahpahalliortnet mii galggai loahpahuvvot 2006:s lea bisuhuvvon gitta dassá dat čieža oahpahalli leat geargan šiehtadusaideasetguin. Sámediggi lea váldán badjelasas ovddasvástádusa ruhtadit daid šiehtadusaid maid Boazodoalu oahpahuskantuvra lea dahkan guhkit go jagi 2006 ovddas. Leat álgán geahčadit hástalusaid duoji gelbbolašvuođas ja oahpaheamis. Bargui gullet earret eará oahpahalliortnega árvvoštallan, duojáriid bagadallan ja neavvun ja Duodjeinstituhta rolla, organiseren ja eaiggátdilli. Sámediggi ii oaidnán ulbmillažžan vuolidit duoji dienasgáibádusa 50 000 ruvnnos 30 000 ruvdnui. Oktiibuot leat 59 duojára dohkkehuvvon daid eavttuid mielde maid šiehtadusbealit leat bidjan.</p>
<p>Álgoálggus galggai ásahuvvot ođđa duodjeregisttar, muhto Diehtobearráigeahčču ferte dohkkehit duodjeregistara ásaheami nu guhká go registtar lea vuođđuduvvon čearddalašvuhtii. Dát bargu ii leat čuovvoluvvon danin go šiehtadallamat boatkanedje. Duodjeealáhusa ekonomalaš dili birra lea ráhkaduvvon raporta jagis 2007, jagi 2006 rehketdoallologuiguin. Doaibmaboađus lea gaskamearálaččat 94 670 ruvnno, jagis 2006 lei 37 138 ruvnno. Váldosivvan dán lássaneapmái lea dat go lea vuosttaš jahki goas duoji doaibmadoarjja lea mielde rehketdoallologuin. Gaskamearálaš doarjja lei jagis 2006 20 317 ruvnno.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Mátkeealáhus</p>
<p>Mátkeealáhusas sámi guovlluin leat eanas smávva fitnodagat ja fálaldagat leat máŋggaláganat ja máŋggabealágat. Sámi kultuvrras lea stuora potensiála mátkeealáhusa oktavuođas. Sámi kultuvrras maid gaskkustit ferte leat luohtehahttivuohta mii lea sámi beroštumiid, norpmaid ja vieruid mielde. Ealáhus vásiha stuorru beroštumi márkanis muosáhit sámi kultuvrra ja lasihit máhtu sámiid birra álgoálbmogin. Lea maiddái lassánan beroštupmi álggahit ja ovddidit doaibma- ja muosáhanturismma fálaldagaid. Jagis 2007 lei Sámediggi vuoruhan hukset mátkkoštanbuktagiid mat leat vuođđuduvvon muosáhusaide ovdalii go lasihit idjadankapasitehta. Dákkár vuoruheapmi addá vuođu hukset máŋggabealát ja ođasmahtti mátkeealáhusa mii buktá bargosajiid ja sihkkarastá ássama sámi guovlluin. Sámediggi lea maid buktán cealkámuša Ráđđehusa bargui našuvnnalaš mátkeealáhusstrategiijain.</p>
<p>Sámediggi deattuha ahte lea deaŧalaš ahte sámi mátkeealáhus ovddiduvvo ja ásahuvvo sámiid iežaset prinsihpaid vuođul. Dán lea ráđđehus čuovvolan nationála mátkeealáhusstrategiijas.</p>
<p>Eanandoallu</p>
<p>Sámediggi lea jagis 2007 ráhkadan sámi ássanguovlluid eanandoallodieđáhusa. Dieđáhusas deattuhuvvo ahte eanandoalus lea guovddáš rolla sámi kulturárbevieruid doalaheamis ja dat lea deaŧalaš barggolašvuhtii sámi guovlluin. Sámedikki oaiveulbmil ealáhussii lea doalahit barggolašvuođa ja daid geavahusráhkadusaid mat dál leat.</p>
<p>Viidáseappot lea ulbmilin ahte eanandoallu sámi ássanguovlluin sihkkarastá biebmolágideami dáidda guovlluide. Sámi ássanguovlluin lea eanandoallu dramáhtalaš dilis, ja sámi guovlluid eanandoalu rámmaeavttut leat sakka rievdan daid maŋemus jagiid. Sámi eanadoallu lea maŋemus 30-40 jagi standardiserejuvvon dáru eanandoallopolitihka mielde.</p>
<p>Ulbmilin lea áŋggirdit máŋggabealátvuođa sámi eanandoalus. Sámi biebmovieruid áŋggirdeapmi sáhttá buktit gánnáhahtti kvalitehtasurggiid mat buktet ođđa bargosajiid ja doaimmaid giliide. Ii leat dušše mátkeealáhus mii ohcala báikkálaččat buvttaduvvon biepmuid ja etnalaš biepmuid. Dás lea stuora potensiála buvttadit báikkálaš márkanii sámi guovlluin.</p>
<p>Lassánan ávnnashattit máilmmemárkanis, earret eará mielkki ja gortni hattit, sáhttet addit stuorát dietnasa eanandollui sámi guovlluin. Eanadoallit sáhttet de oažžut buoret hatti mielkkis, muhto seammás sáhttá fuođarhaddi divrut ja lasihit goluid. Globála liegganeapmi mielddisbuktá ahte šaddet bivvalit dálkkádagat dain guovlluin gos sámi eanandoallu doaimmahuvvo. Dat sáhttá addit ovdamuniid jus geasit šaddet guhkibut ja eanadolliin de šaddá guhkit šaddoáigodat. Bivvalit dálvetemperatuvrrat dahket ahte eatnama sáhttá geavahišgoahtit árabut jagis go muđui. Dat go šaddá njuoskasit dálkkádat lea buorre guovlluide mat leat hearkkit goikkádagaide. Tendeansa ahte huksejeaddjit álget oktasašdoaluin joatká. Dat hálbuda earret eará huksengoluid ja oktasašdoaluid miellahtuin lea vejolašvuohta oažžut eambbo astoáiggi ja luopmosadjásaččaid. Mielkeeriid vuovdin joatká nu go muđui riikkas. Mielkeeriid vuovdima váikkuhusat čuhcet garraseappot sámi guovlluin danin go eanadoallobirrasat ovdalaččas juo leat unnit. Hástalus lea ođastit dálá doaluid mat leat heivehuvvon boahtteáiggi teknihkalaš čovdosiid gáibádusaide ja maid nuorat háliidit váldit badjelasaset. Sámedikki doarjjaortnet ávžžuha ovttas oastit eanadoallorusttegiid, earret eará reaidduid. Dat geahpeda ealáhusa goluid.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Anadroma ja meara resurssaid hálddašeapmi</p>
<p>Sámit leat guolástan nu guhkes áiggi go gávdnojit historjjálaš gáldut. Sámiid vuoigatvuohta meara ja jogaid resurssaide ja vuoigatvuohta ávkkástallat dáiguin lea mearrideaddji oassi sámi kultuvrra ávnnaslaš vuođus. Sámediggi áigu vuoruhit barggu sihkkarastit sámiid vuoigatvuođaid guolásteapmái, maritiima resurssaide ja jogaid ja meara geavaheapmái. Viidáseappot vuordá Sámediggi ahte intenšuvdna ovddidit ášši Stuorradiggái dán áigodagas sámiid ja earáid guolástanvuoigatvuođa birra čađahuvvo.</p>
<p>Sámediggi lea 2007:s searvan earret eará bargui stuorradiggedieđáhusaiguin gonagasreappáid hálddašeami birra, bivdofatnasiid strukturdoaibmabijuid birra ja ođđa mearraresursalága birra. Buot dáin šaddá stuora mearkkašupmi boahtteáiggi birgenláhkái mearrasámi guovlluin. Sámediggi lea oassálastán proseassain guolástusaid muddema hárrái ja erenoamážit riddodorski gáhttema hárrái.</p>
<p>Guolástus- ja riddodepartemeanta lea konsultašuvdnaproseassain čađat čujuhan dasa ahte vurdet riddoguolástuslávdegotti konklušuvnnaid. Finnmárkku riddoguolástuslávdegoddi galgá buktit čielggadeami NAČ hámis 2008 álggus. Riddoguolástuslávdegotti čielggadeapmi ja dán čuovvoleapmi lea hui deaŧalaš vai beassat viidáseappot bargguin sihkkarastit ja dohkkehit sámiid vuoigatvuođa guolásteapmái, sihkkarastit sámi oassálastima guolástusa hálddašeamis, ja sihkkarastit ahte sámi beroštumit deattuhuvvojit mearrádusain.</p>
<p>Sámediggi lea čielgasit dadjan ahte dál vurdojuvvo ahte departemeanta áiggis mii boahtá aktiivvalaččat ja johtilit čuovvola daid áššečuolmmaid mat leat riddoguolástuslávdegotti ja sámi vuoigatvuođalávdegotti mandáhtaid olggobealde.</p>
<p>Sámediggi lea duhtavaš dainna go váldoevttohusat St.dieđ. nr 40 (2006-2007) Gonagasreappáid hálddašeami birra buoremuddui dávistit Sámedikki oainnuide boahtteáiggi reabbáhálddašeamis. Sámediggi oaidná guovlluhálddašan prinsihpa dieđáhusas positiiva oassin boahttevaš reabbáhálddašeamis. Dieđáhus lea maid positiiva dan ektui ahte geahččalit guovlluin Nuorta-Finnmárkkus maidda eanemus guoská ja gos reappát adnojuvvojit deaŧalaš resursan gáržžidit reabbábivddu/gávppálaš reabbábivddu ja oarjefylkkas fas eanet lasihit bivddu ja dieinna lágiin geahpedit/ráddjet/gurret reappáid vai dat eai leavaše oarjjásguvlui. Stuorradiggedieđáhusas strukturpolitihka birra lei Sámedikkis garra vuostemiella dasa ahte rahpat strukturerema jovkui gaskal 11 ja 15 mehtera, ja Sámediggi ii lean duhtavaš dainna go ráđđádallamat</p>
<p>Sámedikkiin boatkanedje ovdal go dieđáhus biddjui ovdan. Go guoská anuseretváldinortnega viidásetfievrredeapmái ja áigeráddjejuvvon eriide guhkit go 15 jahkái eai váldon Sámedikki oainnut vuhtii. Seammás oaččui Sámediggi čađa bivdofatnasiid eaiggátvuođaráddjemiid prinsihpa. Mearraresursalága konsultašuvdnaproseassas lea Sámediggi ovdandoallan ahte láhka ferte leat ollislaš ja čielga álbmotrievttálaš rámmaid siskkobealde, nappo dat ferte maid sisttisdoallat mearrádusaid mat dohkkehit sámiid vuoigatvuođa guolásteapmái, ja oassálastit dáid resurssaid hálddašeapmái. Vaikko Sámediggi lea vuosteákkaid buktán lea departemeanta válljen ovddidit lága dákkár mearrádusaid haga, muhto čujuhuvvo ahte vurdet riddoguolástuslávdegotti konklušuvnnaid. Dan dihte lea Sámedikki bealis subsidieara oaidnun ahte eat vuosttal lága ovddideami, muhto proposišuvnnas galgá boahtit ovdan ahte láhka ii leat eará go gaskaboddosaš čoavddus vuorddidettiin riddoguolástuslávdegotti.</p>
<p>Viidáset ferte proposišuvnnas boahtit ovdan ahte departemeanta geatnegahttá iežas bargui mas johtilit čuovvolit riddoguolástuslávdegotti konklušuvnnaid, ja mii ovddiduvvo áššin Stuorradiggái dán stuorradiggeáigodagas.</p>
<p>Oktii buot lea konsultašuvdnaproseassa boađus ahte bealit eai leat boahtán ovttaoaivilii mearraresursalágas dán háve, muhto Sámediggi várre alcces vejolašvuođa ollislaččat meannudit sihke mearraresursalága ja dan ášši mii galgá ovddiduvvot Stuorradiggái riddoguolástuslávdegotti konklušuvnnaid vuođul go dat gárvánit.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámediggi lea fuolastuvvan go nu ollu guolit gárgidit guollebiebmanrusttegiin ja gáibida ahte álggahuvvojit viiddis doaibmabijut, mas mielde maiddái gárgidan biebmoguliid bivdin. Dát ealáhus ii galgga uhkidit luonddu guollenáliid ja das ferte leat dakkár doaibmavuohki mii váldá vuhtii birrasa.</p>
<p>Deaŧalaš lea ahte guollebiebmanealáhus doaimmahuvvo dainna lágiin ahte ii leat hehttehussan árbevirolaš guollebivdui mearas dahje jogain. Luondduluossabivddu muddemat galget sihkkarastit sámi vuoigatvuođaid ja árbevieruid seammás go máddodagat hálddašuvvojit ceavcilis vugiin. Luossabivdu lea guovddáš suorgi Sámedikki barggus. Sámedikkis leat leamaš konsultašuvnnat Luondduhálddašandirektoráhtain ja Finnmárkku fylkkamánniin anadroma luossaguliid ođđa muddenhálddašanvuogi mearrideamis 2008-2012 áigodahkii. Sámediggi lea dan oktavuođas deattuhan ahte mearrasámi guolástusa boahtteáigái ferte sihkkarastit erenoamáš suodjaleami dáin muddemiin.</p>
<p>Mii guoská luossabivdui Deanus ja Njávdámis de galgá nammaduvvot lávdegoddi ráhkadit evttohusaid organiseremii ja njuolggadusaide. Dat evttohusat maid lávdegoddi ovddida galget oktiiheivet daiguin vuoigatvuođaiguin mat juo leat huksejuvvon dološ áigge rájes geavaheami ja vieruiduvvan rievtti bokte. Dan dihte ferte lávdegoddi barggustis árvvoštallat vuđolet sisdoalu báikkálaš vuoigatvuođain. Sámediggi lea hui duhtavaš go konsultašuvdnaproseassa bokte leat olahan ovttaoaivilvuođa Birasgáhttendepartemeanttain lávdegotti mandáhtas ja Deanulávdegotti čoahkádusas. Seammás moaitá Sámediggi go seammalágan proseassa Njávdámis ádjána.</p>
<p>Riddonjurjuid mudden ja hálddašeapmi lea guovddáš oassi Sámedikki riddo- ja guolástuspolitihkas.</p>
<p>Ealaskas njuorjjomáddodat lea deaŧalaš sámi guovlluin, muhto lea seamma deaŧalaš ahte njuorjjolohku doalahuvvo dakkár dásis, ahte guollemáddodat ja erenoamážit riddodorski ii noga vuonain gos mearrasámit dárbbašit bivdit. Sámediggi háliida boahtteáigásaš ja ollislaš politihka mas Sámediggi lea mielde bidjamin eavttuid guolástuspolitihka ovddideapmái Norggas. Sámediggi oaidná ahte báikkálaš hálddašanmálliid geahččaleapmi guolástushálddašeamis attášii vejolašvuođa sihkkarastit ássama ja ovdáneami sámi riddoguovlluin.</p>
<p>Boazodoallu</p>
<p>Ođastuvvon boazodoalloláhka dohkkehuvvui 2007 giđa. Ovdalaš dohkkeheami lei Sámedikkis čoahkkin Stuorradikki ealáhuslávdegottiin rabas gulaskuddančoahkkima oktavuođas Álttás. Vuđolaš vuoigatvuođagažaldagat eai galgan ođastuvvot. Dát vuođustuvvui dainna ahte sámi vuoigatvuođalávdegotti mandáhtta lei čielggadit gažaldagaid sámi álbmoga rievttálaš dilis das mii guoská vuoigatvuhtii eatnamiidda ja čáziide, ja daid disponeremii ja geavaheapmái, sámi guovlluin olggobealde Finnmárkku fylkka. Earenoamážit galge boazodoalu areálageavaheapmi ja vuoigatvuođat árvvoštallojuvvot. Sámediggi oaivvilda ahte sámi vuoigatvuođalávdegotti čielggadeami konklušuvnnat addet vuođu vel eanet rievdadusaide boazodoallolágas. Dát guoská earret eará boazodoalu areálagáhttemii, boazodoalu buhtadusovddasvástádussii ja boazodoalu boahtteáigge hálddašeapmái. Sámediggi doaivu ahte proseassa ráhkadit ođđa ja ollislaš boazodoallolága álggahuvvo farggamusat. Láhka doaibmagođii suoidnemánu 1. b. 2007 ja stáhta eiseválddit áigot easkka 2008:s doallat diehtojuohkinčoahkkimiid boazodoalloealáhussii. Dasa lassin ii leat láhka vuos jorgaluvvon sámegillii. Váilevaš diehtojuohkin ja jorgaleapmi ii leat buorre go guoská lága implementeremii.</p>
<p>Boazodoallošiehtadallamiin lea Norgga Boazosápmelaččaid Riikasearvi (NBR) iežas gáibádusain, ja Sámediggi iežas árvalusain, máŋgga háve bivdán ahte divatortnega váilevašvuođat boazodollui eanandoalu ektui njulgejuvvojit. Stáhta Eanandoallo- ja biebmodepartemeantta bokte lea vástidan ahte divatgažaldagaid ii sáhte čielggadit jahkásaš boazodoallošiehtadallamiin. Dán vuođul lea Sámediggi, ovttasráđiid NBR:in, ráhkadan árvalusa prinsihppadieđáhussii mii guoská boazodoalu divatortnegiidda. Dálá divatortnet lea vealaheaddji, go eanandoalus lea buoret divatortnet go</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira boazodoalus doaibmafievrruid oastima ja doallama dáfus ealáhusas. Eanadolliin ja boazodolliin fertejit leat ovttalágan divatortnegat. Sámediggi lea duhtavaš dainna go Stuorradiggi Sámedikki jahkedieđáhusa 2005 meannudeamis ovdanbuktá ahte dát maiddái lea Stuorradikki ulbmil.</p>
<p>Sámediggi oassálastá dialogaprošeavtta stivrenjoavkkus man ulbmil lea láhčit dili oktasaš politihkkii</p>
<p>Lulli-Trøndelága ja Hedmárkku várreguovlluin. Dán guovllus leat áiggiid čađa leamaš stuora soahpatmeahttunvuođat boazodoalu ja eananeaiggádiid gaskkas meahcceareálaid geavaheami alde. Prošeakta galgá hukset stuorát ipmárdusa nubbi nuppi ealáhusberoštumiin ja dárbbuin, ja nannet dialoga boazodoalu ja hálddahusa/suohkaniid gaskkas. Buot bealit maidda guoská leat bures dohkkehan dán prošeavtta ja dan lea mávssolaš fievrridit eará guovlluide/riikaosiide jus prošeakta lihkostuvvá.</p>
<p>Sámediggi lea nammadan boazodoalu guovllustivrraid jagiide 2008 – 2011. Dán proseassas lea Sámediggeráđđi deattuhan ja álggahan ahte nammadeapmi galgá dáhpáhuvvat ovttasráđiid guoskevaš fylkkasuohkaniiguin vai stivrraid čoahkádusas lea legitimitehta ealáhusas. Sámediggi atná deaŧalažžan ahte boazodoalu stivrenorgánain lea boazosámi eanetlohku ja jođiheapmi.</p>
<p>Sámediggi lea čalmmustahttán daid hástalusaid mat Trollheimena boazodoalus leat. Trollheimena boazodoallu doaimmahuvvo guovllus mii ii leat regulerejuvvon boazodoalloulbmiliidda boazodoallolága mearrádusaid mielde. Boazodoallu lea sorjavaš šiehtadusain eananeaiggádiiguin, dahje ahte stáhta bággolotnu boazodoallovuoigatvuođa. Sámediggi áigu bargat dan ala ahte boazodoalu areálavuođđu Trollheimenis sihkkarastojuvvo. Sámediggi oaidná máŋga eará hástalusa boazodoalloealáhussii. Dát guoská ovdamearkka dihte boazodoalu johtolatjuohkima čielggadeapmái ja erenoamážit lea stuora deaddu oktasašguohtun guovlluin. Dasa lassin ii gávdno soabahanvuogádat mii sáhttá veahkehit ealáhusa go leat soahpatmeahttunvuođat.</p>
<p>Lotnolasealáhusaid ja sámi mátkeealáhusa árvoháhkanprográmma</p>
<p>Ráđđehus lea Soria Moria-julggaštusas cealkán ahte áigot vuoruhit lotnolasealáhusaid árvoháhkanprográmma ja áŋgiruššat sámi mátkeealáhusain. Sámediggi lea váldán badjelasas prográmma hálddašeami. Dárbu lea áimmahuššat ja viidáseappot ovddidit sámi árbevirolaš lotnolasealáhusaid. Vuosttaš jagi deattuhit meahcástanealáhusaid, sámi mátkeealáhusa ja duoji. Prográmmas láhččojuvvo maid nu ahte ovttasta ođđa ealáhusaiguin nu ahte báikkálaš resurssat, gelbbolašvuohta ja árbevierut geavahuvvojit positiivvalaš ovddideapmái sámi servodagas.</p>
<p>Doaibmabijut ođđahutkama ja fitnodeami váste leat deatalaččat vai sihkkarastá ceavzilis lotnolasaid. Sámediggi gieđahalai dieđáhusa meahcástanealáhusaid ovddideami birra jagis 2007. Dát čuovvoluvvo lotnolasealáhusaid ja sámi mátkeealáhusa árvoháhkanprográmma bokte. Strategiijat meahcástanealáhusaid ovddideapmái leat ráhkaduvvon. Áŋggirdeami ulbmil lea lasihit árvoháhkama meahcástanresurssaid buoret geavaheami bokte. Áŋgiruššansuorggit maid vuoruhit leat buoret rámmaeavttut doaimmahit meahcástanealáhusaid, kvalitehtasihkkarastin, gelbbolašvuođalokten ja ovddidanbarggut, vuovdin ja márkanbarggut, ja fierpmádathuksen. Dán áŋgiruššamii gullá maiddái meahcástanmátkeealáhus. Seammás go dieđáhus dohkkehuvvui, heaittihii Sámedikki dievasčoahkkin meahcástanealáhusaid gaskaboddosaš doarjjaortnega jagis 2007.</p>
<p>Árvoháhkanprográmmas galgá maiddái áŋggirdit bestet nuoraid duodjeealáhussii oahpahalliortnega bokte ja buoridit bagadallanfálaldaga duojis.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Dearvvašvuohta ja sosiála</p>
<p>Sámedikki dearvvašvuođa- ja sosiálapolitihka oaiveulbmil lea ollislaš ja ovttadássásaš dearvvašvuođa- ja sosiálabálvalus sámi álbmogii, seamma dásis go álbmogis muđui.</p>
<p>Sámediggi oaivvilda ahte vuođđun sihkkarastit ovttadássásaš bálvalusa ulbmila lea máhttu ja gelbbolašvuohta máŋggakultuvrralaš áddejupmái sámi gielas ja kultuvrras. Dearvvašvuođa- ja sosiálabargiin buot dásiin lea ain stuora dárbu dása, ja sámi dearvvašvuođa- ja sosiálabálvalusa kvalitehtasihkkarastin lea hui sorjavaš ovttaskas olbmuin. Sámediggi oaivvilda danin ahte dán barggu ferte vuoruhit ja sajáiduhttit vuogádatdássái.</p>
<p>Sámedikki bargu dearvvašvuođa- ja sosiálabálvalusa hárrái lea jagis 2007 leamaš ahte duddjot ipmárdusa dasa movt olaha ovttadássásaš bálvalusa mihttomeari sámi álbmogii, dás maiddái lasihit máhtu sámi bálvalusdárbbašeaddjiid vuoigatvuođaid ja dárbbuid birra. Leat maiddái bargan dan ala ahte ovddasvástádus sámi buhcciid fálaldaga kvalitehtasihkkarastimis váldojuvvo eret ovttaskas olbmuin ja biddjo bajimuš dássái.</p>
<p>Sámi mánáid vuoigatvuođat</p>
<p>Sámediggi lea čoahkkimis mánáid- ja dásseárvoministariin váldán ovdan hástalusaid mat sámi mánáin ja nuorain leat veahkkebálvalusaid oktavuođas. Leat čujuhan ahte sámi mánáin ja nuorain lea vuoigatvuohta ovttadássásaš ja kultuvrralaččat heivehuvvon mánáidsuodjalusbálvalussii, ja dat sisttisdoallá ahte fágaolbmot, dikšunásahusat ja gielddalaš ja almmolaš ásahusat fertejit bidjat mánáid ja nuoraid gielalaš ja kultuvrralaš dili vuolggasadjin go veahkkedoaimmaid plánejit. Viidáseappot lea Sámediggi čoahkkimis mánáid- ja dásseárvoministariin ja justisministariin váldán ovdan prošeavtta <span type="quote">”Mánáid viessu”</span> (Barnas hus), mas lea ođđa vuohki movt gažadit mánáid geat leat gillán veahkaválddálašvuođa ja sullasaččaid. Sámediggi lea deattuhan mearkkašumi das ahte sámi mánáid dárbbuid ja riektesihkarvuođa áimmahuššet ja sihkkarastet dán barggus. Sámediggi lea bivdán ahte heivehuvvo sullasaš fálaldat sámi mánáide ja nuoraide geat leat gillán veahkaválddálašvuođa. Sámediggi ii leat gullan maidege áššis ja áigu čuovvolit barggu.</p>
<p>Stuorradiggedieđáhus nationála strategiija birra movt njulge dearvvašvuođaerohusaid</p>
<p>Sámediggi lea buktán evttohusaid bargui Stuorradiggedieđáhusain nationála strategiija birra movt njulget dearvvašvuođaerohusaid Norggas. Dat lea mielddisbuktán ahte dieđáhusas cuigejuvvo ahte lea unnán máhttu sosiála diliid ja dearvvašvuođa gaskavuođaid birra sámi álbmogis. Dieđáhus deattuha ahte áŋggirdeapmi hukset máŋggakultuvrralaš gelbbolašvuođa dearvvašvuođa- ja sosiálabálvalussii ja dutkanbirrasiidda lea deaŧalaš. Sámediggi oaidná deaŧalažžan ahte dárbu duođaštuvvon máhttui ja dan váilun lea oainnusin dahkkon ja áigu dan čuovvolit viidáseappot.</p>
<p>Riikkaidgaskasaš áŋgiruššan</p>
<p>Sámediggi oaidná dárbbu eambbo riikkaidgaskasaš áŋgiruššamii mii guoská álgoálbmotguoskevaš dearvvašvuođa- ja sosiálapolitihkalaš gažaldagaide. Sámi dearvvašvuođa- ja sosiálabargiid gealboguovddáš Davvi-Suomas ja Austrália Dearvvašvuođa- ja sosiáladepartemeantta sáttagoddi leat leamaš váldán oktavuođa vai besset gullat movt Sámediggi bargá sámi dearvvašvuođa- ja sosiálagažaldagaiguin.</p>
<p>Skábmamánus oassálastii Sámediggi riikkaidgaskasaš ja rájiidrasttideaddji dearvvašvuođakonferánssas NOPUS (The Nordic Educational Programme for the Development of Social Services) olis. Konferánssa oaivefáddán lei movt sáhttá ovttasbargat heivehan dihtii dearvvašvuođa- ja sosiálabálvalusaid davviriikkaid rájiid rastá. Konkrehtalaččat guovdilaste kultur- ja</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira giellagelbbolašvuođa bálvalusain, ja sámegielat dearvvašvuođa- ja sosiálabargiid bestet oahpuide ja profešuvdnavirggiide.</p>
<p>Sámedikki ja regionála dearvvašvuođadoaimmahagaid ovttasbargoorgána</p>
<p>Sámedikki ja regionála dearvvašvuođadoaimmahagaid ovttasbargoorgána galgá leat mielde sihkkarastime spesialistadearvvašvuođabálvalusa geatnegasvuođa kvalitehtasihkarastit bálvalusaidis sámi álbmogii. Sámedikki deattasteami geažil leat buot regionála dearvvašvuođadoaimmahagat ožžon bargun oassálastit ovttasbargoorgánas. Helse Sørøst RHF ja Helse Vest RHF leat dál áirrasin orgánas.</p>
<p>Ovttasbargoorgána lea doallan ovtta čoahkkima jagis 2007. Okta ovttasbargoorgána deaŧaleamos áššiin lea diehtojuohkin buot doaimmahagaide sámi buhcciid vuoigatvuođaid ja dárbbuid birra. Dan oktavuođas lea dollojuvvon čoahkkin Sosiála- ja dearvvašvuođadirektoráhtain vai digaštallat diehtojuohkinstrategiijaid mat veahkehit áimmahuššat sámi buhcciid vuoigatvuođa ja dárbbu heiveheapmái. Das lea maid deaŧalaš sihkkarastit ahte dat máhttu mii sámi fágabirrasiin lea geavahuvvo eambbo.</p>
<p>Seminárat ja konferánssat</p>
<p>Dearvvašvuođa- ja sosiálakonferánsa lágiduvvui golggotmánus. Konferánsa lea ovttasbargu gaskal</p>
<p>Sámedikki, SÁNÁG, Finnmárkku Fylkkamánni, Sámi Dearvvašvuođadutkama Guovddáža, Kárášjoga</p>
<p>Oahpahusbuohcciruovttu ja Sámi spesialistadoavtterguovddáža. Dearvvašvuođa- ja sosiálakonferánsa bođii ovddeš prošeaktajođiheaddjesemináraid sadjái, mat leat lágiduvvon jagi 2000 rájes. Konferánssa ulbmil lea ráhkadit oktasaš strategiijaid movt joksat ovttadássásaš dearvvašvuođa- ja sosiálabálvalusa sámi álbmogii. Konferánssas lei fágaidgaskasaš oassálastin gos digaštalle dearvvašvuođa vuoigatvuođaid, klinalaš árgabeaivvi bargovugiid, dutkama ja oahpahusa hástalusaid ja dutkanbohtosiid. Lullisámi dearvvašvuođa- ja sosiálaseminára lágiduvvui skábmamánus. Sámediggi doalai sáhkavuoru Sámedikki dearvvašvuođa- ja sosiálapolitihkalaš doaibmabijuid birra lullisámi guovllus. Seminára oaivefáddán lei movt dearvvašvuođa- ja sosiálabálvalusa sáhttá heivehit lullisámi geavaheddjiide.</p>
<p>Konkrehtalaččat guovdilastui kultur- ja giellagelbbolašvuohta bálvalusain, ja movt sáhttá sámegiela oahpahusa doaimmahit, ja maiddái bestet lullisámi dearvvašvuođa- ja sosiálabargiid oahpuide ja profešuvdnavirggiide.</p>
<p>Romssa Universitehta medisiinna profešuvdnaoahpu árvvoštallan/nuppástuhttin</p>
<p>Romssa Universitehta lea álgán ođasmahttit ja nuppástuhttit medisiinna profešuvdnaoahpu. Sámediggi lea jearahan movt Universitehta duste daid hástalusaid mat leat sámi buhcciid hárrái Norgga dearvvašvuođa- ja sosiálabálvalusas. Sámediggi čujuha makkár ovddasvástádus Romssa</p>
<p>Universitehtas lea sámi álbmoga hárrái, ja vuorjašuvvá dan geažil go medisiidnaoahpus lea unnán fuomášupmi sámi gillii ja kultuvrii.</p>
<p>Sámi buhcciid vuoigatvuođaid ja dárbbuid áimmahuššan spesialistadearvvašvuođa -bálvalusas</p>
<p>Sámediggi bivddii konsultašuvnnaid Ráđđehusa bargamušdokumeanttaid birra regionála dearvvašvuođadoaimmahagaide. Ulbmilin lei oainnusin dahkat ja sihkkarastit sámi buhcciid vuoigatvuođaid ovttadássásaš dearvvašvuođa- ja sosiálabálvalussii. Sámediggi lea proseassas Dearvvašvuođa- ja fuolahusdepartemeanttain bargamušdokumeanttaid birra.</p>
<p>Nationála dearvvašvuođaplána čuovvoleapmi</p>
<p>Sámediggeráđis lea leamaš čoahkkin dearvvašvuođa- ja fuolahusministariin, gos ságaškušše hástalusaid ovttadássásaš dearvvašvuođa- ja sosiálabálvalusa barggus sámi álbmogii. Sámediggeráđđi deattuhii ahte ovttadássásaš bálvalusfálaldat sámi buhcciide eaktudit ahte guovddáš dásis biddjojuvvojit čielga</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira rámmat movt dan galgá joksat. Sámediggi čujuhii dievasčoahkkinmearrádussii mii guoská Nationála dearvvašvuođaplánii (2007-2010) ja vuordá ahte nationála dearvvašvuođaplána sihkkarastá ovttadássásaš dearvvašvuođa- ja sosiálabálvalusa sámi álbmogii. Sámediggeráđđi dáhtui vuđolaš proseassaid movt váldit vára sámi buhcciid vuoigatvuođain ja dárbbuin plána čuovvoleamis.</p>
<p>Prošeaktaruđat</p>
<p>Sámediggi hálddaša ruđaid čuovvolit ráđđehusa doaibmaplána dearvvašvuođa- ja sosiálabálvalussii sámi álbmogii, Máŋggabealátvuohta ja ovttadássásašvuohta. Stuorimus oassi ruđain juolluduvvo dearvvašvuođa- ja sosiálaprošeavttaide ohcamiid vuođul.</p>
<p>Jagis 2007 lea Sámediggi juolludan badjelaš 3 miljon ruvnno dearvvašvuođa- ja sosiálaprošeavttaide dáid vuoruhuvvon áŋgiruššansurggiin: guorahallan- ja prošeaktabarggut main lea ulbmilin heivehit dearvvašvuođa- ja sosiálabálvalusaid sámi duohtavuhtii. bargovugiid ovddideapmi ja doaibmabijuid heiveheapmi iešguđet dárbbuide dan dábálaš dearvvašvuođa- ja sosiálabálvalusas sámi guovlluin. dearvvašvuođa- ja sosiálabargiid oahpaheapmi sámegielas ja kulturáddejumis. prošeavttat main lea ulbmilin ovddidit evttohusaid buriid veahkkeneavvuide vai sáhttá mihtidit ja sihkkarastit kvalitehta dearvvašvuođa- ja sosiálabálvalusas sámi álbmogii.</p>
<p>Sámediggi lea searvan prošeaktaruđain máŋgga buori prošektii. Ovdamearkan sáhttá namuhit</p>
<p>Omasvuona suohkana guokte prošeavtta gárrenmirkofuolahusas ja dearvvašvuođasuorggis. Prošeavttaid ulbmilin lea fievrridit sámi giela ja kultuvrra suohkanlaš dearvvašvuođa- ja sosiálafálaldahkii. Čakčamánus bovdii suohkan vásáhuskonferánsii gos ovdanbukte prošeavttaid bohtosiid. Nugo lea boahtán ovdan raporttain ja konferánssa ovdanbuktimis, leat doaimmaid bohtosat leamaš positiivalaččat ja buorit. Sámediggi doalai sáhkavuoru ja oassálastii konferánssas. Sámediggi lea maid juohkán stipeanddaid lassiohppui psykososiálalaš barggus mánáid ja nuoraid gaskkas. Mis leat unnán duođaštuvvon dieđut sámi mánáid bajásšaddaneavttuid birra. Mii diehtit ahte mánáidsuodjalusas váilu sámi giella ja kulturgelbbolašvuohta. Dat mielddisbuktá ahte sámi váhnemiidda/ovddasteddjiide soaitá leat váttis váldit oktavuođa mánáidsuodjalusain ja veahkkebálvalusain. Mii eat ge dieđe galle sámi máná leat dáru biebmoruovttuin. Dán lea Sámediggi máŋgii deattuhan ovddasvástideaddji eiseválddiide, ja áigut ain deattuhit dan. Sáhttá maid leat ágga geahčadit fylkkamánni bearráigeahččandoaimma go guoská sámi giela ja kultuvrra áimmahuššamii bálvalusain.</p>
<p>Maiddái dearvvašvuođa- ja sosiálabálvalusas muđui váilu sámi giella- ja kulturgelbbolašvuohta. Dan dihtii lea deaŧalaš dan áimmahuššat iešguđet dearvvašvuođa- ja sosiálafágalaš oahpuin.</p>
<p>Plána- ja finánsalávdegotti árvalus:</p>
<p>Álggahus</p>
<p>Lávdegoddi oaivvilda ahte Sámedikki jahkedieđáhus ja rehketdoallu válddahálla vuđolaččat Sámedikki barggu 2007:s. Jahkedieđáhusas čujuhuvvo maiddái boahtteáiggi hástalusaide. Sámediggi vuordá ahte Sámedikki bušeahtta loktejuvvo daid bušeahttadárbbuid ektui mat leat namuhuvvon Sámedikki 2008 bušeahtas, kapihttalis 18 bušeahttadárbbut 2009, ja dasto ahte dárbbuid ja juolludusaid gaskasaš erohus jeavdaduvvo.</p>
<p>Lávdegoddi oaidná daid sierra hástalusaid mat leat surggiin sámi giella, kultuvra, ealáhusat, oahpahus ja dutkan, biras- ja kultursuodjaleapmi, dearvvašvuođa- ja sosiálafálaldagat, riikkaidgaskasaš solidari-</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira tehta ja eamiálbmotpolitihkka, láhka- ja suodjalanbarggu čuovvoleapmi, konsultašuvdnašiehtadus, bušeahttaprosedyrat, ja dasto golut ođđa válgaortnega atnui váldima oktavuođas.</p>
<p>Álbmotriekti lea guovddažis árvvoštallamiin movt bušeahtalaš rámmat sámi ulbmiliidda galget mearriduvvot. Norga lea dohkkehan máŋga riikkaidgaskasaš konvenšuvnna, julggaštusa ja šiehtadusa main lea mearkkašupmi eamiálbmogiid ja etnálaš veahádagaid riektedillái. Sámedikki višuvdna lea: <span type="quote">“Máŋggabealát servodat huksejuvvon sámi árvvuid, vuođđudeaddji olmmošvuoigatvuođaid ja riikkaidgaskasaš oktiigullevašvuođa ala". Ja min bajimuš mihttomearri lea: ”</span>Iešmearrideapmi, mas sápmelaččaid vuoigatvuođat álbmogin ja eamiálbmogin leat vuođđun.”</p>
<p>Iešmearridanvuoigatvuohta adnojuvvo oktasaš vuođđoolmmošvuoigatvuohtan. Dat boahtá albmosii</p>
<p>ON-soahpamuša ulbmilis, nugo čuožžu vuosttaš artihkkalis nr 2. Dasa lassin boahtá dát prisihppa ovdan seammasullasaš mearrádusain ON-konvenšuvnnas siviila ja politihkalaš vuoigatvuođaid (SP) hárrái vuosttaš artihkkalis ja ON-konvenšuvnnas ekonomalaš, sosiálalaš ja kultuvrralaš vuoigat-vuođaid (ESK) hárrái vuosttaš artihkkalis. Sámedikkis lea dat áddejupmi ahte sámiide gullá iešmearridanvuoigatvuohta SP ja ESK vuosttaš artihkkaliid vuođul. Iešmearridanvuoigatvuhtii gullá vuoigatvuohta mearridit iežas ekonomalaš, sosiálalaš ja kultuvrralaš ovddideami.</p>
<p>Sámediggái biddjojuvvojit dađistaga stuorát vuordámušat politihka ovddideaddjin ja vuolggaheaddjin sámi servodaga ektui. Go Sámediggi galgá árjjaleabbot bargat politihkain, de dárbbaša dat maiddái alla fágalaš gelbbolašvuođa ollu surggiin. Sámediggi lea maŋimuš jagiin váldán badjelasas doaimmaid hálddašeami maid ovdal leat stáhtalaš orgánat hálddašan, almmá ahte vástesaččat leat addojuvvon ođđa resurssat politihka ovddideapmái ja čuovvoleapmái dáid surggiid siskkobealde. Sámediggái eai leat addojuvvon resurssat ekonomiija- ja bargiidstivremii daid hálddašandoaimmaid ektui mat leat sirdojuvvon Sámediggái. Jos sámi servodat galgá oažžut seammalágan bálvalusaid go muđui eará servodat oažžu, leš dal sáhka giela, oahppagirjjiid, dáidaga, kulturárbbi ja ealáhus- ja kulturovddideami birra, de ferte sámi hálddašeapmái Sámedikki demokráhtalaš stivrema vuolde addojuvvot vejolašvuohta rekrutteret ja bisuhit olbmuid geain lea máhttu ja gelbbolašvuohta. Sámi almmolašvuođa ovddideami oktavuođas adno dáidu dađistaga beavttálmahttit hálddašanbálvalusaid, muhto adno maid áddejupmi ja dáhttu áŋggirdit stuorát ekonomalaš resurssaid ovdii.</p>
<p>Go Sámediggi galgá deavdit dan rolla mii dasa lea biddjojuvvon, de ferte ekonomalaš doaibmavuođđu leat dakkár dásis ahte sámi álbmoga vuordámušaid sáhttá ollašuhttit dohkálaš vugiin. Sámediggi oaivvilda ahte bušeahtta sámi ulbmiliidda fertejit nannejuvvot mealgat.</p>
<p>Mearkkašumit:</p>
<p><em type="italic">Lávdegotti eanetlogus, Norgga sámiid riikasearvi (NSR) lahtuin </em>Åge Nordkild, Mikkel Nils A. Sara, Kirsti Guvsám, Miriam Paulsen, Ann-Mari Thomassen ja Gunn Britt Retter <em type="italic">(NSR/SfP), </em><em type="italic">Bargiidbellodaga </em><em type="italic">sámediggejoavku (Bb) lahtuin </em>Magnhild Mathisen, Ronny Wilhelmsen, Sten Erling Jønsson, Willy Ørnebakk, Hilde Nyvoll ja Egil Olli, <em type="italic">Finnmárkulistu lahuts (Fin) </em>Toril Bakken ja <em type="italic">Sámeálbmotbellodaga (SáB) lahtus </em>Anja Graven leat čuovvovaš mearkkašumit: <em type="bold">Sámi ovttasbargu </em>Lávdegotti eanetlogu oaidná deaŧalažžan nannet Sámi parlamentáralaš ráđi sajádaga vai orgána sáhttá doaibmat ovttasbargoorgánan Norgga, Ruoŧa ja Suoma sámedikkiid ja sámiid gaskka Ruošša bealde. Lávdegoddi lea duhtavaš go ruhtadeapmi Sámi parlamentáralaš ráđđái dál orru čoavdásan, muhto atná deaŧalažžan ahte SPR:ii sihkkarastojuvvojit ekonomálaš eavttut vai orgánas livččii vejolašvuohta viidáset ovddidit rájáidrastá sámi doaimma. </p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p><em type="bold">Sámi eana- ja resursavuoigatvuođaid dohkkeheapmi ja láhkii čatnan </em>Lávdegotti eanetlohku vuordá ahte sámi vuoigatvuođadimenšuvdna meannuduvvo ollislaččat ja olles sámi geavahan- ja ássanguovllu ektui. Dain iešguđet lágain mat bohtet Sámi vuoigatvuođalávdegotti nuppi árvlusa bohtosa olis ja Riddoguolástuslávdegotti árvalusa olis, fertejit leat čielga mearrádusat maiguin sihkkarastit sámi ávnnaslaš kulturvuđđosa, searvama almmolašrievttálaš hálddašeapmái ja deattuhannjuolggadusat maiguin sámi beroštumit mearrádusain gozihuvvojit. Lágat maid galget leat čielgasit álbmotrievtti siskkobealde. <em type="bold">Boraspirehálddašeapmi </em>Lávdegotti eanetlohku lea čuvvon ságastallama boraspirevahágiid birra ja gokčetgo buhtadusortnegat vahágiid, ja ahte gávdnojit máŋggalágan oainnut dan ektui. Lávdegotti eanetlohku oaidná ahte álohii bohtet eahpádusat das ahte leatgo boraspirevahágat dieđihuvvon riekta. Dán geažil gártá ealáhus fuones čuvgii. Erenoamážit lea boazodoalus váttisvuohta duođaštit vahágiid earret eará dan geažil go boazodoallu geavaha viiddis eatnamiid, doaibmadilli molsašuddá ja duođaštandiliid geažil. Lávdegotti eanetlohku oaivvilda ahte berre áŋggirdit doaibmabijuiguin movt duođaštit duohta vahágiid maiguin buktit albmosii boraspirevahágiid. Dalle sáhtášii čađahit eastadeaddji doaibmabijuid ja buoridit raporterenvuogádagaid. Dát buvttihivččii maiddái buoret luohttámuša stáhtalaš eiseválddiid ja erenoamážit boazodoalu gaskka go guoská duohta boraspirevahágiidda. </p>
<p><em type="italic">Lávdegotti NSR sámediggejoavkku ja SáB lahtut </em>ovddidit čuovvovaš mearkkašumi: </p>
<p><em type="bold">Sámi mánáid vuoigatvuođat </em>Sámeálbmotbellodaga gažaldaga oktavuođas Sámediggeráđđái lávdegoddečoahkkimis 13.02.08 bođii ovdan ahte dáláš Sámediggeráđđi ii hálit sierra sámi mánáidáittardeaddji ja ahte Sámediggi galgá joatkit áittardeaddjin sámi mánáid vuoigatvuođaid ektui. Dáláš dilis eai suodjaluvvo sámi mánáid vuoigatvuođat doarvái bures. Lávdegotti mielas lea Sámediggeráđi vástádus go guoská sámi mánáidáittardeaddjái šállošahtti. Danne go livčči dárbu oažžut sierra áittardeaddji mas lea sihke fágalaš gelbbolašvuohta ja sámi áddejupmi. Ášševiidodat ja dárbu oažžut sámi mánáidáittardeaddji lea dan muttos stuoris ahte dili ii sáhte buoridit dáláš ortnegiid bokte. </p>
<p>Evttohus:</p>
<p><em type="italic">NSR sámediggejoavkku </em>, <em type="italic">Bargiidbellodaga sámediggejoavku (Bb), Finnmárkulisttu (Fin) ja Sámeálbmotbellodaga (SáB) evttohus: </em></p>
<p>Evttohus 1</p>
<p><em type="bold">Sámediggi </em>Sámediggeráđi sadjái biddjojuvvo Sámediggi. </p>
<p><em type="bold">Sámediggi </em>Vuosttaš teakstaoassi: rievdadus nubbin maŋimuš cealkagis: Sámiin go lea álgoálbmot lea álbmorievttálaš vuoigatvuohta oažžut erenoamáš kultursuodjalusa ja iešmearrideami. </p>
<p><em type="bold">Ovttasbargošiehtadusat </em>Ođđa goalmmát cealkka nuppi teakstaoassái: Ođasmahttojuvvon šiehtadusas Romssain lea eanet biddjojuvvon deaddu ealáhusovddideapmái, areálaáššiide ja buktá ođđa áŋggirdemiid mánáid ja nuoraid ektui. Dasto viidáset ovddiduvvo dat viiddis áŋggirdeapmi sámi kultuvra siskkobealde, man oktavuođas maiddái sámi kulturguovddážiidda addojuvvojit ođđa ovddidanvejolašvuođat. </p>
<p><em type="bold">Ovttasbargošiehtadusat </em>Ođđa maŋimuš cealkka vuosttaš teakstaoassái: </p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Goappašat bealit fertejit čuovvolit šiehtadusaid. Jahkásaš stáhtus lea deaŧalaš ulbmiliid juksanbarggus. <em type="bold">Hálddašanođastus </em></p>
<p>Ođđa teakstaoassi: Sámediggi lea konsultašuvnnain ráđđehusain dovddahan ahte háliida gievrrat regiovnnaid nu ahte stuorát doaimmat sirdojuvvojit guovlluide. Dán geažil livččii álkit plánet ollislaš perspektiivva vuođul. Guovllut sáhttet stivret resurssaid seamma sektuvrrain ovtta guvlui ja háhkat vejolašvuođaid oktasaš guovllulaš plánemii. Deaŧalaš lea sihkkarastit guovlluide resurssaid ja gelbbolašvuođa vai sáhttet čuovvolit stáhta sámepolitihka. Deaŧalaš lea ahte Sámedikkis lea duohta sajádat daid stivrejeaddji orgánain mat hálddašit resurssaid dakkár guovlluin gos lea sámi árbevirolaš ávkkástallan ja ássan-guovllut, ILO-konvenšuvnna 169 ektui. Dát prinsihppa ferte geavahuvvot resurssaid guovllulaš hálddašeami oktavuođas.</p>
<p><em type="bold">Jahkásaš čoahkkimat sámeministariid ja sámedikkiid presideanttaid gaskka </em>Lasáhus nuppi teakstaoassái: </p>
<p>Mearrádus lea historjálaččat deaŧalaš álgoálbmogiid olmmošvuoigatvuođaid ja friijavuođaid dohkkehanbarggus. Julggaštusain nannejuvvo ahte álgoálbmogiin lea seamma árvu ja sis leat seamma vuoigatvuođat <span type="quote">“álbmogin”</span> go muđui eará álbmogiin.</p>
<p><em type="bold">Davviguovloovddideapmi </em>Ođđa maŋimuš cealkka: </p>
<p>Sámediggi lea maid addán doarjaga Riddu Riđđu davviálbmogiid guovddážii. <em type="bold">ON </em>Nubbi teakstaoassi sirdojuvvo kapihttalii Davviguovloovddideapmi. <em type="bold">ON </em></p>
<p>Goammát teakstaoassi sirdojuvvo kapihttalii Ealáhusat. <em type="bold">ON </em>Njealját teakstaoassi sirdojuvvo kapihttalii Barentsovttasbargu. </p>
<p><em type="bold">Vuoigatvuođat </em>Nuppi teakstaoasis rievdaduvvo vuosttaš cealkka: Sámiid álbmotválljen orgánan Norggas lea Sámedikki ulbmilin bargat dan ala ahte sámiid vuođđovuoigatvuođaid dohkkeheapmi, lágaid implementeren ja geavatlaš hálddašeapmi leat vuođđun sámi kultuvrra, giela ja servodateallima ja iešguđet sámi árbevieruid eksisteanssa goziheamis ja nannemis. </p>
<p><em type="bold">Vuoigatvuođat </em>Nuppi teakstaoasi maŋimuš cealkka rievdaduvvo: Loahpalaš konklušuvnnat ja mearrádusat eai galgga dahkkojuvvot ovdalgo Sámediggi lea daidda guorrasan. </p>
<p><em type="bold">Iešmearrideapmi </em>Lasáhus njealját teakstaoassái: Deaŧalaš bealli iešmearrideami oktavuođas lea dat ahte ii galgga addojuvvot lohpi makkárge stuorra ja viiddis duohtademiide sámi guovlluin sámiid dasa mieđakeahttá. Sámediggi oaivvilda ahte prinsihpas eaktodáhtolaš miehtama ektui dieđiheami vuođul lossa duohtadanáššiin lea deaŧalaš mearkkašupmi ja dasa lea doarjja álbmotrievttis. Prinsihppa lea deaŧalaš sámiid ávnnaslaš kulturvuđđosa sihkkarastima rahčamušaid oktavuođas. </p>
<p><em type="bold">Iešmearrideapmi </em></p>
<p>Maŋimuš teakstaoassi rievdaduvvo leat ná:</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámediggi oaivvilda ahte lunddolaš vuolggasadji ja eanemus konstruktiivvalaš ságastallamii iešmearrideami ektui lea dat ahte eanet bidjat guovddážii iešmearridanvuoigatvuođa váldosisdoalu, namalassii ahte sámit friija galget sáhttit mearridit sin ekonomalaš, sosiálalaš ja kultuvrralaš ovddideami, ja sin iežaset ulbmiliidda friija geavahit iežaset luondduresursaid. Sámediggi lea oaidnán ahte ráđđehus ollu oktavuođain lea gávnnahan dárbbašlažžan dadjat ahte eamiálbmogiid iešmearridan-vuoigatvuohta lea ráddjejuvvon dainna lágiin ahte ii leat vejolaš ásahit sierra stáhta. Sámiid beales ii leat áigumuš ja maid eai goassige leat čuoččuhan ahte háliidit luvvejuvvot stáhtas. Danne bahkke dát caggat ságastallama álgoálbmogiid iešmearrideami birra oppalaččat dan sadjái go viidáset ovddida áddejumi ja ovddideami.</p>
<p><em type="bold">Riikkaidgaskasaš álbmotrievttálaš gaskaomiid ovddideapmi ja čuovvoleapmi </em></p>
<p>Ođđa cealkka nubbin maŋimuš teakstaoassái:</p>
<p>Sámediggi váillaha dattetge Ráđđehusa posišuvnna dás, ja vuordá ahte Norga doaimmašii láidesteaddjin Suoma ja Ruoŧa ektui davviriikkalaš sámekonvenšuvnna ollašuhttimis.</p>
<p><em type="bold">Suodjalanplánat </em></p>
<p>Ođđa cealkka maŋŋá nuppi teakstaoasi:</p>
<p>Konsultašuvnnat ja gulahallan máŋgga hálddašandásis gáibidit ollu resurssaid Sámedikkis. Sámediggi vuordá eanet resurssaid dáid doaimmaid goziheapmái.</p>
<p><em type="bold">Dálkkádatrievdamat </em></p>
<p>Ođđa goalmmát teakstaoassi: Sámi ealáhusain lea marginála dilli ja daid ekonomiija lea rašši. Dálkkádatrievdamat ja birasnuoskkideapmi buktet ođđa hástalusaid doaimma, areálaid ja goluid ektui. Davviguovlluid ekovuogádagat bidjet vuođu min ealáhusaide. Dát ekovuogádagat leat rašit rievdamiid ektui, mii fas váikkuha resursavuđđui. Rašisvuođaanalysain ja heivehanstrategiijain ferte váldit vuolggasaji ealáhusaid árbemáhtus.</p>
<p><em type="bold">Mohtorjohtalus </em>Nubbin maŋimuš cealkka vuosttaš teakstaoasis rievdaduvvo leat ná: Vuosttažettiin goarida mohtorfievrruiguin eanet johtin sámi kultuvrra luondduvuđđosa, muhto nuppe dáfus sáhttá dat fas leat mielde nannemin sámi kultur- ja luonddudállodoalu. </p>
<p><em type="bold">Kulturmuitosuodjaleapmi </em>Gávccát teakstaoasis sihkkojuvvo cealkka: Stuorradiggi dat ain dattetge joatká bajimuš čanastagaid bidjamiin Norgga ollislaš kulturmuitopolitihkkii láhka- ja bušeahttaevttohusaid bokte, stuorradiggedieđáhusaid meannudeami bokte. </p>
<p><em type="bold">Sámeálbmotfoanda </em>Ođđa nubbi teakstaoassi: Sámeálbmotfoandda ásaheapmi lea dušše okta lávki dan guvlui ahte njulget daid vahágiid ja gillámušaid maid sámit álbmogin leat gártan gillát máŋga sohkabuolvva. Foanda okto ii leat doarvái njulget daid gillámušaid maid dáruiduhttin lea dagahan. Ain lea stáhtas ovddasvástádus njulget daid vahágiid maid geažil sámi álbmot lea gártan gillán. <em type="bold">Kultuvrralaš ovdanbuktin </em>Viđát teakstaoassái ođđa maŋimuš cealkka: Sámediggi lea duppalastán doaibmadoarjaga teáhterii 2008 bušeahtas. </p>
<p><em type="bold">Sámi ásahusat </em>Nuppi teakstaoassái nubbi ođđa cealkka: </p>
<p>Plána lea ráhkaduvvon Sámedikki mearrádusa vuođul mii guoská sámi museadoaimma oassečielgga-deapmái Davvi-Norlánddas ja Romssas, mas Sámediggi bijai vuođđun ahte Várdobáikái biddjojuvvo sámi museaovddasvástádus Mátta-Romssas/Davvi-Norlánddas.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p><em type="bold">Sámi ásahusat </em>Vuosttaš teakstaoasis rievdaduvvo nubbi cealkka leat ná: Buot ásahusaid namat sihkkojuvvojit ja sadjái biddjojuvvo: ...muhtun sámi ásahusaiguin” </p>
<p><em type="bold">Valáštallan </em></p>
<p>Maŋimuš teakstaoassi sihkkojuvvo. <em type="bold">Museat </em>Maŋimuš teakstaoasi rievdadus cealkagis: Sámediggi vuordá ahte Várdobáiki sámi guovddáš ollašuhttojuvvo maŋŋá go huksemat mat leat jođus </p>
<p>Ája sámi guovddážis lea gearggahuvvon.</p>
<p><em type="bold">Giella </em>Čuovvovaš biddjojuvvo vuosttaš ja nuppi cealkaga gaskii vuosttaš teakstaoasis giela birra: Eanáš kultuvrrain lea giella okta dain deaŧaleamos beliin. Sámegiella buvttiha identitehta ja gullevaš-vuođa bargui sámiid eksisteanssain ja árbejuvvon vuoigatvuođaiguin sin iežaset árbevirolaš resurssaid ja eatnamiid ja čáziid ektui. Duohtavuohta lea dasto ahte sámegiella, nugo earáge eamiálbmotgielat, leat sakka áitojuvvon. Ballu lea ahte sámi giella ja suopmanat jávket. </p>
<p><em type="bold">Oahpahus </em>Ođđa nubbi teakstaoassi: </p>
<p>Gávnos Sámediggi lea mearridan sámi sisdoalu hui máŋggá nationála oahppaplánii vuođđooahpahusa váste, ja lea dan oktavuođas ávžžuhan Máhttodepartemeantta buoridit gelbbolašvuođa Norgga skuvllain. Dan geažil lea Oahpahusdirektoráhta ráhkadan Gávnos-gihppaga ovttasráđiid Sámi allaskuvllain. Gávnos lea fágalaš resursagihpa oahpaheddjiid váste.</p>
<p><em type="bold">Oahpahusláhka ja láhkaásahusat </em>Goalmmát teakstaoassái ođđa nubbi cealkka: Sámediggi lea bajidan Sámedikki mearrádusa ahte sámi mánáin olggobealde sámegiela hálddašanguovllu galgá ja ferte leat vuoigatvuohta sámi oahpahussii maiddái sámegillii vuođđo- ja joatkkaskuvllain. Sámeláhka ferte rievdaduvvot dainna lágiin dát vuoigatvuođat sihkkarastojuvvojit. </p>
<p><em type="bold">Duodji </em>Ođđa teakstaoassi: Sámediggi oaidná ahte duodjeealáhusas lea erenoamáš dárbu doaibmabijuide maiguin sihkkarastit rekrutterema ealáhussii. Sámediggi áigu vuoruhit duodjedáložiid huksema ja doaimma doaibmabidjun nannet rektrutterema duodjeealáhussii. <em type="bold">Duodji </em>Sihkkot cealkaga: </p>
<p>Sámedikki mielas ii leat ulbmillaš vuolidit duoji dienasgáibádusa 50 000 ruvnnos 30 000 ruvdnui.</p>
<p><em type="bold">Eanandoallu </em>Njealját teakstaoasis sihkkojuvvojit cealkagat: Globála liegganeapmi mielddisbuktá ahte šaddet bivvalit dálkkádagat dain guovlluin gos sámi eanandoallu doaimmahuvvo. …(…) ja dan rájes loahppa teakstaoassi. </p>
<p><em type="bold">Eanandoallu </em>Maŋimuš teakstaoassái ođđa maŋimuš cealkka: Doarjjaortnegis leat vuoruhuvvon ođđa visttit ja doaibmavisttiid divvun. </p>
<p><em type="bold">Boazodoallu </em></p>
<p>Maŋimuš cealkka kapihttalis sihkkojuvvo ja sadjái biddjojuvvo čuovvovaš:</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Dan ođđa boazodoallolága olis, sáhttá guovllustivra mearridit ahte soabadallan galgá čađahuvvot guovtti beali gaskka mat ovttas eaba nagot čoavdit gičču.</p>
<p><em type="italic">NSR sámediggejoavkku evttohus: </em></p>
<p>Evttohus 2</p>
<p><em type="bold">Konsultašuvnnat </em>Ođđa njealját teakstaoassi: </p>
<p>Konsultašuvdnaortnet addá Sámediggái vejolašvuođa aktiivvalaččat searvat láhkaproseassaide ja eará áššiide main lea stuorra mearkkašupmi sámiide. Vásihus dán rádjai lea čájehan ahte Sámedikkis máŋgga konsultašuvnnas lea leamaš gáržžes vejolašvuohta ovddidit oainnus láhkaevttohusa ráhkadettiin. Dat lea dagahan dan ahte guovddáš sámepolitihkalaš prinsihpat eai leat váldojuvvon mielde viidáset proseassas. Ollu oktavuođain leat departemeanttat boahtán konsultašuvnnaide dárbbašlaš fápmudusaid haga. Dát lea váttásmahttán vejolašvuođa gávdnat oktasaš čovdosiid. Konsultašuvdnaproseassas lea maid leamaš váilevaš diehtojuohkin departemeanttaid beales ja dokumeanttat leat váilon, ja ahte čuolbmačilgehusat mat čatnasit eamiálbmotrievttálaš áššiide duvdiluvvojit boahtteáiggi ja bálddalis proseassaide mii lea dagahan dan ahte áššit eai šatta ollislaččat árvvoštallojuvvot ja meannuduvvot.</p>
<p><em type="bold">Anadroma ja meara resurssaid hálddašeapmi </em>Lasáhus maŋimuš teakstaoassái: Ráđđehus botkii konsultašuvnnaid Sámedikkiin dán áššis ja ovddidii dieđáhusa almmá doalakeahttá beavdegirjái čállojuvvon lohpáhusa ahte ráhkaduvvo notáhta mas selvehuvvoi movt struktuvra-doaibmabijut sáhttet váikkuhit sámi beroštumiide álbmotrievttálaš geatnegasvuođaid ektui. <em type="italic">Finnmarkslista (FIN) evttohus: </em>Evttohus 3 </p>
<p><em type="bold">Ealáhusat </em>Vuosttaš teakstaoasi nubbi linjá rievdaduvvo leat ná: Árbevirolaš ealáhusbargu ferte sihkkarastojuvvot ja viidáset ovddiduvvot, …… </p>
<p>Viđát teakstaoasi nubbi linjá rievdaduvvo leat ná: <span type="quote">”Ollu fitnodagat lea rašit ja dain leat dávjá vátna resurssat ……”</span> Birashástalusat:</p>
<p>Čuovvovaš teakstaoassi lasihuvvo vuosttaš teakstaoassin kapihttalii ealáhusat: Birasnuoskkideapmi ja dálkkádatrievdamat buktet stuorra eahpesihkarvuođa sámi guovlluin. Birasmirkkuid čoahkkaneapmi merrii buktá hástalusaid guolástusealáhussii, lassánan oljodoaibma sáhttá áitit mearraresurssaid, ja polaid vejolaš suddan addá stuorra riekkisváikkuhusaid lundui ja servodateallimii davviguovlluin. Globála liegganeapmi sáhttá addit boanddaide ja meahcásteddjiide guhkkit sesoŋggaid, seammás sáhttet boahtit ođđa šlájat ja áitit daid šlájaid mat juo gávdnojit.</p>
<p>Eahpedássedis dálkkádat ja stuorát nuoskkideapmi sáhttá goittotge buktit stuorra hástalusaid, ja gáibida dáiddu nuppástusaide ja hutkáivuođa árbevirolaš ja ođđa ealáhusaid ektui mat šaddet.</p>
<p>Ođđa teakstaoassi, biddjojuvvo nubbin maŋimuš teakstaoassin kapihttalii ealáhusat:</p>
<p>Hástalussan lea defineret <span type="quote">”sámi guovlluid”</span> ealáhusovddideami oktavuođas seamma guovlun mat gullet Sámi ovddidanfoandda (SOF) doaibmaguvlui. SOF doaibmaguvlui gullet nu gohčoduvvon <span type="quote">”váldosámi guovllut”</span> ja dasto guovllut maid muhtun gielddat leat ohcan váldojuvvot mielde váikkuhangaskaoapmeortnegii. Doaibmaguovlu lea dađistaga viiddiduvvon, almmá ahte leat</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira biddjojuvvon eanet ekonomalaš váikkuhangaskaoamit ealáhusovddideapmái. Geavahusas mearkkaša dát dan ahte šaddet unnit ekonomalaš váikkuhangaskaoamit maid juohkit, ja váilot ruđat ealáhusovddideapmái olggobealde "váldosámi” guovlluid. Ovddidanbarggus sáhttá dát hehttet buriid ealáhusásahemiid guovlluin gos orrot unnán sámit. Erenoamážit riddoguovlluin čuohcá mearrasámi álbmogii dát bonju juohku.</p>
<p>Lávdegotti ráva:</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi árvalusa mearrádussan.</p>
<p>Evttohus 4, áirras Olaf Eliassen, Guovddášbellodat</p>
<p>Vuoigatvuođat 6. siiddu 3. cealkkaoassin</p>
<p>Sámedigggi lea fuolastuvvan go skuvllat ollu sámi báikegottiin heaittihuvvojit gielddaid heajos ekonomiija geažil. Sámediggi bivdá eiseválddiid farggamusat álggahit doaibmabijuid vai skuvllat bisuhuvvojit, mii mearkkaša buot gillii, kultuvrii ja ássamii Sámi iešguđet sámi servodagain.</p>
<p>Čoahhkinjođihangoddi dohkkehii ahte Toril Bakken rievdada evttohus 3 čuodjat ná:</p>
<p><em type="bold">Ealáhusat </em>Vuosttaš teakstaoasi nubbi cealkka: ”Árbevirolaš ealáhusbarggu ferte sihkkarastit <em type="bold">ja viidáset ovddidit </em>…” </p>
<p>Nubbin maŋimuš teakstaoasi nubbi cealkka: ” <em type="bold">Ollu fitnodagat </em>leat rašit ja <em type="bold">dain leat dávjá vátna </em>resurssat…” </p>
<p>Ođđa teakstaoassi, s. 26 sámegieloasis, biddjo nubbin maŋemus teakstaoassin ealáhuskapihttalis: <em type="italic">Lea hástalussan go <span type="quote">”sámi guovllut”</span> ealáhusovdánahttinoktavuođas definerejuvvojit seammaládje go </em><em type="bold">geográfalaš doaibmaguovlu ohcanvuđot ealáhusovdánahttima doarjagiidda (ovdal ”Sámi </em><em type="bold">ovddidanfoandda doaibmaguovlu”). </em><em type="italic">Dán geográfalaš guvlui gullet gohčoduvvon <span type="quote">”guovddáš sámiguovllut”</span> ja vel guovllut, gos muhtun suohkanat/gielddat leat ohcan beassat fárrui hálddašanguovloortnegii. Hálddašanguovlu lea veahážiid mielde viiddiduvvon, almmá lasihuvvon ekonomalaš váriid haga ealáhusovdánahttimii. Duohtavuođas dát mearkkaša ahte leat unnit ekonomalaš várit, mat sáhttet juogaduvvot, ja ruhtaváili dan ealáhusovdánahttimii, mii dáhpáhuvvá olggobealde <span type="quote">”guovddáš sámiguovlluid”</span>. Ovdánahttinbarggus dát sáhttá leat hehttehussan oažžumis buriid </em><em type="italic">ealáhusásahemiid dain guovlluin, gos sámi álbmot lea unnitlohkun. Earenoamážit šaddá mearrasámi álbmot meararittu guovlluin dovdat dán jorggu juogu. </em></p>
<p>III Jienasteapmi 43 áirasis ledje 37 čoahkis. Jienasteapmi čađahuvvui čuovvovaš vuoru mielde:</p>
<p>Evttohus 4 mearriduvvui ovttajienalaččat. Evttohus 3 nubbi oassi hilgojuvvui 36 jienain 1 jiena vuostá. Evttohus 3 vuosttaš oassi mearriduvvui ovttajienalaččat. Evttohus 2 mearriduvvui 20 jienain 17 jiena vuostá.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Evttohus 1 mearriduvvui ovttajienalaččat. Plána ja finánsalávdegotti ráva mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Sten Erling Jønsson, áššejođiheaddji 2 Ann-Mari Thomassen</p>
<p>Johan Mikkel Sara</p>
<p xml:lang="nno">Tor Mikalsen</p>
<p xml:lang="nob">Marianne Balto</p>
<p xml:lang="nob">Ann-Mari Thomassen 3 Willy Ørnebakk</p>
<p>Kirsti Guvsám</p>
<p xml:lang="nno">Toril Bakken</p>
<p xml:lang="nob">Willy Ørnebakk 4 Randi A. Skum</p>
<p xml:lang="nno">Bjarne Store-Jakobsen</p>
<p xml:lang="nob">Willy Ørnebakk</p>
<p xml:lang="nob">Marianne Balto</p>
<p xml:lang="nob">Randi A. Skum 5 Toril Bakken</p>
<p xml:lang="nob">Willy Ørnebakk</p>
<p xml:lang="nob">Toril Bakken 6 Isak Mathis O. Hætta</p>
<p xml:lang="nob">Olaf Eliassen</p>
<p xml:lang="nob">Marianne Balto</p>
<p xml:lang="nno">Toril Bakken</p>
<p xml:lang="nob">Isak Mathis O. Hætta 7 Olaf Eliassen</p>
<p xml:lang="nob">Willy Ørnebakk</p>
<p xml:lang="nob">Marianne Balto</p>
<p xml:lang="nob">Ann-Mari Thomassen</p>
<p>Olaf Eliassen 8 Johan Mikkel Sara</p>
<p xml:lang="nno">Bjarne Store-Jakobsen</p>
<p xml:lang="isl">Randi A. Skum</p>
<p xml:lang="nob">Johan Mikkel Sara 9 Per Andersen Bæhr</p>
<p xml:lang="nob">Egil Olli</p>
<p xml:lang="sma">Jarle Jonassen</p>
<p xml:lang="nob">Willy Ørnebakk 10 Mikkel Nils A. Sara</p>
<p xml:lang="nob">Vibeke Larsen</p>
<p xml:lang="nno">Bjarne Store-Jakobsen</p>
<p xml:lang="nob">Olaf Eliassen</p>
<p>Mikkel Nils A. Sara 11 Hilde Anita Nyvoll 12 Kirsti Guvsám 13 Bjarne Store-Jakobsen 14 Tor Mikalsen 15 Magnhild Mathisen 16 Terje Tretnes 17 Kjersti Myrnes Balto</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira 18 Berit Oskal Eira 19 Randi A. Skum 20 Johan Mikkel Sara 21 Egil Olli 22 Isak Mathis O. Hætta 23 Willy Ørnebakk 24 Bjarne Store-Jakobsen 25 Marianne Balto 26 Ann-Mari Thomassen</p>
<p>Ann-Mari Thomassen, čoahkkinortnegii</p>
<p>Sten Erling Jønsson, áššejođiheaddji</p>
<p>Randi A. Skum, čoahkkinortnegii</p>
<p>Tor Mikalsen, čoahkkinortnegii</p>
<p>VI Sámedikki mearrádus</p>
<p>Sámediggi</p>
<p>Sámediggi atná vuođđun ahte Norgga stáhta lea vuođđuduvvon guovtti álbmoga eatnamiid ala: sápmelaččaid ja norgalaččaid. Goappašiin álbmogiin leat seamma vuoigatvuođat ovddidit iežaset kultuvrra ja giela. Sámiin go lea álgoálbmot lea álbmotrievttálaš vuoigatvuohta oažžut erenoamáš kultursuodjalusa ja iešmearrideami. Sámediggi bargá sámi giela, kultuvrra, ealáhusaid- ja servodat-eallima ealáskuhttimiin. Sámedikki doaibman lea go lea sámiid parlameanta, ovddidit dakkár politihka mas lea ávki sámi servodahkii. Seammás galgá Sámediggi oažžut duohta váikkuhanfámu politihka johtui bidjamii dain surggiin mat leat deaŧalaččat sámi servodahkii. Sámedikkis galgá leat duohta váikkuhanfápmu politihkalaš ja ekonomalaš rámmaeavttuid mearrideamis.</p>
<p>Ođđa válgaortnet</p>
<p>Sámediggi lea ovddidan láhkaevttohusa ođđa válgaortnegii mii lea sáddejuvvon Bargo- ja searvadahttindepartementii. Láhkaásahus váldá vuolggasaji válgaortnega fágalávdegotti árvalusas mii ovddiduvvui cuoŋománus 2007. Ođđa válgaortnegis evttohuvvo earret eará ahte válgabiirriid lohku unniduvvo nu ahte 13 válgabiirre sadjái bohtet 7 ja áirasiid lohku unniduvvo nu ahte 43 áirasa sadjái bohtet 39. Nuppástusa ulbmilin lea váldoáššis oažžut eanet gorrelašvuođa jienastagaid ja dan gaskka geat válljejuvvojit Sámediggái, ja dasto sihkkarastit ahte válgaloahpparehkenastin manašii johtileabbot. Dasto oaivvilda Sámediggi ahte ođđa válgabiirriid namat berrejit čuožžut sámelágas. Danne leat ge válgabiirriid namat evttohuvvon sáme- ja dárogillii. Sámediggi lea evttohan Ráđđehussii ahte addit Sámediggái válddi mearridit láhkaásahusaid sámediggeválgga čađaheami oktavuođas. Eaktun ferte leat ahte Sámediggi oažžu nu stuorra válddi go vejolaš mearridit válggaidis čađaheami. Departemeanta oaivvilda ahte ođđa válgaortnega galgá sáhttit váldit atnui áiggil ovdal 2009 válgga.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Dásseárvu</p>
<p>Dásseárvu lea heivehuvvon oassi Sámedikki politihkas. Sámedikkis lea ulbmilin heivehit dásseárvoperspektiivva buot bargguide Sámedikkis.</p>
<p>Sámediggi lea ságastallama bokte iešguđet organisašuvnnaiguin gávnnahan prošeavttaid maiguin sáhttá ovddidit dásseárvvu sámi servodagas. Sámedikki dásseárvoruđaiguin leat muhtun muddui ruhtaduvvon iešguđet prošeavttat ja konferánssat. Sámediggi čujuha erenoamážit konferánsii man fáddán lei nuorat ja seksuála miellaguottut Sámis. Sámediggi lea maiddái leamaš mielde ruhtadeamen seminára veahkaválddi birra mii dáhpáhuvvá lagas birrasis sámi báikegottiin, ja maid Norgga Sáráhkká lágidii. Dasto lea Sámediggi addán doarjaga dievdduidsearvái Dievddut Guovdageainnus. Ovttas máŋggain sámi organisašuvnnain lea Sámediggi lágidan davviriikkalaš sámi dásseárvokonferánssa, Sámis. Konferánssa ulbmilin lei ovttastahttit sámi dásseárvobarggu ásahuvvon davviriikkalaš ovttasbargui. Guovddážis lei sohkabealdásseárvu sámi servodagas erenoamážit, ja álgoálbmotservodagas oppalaččat. Konferánssas ledje oasseváldit Norggas, Ruoŧas ja Suomas, ja dasto álgoálbmotovddasteaddjit Ruonáeatnamis ja Davveoarje Ruoššas. Konferánsaraportta jurddaboađus lea ahte sámi dásseárvobarggu ferte institušonaliseret, ja ahte sámi dásseárvobarggu ferte oktiiortnet njeallji riikkas.</p>
<p>Dásseárvokonferánssa čuovvoleapmin lágiduvvui miessemánus miniseminára dásseárvvu birra</p>
<p>Sámedikki áirasiidda. Dan oktavuođas ovddidii Sámediggeráđđi dásseárvopolitihkalaš čilgehusas Sámedikki dievasčoahkkimii. Sámedikki dásseárvopolitihkalaš doaibmaplána ovddiduvvo 2008:s.</p>
<p>Sámi statistihkka</p>
<p>Buriid politihkalaš mearrádusaid dahkamii atno máhtolašvuohta das movt servodat ovdána. Dasa dárbbašuvvo loguide ja máhtolašvuhtii vuođđuduvvon mearrádusvuođđu man bokte sáhttá oaidnit gos mii leat. Statistihkka ja dutkan leat dakkár gaskaoamit maid bokte sáhttá oaidnit man muttus mii leat, ja maiguin sáhttá mihtidit politihkalaš doaibmabijuid beaktilvuođa. Dál lea unnán statistihkka sámi servodatdiliid birra.</p>
<p>Rámmašiehtadus Sámedikki ja Statistihkalaš guovddášbyråa gaskka sámiguoski statistihka buvttadeamis lea fas jotkojuvvon 2007:s. Sámi statistihka nubbi jahkegirji almmuhuvvo guovvamánus 2008. Statistihka lávdegoddi lea čohkkejuvvon geografiija vuođul ja lea meroštallojuvvon guoskat Sámedikkis ohcanvejolaš ealáhusovddidan doarjagiid geografalaš doaibmaguvlui (davábealde Sáltoduoddara). Statistihkalaš guovddášbyråa bargá ovttas Sámi allaskuvllain/Sámi instituhtain statistihkaid ráhkadeami oktavuođas. 2007:s biddjojuvvui fágalaš analysajoavku mii galgá jahkásaččat buktit raportta sámi servodaga dili ja ovdánandovdomearkkaid birra. Dát dahkkui konsultašuvdnašiehtadusa ektui mii lea stáhta eiseválddiid ja Sámedikki gaskka.</p>
<p>Ovttasbargu</p>
<p>Guovllulaš ovttasbargu</p>
<p>Ovttasbargošiehtadusat Sámediggi lea dahkan ovttasbargošiehtadusaid buot fylkkagielddaiguin sámi guovlluin. Ovttasbargošiehtadusat leat gaskaoapmin sihkkarastit eanet dássedis ja einnostahtti rámmaeavttuid. Ovttasbargošiehtadusaid ulbmilin lea nannet ja oidnosii buktit sámi kultuvrra, giela ja servodateallima.</p>
<p>Jahkásaččat dollojuvvojit čoahkkimat politihkalaš dásis guoskevaš fylkkagielddaiguin. Jahkásaččat</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira dieđihuvvo fylkkadikkiide ja Sámediggái doaimmaid, ovdáneami ja ruđaid birra mat leat geavahuvvon. Goappašat bealit fertejit čuovvolit šiehtadusaid. Jahkásaš stáhtus lea deaŧalaš ulbmiliid juksanbarggus.</p>
<p>Ovttasbargošiehtadusat ođasmahttojuvvojit ja áigeguovdilastojuvvojit jeavddalaččat. Ođasmahttojuvvon ovttasbargošiehtadus Romssa fylkkagieldda ja Sámedikki gaskka mearriduvvui skábmamánu dievasčoahkkimis.Ođasmahttojuvvon šiehtadusas Romssain lea eanet biddjojuvvon deaddu ealáhusovddideapmái, areálaáššiide ja buktá ođđa áŋggirdemiid mánáid ja nuoraid ektui. Dasto viidáset ovddiduvvo dat viiddis áŋggirdeapmi sámi kultuvra siskkobealde, man oktavuođas maiddái sámi kulturguovddážiidda addojuvvojit ođđa ovddidanvejolašvuođat. Bealit leat vuolláičállán ođasmahttojuvvon ovttasbargošiehtadusa Finnmárkku fylkkagieldda ja Sámedikki gaskka ja dat meannuduvvo 2008:s. Šiehtadusas leat earret eará ođđa artihkkalat ceavzilis ovdáneami, Finnmárkku-opmodaga, areálahálddašeami ja álbmotdearvvašvuođa birra. Dasto lea das láhččojuvvon eanet áŋgiruššan kultuvrrain, ealáhusovddidemiin ja davviguovlobargguin. Jahkásaš čoahkkin politihkalaš dásis Sámedikki ja fylkkagielddaid gaskka máttasámi guovllus dollojuvvui miessemánus. Čoahkkima ulbmilin lei geahčadit man muttos dat doaibmabijut leat mat šiehtaduvvojedje 2005 ovttasbargošiehtadusas. Suorggit mat vuoruhuvvojit 2008:s leat giellaovddidanprográmma, sámi sisdoallu joatkkaskuvllain ja skuvlafierpmádagas. Dasa lassin lea sáváldahkan oažžut ovttasbarggu boraspiriid ektui.</p>
<p>Sámediggi áigu viidáset ovddidit ovttasbargošiehtadusa sisdoalu ja geografalaš doaibmaguovllu.</p>
<p>Vuosttaš vuorus lea lunddolaš ovddidit ovttasbarggu Oslo gielddain.</p>
<p>Hálddašanođastus Jagi 2010 rájes galgá hálddašeapmi ođasmahttojuvvot. Ođđa álbmotválljen guovllut galget boahtit dáláš fylkkagielddaid sadjai, ovddasvástádus ja doaimmaid juohkáseapmi hálddašandásiid gaskka galgá čilgejuvvot ja guovllulaš stáhta hálddašeapmi galgá geahčaduvvot. Sámediggái lea leamaš deaŧalaš fuolahit ahte doaimmaid sirdimat eai fuonidivčče dan váikkuhanfámu mii Sámedikkis lea áššesurggiin. Mii mearkkaša dan ahte Sámedikkis ain galgá leat vástesaš váikkuhanfápmu go mii das lea konsultašuvdnašiehtadusa bokte maŋŋá go doaimmat sirdojuvvojit guovlluide. Sámediggi lea konsultašuvnnain ráđđehusain dovddahan ahte háliida gievrrat regiovnnaid nu ahte stuorát doaimmat sirdojuvvojit guovlluide. Dán geažil livččii álkit plánet ollislaš perspektiivva vuođul. Guovllut sáhttet stivret resurssaid seamma sektuvrrain ovtta guvlui ja háhkat vejolašvuođaid oktasaš guovllulaš plánemii. Deaŧalaš lea sihkkarastit guovlluide resurssaid ja gelbbolašvuođa vai sáhttet čuovvolit stáhta sámepolitihka. Deaŧalaš lea ahte Sámedikkis lea duohta sajádat daid stivrejeaddji orgánain mat hálddašit resurssaid dakkár guovlluin gos lea sámi árbevirolaš ávkkástallan ja ássanguovllut, ILO-konvenšuvnna 169 ektui. Dát prinsihppa ferte geavahuvvot resurssaid guovllulaš hálddašeami oktavuođas.</p>
<p>Sámi ovttasbargu</p>
<p>Sámi parlamentáralaš ráđđi (SPR) lea institušuvnnalaš ovttasbargu Suoma, Ruoŧa ja Norgga sámedikkiid gaskka áššiin mat gusket sámiide máŋgga riikkas dahje sámiide go lea sierra álbmot.</p>
<p>Ruošša beale sámit leat bissovaš searvit. SPR lea sámi jietna riikkaidgaskasaččat. Norgga beale Sámediggi lea 2007:s váldán badjelasas SPR presideantaámmáha. SPR lea bargan ON álgoálbmotjulggaštusain ja davviriikkalaš sámekonvenšuvnnain.</p>
<p>Bissovaš foruma sešuvnnas miessemánus 2007 lágidii SPR sierra doaluid mas bargu davviriikkalaš sámekonvenšuvnnain váldojuvvui ovdan. Ovdal sešuvnna válddii SPR álgaga lágidit árktalaš</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira workshop mas ledje mielde stáhta eiseválddiid, sámedikkiid, álgoálbmotorganisašuvnnaid ja áššedovdiid ovddasteaddjit. Bissovaš foruma workshopas ráhkaduvvui raporta.</p>
<p>SPR atná dásseárvobarggu hui deaŧalažžan sámi servodahkii ja lea danne vuosttaš gearddi addán davviriikkalaš dásseárvobálkkašumi njukčamánus 2007. Bálkkašupmi addojuvvui Ristenrauna Maggai go son lea bargan sámi giela, sámi dearvvašvuođabálvalusaid ja gárrenávdnasiid boastutgeavaheaddjiid ektui. Davviriikkaid ráđi rahpansešuvnnas Oslos golggotmánus deattuhii SPR presideanta ahte giella, biras ja árbevirolaš máhtolašvuođat leat deaŧalaš fáttát sámi álbmogii. Dasto ávžžuhuvvojedje davviriikkaid stáhtat sihkkarastit dan ahte boahtteáiggi davviriikkalaš sámekonvenšuvdna šaddá duohtan.</p>
<p>Jahkásaš čoahkkimat sámeministariid ja sámedikkiid presideanttaid gaskka Davviriikkaid ministariin geain lea ovddasvástádus sámi áššiin ja sámedikkiid presideanttain lea leamaš čoahkkin Stockholmmas skábmamánus. Dán čoahkkimis almmai ahte Sámi parlamentáralaš ráđi ruhtadeapmi dál orru ortnašuvvan, go bušeahttaruđat leat addojuvvon geavahussii buot golmma riikkas. Dasto mearriduvvui ahte sámi giellabálkkašumi <span type="quote" xml:lang="smj">”Gollegiella”</span> árvvoštallanlávdegotti lahttolohku unniduvvo nu ahte čieža lahtu sajis leat dál vihtta lahtu. Lahtut geahpeduvvojit dainna lágiin ahte dušše dan ráđđehusas mas lea ovdagoddi lea ovddasteaddji árvvoštallanlávdegottis.</p>
<p>Ministarat ja sámedikkiid presideanttat leat duhtavaččat go ON váldočoahkkin lea mearridan álgoálbmotjulggaštusa. Álgoálbmotjulggaštus lea deaŧalaš sámepolitihka hábmemii Suomas, Norggas ja Ruoŧas. Ruoŧŧa lea lohpidan jorgalahttit julggaštusa davvisámegillii ja ruoŧagillii. Mearrádus lea historjálaččat deaŧalaš álgoálbmogiid olmmošvuoigatvuođaid ja friijavuođaid dohkkehanbarggus. Julggaštusain nannejuvvo ahte álgoálbmogiin lea seamma árvu ja sis leat seamma vuoigatvuođat <span type="quote">“álbmogin”</span> go muđui eará álbmogiin.</p>
<p>Interreg IV A Davvi ja oasseprográmma Interreg IV A Sápmi Dan ođđa Interregprográmma prográmmaáigodagas 2007-2013, áigu Sámediggi ain searvat sámi prográmmii. Interreg IV A Sápmi galgá guoskat olles sámi ássanguvlui. Sámediggi Sámi parlamentáralaš ráđi norgga delegašuvnna bokte galgá ain evttohit ovddasteaddjiid sámi mearridanjovkui ja bearráigeahččanlávdegoddái.</p>
<p>Riikkaidgaskasaš ovttasbargu</p>
<p>Davviguovloovddideapmi Sámediggái lea hui deaŧalaš ahte davviguovlluid álgoálbmogiin lea nana posišuvdna ja doaibma iežaset dili ovddideami oktavuođas. Danne lea deaŧalaš jeavddalaččat gulahallat ja ságastallat davviguovloáššiid birra Sámedikki ja stáhta eiseválddiid gaskka. Jahkebeallásaš oktavuohtačoahkkimiin Sámedikki ja Olgoriikkadepartemeantta gaskka lea leamaš sáhka čuovvovaš fáttáid birra; Davviguovlostrategiijat, álgoálbmotbargu Árktalaš ráđi rámma siskkobealde, Barentsovttasbargu, ON álgoálbmotjulggaštus, sámi prográmmat EU guovllulaš ovttasbarggus, boazoguođohankonvenšuvdna Norgga ja Ruoŧa gaskka, bargu davviriikkalaš sámekonvenšuvnnain, sámiid árbevirolaš máhtolašvuođat ja dálkkádatrievdamat, diehtojuohkin- ja gulahallanprošeakta ealáhusovddidan vejolašvuođaid ja rámmaid birra sámi guovlluin ja kulturdimenšuvdna davviguovlluin ja dasto vel sámedikki riikkaidgaskasaš áŋgiruššamiid ruhtadeapmi. Maŋimuš čoahkkin dollojuvvui juovlamánus 2007.</p>
<p>Sámedikki mielas lea hui buorre go álgoálbmotvuoigatvuođat leat mielde dan barggus mii</p>
<p>Olgoriikkadepartemeanttas lea olmmošvuoigatvuođaid ektui Ruoššas. Dán bargui buvttii Sámediggi rávvagiid Norgga ja Ruošša olgoriikkaministtariid gaskasaš čoahkkimis cuoŋománus 2007. Daláš presideanta lei mielde Norgga delegašuvnnas go stáhtaministtarat ledje guossin Ruoššas geassemánus 2007. Ságastallamiin lei eanaš sáhka energiijaovttasbarggu, dálkkádaga ja davviguovloáŋgiruššamiid</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira birra. Sámediggi bivddii stáhtaministtara čoahkkimis Murmánskka guvernørain erenoamážit váldit ovdan daid hástalusaid mat gusket Guoládaga Sámi Radioi.</p>
<p>Álgoálbmogiid riikkaidgaskasaš polárajagi oktavuođas lea Sámediggi ollu gerddiid deattuhan ahte álgoálbmotvuoigatvuođaid sihkkarastin mii váikkuha árbevirolaš máhtolašvuođaid ja luondduriggodagaid goziheapmái váikkuha positiivvalaččat maiddái dálkkádathástalusaid ektui. Sámediggi lea 2007:s juolludan ruđaid máŋgga doaibmabidjui davviguovloáŋgiruššama oktavuođas. SEG – Sámi ealáhus- ja guorahallanguovddáš Deanus lea ožžon doarjaga prošektii <span type="quote" xml:lang="nob">“Re-etablaring av familiebasert reindrift på Kola”</span>. Sámediggi lea juolludan ruđaid Árranii Divttasvuonas studieplána ovddideapmái álgoálbmogiid hárrái davviguovloperspektiivvas. Diesa leat maid Norlándda fylkkagielda, ja ovttasbargobealit Árran ja Bodåddjo allaskuvla juolludan ruđaid. Sámediggi lea maid addán doarjaga Riddu Riđđu davviálbmogiid guovddážii. Sámediggi oaidná ahte lea dárbu johtilit duohtan dahkat pilohttaprošeavtta sámiid árbemáhtu birra</p>
<p>Sámi ásahusaid davviguovlofierpmádaga olis. Sámediggi oaidná dárbbašlažžan ahte davviguovlostrategiijat konkreteriserejuvvojit dainna lágiin ahte ásahuvvo prošeakta árbemáhtu vuogádatlaččat kártemis, duođašteamis ja bisuheamis.</p>
<p>Árktalaš ovttasbargu Sámediggi lea čuovvolan Árktalaš ráđi Norgga beale ovdagotti dan bokte go lea searvan Norgga delegašuvdnii Senior Arctic Officials (SAO) čoahkkimiin 2007:s. SAO-čoahkkimat čađahuvvojit virgeolbmuid dásis, ja áššit čuovvoluvvojit dađistaga ministtarčoahkkimiid gaskka. Dálkkádatrievdamat ja heivehanstrategiijat, ollislaš resursahálddašeapmi, nannejuvvon máhtolašvuohtadiehtovuođđu ja beaktileabbo ovttasbargu ceavzilis ovdáneami siskkobealde, leat áššiid gaskkas maiguin bargojuvvo. Prošeavttat lea jođus fáttáid ektui nugo dálkkádat, energiija, mearra, dearvvašvuohta ja bearráigeahččan. Sámediggi bargá lávga ovttas Sámiráđiin, mii lea okta guđa álgoálbmotorganisašuvnnas main lea stáhtus bissovaš oassálastin Árktalaš ráđis. Sámedikki dievasčoahkkin lea evttohan ahte ministtarčoahkkin cuoŋo-/miessemánus dollojuvvo Guovdageainnus. Dát váldojuvvui ovdan čoahkkimis Olgoriikadepartemeanttain juovlamánus.</p>
<p>Árktalaš ovttasbargu siskkilda maiddái ovttasbarggu parlamentáralaš čoahkkimiid gaskka árktalaš riikkain. Árktalaš parlamentarihkarkonferánssat lágiduvvojit juohke nuppi jagi. Áigodagain konferánssaid gaskka gozihuvvo ovttasbargu komitea bokte mii čoahkkana moddii jagis. Sámi parlamentáralaš ráđđi (SPR) dat čuovvu čoahkkimiid Standing Committee of Parliamentarians of the Arctic Region (SCPAR). Čoahkkimiid áššelisttus leat earret eará leamaš davvi dimenšuvdna, EU maritiima politihkka, dálkkádatrievdamat ja dearvvašvuođa váttisvuođat. Dasa lassin lea maiddái plánejuvvomin dat gávccát parlamentarihkarkonferánsa mii dollojuvvo Alaskas borgemánus 2008.</p>
<p>Barentsovttasbargu Sámediggi atná deaŧalažžan nannet ja viidásetovddidit Barentsovttasbarggu mii lea okta áŋgiruššansuorgi davviguovloáŋgiruššama siskkobealde. Danne lea ge Sámediggi dat áidna mii juolluda jahkásaš doarjaga álgoálbmotkantuvrra doibmii Murmánskkas. Álgoálbmotkantuvra lea hui deaŧalaš Ruošša beale álgoálbmotovttasbarggu buorideami oktavuođas. Álgoálbmotbargojoavku lea ráhkadan doaibmaplána álgoálbmogiid váste jagiide 2005 – 2008. Okta váldohástalusain doaibmabijuid duohtan dahkamis lea ruhtadeapmi. Sámediggeráđđi lea váldán ovdan</p>
<p>Olgoriikkadepartemeanttain váilevaš ruhtadeami.</p>
<p>Barents Youth Seminar 2007 lágiduvvui Roavvenjárggas Suomas. Seminára váldofáddán lei aktiivvalaš borgárvuohta ja šláddjivuohta. Doppe ráhkaduvvui julggaštus mii ovddiduvvui olgoriikkaministtariidda ministtarčoahkkimis Roavvenjárggas skábmamánus. Julggaštusas deattuhuvvui ahte stáhtat fertejit sihkkarastit álgoálbmotvuoigatvuođaid Barentsguovllus dainna lágiin ahte dohkkehit</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>ILO-konvenšuvnna nr 169, ja geavahit dan gieskat mearriduvvon ON-julggaštusa álgoálbmogiid vuoigatvuođaid hárrái barggusteaset.</p>
<p>Barents guovllulaš nuoraidráđi (BRYC) ja Barents guovllulaš álgoálbmotáššiid bargojoavkku (RWGYI) gaskka dollojuvvui oktasaš čoahkkin seminárabeivviin. SNPL lea ovddastuvvon álgoálbmogiid ovddasteaddjin BRYC:s, ja Sámediggi hálddahusa bokte lea ovddastuvvon álgoálbmogiid ovddasteaddjin RWGYI:s. Sámedikki ja Romssa ja Finnmárkku fylkkagielddaid gaskasaš ovttasbargošiehtadusa ođasmahttima oktavuođas leat bealit formalalaččat ovttaoaivilis erenoamážit bargat viidáset álgoálbmotovddastusa ektui Barentsráđis ja Barents guovlluráđis, ja ahte várrejuvvojit ruđat álgoálbmogiid doaibmaplána čuovvoleapmái Barentsovttasbarggus.</p>
<p>Sámediggi deattuha ahte álgoálbmotperspektiiva deattuhuvvo go ovttasbargostruktuvrrat Barentsovttasbarggus geahčaduvvojit. Álgoálbmogat fertejit leat dássásaš bealit institušuvnnalaš ovttasbarggus.</p>
<p>Eurohpapolitihkalaš forum Sámediggi láve searvat Eurohpapolitihkalaš forumii. Eurohpapolitihkalaš foruma čoahkkimis njukčamánus lei okta fáttáin <span type="quote">”Álgoálbmotdimenšuvdna Eurohpas – hástalusat ja vejolašvuođat”</span>. Sámediggi veahkehii maiddái ovdal čoahkkima ja buvttii evttohusa sisdollui. Sámediggi searvvai maiddái čoahkkimii skábmamánus man fáddán ledje energiija ja dálkkádat.</p>
<p>ON Ovttastuvvan našuvnnaid bissovaš álgoálbmotforum (PFII) doalai 6. sešuvnnas miessemánus 2007.</p>
<p>Dán sešuvnna váldofáddán ledje álgoálbmogiid eatnamat, guovllut ja luondduresurssat. Sámedikkit, Sámiráđđi, Ruonáeatnama ruovttustivra ja ICC leat ráhkadan semináraraportta mii ovddiduvvui ON bissovaš forumii Arctic Regional Workshop vuođul mii dollojuvvui Københámmanis njukčamánus. Sámediggi oaidná ahte leat stuorra hástalusat dieđáhusa vuoruhuvvon doaibmabijuid čuovvoleami oktavuođas riikkaidgaskasaš áŋgiruššansurggiid hárrái, erenoamážit dieđáhusa bajimuš strategiijaid ektui. Sámediggi vuordá ahte fargga ásahuvvošii fásta rámmajuolludus Sámedikki riikkaidgaskasaš barggu váste Olgoriikkadepartemeantta bušeahta bokte.</p>
<p>Vuoigatvuođat</p>
<p>Bajimuš dásis guoskkaha Sámedikki doaibma juohkelágan vuoigatvuođagažaldagaid buot servodatsurggiid siskkobealde. Sámiin leat iešguđetlágan vuoigatvuođat; individadásis, sierra álbmogin ja álgoálbmogin. Sámiin leat árbejuvvon vuoigatvuođat sin árbevirolaš eana- ja čáhceguovlluide ja vuoigatvuohta dáid guovlluid resurssaide mat leat vuođđun oktasaš ávnnaslaš kulturvuđđosii. Vuoigatvuođain lea oktavuohta maiddái surggiide nugo gillii, oahpahussii, dearvvašvuhtii ja kulturmuittuide. Riektevuođđu vuolgá riikkaidgaskasaš álbmotrievttálaččat geatnegahtti konvenšuvnnain, norgga siskkáldas rievttis ja sámiid boares vieruin ja riekteáddejumiin. Sámiid álbmotválljen orgánan Norggas lea Sámedikki ulbmilin bargat dan ala ahte sámiid vuođđovuoigatvuođaid dohkkeheapmi, lágaid implementeren ja geavatlaš hálddašeapmi leat vuođđun sámi kultuvrra, giela ja servodateallima ja iešguđet sámi árbevieruid eksisteanssa goziheamis ja nannemis.</p>
<p>Sámediggi áigu vuoruhit barggu ahte sámi vuoigatvuođaproseassaide mat leat jođus sihkkarastojuvvojit johtilit konklušuvnnat ja gávdnojit dakkár čovdosat mat dávistit sámi historjjálaš vuoigatvuođaide ja álbmotriektái. Loahpalaš konklušuvnnat ja mearrádusat eai galgga dahkkojuvvot ovdalgo Sámediggi lea daidda guorrasan.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámedigggi lea fuolastuvvan go skuvllat ollu sámi báikegottiin heaittihuvvojit gielddaid heajos ekonomiija geažil. Sámediggi bivdá eiseválddiid farggamusat álggahit doaibmabijuid vai skuvllat bisuhuvvojit, mii mearkkaša buot gillii, kultuvrii ja ássamii Sámi iešguđet sámi servodagain.</p>
<p>Iešmearrideapmi</p>
<p>Čakčamánus 2007 mearridii ON váldočoahkkin julggaštusa álgoálbmotvuoigatvuođain. Mearrádus lea historjjálaččat deaŧalaš álgoálbmogiid olmmošvuoigatvuođaid ja vuođđo friijavuođaid dohkkehanbarggus. Julggaštus dohkkeha čielgasit álgoálbmogiid iešmearridanvuoigatvuođa, maiddái sámi álbmoga vuoigatvuođa friija mearridit sin ekonomalaš, sosiálalaš ja kultuvrralaš ovddideami ja sin luondduriggodagaid, ja dasto vuoigatvuođa friija mearridit iežaset politihkalaš dili. Julggaštusas deattuhuvvo maiddái ahte sámiin lea vuoigatvuohta nannet sin politihkalaš, rievttálaš ja ekonomalaš ásahusaid, maiddái álbmotválljen Sámedikki. ON olmmošvuoigatvuođalávdegoddi lea gažaldagain Supmii, Norgii ja Ruŧŧii 1999:s eaktudan ahte sámiin lea stáhtus dakkár álbmogin mas lea vuoigatvuohta iešmearrideapmái Siviila ja politihkalaš vuoigatvuođaid konvenšuvnnna ja 1966 mannosaš Ekonomalaš, sosiálalaš ja kultuvrralaš vuoigatvuođaid konvenšuvnna 1. artihkkala vuođul. Dan eaktuda maiddái áššedovdi lávdegoddi mii lea čielggadan ja evttohan davviriikkalaš sámekonvenšuvnna. Ráđđehus lea go lea dohkkehan ON álgoálbmotjulggaštusa maiddái dovddahan ahte sámiin lea iešmearridanvuoigatvuohta. Dan go stáhtat leat dohkkehan julggaštusa, lea lunddolaš dulkot ja fertege dulkot dan láhkai ahte sii maiddái čielgasit dovddahit ahte sámit lea dakkár álbmot mas lea iešmearridanvuoigatvuohta dan mearkkašumis mii čuovvu ON konvenšuvnnaid 1. artihkkala, nugo Ruoŧŧa lea dadjan raporttastis ON olmmošvuoigatvuođalávdegoddái 2006:s.</p>
<p>ON konvenšuvnnaid 1. artihkkala dulkon dat bidjá rievttálaš vuolggasaji ja rámma iešmearridanvuoigatvuođa ávnnaslaš sisdollui nugo dat lea hábmejuvvon álgoálbmotjulggaštusas ja davviriikkalaš sámekonvenšuvdnaevttohusas. Ávnnaslaš sisdoallu iešmearridanvuoigatvuođas ferte geavahusas hábmejuvvot dego boađusin das movt dát álbmotrievttálaš instrumeanttat leat dulkojuvvon dađistaga ja dynámalaččat riikkaidgaskasaččat. Sámediggi ii sáhte oaidnit ahte livččii makkárge álbmotrievttálaš vuođđu čuoččuhit ahte sámiid iešmearridanvuoigatvuohta galgá dulkojuvvot eará láhkai go dat iešmearridanvuoigatvuohta mii buot álbmogiin lea álbmotrievtti mielde dáid álbmotriekteprinsihpaid vuođul. Sámediggi oaidná prinsihpalaččat ahte ávnnaslaš sisdoallu iešmearridanvuoigatvuođas boahtá ovdan máŋgga láhkai ja sorjá das makkár dilis guoskevaš álbmot dahje álgoálbmot lea. Ovttaskas riikkat eai sáhte friija dulkot, ráddjet ja meroštallat álgoálbmogiid iešmearridanrievtti nu ahte dat lea vuostá dan oainnu maid ON lahttostáhtat leat dovddahan ON álgoálbmotvuoigatvuođaid julggaštusas. Dalle dat daninassii heađuštivččii ieš oaivila mii lea sihke iešmearridanvuoigatvuođas ja álbmotrievttis. Konkrehta sisdoallu iešmearridanvuoigatvuhtii ferte biddjojuvvot ja konkretiserejuvvot earret eará nationála lágaid bokte. Láhkabargoproseassa biras-, resursa- ja eanavuoigatvuođain lea dás deaŧalaš, dasto lea láhkaaddin Sámedikki formalalaš saji ja konsultašuvdnarolla ektui stáhtalaš eiseválddiid beales deaŧalaš iešmearridanvuoigatvuođa čađaheamis. Sámediggi oaidná váttisin dan go ráđđehus vuos dovddaha ahte sámiin lea iešmearridanvuoigatvuohta, muhto nuppe dáfus fas lea jearggalaččat garván konkretiseremis dán vuoigatvuođa láhkaproseassain main leat leamaš konsultašuvnnat 2007:s, nugo plána- ja huksenlága, mearraresursalága, minerálalága, luondduriggodatlága ja sámelága oktavuođas. Deaŧalaš bealli iešmearrideami oktavuođas lea dat ahte ii galgga addojuvvot lohpi makkárge stuorra ja viiddis duohtademiide sámi guovlluin sámiid dasa mieđakeahttá. Sámediggi oaivvilda ahte prinsihpas eaktodáhtolaš miehtama ektui dieđiheami vuođul lossa duohtadanáššiin lea deaŧalaš mearkkašupmi ja dasa lea doarjja álbmotrievttis. Prinsihppa lea deaŧalaš sámiid ávnnaslaš kulturvuđđosa sihkkarastima rahčamušaid oktavuođas.</p>
<p>Sámediggi oaivvilda ahte lunddolaš vuolggasadji ja eanemus konstruktiivvalaš ságastallamii iešmearrideami ektui lea dat ahte eanet bidjat guovddážii iešmearridanvuoigatvuođa váldosisdoalu,</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira namalassii ahte sámit friija galget sáhttit mearridit sin ekonomalaš, sosiálalaš ja kultuvrralaš ovddideami, ja sin iežaset ulbmiliidda friija geavahit iežaset luondduresursaid. Sámediggi lea oaidnán ahte ráđđehus ollu oktavuođain lea gávnnahan dárbbašlažžan dadjat ahte eamiálbmogiid iešmearridan-vuoigatvuohta lea ráddjejuvvon dainna lágiin ahte ii leat vejolaš ásahit sierra stáhta. Sámiid beales ii leat áigumuš ja maid eai goassige leat čuoččuhan ahte háliidit luvvejuvvot stáhtas. Danne bahkke dát caggat ságastallama álgoálbmogiid iešmearrideami birra oppalaččat dan sadjái go viidáset ovddida áddejumi ja ovddideami.</p>
<p>Konsultašuvnnat</p>
<p>Stáhta eiseválddiid ja Sámedikki gaskka leat leamaš máŋga konsultašuvdnačoahkkima daid prosedyraid ektui maid Sámediggi dohkkehii geassemánu 1. b. 2005 ja mat mearriduvvojedje gonagaslaš resolušuvnna bokte suoidnemánu 1. b. 2005. 2007:s čađahuvvojedje 13 konsultašuvdnačoahkkima departemeanttaiguin. Áššin ledje: plána- ja huksenláhka, mearrariggodatláhka, Norgga posišuvnnat álgoálbmotjulggaštusbarggus, doaibmabijut stuorradiggedieđáhusas guolástusaid struktuvrapolitihka hárrái, doaibmabijut stuorradiggedieđáhusas gonagasreabbá hálddašeami birra, láhkaásahus Finnmárkku komišuvnna ja Meahcceduopmostuolu váste, Finnmárkku komišuvnna čoahkádus,</p>
<p>Deanučázádaga guolástanlávdegotti mandáhta ja čoahkádus, sámi guovlluid suodjalanbarggu njuolggadusat, sámi lotnolasealáhusaid árvoháhkanprográmma, lastavuvddiid suodjalanplána Finmmárkkus, guovllulaš dearvvašvuođadoaimmaid doaibmadokumeanta ja oahppoplánat 9 iešguđet fágaide vuođđo- ja joatkkaskuvllain. Ođđa boazodoalloláhkaevttohusa ja stuorradiggedieđáhusa guolástusaid struktuvrapolitihka doaibmabijuid hárrái eai ollásit čađahuvvon konsultašuvnnat ovdalgo láhkaevttohus ja dieđáhus ovddiduvvojedje ja maid ii lean šaddan ovttaoaivilvuohta Sámedikkiin evttohusaid ektui. Sámediggi ii leat vuostálastan Mearrariggodatlága dál ovddideamis, muhto ahte proposišuvnnas galgá boahtit ovdan movt Ráđđehus johtilit geatnegahtto čuovvolit álgoálbmotdimenšuvnna nu ahte láhka ollislaččat lea čielga álbmotrievttálaš rámmaid siskkobealde. Daid eará konsultašuvdnaáššiid ektui mat leat loahpahuvvon 2007:s lea unnit dahje eanet leamaš ovttaoaivilvuohta. Dál leat jođus oktiibuot 9 konsultašuvnna departemeanttaiguin. Áššin leat: minerálaláhka, luonddušláddjivuođaláhka, rievdadusat sámelága válganjuolggadusain, hálddašanođastus, boahtte áiggi sámi kulturmuitohálddašeapmi, čáhcefápmohuksen Forsanvatnet guovllus Norlánddas, doaibmabijut stuorradiggedieđáhusas sámepolitihka birra ja Sámedikki formalalaš sajádat ja bušeahttaprosedyrat. Dasa lassin leat jođus máŋga konsultašuvnna suodjalanplánaid ektui mat gusket sámi guovlluid suodjalanbarggu njuolggadusaide.</p>
<p>Konsultašuvdnašiehtadusa olis lea Sámediggi ožžon čielgaset posišuvnna stáhta eiseválddiid ektui go guoská lágaide ja hálddahuslaš doaibmabijuide main lea mearkkašupmi sámi servodahkii. Mearrádusain leat eanet gozihuvvon sámi beroštumit ja vuoigatvuođat ja legitimitehta lea šaddan viidát. Sámediggái lea deaŧalaš ahte álbmotrievttálaš konsultašuvdnageatnegasvuođat, mat leat konkretiserejuvvon konsultašuvdnašiehtadusas, čuovvoluvvojit. Danne maiddái go ILO áššedovdikomitea norgga áigodatraporttas skábma-/juovlamánus 2003 celkkii ahte: <span type="quote">“Proseassa ja sisdoallu čoavddekeahttá leat čadnojuvvon oktii konvenšuvnna gáibádusas”</span>. Konsultašuvdnaortnet addá Sámediggái vejolašvuođa aktiivvalaččat searvat láhkaproseassaide ja eará áššiide main lea stuorra mearkkašupmi sámiide. Vásihus dán rádjai lea čájehan ahte Sámedikkis máŋgga konsultašuvnnas lea leamaš gáržžes vejolašvuohta ovddidit oainnus láhkaevttohusa ráhka-dettiin. Dat lea dagahan dan ahte guovddáš sámepolitihkalaš prinsihpat eai leat váldojuvvon mielde viidáset proseassas. Ollu oktavuođain leat departemeanttat boahtán konsultašuvnnaide dárbbašlaš fápmudusaid haga. Dát lea váttásmahttán vejolašvuođa gávdnat oktasaš čovdosiid. Konsultašuvdna-proseassas lea maid leamaš váilevaš diehtojuohkin departemeanttaid beales ja dokumeanttat leat váilon, ja ahte čuolbmačilgehusat mat čatnasit eamiálbmotrievttálaš áššiide duvdiluvvojit boahtteáiggi ja bálddalis proseassaide mii lea dagahan dan ahte áššit eai šatta ollislaččat árvvoštallojuvvot ja meannuduvvot.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Konsultašuvdnaprosedyraid ráhkadeami oktavuođas stáhta eiseválddiid ja Sámedikki gaskka lei ovttaoaivilvuohta departemeantta ja Sámedikki gaskka ahte čađahit sierra proseassa man bokte gávnnahit prosedyraid Sámedikki bušeahttabargui, danne go dan oktavuođas čuožžilit sierralágan gažaldagat ja čuolbmačilgehusat.</p>
<p>Juovlamánu 2005 konsultašuvdnačoahkkimis Sámedikki presideantta ja bargo- ja searvadahttindepartemeantta gaskka lei ovttaoaivilvuohta das ahte biddjojuvvo hálddahuslaš bargojoavku čielggadit ja ovddidit evttohusa Sámedikki formalalaš sajádagas stáhta ođđa bušeahttaprosedyraid ektui ráđđehusa ja Sámedikki gaskka. Bargojoavku geigii raporttas cuoŋománus 2007. Bargojoavku evttohii sierra bušeahttaprosedyraid maid bokte ovddiduvvojit earret eará gáibádusat ja fálaldagat maid hárrái konsulterejuvvo, ja mat bidjet láidestusaid sierra bušeahtta stuorradiggeproposišuvdnii bajimuš ekonomalaš rámmaid ektui Sámedikki doibmii ja sámi ulbmiliidda muđui. Ovttajienalaš</p>
<p>Sámediggi lea dorjon evttohuvvon bušeahttaprosedyraid. Sámediggi konstatere ahte Ráđđehus dán rádjai lea signaliseren ahte ii hálit čuovvolit bargojoavkku evttohusa, muhto háliida baicce ovddidit čoahkkindagaldumiid ovddabeallái ráđđehusa bušeahttakonferánssaid. Sámediggi lea movtta go konsultašuvnnat bušeahttakonsultašuvnnaid prosedyrain álggahuvvojit. Sámedikki mielas lea dattetge hui váttis gozihit geatnegasvuođaid mat čuvvot ILO 169 artihkkaliid 6 ja 7 ahte galget šaddat duohta bušeahttakonsultašuvnnat buriin jáhkuin, dainna ulbmiliin ahte šaddat ovttaoaivilii ja oažžut ollislaš dieđuid buot dásiin go ráđđehus geahččala hábmet prosedyraid mat galget doaibmat ráđđehusa dábálaš bušeahttaproseassas.</p>
<p>Sámedikki formalalaš sajádat</p>
<p>Hálddahuslaš bargojoavku mas ledje lahtut Bargo- ja searvadahttindepartemeanttas, Justiisadepartemeanttas ja Sámedikkis geigii raporttas cuoŋománus Sámedikki formalalaš sajádaga ja bušeahttaprosedyraid birra. Raportta jurddaboađus lea ahte berrejit čađahuvvot máŋga lágalaš doaibmabiju maiguin sihkkarastojuvvošii Sámedikki eanet sorjjasmeahttun sajádat ráđđehusa ektui, ja maiddái ahte sámelágas nannejuvvo Sámediggi sierra riektesubjeaktan. Sámediggi mearridii ovttajienalaččat ahte sámepolitihkalaš ja sámerievttálaš ovdáneami geažil sámelága mearrideami rájes 1987:s lea dárbbašlaš formalalaččat ja lága hámis čilget Sámedikki iešheanalisvuođa ja sorjjasmeahttunvuođa ráđđehusa ektui. Sámedikki mearrideapmi sierra riektesubjeaktan lea áidna duohta molssaeaktu dán juksamis. Ráđđehus ii leat čuovvolan dán go ii leat váldán álgaga konsultašuvnnaid ektui Sámedikkiin rievdadit sámelága 2007:s, muhto lea dovddahan ahte dat 2008:s áigu álggahit láhkabarggu dainna áigumušain ahte čielggasmahttit ja láhkakodifiseret gustovaš rievtti Sámedikki formalalaš sajádaga ektui. Sámediggi vuordá mielas dan ahte bargu boahtá johtui johtilit dainna ulbmilin ahte 2008:s boađášii láhkaproposišuvdna. Sámedikki hálddašanváldi kulturmuitolága mielde lea leamaš geahččalanortnet 2001 rájes. Cuoŋománus 2005 ásahuvvui hálddahuslaš bargojoavku mas ledje lahtut Bargo- ja searvadahttindepartemeanttas, Birasgáhttendepartemeanttas, Riikaantikváras ja Sámedikkis.</p>
<p>Bargojoavku gárvvistii raporttas borgemánus 2007. Bargo- ja searvadahttindepartemeantta ja Sámedikki lahtut leat ovttaoaivilis das ahte Sámedikki váldi kulturmuitolága mielde galgá nannejuvvot lága bokte, muhto Birasgáhttendepartemeantta ja Riikaantikvára lahtut oaivvildit ahte dákkáraš válddi berrejit departemeanttat fápmudit Sámediggái. Gažaldat movt váldi sámi kulturárbbi hálddašeamis sirdojuvvo Sámediggái guoskkaha máŋgga dáfus</p>
<p>Sámedikki formalalaš sajádaga lagabuidda čilgema ráđđehusa ektui. Danne lea Birasgáhttendepartemeanta háliidan maŋidit konsulteremiid das movt sámi kulturmuittut galget hálddašuvvot boahtteáiggis, dassážii go diet bealli lea čilgejuvvon.</p>
<p>Sámediggi lea ovttajienalaččat mearridan ahte dat vuordá ahte Sámediggái nu johtilit go lea vejolaš addojuvvo váldi kulturmuitolágas hálddašit sámi kulturmuittuid, áibbas guovddáš oassin sámi kulturárbbis. Dasto vuordá Sámediggi ahte addojuvvojit dárbbašlaš bušeahttaresurssat maiguin nannet</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira sámi kulturmuittuid hálddašeami dohkálaččat boahtteáiggis, ja ahte ii leat vuođđu bidjat sámi kulturmuitohálddašeami Sámediggái jos dát vuordámušat eai čuovvoluvvo dohkálaš vugiin. Danne vuordá Sámediggi ahte johtilit čilgejuvvo makkár váldi Sámedikkis galgá leat sámi kulturmuittuide boahtteáiggis.</p>
<p>Riikkaidgaskasaš álbmotrievttálaš gaskaomiid ovddideapmi ja čuovvoleapmi</p>
<p>Álbmotriekti lea vuođđogeađgi láhkabarggu oktavuođas go guoská luondduriggodagaide, eanavuoigatvuođaide, birrasii, gillii, kultuvrii ja oahpahussii.</p>
<p>Čakčamánus 2007 mearridii ON váldočoahkkin julggaštusa álgoálbmotvuoigatvuođain. Dáinna lea bargojuvvon 1984 rájes. Sámi organisašuvnnat ja sámedikkit davviriikkain leat ovttas lávga bargan riikkaidgaskasaš álgoálbmotservodagain dán julggaštusa ektui. Davviriikkat maid leat bargan konstruktiivvalaččat julggaštusa ektui. Mearrádus lea deaŧalaš lávki álgoálbmogiid olmmošvuoigatvuođaid dohkkehanbarggus. Julggaštusain duođaštuvvo ahte álgoálbmogat lohkkojuvvojit <span type="quote">“álbmogin”</span> main lea seamma árvu ja vuoigatvuođat go muđui buot eará álbmogiin leat. Julggaštus lea deaŧalaš álgoálbmogiid vealaheami ja oaidnemeahttumin dahkama nogaheapmái.</p>
<p>Dán lágan álbmotrievttálaš gaskaomiid ovddideapmi nugo álgoálbmotjulggaštus lea lea vealtameahttun deaŧalaš álbmogii mii muđui vuoittahalašii dábálaš eanetlohkostivremis. Árvvut nugo vuoigatvuohta iežas gillii, iežas kultuvrii, stivret iežas luondduriggodagaid ja vuoigatvuohta stivret iežas eanaguovlluid leat nu deaŧalaččat ahte eanetlohku ii galgga sáhttit dan rihkkut. Eanetlohkostivrra dáinna lágiin gáržžideapmi lea dohkálaš oassi demokratiijas. Sámediggi lea ieš boađus álbmotrievttis ja minoritehta beroštumiid goziheamis demokráhtalaš stivrenvuogádaga siskkobealde. Sámediggi vuordá ahte álgoálbmotjulggaštus čuovvoluvvo ja konkretiserejuvvo sámerievtti ja sámepolitihka viidáset ovddideamis Norggas. Danne oaidná Sámediggi dárbbu ahte ráđđehus ja Sámediggi ovttasráđiid geahčadit makkár rievttálaš ja politihkalaš váikkuhusat julggaštusas leat sámiide Norggas, ja makkár vejolaš doaibmabijuid berrešii álggahit. Álgoálbmotjulggaštus ferte maid leat áibbas guovddážis Norgga olgoriikka- ja veahkkepolitihkas riikkaid ektui gos leat álgoálbmogat. Vaikko julggaštus ii čanage rievttálaččat nugo konvenšuvnnat, de geatnegahttá dat dattetge politihkalaččat Norgga stáhta dan geažil go sámit lea álgoálbmot. Sámedikki mielas lea lunddolaš ahte Norga oččoda julggaštusa ON orgánaid bokte ovddiduvvot konvenšuvdnan. Davviriikkalaš sámekonvenšuvnna áššedovdijoavku geigii raporttas skábmamánus 2005. Dalle lei ovttaoaivilvuohta das ahte dát raporta galgá čuovvoluvvot váikkuhusanalysaiguin evttohusa ektui go guoská nationála láhkaaddimii ja riikkaidgaskasaš olmmošvuoigatvuođaid geatnegasvuođaide. Dáid analysaid galgá de fas sáhttit bidjat vuođđun konvenšuvnna posišuvnnaide ja šiehtadallamiidda. Oktasaš hálddahuslaš bargojoavku Norgga Bargo- ja searvadahttindepartemeantta, Justiisadepartemeantta, Olgoriikkadepartemeantta ja Sámedikki gaskka geigii golggotmánu 3. b. raportta mas lea geahčaduvvon Davviriikkalaš sámekonvenšuvdnaevttohus gustovaš álbmotrievttálaš geatnegasvuođaid ja siskkáldas rievtti ektui. Ruoŧa ráđđehus lea maid dahkan vástesaš analysa man oktavuođas Ruoŧa beale Sámediggái lea dieđihuvvon barggu birra. Suoma ráđđehus ii leat gárvvistan analysabarggus, muhto áigu dan gárvvistit giđđat 2008. Ministariid ja sámedikkiid presideanttaid gaskasaš čoahkkimis Stockholmmas skábmamánu 14. b. lei ovttaoaivilvuohta das ahte viidáset bargu sámekonvenšuvnnain jotkojuvvo dalle go Suoma analysat gárvanit giđđat 2008. Davviriikkalaš virgeolmmošorgána galgá fuolahit ahte johtilit ráhkaduvvo evttohus das movt šiehtadallamat sámekonvenšuvnna ektui galget čađahuvvot vai mearrádus das sáhtášii dahkkojuvvot ministariid ja sámedikkiid presideanttaid gaskasaš boahtte čoahkkimis. Suoma, Ruoŧa ja Norgga sámedikkiid presideanttaid oktasaš posišuvnna geažil dat galget sámedikkit searvat iešheanalis beallin šiehtadallamiin, nu ahte lea sáhka 6 oasálašsiehtadallamiin. Sámedikki mielas lea deaŧalaš ahte Norga doaibmá láidejeaddjin Suoma ja Ruoŧa ektui Davviriikkalaš sámekonvenšuvnna sadjái oččodeami oktavuođas. Sámediggi váillaha dattetge Ráđđehusa posišuvnna dás, ja vuordá ahte Norga doaimmašii láidesteaddjin Suoma ja Ruoŧa ektui davviriikkalaš sámekonvenšuvnna ollašuhttimis.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Go ILO 169 lea viehka viidát árvvoštallojuvvon dan rájes go Norga dohkkehii konvenšuvnna 1990:s, ja dat movt konvenšuvdna riikkaidgaskasaččat lea geavahuvvon, de ii berrešii leat váttis heivehit dán konvenšuvnna olmmošvuoigatvuođalágas nugo earret eará ON konvenšuvdna siviila ja politihkalaš vuoigatvuođaid hárrái ja ON ekonomalaš, sosiálalaš ja kultuvrralaš vuoigatvuođaid konvenšuvdna leat heivehuvvon. Ráđđehus lea Soria-Moria-julggaštusas dadjan ahte áigu heivehit nissonkonvenšuvnna olmmošvuoigatvuođalágas. Ráđđehus berre seammás fuolahit ahte ILO-konvenšuvdna nr 169 váldojuvvo mielde. Dalle lea ge daid deaŧaleamos olmmošvuoigatvuođakonvenšuvnnaide sihkkarastojuvvon ovttalágan stáhtus ja beaktilis suodji Norgga rievttis. Dárbu dán dahkat lea vel ain stuorát dál go Norga maid lea jienastan ON álgoálbmotjulggaštusa beali.</p>
<p>Sámi eana- ja resursavuoigatvuođaid dohkkeheapmi ja láhkii čatnan</p>
<p>Go Stuorradiggi mearridii finnmárkkulága 2005:s, de lei dat guhkes ja deaŧalaš lávki sámi eana- ja resursavuoigatvuođaid dohkkeheamis. Oasit lágas heivehuvvojedje suoidnemánus 2006. Dan oktavuođas lei dárbu ráhkadit njuolggadusaid rievdan meahcceávkkástallamii Finnmárkkku fylkkas.</p>
<p>Go lei unnán áigi čađahit viiddis gulaskuddanproseassa dáin njuolggadusain, de šadde dat dušše gaskaboddosaččat ja galge leat fámus ovtta jagi. Loahpalaš njuolggadusaid mearridii Sámediggi miessemánus 2007 maŋŋá guokte viiddis gulaskuddanvuoru, 7 álbmotčoahkkima ja sierra gulaskuddančoahkkimiid Finnmárkku fylkkagielddain. Bargo- ja searvadahttindepartemeanta dohkkehii njuolggadusaid geassemánu 11. b. 2007. Njuolggadusaid hábmemis bijai Sámediggeráđđi vuođđun prinsihpa mii dál ovdanboahtá ON álgoálbmotjulggaštusas ahte rievdadusaid dahje lihkahallamiid sáhttá dušše dahkat jos dasa eaktodáhtolaččat mieđihuvvo buori diehtojuohkima vuođul, ja šiehtadallojuvvon eavttuid vuođul. Sámediggi lea čađahan konsultašuvnnaid Justiisa- ja politiijadepartemeanttain ja lea šaddan ovttaoaivilvuohta Finnmárkkukomišuvnna ja Finnmárkku meahcceduopmostuolu láhkaásahusa hárrái. Láhkaásahus dievasmahttá njuolggadusaid finnmárkkulága kapihttalis dáláš vuoigatvuođaid kártema ja dohkkeheami ektui. Lága 5. kapihtal lea dattetge dáláš vuoigatvuođaid kártema ja dohkkeheami ektui gessojuvvon. Sámediggi oaidná deaŧalažžan ahte komišuvdna nammaduvvo jahkemolsumis 2007/2008.</p>
<p>Sámi vuoigatvuođalávdegoddi geigii árvalusas juovlamánus 2007. Dán árvalusa geigemiin lea Sámedikki mielas loahpahuvvon áigodat goas stuorra čielggadeamit sámerievtti ja sámepolitihka hábmemis čađahuvvojedje Norggas. Sámediggi oaidná deaŧalažžan dan ahte dál čađahuvvo vuđolaš ja ulbmillaš bargu dan ektui ahte lágas sihkkarastojuvvojit oamastan-, geavahan- ja searvanvuoigatvuođat eatnamiidda ja resurssaide. Sámi vuoigatvuođalávdegoddi lea evttohan golbma ođđa lága mat leat kárten- ja dohkkehanláhka, hålogalánddaallmennetláhka ja áššemeannudan- ja konsultašuvdnaláhka. Dasa lassin evttoha sámi vuoigatvuođalávdegoddi rievdadusaid várrelágas, báktelágas, luonddusuodjalanlágas, plána- ja huksenlágas, boazodoallolágas ja astoáigelágas. Sámi vuoigatvuođalávdegoddi lea maid árvvoštallan dárbbu rievdadit lágaid riddo- ja vuotnabivddu ektui, muhto diktá riddoguolástanlávdegotti evttohit konkrehta doaibmabijuid dán suorggis.</p>
<p>Riddoguolástuslávdegoddi geige árvalusas guovvamánus 2008. Departemeantta ja Sámedikki gaskka leat juo 2007:s álggahuvvon konsultašuvnnat mat gusket rievdadusaide ođđa minerálalágas ja luondduriggodatlágas. Konsultašuvnnat plána- ja huksenlága rievdadusaid ektui leat loahpahuvvon ja Birasgáhttendepartemeantta ja Sámedikki gaskka lea šaddan ovttaoaivilvuohta rievdadusaid ektui. Iešguđet láhkaproseassaid oktasaš bohtosis oktan Norgga álbmotrievttálaš geatnegasvuođaiguin dat oidno šaddet go sámi vuoigatvuođat dohkálaččat gozihuvvot. Danne oaidná Sámediggi deaŧalažžan ahte iešguđet láhkaevttohusat meannuduvvojit ollislaččat, ja ahte sámerievttálaš bealit ollásit olles árbevirolaš sámi guovllus gozihuvvojit dain mearrádusproseassain mat leat jođus. Dasto lea vuordá</p>
<p>Sámediggi ahte áigumuš ovddidit ášši sámiid ja earáid guolástusvuoigatvuođain Stuorradiggái dán áigodagas čuovvoluvvo.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Riikkaidgaskasaš politiijakonferánsa</p>
<p>Sámediggi lei mielde riikkaidgaskasaš politiijakonferánssas ”Annual Colloquium on Crime</p>
<p xml:lang="eng">Prevention" maid dán jagi lágidedje ICPC (International Centre for Prevention of Crime) ja</p>
<p>Politiijadirektoráhta. Dan oktavuođas doalai Sámedikki presideanta sáhkavuoru oadjebasvuođa birra álgoálbmotguovlluin.</p>
<p>Sámediggi lea fuolas dan geažil go dál leat rekruttenváttisvuođat, eanet guovddášteapmi ja politiija-guovllut ovttastahttojuvvojit ahte fálaldat sámi guovlluin fuotnána ja šaddá váddáseappot oažžut veahki. Sámediggi bivddii láhčit diliid nu ahte politiijat geain lea gelbbolašvuohta sámi riekteáddejumiin, boares vieruin ja gielas ožžot vejolašvuođa bargat guovlluin gos lea erenoamáš dárbu dán máhtolašvuhtii. Sámediggi deattuhii ahte politiijat fertejit čuovvolit daid sámi vuoigatvuođaid mat juo leat buriin vugiin. Dasto deattuhii Sámediggi hástalusaid mat leat sámi juridihkalaš tearpmaid, dulkkaid kvalitehtasihkkarastima oktavuođas riektevuogádagas ja dan oktavuođas go lea vuoigatvuođa geavahit sámegiela riektevuogádagas oppalaččat. Riektesihkarvuohta lei ge sáhkavuoru čađamanni fáddá.</p>
<p>Ceavzilis birashálddašeapmi</p>
<p>Min eallima ja eallinvugiid vuođđun lea biras. Luondu lea vuođđun árbevirolaš ealáhusdoibmii, birasrámmii, ovddeš áiggi vásihusaide, máhtolašvuhtii ja eallinvuohkái. Olbmuid ja luonddu gaskasaš oktavuohta lea rievdan čađa gaskka. Máilmmi álgoálbmogat vásihit dán erenoamáš garrasit danne go sin eallinvuohki, iešáddejupmi ja kultuvra ain leat lávga čadnojuvvon luonddu ja luondduburiid geavaheapmái.</p>
<p>Dárbu lea leamaš heivehit ođđa eavttuide, ja dat lea riggodahkan kultuvrra ja identitehta oktilašvuođa doalaheamis. Dán áiggi rievdá eallinvuođđu ja servodat johtileappot ja viidábut go goassige ovdal. Dát gáibida nana máhtolašvuođa, kapasitehta ja válddi beassat váikkuhit iežamet eallindillái. Sámi servodagas leat ovddabealde hástalusat mat gáibidit dynamalaš politihka ja dakkár hálddašeami man bokte sámi kultuvrra luondduvuođus sihkkarastojuvvo. Riikkaidgaskasaš álgoálbmotvuoigatvuođaid ovddidanbargu, ja álgoálbmotvuoigatvuođaid nationála dohkkeheapmi leat eaktun birasáddjás ovdáneapmái sámi guovlluin. Danne lea vuoigatvuođabargu maid birasbargu. Sámediggeráđđi áigu ovddidit biraspolitihkalaš čielggadusa Sámediggái.</p>
<p>Dálkkádatrievdamat</p>
<p>Birashástalusat mat čatnasit dálkkádatrievdamiidda gáibidit doaimmaid máilmmeservodagas. Dálkkádatrievdamat gusket erenoamážit álgoálbmogiidda geat árbevirolaččat lávga leat atnán luonddu ja lea leamaš dasa oktavuohta. Danne ferte biraspolitihkka riikkaidgaskasaččat biddjojuvvot politihkalaš áššelistui. Čájehan lea ahte álgoálbmogiid árbevirolaš máhtolašvuođat leat leamaš ávkkálaččat bargui dálkkádatrievdamiiguin ja positiivvalaš heivehanstrategiijaid ovddideapmái. Danne lea dárbu duođaštit árbevirolaš máhtolašvuođa vai sáhtášii gávnnahit ođđa heivehanstrategiijaid. Dákkár dieđut dievasmahtášedje sihke dieđalaš máhtolašvuođa ja livččii álkit einnostit váikkuhusaid mat iešguđet doaibmabijuin šattašedje. Álgoálbmotvuoigatvuođaid sihkkarastin mii váikkuha árbevirolaš máhtolašvuođaid ja luondduriggodagaid suodjaleapmái váikkuha positiivvalaččat daid dálkkádathástalusaide mat leat ovddabealde. Buorre álgoálbmotpolitihkka lea maiddái buorre dálkkádatpolitihkka.</p>
<p>Sámi ealáhusain lea marginála dilli ja daid ekonomiija lea rašši. Dálkkádatrievdamat ja birasnuoskkideapmi buktet ođđa hástalusaid doaimma, areálaid ja goluid ektui. Davviguovlluid ekovuogádagat bidjet vuođu min ealáhusaide. Dát ekovuogádagat leat rašit rievdamiid ektui, mii fas váikkuha resursavuđđui. Rašisvuođaanalysain ja heivehanstrategiijain ferte váldit vuolggasaji ealáhusaid árbemáhtus.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Areálasuodjaleapmi</p>
<p>Areálavuođđu mearkkaša ollu sámi ealáhusbargui ja ássamii, kultuvrralaš gullevašvuhtii, ja servodateallima viidáset gaskkusteapmái ja ovddideapmái. Árbevirolaš sámi ealáhusvuogit dárbbašit geavahit stuorra areálaid. Birrasa ja areálaid hálddašeami ja ávkkástallama mearridit guokte beali. Vuos lea eanavuoigatvuođa čilgen ja nubbi lea biras- ja resursahálddašeami láhkačoahkki.</p>
<p>Biras- ja resursaláhkaaddin stivre hui ollu dan movt guovllut geavahuvvojit. Danne lea Sámediggi ollu bargan oažžut sámi beroštumiid sihkkarastojuvvot ođđa plána- ja huksenlágas. Sámediggi lea juksan ovttaoaivilvuođa Birasgáhttendepartemeanttain ođđa plánaoasi hárrái plána- ja huksenlágas. Das galgá areálaplánema ulbmilin leat sihkkarastit sámi kultuvrra, ealáhusaid ja servodateallima luondduvuđđosa.</p>
<p>Sámediggái addojuvvo vuosteággaváldi áššiin mat sáhttet soidadit dán ulbmila. Dát láhkarievdadus lea deaŧalaš sámi meahcceealáhusaid dohkkeheamis.</p>
<p>Sámedikki ođđa sadji areálahálddašeamis sorjá áššemeannudankapasitehta nannemis ja vejolašvuođas ieš beassat ráhkadit sámi perspektiivvaid areálahálddašeamis. Dát addá stuorát einnostanvejolašvuođa ja gielddalaš plánaeiseválddiid beales maid dalle buorebut vuhtiiváldojuvvot. Sámediggi vuordá konsulterejuvvot viidáset barggus njuolggadusaid ráhkadeami oktavuođas. Sámediggi lea dál álggahan konsultašuvnnaid Birasgáhttendepartemeanttain ođđa luondduriggodatlága hárrái ja Guolástus- ja riddodepartemeanttain ođđa mearraresursalága ektui. Dát goappašagat leat guovddáš lágat sámi ávnnaslaš kulturvuođu sihkkarastimis ja sámiid searvamis min luondduresurssaid hálddašeapmái.</p>
<p>Suodjalanplánat</p>
<p>Suodjaleapmi sámi guovlluin sáhttá váikkuhit dan ahte ávnnaslaš eavttut suodjaluvvojit sámi kultuvrra doalaheapmái, ovddideapmái ja viidáset gaskkusteapmái. Dát eaktuda dattetge ahte suodjalanproseassa, sisdoallu ja hálddašeapmi eai amasmahte, muhto nannejit sámi kultuvrra. Ođđajagimánu 2007 šiehtadusas suodjalanplánabarggu njuolggadusaid hárrái sámi guovlluin, konkretiserejuvvojit konsultašuvnnat suodjalaneiseválddi ja báikkálaš sámi beroštumiid gaskka, ja suodjalaneiseválddiid ja Sámedikki gaskka. Šiehtadus mearkkaša dan ahte Sámediggi einnostahtti vugiin, ollislaččat ja fágalaččat dohkálaš vugiin galgá konsulteret golbma iešguđet hálddašandási. Seammás galgá doallat oktavuođa sámi beroštumiiguin ja báikegottiiguin ja gulahallat daiguin, ja sihkkarastit báikkálaš searvama ja eavttuid bidjama buot suodjalanbargguide sámi geavahan- ja ássanguovlluin. Konsultašuvnnat ja gulahallan máŋgga hálddašandásis gáibidit ollu resurssaid Sámedikkis. Sámediggi vuordá eanet resurssaid dáid doaimmaid goziheapmái. Konsultašuvnnat leat čađahuvvon álbmotmehciid, eatnadatsuodjaleami ja luonddureserváhtaid ektui maŋŋá go šiehtadus dahkkojuvvui. Dasa lassin leat čađahuvvon konsultašuvnnat hálddašeami ja hálddašanplánaid ektui. Birasgáhttendepartemeanttas ja Sámedikkis lea leamaš ovttaoaivilvuohta dain suodjalanáššiin maid Ráđđehus ja Luondduhálddašandirektoráhta leat meannudan. Dasto lea šaddan ovttaoaivilvuohta báikkálaš/guovllulaš dásis fylkamánniiguin ahte ásahuvvo sierra bargolávdegoddi suodjalanproseassaide. Luondduhálddašan direktoráhtain lea čađahuvvon konsultašuvdna hálddašanválddi fápmudeamis guovtti álbmotmeahci ektui (Várnjárga ja Sievju) man oktavuođas ii šaddan ovttaoaivilvuohta. Sámediggi oaivvilda ahte suodjalaneiseválddit orrot veaháš buorebut guldališgoahtán ja áddegoahtán daid oainnuid maid Sámediggi ovddida. Go guoská álbmotmehciid hálddašanválddi fápmudeapmái, de oaivvilda Sámediggi ahte jos hálddašeapmi galgá leat ILO-konvenšuvnna nr 169 artihkkala 15 nr 1 gáibádusaid siskkobealde almmolaš rievttálaš searvamis resurssaid geavaheami, hálddašeami ja suodjaleami oktavuođas, de gal fertejit ásahuvvot sierra hálddašanstivrrat main leat ovddasteaddjit maiddái Sámedikkis. Sámediggi áigu joatkit oktasaš hálddašanortnegiid ásahanbargguin.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Biologalaš šláddjivuođa konvenšuvdna 2007:s lea Sámediggi searvan guovtti bargojoavkočoahkkimii biologalaš šláddjivuođa konvenšuvnna oktavuođas. Okta bargojoavkočoahkkin lea meannudan šiehtadallamiid riikkaidgaskasaš stivrema ektui go guoská genehtalaš resurssaiguin ávkkástallamii. Konvenšuvnna oasálaščoahkkimis lea mearriduvvon ahte šiehtadallamat galget čađahuvvot ovdal jagi 2010. Genaresurssat lea dat goalmmát oassi biologalaš šláddjivuođa konvenšuvnnas, dat guokte vuosttaža leat suodjaleapmi ja biologalaš šláddjivuođa ceavzilis geavaheapmi. Buriid juogadeapmi vuoiggalaččat genaresurssaid oktavuođas galgá earret eará váikkuhit geafivuođa eastadeami máilmmis. Bargojoavkočoahkkimis sáhtii vuohttit ahte oasálaččat ain leat guhkkin eret ovttaoaivilis, ja ahte šaddet váttis šiehtadallamat ovdalgo genaresurssaid riikkaidgaskasaš stivrejupmi lea ollašuhttojuvvon.</p>
<p>Nuppi bargojoavkočoahkkimis lei sáhka konvenšuvnna artihkkala 8(j) birra mii guoská álgoálbmogiid árbevirolaš máhtolašvuođaid árvvus atnimii, suodjaleapmái ja bisuheapmái. Artihkal guoská maiddái árbevirolaš máhtolašvuođaid ođasteapmái ja čađaheapmái, maid vuođul árbevirolaš eallinvuogit, mat leat mávssolaččat biologalaš šláddjivuođa ceavzilis geavaheapmái ja suodjaleapmái dohkkehuvvojit.</p>
<p>Dán bargojoavkočoahkkima mearrádusain vuhtto ahte stáhtat mat jienastedje vuostá ON álgoálbmotjulggaštusa, nugo Austrália, Ođđa Zealánda ja Canáda, geavahedje vejolašvuođa soidadit mearrádusaid mat gusket álgoálbmotvuoigatvuođaide. Erenoamážit láivudedje dan teavstta mii guoská álgoálbmogiid beales miehtamii ja eanavuoigatvuođaide.</p>
<p>Boraspirehálddašeapmi</p>
<p>Boraspiret goddet ollu sávzzaid ja bohccuid sámi guovlluin. Sávzadoalu ja boazodoalu ekonomalaš vuođđu ii galgga goarránit boraspiriid geažil. Ii sáhte leat riekta go ovttaskas boanda ja boazoeaiggát galgá gillát daid vahágiid mat bohtet das go boraspiret hálddašuvvojit ekologalaččat eahpedássedit.</p>
<p>Hástalussan lea suodjalit ealáhusberoštumiid guovlluin gos leat ollu boraspiriid dahkan vahágat. Boraspiriid bearráigeahččan ja nálleregistreren ii leat velá ge dohkálaš. Sámedikkis ii leat luohttámuš daid registreremiidda maid vuođul boraspirenálit regulerejuvvojit. Duohtavuođas leat boraspiret ollu eanet go mat leat registrerejuvvon.</p>
<p>Sámediggi oaivvilda ahte galget addojuvvot dárbbašlaš resurssat beavttálmahttit boraspiriid goddima. Eanaš goddinlobiiguin eai nagot goddit boranávddi. Máhtolašvuođa ovddideami dihte ferte nannoseappot áŋgiruššat dutkamiin. Boraspiret leat juohke beaivvi birra jagi doppe gos boazodoallu ge lea. Erenoamážit boazodoalloguovlluid ektui lea unnán dutkojuvvon. Gonagasgoaskima hálddašeami ovddideapmi ferte álggahuvvot. Ii sáhte šat joatkit passiivvalaš buhtadusaid máksimiin almmá ahte čađahuvvojit makkárge doaibmabijut dahje reguleremat. Ovdamearkka dihte lea Finnmárkkus duođaštuvvon ollu jagiid ahte gonagasgoaskin dahká sullii seamma stuorra vahágiid go geatki. Sámediggi nammada ovtta viđa lahtu gaskkas guovllulaš boraspirelávdegottiide guovlluin gos leat sámi ealáhusberoštumit. Sámediggái lea deaŧalaš ahte lahtut bures gulahallet guovllu ealáhusberoštumiiguin. Dán dihte leage deaŧalaš ahte ásahuvvojit fásta deaivvadeamit organisašuvnnaide ja boraspirehálddašeapmái.</p>
<p>Sámediggi gáibida ahte juolluduvvojit ruđat náliid buorebut reguleremii, buoret ortnegiidda vahátelliid goddimii, eanet dutkamii, gonagasgoaskima hálddašeapmái vuogi ovddideapmái, ja dasto buorebut bargat organisašuvnnaid ja hálddahusa gaskasaš gulahallamiin vai lea vejolaš čađahit mearriduvvon boraspirepolitihka. Dáin guovlluin sturrot dušše ain vahágat ja buhtadusaid máksimat jos eai čađahuvvo vahágiid eastadandoaibmabijut.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Energiija ja bieggafápmu</p>
<p>Sámedikkis ja Norgga čazádat- ja energiijadirektoráhtas (NVE) lei čoahkkin ođđajagimánus 2007 bieggafápmohuksema ja eará energiijaáššiid birra sámi guovlluin. Lei ovttaoaivilvuohta das ahte NVE ja Sámediggi ovttas ráhkadit njuolggadusaid/prosedyraid energiijaáššiid meannudeapmái konsultašuvdnašiehtadusa ektui mii lea stáhta eiseválddiid ja Sámedikki gaskka. NVE galgá ráhkadit evttohusa dáid njuolggadusaide/prosedyraide. Árvvoštallojuvvo galget go dollojuvvot fásta jahkebeallásaš čoahkkimat NVE ja Sámedikki gaskka. NVE doallá ain sierra čoahkkimiid energiijaáššiin jos dat sáhttet guoskat sámi beroštumiide.</p>
<p>Dál leat bargamin máŋggain stuorra huksenáššiin sámi guovlluin. Sámediggi lea gáibidan konsultašuvnnaid go guoská plánejuvvon linjái Báhccavuona ja Hammarfeastta gaskka, Čorgasnjárgga bieggafápmorusttegii Davvisiidda ja Gáŋgaviikka gielddain ja Hamnefjell bieggafápmorusttega konsešuvdnaohcamii Báhccavuona gielddas. Sámediggi lea maid ožžon gulaskuddanreivve 9 bieggafápmorusttegii Fosen-njárggas guoskevaš fierpmádatlaktimiin. Muhtun čáhcefápmohuksemat earret eará Finnmárkkus ja Norlánddas šaddet vuostálaga boazodoaluin. Máŋgga dáid áššiid ektui šaddá dárbu konsulteret. Danne sávvá Sámediggi ahte dat álggahuvvon proseassa NVE:in njuolggadusaid/ prosedyraid hárrái gearggahuvvojit hui johtilit.</p>
<p>Mohtorjohtalus Mohtorfievrruiguin johtaleapmi meahcis lea ođđa áiggi meahccegeavahan ja – ávkkástallanvuohki. Seammás diehtit mii ahte bievlavuodjin mohtorfievrruigun sáhttá billistit luonddu. Dieinna lágiin sáhttá bievlavuodjin áiggi mielde goaridit sámi kultuvrra luondduvuđđosa. Vuosttažettiin goarida mohtorfievrruiguin eanet johtin sámi kultuvrra luondduvuđđosa, muhto nuppe dáfus sáhttá dat fas leat mielde nannemin sámi kultur- ja luonddudállodoalu. Dán problematihka geažil gártá ge bievlavuodjima meannudeapmi váttis áššin. Sámediggi lea buktán gulaskuddancealkámuša ođđa njuolggadusevttohussii mii guoská meahcis ja čázádagain mohtorfievrruiguin vuodjimii. Sámediggi áigu vuordit ođđa mohtorjohtaluslága konsulteremiin dassážii go Birasgáhttendepartemeanta vejolaččat meannuda ášši. Dasto lea Sámediggi deattuhan ahte evttohusa dokumeantavuođđu lea menddo heittot, eaige man ge láhkai leat árvvoštallojuvvon makkár árvvut leat biddjojuvvon vuođđun luonddu ja eatnadaga geavaheapmái ja áddejupmái. Váillahit árvvoštallamiid riikkaidgaskasaš birasrievtti ja olmmošvuoigatvuođaid ektui, ja dasto ahte evttohusas ii movtge leat lagabuidda sirrejuvvon ealáhusdoaibma, dáluávkkástallan ja ávkkástallan astoáiggis.</p>
<p>Máhtolašvuohta, kapasitehta ja váldi Máhtolašvuohta, kapasitehta ja váldi leat eaktun dasa ahte sámi servodat galgá sáhttit váikkuhit sin eallindili. Finnmárkkuláhka attii ođđa vuoimmi álbmotrievttálaš geatnegasvuođaid čađaheapmái sámiid ektui Norggas. Sámediggi lea ožžon viehka ollu ođđa doaimmaid maid gozihit. Konsultašuvdnašiehtadus, sámi guovlluid suodjalanbarggu njuolggadusat, rievdadusat plána- ja huksenlágas ja sierra boraspirelávdegottit mas leat Sámedikki nammadan lahtut, leat ovdamearkan dasa ahte Sámediggi ja sámi organisašuvnnat /báikegottit leat eanet beassan searvat min guoski áššiid hálddašeapmái. Válddi ektui lea dattetge ain ollu bargu.</p>
<p>Jos Sámedikki bargun galgá leat sámi beroštumiid goziheapmi ja birashálddašeapmái searvan, de ferte kapasitehta mealgat nannejuvvot. Dákko eai leat guovddáš eiseválddit nannen Sámedikki resurssaid. Sámedikki mielas lea dát dilli hui duođalaš.</p>
<p>Sámi máhtolašvuođa birrasiid biras- ja kulturmáhtolašvuođa oktavuođas ferte nannet sihke lasi juolludusaiguin ja strategalaš ovttasbarggu dáfus. Birasáddjás ovddideami oktavuođas mii sihkkarastá sámi ávnnaslaš kulturvuođu ii leat sáhka dušše ollu buriid ovttaskas doaibmabijuid hábmemis. Dárbu lea maiddái hukset rievttálaš, ekonomalaš ja institušuvnnalaš rámmaid maid olis lea vejolaš searvat ja olahit bohtosiid.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Kulturmuitosuodjaleapmi</p>
<p>Sámi kulturmuittut leat birasresursa, árvoháhkan resursa sámi servodagas ja leat deaŧalaččat sámi historjjá ja ovdahistorjjá duođaštanávnnasin. Kulturmuittut čájehit makkár oktavuohta olbmuin lea leamaš eatnadahkii ja lundui ja movt daid leat geavahan áiggiid čađa, ja čájeha maid eatnadaga ja luonddu mearkkašumi ekonomalaš, sosiálalaš ja oskkoldatlaš beliide. Kulturmuittut sámi dálááigeoktavuođas addet historjjálaš máhtolašvuođa, kultuvrralaš gullevašvuođa ja dihtomielalašvuođa das movt luondduin dál galgá ávkkástallat ja movt doppe johtalit.</p>
<p>Sámediggái lea fápmuduvvon váldi kulturmuitolága mielde hálddašit sámi kulturmuittuid. Sámedikkis lea ovddasvástádus viiddis geografalaš guovllus masa gullet 6 fylkkagieldda ja guovllut Opplánddas ja Møre ja Romsdalas. Sámediggi lea meannudan ollu plánaáššiid main oktavuohta gielddaiguin, doaibmabiddjooamasteaddjiiguin ja kulturmuitohálddašeami nuppi lađđasiin lea leamaš deaŧalaš.</p>
<p>Sámediggi čađaha ollu stuorát ja unnit geahčademiid mii lea oassi válddi geavaheamis. Sámediggi duođašta sámi historjjá sámiid eavttuid mielde dainna lágiin ahte ieš aktiivvalaččat bargá kulturmuittuiguin ja kulturbirrasiiguin. Sámedikki doarjjaortnega bokte kulturmuitosuodjaleapmái leat eaiggádat ja eará berošteaddjit ožžon vejolašvuođa seailluhit, láhčit ja duođaštit sámi kulturmuittuid. Maŋimuš jagi áigge lea dahkkojuvvon stuorát registrerenbargu Sætermoenis, Meavkkis ja Ráissá álbmotmeahcis. Ollu automáhtalaččat ráfáidahttojuvvon sámi kulturmuittut leat registrerejuvvon. Dáin siseatnanguovlluin čatnasit eanaš kulturmearkkat boarraset áiggi goddebivdui ja boazodollui.</p>
<p>Kulturmuittuid kártema bokte suodjaluvvo sámi kulturárbi buorebut ja dat buktá maid eanet máhtolašvuođa sámi historjjá birra. Sámediggi lea 2007:s čuovvolan 2006-2020 guhkesáigeplánas sámi kulturmuittuid ja báktedáidaga seailluheami hárrái. Dát lea dahkkojuvvon dan bokte go eamihávdesadji Murggehis/Klubben</p>
<p>Unjárgga gieldda ja Čáhcesullo gieldda ráji gaskkas lea sihkkarastojuvvon, báktesárgumiid seailluhanbargu Álda/Aldonis Unjárgga gielddas lea čađahuvvon ja sámi kulturmuittuid seailluhanbargu Gjerdalenis Hábmira suohkanis lea čađahuvvon, ja dasto lea hávdesadji arkeologálaččat iskkaduvvon nuortalaš gilis Njávdámis Mátta-Várjjaga gielddas. Sámedikki huksensuodjalanplána lea čuovvoluvvon dan plánejuvvon Sirbmá prošeavtta bokte Deanus mii dál lea álggahuvvon. Konkrehta suodjalanbarggu lassin lea prošeavtta ulbmilin ovddidit min huksensuodjalanbarggu. Dan oktavuođas lea bargojuvvon duođaštemiin, ođastemiin ja báikkálaš snihkkáriid oahpahemiin. Deanu gielda, gilisearvi ja skuvla leat leamaš mielde barggus. Riikaantikvára lea dorjon barggu.</p>
<p>Sámediggi oaidná ahte dárbbašuvvo gelbbolašvuohtabiras sámi fanas- ja fanasduddjonárbevieruin. Fanassuodjalanguovddáš lea dat ásahus mas nationála oktavuođas lea ovddasvástádus dán fágasuorggis. Sámediggi lea aktiivvalaččat oččodan Ceavccageađggi/Mortensnes guovllu Unesco máilmmeárbelistui.</p>
<p>Dát ášši lea ovdal ovddiduvvon Birasgáhttendepartementii ja dan birra lea ságastallojuvvon Sámedikki dievasčoahkkimis. Sámediggi meannudii ášši boahtteáiggi sámi kulturmuitohálddašeami birra čakčamánus 2007. Dalle deattuhuvvui ahte sámit ieža fertejit beassat hálddašit iežaset kulturárbbi. Sámi kulturmuittut lea deaŧalaš oassi dán kulturárbbis. Sámediggái, mii lea sámiid ovddasteaddji orgána, ferte lága bokte addojuvvot váldi hálddašit sámi kulturmuittuid. Dát duohtan dagašii stáhta bajimuš ovddasvástádusa sámepolitihkas ahte Sámediggái galgá addojuvvot eanet váldi ja mearridanváldi áššiin mat sámi álbmogii leat erenoamáš deaŧalaččat. Sámediggi lea deattuhan ahte boahtteáiggi kulturmuito-hálddašeapmái adnojit eanet dárbbašlaš resurssat.</p>
<p>Maŋimuš jagiin leat eanet ja eanet jearahišgoahtán digitála geografalaš dieđuid. Sámediggi ja Finnmárkku fylkkagielda leat 2005:s álggahan ovttasbargoprošeavtta geografalaš diehto-</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira juohkinvuogádagaid (GDV) atnui váldimiin kulturmuitosuodjaleami oktavuođas. Dan guovtti jagis maid prošeakta lea bistán, leat ráhkaduvvon ođđa digitála dagaldumit go guoská geodiehtovuđđui ja leat buoridan organisašuvnna gelbbolašvuođa mealgat. Prošeakta lea buriin vugiin nannen ovttasbarggu Finnmárkku fylkkagielddain ja sáhttá dadjat ahte leat dainna lihkostuvvan hui bures. Boahtteáiggis sáhttá GDV geavahit maid eará fágafealttain go sámi kulturmuitosuodjaleamis.</p>
<p>Sámedikki ulbmilin lea ahte buot ráfáidahttojuvvon sámi kulturmuittut galget registrerejuvvot Askeladdenis, ja sierra prošeakta lea ge čađahuvvon dainna ulbmilin. Eanaš sámi kulturmuittut Finnmárkkus, Romssas ja Davvi Norlánddas leat registrerejuvvon dán diehtovuđđui. Máttasámi guovllus leat registreremat easkka álggahuvvon. Sierra prošeakta sámi viesuid registreremiin lea álggahuvvon. Riikaantikvára lea ruhtadan oasi Askeladden-prošeavttain.</p>
<p>Sámediggi lea dán jagi áigge buktán oidnosii Sámedikki kultursuodjalanbarggu iešguđet forain. Dát buvttiha vel stuorát áddejumi ja legitimitehta dan buori ja viiddis bargui maid Sámediggi dahká dán fágasuorggis.</p>
<p>Sámeálbmotfoanda</p>
<p>Stuorradiggi lea sámiálbmotfoanddas várren 75 miljon ruvnno oktasaš buhtadusa dáruiduhttinpolitihkka dagahan vahágiid ja eahperievtti geažil sámi álbmogii. Sámediggi galgá hálddašit foandda reanttuid/buvttadusa.</p>
<p>Sámeálbmotfoandda ásaheapmi lea dušše okta lávki dan guvlui ahte njulget daid vahágiid ja gillámušaid maid sámit álbmogin leat gártan gillát máŋga sohkabuolvva. Foanda okto ii leat doarvái njulget daid gillámušaid maid dáruiduhttin lea dagahan. Ain lea stáhtas ovddasvástádus njulget daid vahágiid maid geažil sámi álbmot lea gártan gillán.</p>
<p>Sámediggi mearridii skábmamánus geavahišgoahtit sámiálbmotfoandda. Sámedikki dievasčoahkkin mearridii ahte dievasčoahkkin lea foandastivra, ja ahte Sámediggi mearrida foandda reanttuid geavaheami lagabuidda jahkásaš bušeahttamearrádusain. Sámediggi lea mearridan vuoruhemiid ja áŋgiruššansurggiid sámiálbmotfoandda geavaheapmái áigodagas 2008-2009. Oasit foandda ruđain galget geavahuvvot giellaovddidandoaibmabijuide, girjjálašvuhtii ja árbevirolaš máhtolašvuođa duođašteapmái ja gaskkusteapmái.</p>
<p>Kultuvra</p>
<p>Kultureallin lea hui deaŧalaš identitehta nannemii seammás go dat ealáskuhttá báikegottiid dainna lágiin ahte olbmot háliidit ássat doppe. Go sámi kultuvra lea nanus, de addá dat oadjebasvuođa ja deaŧalaš riekkisváikkuhusaid loaktima ja eallinkvalitehta dáfus. Kultuvrii gullet maiddái dakkár arenat ja deaivvadansajit gos dáidda ja kultuvra gaskkustuvvo, ja viidáset áddejumis gullet dasa maid valáštallan, museat, bibliotehkat ja media.</p>
<p>Báikkálaš, guovllulaš ja nationála sámi ásahusat ja kultuvrralaš arenat ja deaivvadansajit leat deaŧalaččat sámi servodaga ovddidanbarggus. Dat mii boahtá ovdan filmmaid, musihka, girjjálašvuođa, dáidaga ja teáhtera bokte lea mielde buktimin oidnosii sámi kultuvrra.</p>
<p xml:lang="smj">Kultuvrra ovdanbuktin</p>
<p>Sámi musihkka lea mielde buktimin oidnosii ja loktemin sámi kultuvrra sihke sámi álbmogii ja muđui máilbmái. Deaŧalaš lea nannet ja ovddidit sámi musihkkabirrasa ja addit vejolašvuođa gaskkustit sámi musihka. Ovttasbargošiehtadusaid bokte fylkkagielddaiguin galgá Sámediggi leat mielde láhčimin sámi</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira musihka buvttadeami ja gaskkusteami. Sámediggi áigu árvvoštallat etnomusihkkaguovddáža ásaheami, ja áigu aktiivvaččat bargat luđiid ja eará sámi musihka gaskkustemiin.</p>
<p>Sámediggi vuordá buoret rámmaeavttuid sámi filmmaid ovddideapmái. Jos galgá eanet áŋgiruššat sámi filmmaid ovddidemiin ja buvttademiin, de dárbbašuvvojit sámi filmmaid ovdánahttimii buoret ekonomalaš rámmat ja eanet arenat. Dien oktavuođas oaidná Sámediggi hui positiivalažžan daid plánaid mat leat ráhkaduvvon riikkaidgaskasaš sámi filbmaguovddáža ásaheamis Guovdageidnui. Dán lágan filbmaguovddáža olis buorránivčče sámi filmmaid ovdánanvejolašvuođat, šattašii buoret ovttasbargu riikarájiid rastá ja ođđa vejolašvuođat filmmaid ovddideapmái álgoálbmotperspektiivvas.</p>
<p>Guhkkit áigge lea leamaš nu ahte rámmaeavttut sámi čáppagirjjálašvuođa almmuheapmái ja doaibmadoarjja sámi lágádusaide leat leamaš unnán dohkálaččat. Sámedikkis lea dattetge leamaš vejolašvuohta guovtti maŋimuš jagis vuoruhit dan badjelii, muhto leat ain ollu gárvves manusat čáppagirjjálašvuođas mat leat gárvásat almmuheami váste. Sámediggi áigu geavahit muhtun oasi sámiálbmotfoandda ruđain muhtun dáid prošeavttaid gárvvisteapmái. Dát lea maid čuovvoluvvon 2008 bušeahtas.</p>
<p>Sámi teáhterat leat hui deaŧalaš arenat lávdedáidaga gaskkusteami ja vásiheami oktavuođas. Sámedikkis lea ulbmilin sihkkarastit teáhteriidda buoret ekonomalaš rámmaeavttuid, nu ahte dat sáhttet addit fálaldagaid olles sámi ássanguovllus. Sámediggi lea vuoruhan nannet Beaivváš Sámi Teáhtera doaibmaruhtadeami. Sámediggeráđis leat leamaš čoahkkimat Girko- ja kulturdepartemeanttain sámi nationála lávddi huksema birra Guovdageidnui. Åarjelhsaemien Teatre lea deaŧalaš máttasámi giela, kultuvrra ja identitehta nannemis. Jagi 2006 rájes lea teáhter ožžon fásta doaibmadoarjaga Sámedikki bušeahta bokte. Dan ovttas ruhtadeapmi lea guorahallojuvvon máttasámi guovllu ovttasbargošiehtadusaid oasálaččaiguin. Sámediggi lea duppalastán doaibmadoarjaga teáhterii 2008 bušeahtas.</p>
<p>Jagi 2004 dagai Sámediggi ovttasbargošiehtadusa Sámi Dáiddárráđiin/Samisk kunstnerråd (SDR). Sámediggi lea 2007:s čađahan šiehtadallamiid ođđa šiehtadusa hárrái jahkái 2008. Dát šiehtadallamat boatkanedje, ja danne lea rámma mearriduvvon Sámedikki 2008 bušeahta bokte. Dáiddáršiehtadusa rámma 2008:s lea 4 350 000 ruvnno, dat seamma mii lei 2007:s.</p>
<p>Kultuvrralaš arenat ja deaivvadansajit</p>
<p>Sámi ásahusat Sámediggi vuoruha sámi kultuvrrain eanet áŋgiruššama ja danne lea ulbmilin deaivvadit buot sámi kulturásahusaiguin ja –organisašuvnnaiguin. Sámedikkis leat leamaš čoahkkimat muhtun sámi ásahusaiguin. Áššit maid birra lea leamaš sáhka leat ovttabargošiehtadusaid čuovvoleapmi fylkkagielddaiguin, earret eará vejolašvuođaid birra geavahit sámi čálamearkkaid diehtovuođuin ja guovttegielalašvuođa goluid ruhtadeapmi. Várdobáiki sámi guovddáš lea ráhkadan latnja- ja doaibmaplána sámi guovddáža/kulturviesu várás. Plána lea ráhkaduvvon Sámedikki mearrádusa vuođul mii guoská sámi museadoaimma oassečielggadeapmái Davvi-Norlánddas ja Romssas, mas Sámediggi bijai vuođđun ahte Várdobáikái biddjojuvvo sámi museaovddasvástádus Mátta-Romssas/Davvi-Norlánddas. Plánas lea hábmejuvvon kulturviessu mas leat ollislaš musea, kantuvrrat, čoahkkin- ja kursalanjat ja lanjat oktasas doaimmaide. Sámediggi bidjá vuođđun ahte museadoaibma Romssas ja Davvi Norlánddas galgá ovddiduvvot dáláš kulturguovddážiid oassin. Dat mearkkaša ahte Ája sámi guovddážii biddjojuvvo sámi museaovddasvástádus Davvi-Romssas ja davit Gaska-Romssas. Galgá ovddiduvvot sámi musea mii biddjojuvvo Sámedikki hálddašeami vuollásažžan. Museahuksen šaddá leat oassi plánejuvvon huksemis Ája sámi guovddáža oktavuođas.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Valáštallan Sámediggi háliida movttiidahttit sámi nuoraid áŋgiruššat valáštallamiin. Danne lea Sámediggi ásahan valáštallanbálkkašumi sámi valáštalliid váste. Bálkkašupmi geigejuvvui vuosttaš gearddi 2007:s Oda Utsi Onstadii luođovaláštallamis ja Siv Anja Miennai taekwondos.</p>
<p>Sámediggi lea máŋggaid jagiid bargan aktiivvalaččat ekonomalaš rámmaid buoridemiin sámi valáštallamii. Dat lea deaŧalaš danne vai sámi valáštallama sáhttá čađahit ja viidáset ovddidit sihke govdodat- ja njunušvaláštallandásis. 2007:s addojuvvui sámi valáštallamii oassi speallanruđain mii lei 500 000 ruvnno. Ruđaid hálddaša Sámediggi ja Sámediggi lea addán ruđaid Sámiid valáštallanlihtu-</p>
<p>Norga/Samenes idrettsforbund-Norge (SVL-N) geavahussii. Ulbmilin dainna lea láhčit dilálašvuođaid sámi valáštalliide, erenoamážit mánáide ja nuoraide. Sámiid Valáštallanlihttu/Samenes idrettsforbund (SVL) organisere valáštallandoaimmaid sámi ássanguovlluin, rájárastá perspektiivvain. SVL-N ja Sámi spábbačiekčanlihttu/Samisk fotballforbund (SSL) leat mielde SVL:s mii organisere doaimma Norggas. SVL organisere sámi meašttirgilvvuid ja sámi riikkaservviid, ja dieinna lágiin dat lea deaŧalaš ja mávssolaš dan gullevašvuođa nannemis ja ovddideamis mii sámiin lea riikkarájiid rastá. SVL vállje oasseváldiid Arctic Winter Games doaluide mat lágiduvvojit juohke nuppi jagi. Dat lea positiivvalaš arena gos valáštallan ja álgoálbmotnuorat besset deaivvadit riikkaidgaskasaš dásis.</p>
<p>Guovvamánus 2007 fokuserejuvvui sámi valáštallan SVL olis Romssas, gos ledje spábbačiekčamat nissonolbmuide Sámi ja Ålandda gaskka, čuoigamat/njoarostangilvu, valáštallangálla ja NM heargevuodjin.</p>
<p>Girku Sámedikkis lei čoahkkin Sámi girkoráđiin guovvamánus 2007, gos Sámi girkoráđđi dieđihii doaimmas birra ja deaŧalaš áššiid birra maid ráđđi meannuda. Girkoeallin lea hui mávssolaš ollu sámiide, ja danne lea sámi girkoeallin deaŧalaš Sámediggái. Sámediggi áigu dađistaga doallat oktavuođa Sámi girkoráđiin áigeguovdilis áššiin.</p>
<p>Museat Sámedikkis lea leamaš fokus museaođastussii 2007:s. 2006:s ásahuvvojedje Saemien Sijte máttasámi guovllus ja Davveoarjesámi museasiida davvisámi guovllus nannejuvvon ovttadahkan. 2007:s leat návccat leamaš čohkkejuvvon bargat Deanu ja Várjjaga museasiiddaiguin. Romssas ja Davvi</p>
<p>Norlánddas lea ráhkaduvvon sierra oassečielggadus das movt ođastus galgá čađahuvvot. Dát mearriduvvui dievasčoahkkimis guovvamánus 2007. Ollislaš sámi perspektiivva vuođul lea Sámediggi bargan dan ala ahte sámi museadoaibma ovddiduvvo guovllu dáláš kulturguovddážiid oassin. Kulturguovddážat galget dattetge ieža ráhkadit vuođu museadoibmii, ja Sámediggi lea dien oktavuođas addán doarjaga ovddidanprošeavttaide Árran julevsámi guovddážii, Várdobáiki sámi guovddážii ja Ája sámi guovddážii. Davveoarjesámi museasiida oaččui 2006:s ovddasvástádusa nationála sámi museafierpmádaga fierpmádatoktiiordnejeaddjin. Dien oktavuođas ráhkaduvvui ja vuolláičállojuvvui fierpmádatšiehtadus Sámedikki ja Davveoarjesámi museasiidda gaskka, mas boahtá ovdan makkár ovddasvástádus, rolla ja geatnegasvuođat das leat fierpmádaga ektui. Davveoarjesámi museasiiddas lei ovddasvástádus lágidit álggahanseminára nationála sámi museafierpmádaga ektui juovlamánus 2007. Sámediggi searvvai seminárii ja doalai sáhkavuoru. Leat beahtahallan go sámi museat eai leat ekonomalaččat nannejuvvon seamma láhkai go norgalaš museat leat. Sámi museat leat ožžon 2 miljon ruvdnosaš lasáhusa áigodagas 2002-2007, maid ferte gohčodit dušše symbolalaš submin. Dát lasáhus ii leat doarvái daid stuorra dárbbuid ja hástalusaid ektui mat sámi museain leat ovddabealde. Museaásahusat ja Sámi museasearvi leat erenoamážit váldán ovdan museaođastusa ja sámi museaid ekonomalaš eavttuid. Sámediggi ádde hui bures manne sámi museat leat fuolastuvvan, ja lea ovddidan museaođastusa áššin čoahkkimis Stuorradikki gielda- ja</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira hálddašankomiteain skábmamánus. Sámediggi lea bivdán čoahkkima stáhtaráđiin gos ságastallat sámi museaid ekonomiija birra. Dát čoahkkin dollojuvvo ođđajagimánu 22. b. 2008.</p>
<p>Sámedikkis eai leat sierra ruđat sámi kulturviesuid ja museaid huksemii. Sámediggi bargá dattetge ovttasráđiid huksejeaddjiiguin politihkalaččat juolludeaddji eiseválddiid ektui. 2007:s álggahuvvui viimmat Nuortasámi musea huksen Njávdámis, sámi duhátjahkebáikin. Museavistti huksen doalvu barggu nuortasámi servodaga nannemiin ođđa muddui. Sierra nuortasámi ásahusa ásaheapmi lea deaŧalaš eaktu go galgá sáhttit bargat nuortasámiid giela, kultuvrra, ealáhusaid ja vuoigatvuođaid nannemiin. Sámediggi lea ovttasráđiid Mátta-Várjjaga gielddain addán doaibmadoarjaga museaprošektii jagi 2003 rájes.</p>
<p>Saemien Sijte lea okta eará huksenprošeakta maid Sámediggi lea vuoruhan. 2007:s čielggai ahte</p>
<p>Saemien Sijte galgá stuoriduvvot. Sámediggi háliida rámiidit Davvi-Trøndelága fylkkagieldda, mii lea bargan sihke politihkalaččat ja addán dáhkádusaid vistti ruhtadeapmái. Máttasámi servodat dárbbaša nana kulturguovddáža. Dát galgá doaibmat deaivvadansadjin ja gaskkustit historjjá, dutkama, kultuvrra ja servodateallima. Jáhkkit ahte Saemien Sijte deavdá dán rolla.</p>
<p>Sámediggi lea dorjon sámi dáiddamusea huksenprošeavtta. Ovddasvástádus das lea biddjojuvvon Davveoarjesámi museasiidii, mii lea sádden plánenruhtaohcamuša Kultur- ja girkodepartementii (KGD). Dattetge eai leat juolluduvvon ruđat 2008 stáhtabušeahta oktavuođas. Ášši hoahpuheami dihte lea Sámediggi juolludan ruđaid ovdaprošektii 2008:s. Sámediggi lea ávžžuhan sihke guovllulaš ja guovddáš eiseválddiid váikkuhit ovdaprošeavtta ollásit ruhtadeami. Sámediggi lea juolludan 3 miljon ruvnno Ája sámi guovddáža huksenprošektii. Sámedikkis lea áigumuš doaibmat guovddážis láhčimin sámi ásahushuksema. Dainna vuolggasajiin go Sámediggi várra gártá leat doaimma stuorámus doarjjaaddi huksema maŋŋá, lea lunddolaš ahte Sámedikkis lea hálddahuslaš ovddastus prošeavtta oktavuohtajoavkkus.</p>
<p>Sámediggi vuordá ahte Várdobáiki sámi guovddáš ollašuhttojuvvo maŋŋá go huksemat mat leat jođus Ája sámi guovddážis lea gearggahuvvon.</p>
<p>Recalling Ancestral Voices – Sámi kulturárbbi ruovttoluotta fievrrideapmi</p>
<p>Interreg-prošeakta <span type="quote">"Recalling Ancestral Voices – Sámi kulturárbbi ruovttoluotta fievrrideapmi"</span> loahpahuvvui 2007:s. Prošeavtta ulbmilin lea leamaš kártet sámi kulturárbbi mii gávdno ásahusain Davviriikkain ja Eurohpas. Prošeakta lea leamaš Várjjat sámi musea, Suoma beale Siida-musea ja</p>
<p>Ruoŧa beale Ájtte musea gaskasaš ovttasbargoprošeakta. Sámediggi lea bargan prošeavtta ollásit ruhtademiin. Prošeavtta oktavuođas dollojuvvui golggotmánus riikkaidgaskasaš konferánsa Anáris Suoma bealde. Sámediggi doalai sáhkavuoru konferánssas mas deattuhuvvui ahte Sámedikkis dat ferte leat ovddasvástádus sámi dávvirávdnasiid hálddašeamis. Konferánssas bođii maid ovdan ahte Norgga álbmotmusea lea mearridan ahte áigot miehtat sámi dávvirávdnasiid ruovttoluotta fievrrideapmái.</p>
<p>Rádjaofelaččat</p>
<p>Guhká lea bargojuvvon dainna ahte rádjaofelaččat Divttasvuonas galget oažžut buhtadusa. 2006 stáhtabušeahtas juolluduvvojedje ruđat Sámediggái dutkan- ja duođaštandoaimma ásaheami váste go guoská rádjaofelaččaide Divttasvuonas, Árran julevsámi guovddáža oktavuhtii. Dien oktavuođas mearridii Sámedikki dievasčoahkkin áššis, ja ahte Árran julevsámi guovddážii addojuvvo ovddasvástádus ásaheamis, stuorradiggeprosišuvdnii nr 1 (2005-2006) dávistettiin. 2007:s lea várrejuvvon 1 miljon ruvnno Árranii dán ulbmila váste. Mearrádusa vuođul ráhkaduvvui šiehtadus Sámedikki ja Árrana gaskka 2007:s, šiehtadusas válddahallojuvvo movt doaibma galgá čađahuvvot.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Ovttasbargu Sámedikki ja ABM-utvikling gaskka</p>
<p>Sámediggi lea 2007:s bargan dan ala ahte ásahuvvošii formaliserejuvvon ovttasbargu ABM-utvikling:in (stáhta arkiiva-, bibliotehka- ja museaguovddáš). Sámediggeráđis lea njukčamánus leamaš čoahkkin</p>
<p>ABM-utvikling:in, ja dat čuovvoluvvui ođđa ovttasbargočoahkkimiin skábmamánus. ABM-utvikling:s lea guhkes vásihus ja nana fágalaš máhttu fágafealttaid nugo bibliotehka ja musea siskkobealde. Dán geažil háliida ge Sámediggi ásahit fásta jahkásaš čoahkkimiid daiguin.</p>
<p>Mediat</p>
<p>Mediat leat deaŧalaččat sámi servodagas. Buori mediafálaldaga sihkkarastimis leat rámmaeavttut deaŧalaččat. Sámegielat mediat leat erenoamáš deaŧalaččat sámi čállingiela oidnosii buktimis ja dat doibmet dábálaččat giellamállen. Sámediggi lea duhtavaš go vihtta miljon ruvnno leat lasihuvvon sámi áviissaide, man geažil lea vejolaš ásahit sámi beaiveáviissa. Čoahkkimis Kulturdepartemeanttain dovddahii Sámediggi ahte sámegiel áviissaid stuorát golut berrejit buhtaduvvot. Dán berre vuhtii váldit ruđaid juogadeamis.</p>
<p xml:lang="smj">Giella</p>
<p>Sámi kultuvrra boahtteáiggi guovddáš eaktun lea ahte álbmogis lea vejolašvuohta geavahit sin iežaset giela. Eanáš kultuvrrain lea giella okta dain deaŧaleamos beliin. Sámegiella buvttiha identitehta ja gullevašvuođa bargui sámiid eksisteanssain ja árbejuvvon vuoigatvuođaiguin sin iežaset árbevirolaš resurssaid ja eatnamiid ja čáziid ektui. Duohtavuohta lea dasto ahte sámegiella, nugo earáge eamiálbmotgielat, leat sakka áitojuvvon. Ballu lea ahte sámi giella ja suopmanat jávket. Sámegiela ferte oktilaččat suodjalit ja ovddidit. Sámediggi lea loahpahan golmmajagáš prošeavtta, Divvun, mii lea divvunprográmma davvi- ja julevsámegiela váste. Prográmmas lea davvisámegiela stávenreaidu ja sátnejuohkin ja julevsámegiela stávenreaidu. Dás duohko šaddá leat mealgat álkit čállit sámegiela, ja dát lea deaŧalaš lávki sámegiela suodjaleamis. Reaiddut leat nuvttá buohkaide. Sámediggi álggaha dál ođđa vástesaš prošeavtta máttasámegiela várás, mii plána mielde galggašii gárvvásmuvvat golmma jagi geahčen. Divtasvuona suohkan gullá ođđajagimánu 1. b. 2007 rájes sámegiela hálddašanguvlui. Álgo váttisvuođaid geažil, ii leat gielda álggahan láhkageatnegahttojuvvon doaimmaid ovdalgo jagi loahpas.</p>
<p>Gielda rahčá earret eará giellakonsuleantta ja eará sámegielat bargiid fidnemiin. Čakčat 2007 čielggai ahte Snoasa suohkan galgá gullat sámegiela hálddašanguvlui 01.01.08 rájes. Dat mearkkaša maiddái ahte Davvi-Trøndelága fylkkasuohkan gullá maid hálddašanguvlui seamma beaivvi rájes. Snoasa suohkan lea vuosttaš gielda Norggas mas lea máttasámegiella hálddašangiellan, dássálaga dárogielain. Sámediggi lea hui duhtavaš go ráđđehus 2008 bušeahtas lea várren ruđaid mearriduvvon hálddašanguovllu viiddideapmái. Sámediggi addá doarjaga buohkanassii ovcci sámi giellaguovddážii. Giellaguovddážat ovddastit sihke mátta-, julev- ja davvisámegiela giellaguovllu. Sámediggi lea duhtavaš dainna bargguin mii dahkkojuvvo sámi giellaguovddážiin, ja oaidná barggu mii dahkkojuvvo hirbmat deaŧalaš vuođđun sámegiela suodjaleapmái ja ovddideapmái. Giellaguovddážat deaivvadit ja dollet oktasaš semináraid oktii jagis. Dán ulbmilin lea lonuhallat vásihusaid ja jurdagiid. Sámediggi lea hui duhtavaš go dáinna lágiin ovttas deaivvadit ja ovddidit barggu sámegiela geavaheami ovdánahttimiin.</p>
<p>Sámediggi várre jahkásaččat giellaprošeaktaruđaid doaibmabijuide sihke siskkobealde ja olggobealde sámegiela hálddašanguovllu. Giellaprošeaktaruđaid ulbmilin lea nannet sámegiela. 2007:s válljejuvvojedje čuovvovaš suorggit siskkobealde sámegiela hálddašanguovllu: tearpmaid čohkken, ovddideapmi ja registreren, sámi báikenamaid čohkken, prošeavttat mat addet mánáide ja nuoraide fálaldaga arenaid hárrái gos sámegiella gullo ja oidno, ja addá positiivvalaš oktavuođaid gillii ja</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira molssaeaktosaš arenaiguin áŋgiruššamii olggobealde skuvlla ja mánáidgárddi. Sámegiela hálddašanguovllu olggobealde válljejuvvojedje čuovvovaččat vuoruhuvvot: molssaeaktosaš giellaarenaid ovddideapmi sámi mánáide ja nuoraide, sámi báikenamat ja tearpmaid čohkken, ovddideapmi ja registreren.</p>
<p>Sámediggi oaidná deaŧalažžan ahte sámegiella ovdánahttojuvvo riikkarájiid rastá, ja lea danne 2007:s váldán álgaga Sámi parlamentáralaš ráđi (SPR) ektui ahte ásahuvvošii bargojoavku mii galgá čielggadit movt sámi giellabargu galgá organiserejuvvot, ruhtaduvvot ja movt doaimmat galget juogaduvvot boahtteáiggis Sámedikkiid ja SPR ovddasvástádussuorggis. Dasa lassin galgá bargojoavku árvvoštallat strategiijaid sámegiela dutkan- ja resursaguovddáža ásaheami ektui.</p>
<p>Sámediggi lea ovttasráđiid iešguđet oasálaččaiguin, earret eará máttasámiguovllu ovttasbargo-šiehtadusaid oasálaččaiguin bargan dan ala ahte Elgå bajásšaddanguovddážis sihkkarastojuvvo viidáset doaimma. Sámediggi lea ovdal leamaš mielde ruhtadeamen hui bures lihkostuvvan giellamovttiidahttinprošeavtta bajásšaddanguovddážis. Sámedikki giellastivra lea ráđđeaddi orgána</p>
<p>Sámediggái áššiin mat gusket sámegillii. Giellastivra lea 2007:s meannudan áššiid mat earret eará gusket almmolaš namaid dohkkeheapmái, gielddaid, fylkkagielddaid ja giellaguovddášiid raporttaid dohkkeheapmái, sámefoandda geavaheapmái ja sámegiela resursaguovddáža ásaheapmái.</p>
<p>Mánáidgárddit</p>
<p>Sámediggi bargá dan ala ahte sámi mánát ožžot mánáidgárdefálaldaga mii lea heivehuvvon sin gillii ja kulturduogážii. Sámediggi hálddaša earenoamáš doarjaga sámi mánáidgárddiide. 2007:s juolluduvvui doarjja sámi mánáidgárddiide ja dáru mánáidgárddiide main leat sámi mánát. Sámediggi lea doallan čoahkkima muhtin ohccisuohkaniiguin. Čoahkkimiid duogáš lei ahte muhtin ohcamat ledje váilevaččat, ja Sámediggi háliidii ságastallama suohkaniiguin ja mánáidgárddiiguin mánáidgárddiid sámi giela ja kultuvrra fálaldaga birra. Sámediggi lea bagadallan sihke sámi ja dáru mánáidgárddiid, earret eará doarjaga ohcamis, mánáidgárddi sisdoalus ja sámegielat bargiid dáfus. Ođđa strategalaš plána sámi mánáidgárddiide lea ráhkaduvvon áigodahkii 2008-2011. Plána dohkkehuvvui Sámedikki dievasčoahkkimis čakčamánus 2007.</p>
<p>Sámediggi lea lágidan jahkásaš sámi mánáidgárdekonferánssa ja fierpmádatčoahkkimiid iešguđet bargiidjoavkkuide mánáidgárddiin gos leat sámi mánát. Dán jagáš konferánssa fáddán lei earret eará guovttegielalašvuohta ja mánáidgárddiid rámmaplána. Sámediggi lea maiddái doallan fierpmádatčoahkkimiid iešguđet bargiidjoavkkuide mánáidgárddiin gos leat sámi mánát. Leat juolluduvvon ruđat oahpponeavvoráhkadeapmái ja prošeaktabargguide mánáidgárdesuorggis, earret eará prošeavttaide mat ovddidit sámi stoahkanbirrasa olgun ja giellaprošeavttaide. Oahpponeavvoráhkadeapmái ja prošeaktabargguide mánáidgárdesuorggis leat juolluduvvon ruđat. Sámediggi lea almmuhan guokte <span type="quote" xml:lang="olo">”Stullan”</span> mánáidgárdeáigečállaga. Áigečála lea fágaáigečála mánáidgárddiid váste gos leat sámi mánát, dat lea nuvttá ja juhkkojuvvo mánáidgárddiide gos leat sámi mánát ja eará berošteddjiide. Sámediggi lea ovttas Mánáid- ja dásseárvodepartemeanttain lágidan konferánssa sámi bajásšaddama birra. Konferánsa čalmmustahtii iešguđet beliid das ahte bajásšaddat sámi identitehtain ja sámi kultuvrii gullevašvuođain dán áigge. Sámediggeráđđi lea oassálastán Guovssahas sámi mánáidgárddi almmolaš rahpamis Romssas.</p>
<p>Ovttasbarggu bokte váhnemiiguin, mánáidgárddiiguin ja mánáidgárdeeaiggádiiguin lea Sámediggi bargan dan ala ahte sámi giella ja kultuvra šaddá oassin sámi mánáid mánáidgárdefálaldagas. Hástalusat ovddosguvlui leat diehtojuohkin mánáidgárddiide ja váhnemiidda mánáidgárdefálaldaga</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira sámi sisdoalu birra, mánáidgárdebargiid gelbbolašvuođalokten, bargiid besten, ja oahpponeavvut heivehuvvon sámi mánáid dárbbuide.</p>
<p>Oahpahus</p>
<p>Máhttu ja gelbbolašvuohta leat buot servodagaid vuođđun. Sámedikkis lea leamaš mihttun bargat dan ala ahte sámi mánát ja nuorat ožžot buori kvalitehtalaš oahpahusa.</p>
<p xml:lang="smj">Gávnos</p>
<p>Sámediggi lea mearridan sámi sisdoalu hui máŋggá nationála oahppaplánii vuođđooahpahusa váste, ja lea dan oktavuođas ávžžuhan Máhttodepartemeantta buoridit gelbbolašvuođa Norgga skuvllain. Dan geažil lea Oahpahusdirektoráhta ráhkadan Gávnos-gihppaga ovttasráđiid Sámi allaskuvllain.</p>
<p>Gávnos lea fágalaš resursagihpa oahpaheddjiid váste.</p>
<p>Máhttolokten - Sámi</p>
<p>Sámediggi lea garrasit bargan ovddidit láhkaásahusaid (oahppoplánaid) Máhttoloktemii ja</p>
<p>Máhttoloktemii – Sámi. Máhttolokten lea anus vuođđoskuvllas ja joatkkaskuvllas Jo1 ja Jo2 dásis, ja galgá 2008 čavčča rájes leat anus olles vuođđooahpahusas.</p>
<p>Jagis 2007 lea Sámedikki bargu Máhttoloktema oktavuođas, leamaš čohkkejuvvon earenoamážit <span type="quote">”Oahpahusa prinsihpat – Sámi”</span> birra ja ovddidit ja mearridit oahppoplánaid joatkkaoahpahussii.</p>
<p>Oahpahusa prinsihpat Máhttolokten – Sámi oahppoplánabuktosis dohkkehuvvojedje Sámedikki dievasčoahkkimis miessemánus 2007. Suoidnemánu 3. b. 2007 dohkkehii Máhttodepartemeanta <span type="quote">”Oahpahusa prinsihpat – Sámi”</span> Sámedikki dohkkeheami mielde. Prinsihpat čilgejit sámi skuvllaid ja oahppofitnodagaid ovddasvástádusa heivehit dili nu ahte ohppiide/oahpahalliide lea buorre kvalitehtalaš oahpahus mas lea sámi giella, kultuvra ja servodateallin vuođus, ja dat gustojit skuvlajagi 2007/2008 rájes. Sámediggi lea dán jagi ráhkadan ja dohkkehan láhkaásahusa sámegiela čiekŋudeami oahppoplána birra vuođđoskuvlii. Joatkkaoahpahussii lea Sámediggi ráhkadan ja dohkkehan vihtta sierranas sámi oahppoplána: hábmema ja duoji oahppoplána, oahppoplána boazodollui Jo2 fidnofágalaš oahppoprográmmain ja oahppoplánaid prográmmafágaide sámi historjá ja servodat, sámi visuála kultuvra ja sámi musihkka ja lávdi studerenráhkkanahtti oahppoprográmmain. Sámediggi lea ráhkadan evttohusa sámi bálddalas ovttadássásaš oahppoplánaide oktasašfágaide servodatfága, historjá, geografiija, osku ja etihkka studerenráhkkanahtti oahppoprográmmain. Máhttodepartemeanta dohkkehii daid ráđđádallamiid maŋŋá Sámedikkiin giđđat/čakčat 2007.</p>
<p>Sámediggi lea mearridan sámi sisdoalu láhkaásahusain fidnooahpu oahppoprográmmaid Jo2 našuvnnalaš oahppoplánaide 14 fágas. Sámediggi lea maid álggahan barggu evttohit sámi sisdoalu čieža nationála oahppoplánii mat gullet fágaohppui bargoeallimis/ Jo 3 skuvllas.</p>
<p>Sámediggi lea evttohan Máhttodepartementii ahte ráhkadit ođđa oahppoplánaid sierranas sámi fágaide joatkkaoahpahusas čuovvovaš fidnooahpu oahppoprográmmain: Studerenráhkkanahtti mediat ja kommunikašuvdna, mátkeealáhus, studerenráhkkanahtti luondduhálddašeapmi, sámi meahcásteapmi/ luonddugeavaheapmi válljenláhkai prográmmafágan luonddugeavaheami oahppoprográmmas. Sámediggi lea maiddái evttohan geahččalit prográmmafágaovttadagaid sámi luonddugeavaheapmi/ luondduhálddašeapmi sierranas prográmmafágan studerenspesialiserema oahppoprográmma servodatfága ja ekonomiija prográmmasuorgái.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámediggi lea Oahpahusdirektoráhta ovddas jorgalahttán davvisámegillii ja kvalitehtasihkkarastán Oahppoplánačoakkáldaga Máhttolokten – Sámi oahppoplánaid. Buot dohkkehuvvon oahppoplánat leat dál jorgaluvvon davvisámegillii ja sámegiel fága oahppoplánat leat jorgaluvvon maiddái julev- ja lullisámegillii.</p>
<p>Gelbbolašvuođalokten</p>
<p>Sámediggi lea ožžon lassijuolludeami Oahpahusdirektoráhtas gelbbolašvuođaloktemii Máhttolokten –</p>
<p>Sámi oktavuođas. Juolludeami ulbmil lei movttiidahttit gelbbolašvuođaloktemii mii ovddida sámi giela ja kultuvrra. Ovttas Sámi allaskuvllain lea álggahuvvon bargu plánet lassioahpu vuođđoskuvlla ja joatkkaskuvlla oahpaheddjiide ja fágalaš jođiheddjiide ja oahppofitnodagaid bagadalliide.</p>
<p>Sámediggi lea juohkán oktiibuot 10 stipeandda alit ohppui, čuovvovaš juhkosiin: okta julevsámegillii, guhtta lullisámegillii, okta realfágaide, okta praktihkalaš-estehtalaš fágaide ja okta earenoamášpedagogihkkii.</p>
<p>Sámediggi lea juohkán stipeandda 415 oahppái geain lea sámegiella fágan joatkkaskuvllas. Dáin lea 192 oahppis sámegiella 1. giellan ja 216 oahppis sámegiella 2. giellan ja čieža oahppis lea sámegiella válljenfágan.</p>
<p>Konferánssat</p>
<p>Sámediggi lea ovttas Sámi allaskuvllain ja Finnmárkku, Romssa ja Nordlándda fylkkamánniiguin lágidan sámi skuvlakonferánssa Værnesas. Konferánssa oaivefáddan lei guovttegielalašvuohta ja sámegiela ealáskahttin. Konferánssas ledje sullii 170 oassálasti. Lágádusat ja eará oahpponeavvobuvttadeaddjit ja veahkkeneavvuid lágideaddjit ledje bovdejuvvon doallat čájáhusa konferánssas. Konferánssas sámi bajásšaddama birra Romssas ja mánáidgárdekonferánssas Harstadas lei Sámedikkis oahpponeavvočájáhus. Sámediggi oassálastii Statped:a riikakonferánssa <span type="quote" xml:lang="dan">“Fagtorget 2007”</span> prográmmakomiteas.</p>
<p>Riikakonferánsa lágiduvvui Romssas.</p>
<p>Oahpponeavvoráhkadeapmi</p>
<p>Sámediggi árvvoštallá iežas doarjjaortnegiid jahkásaš bušeahta ođasmahttinplána mielde. Oahpponeavvoráhkadeami reaidoruđat sirdojuvvojedje jagis 2000 Máhttodepartemeanttas Sámediggái. Sámediggi ii leat dan rájes nu bearehaga rievdadan ruđaid hálddašeami, earret dan ahte leat heaitán ieža buvttadeames oahpponeavvuid. Sámedikki vásáhusat jagi 2000 rájes leat mielddisbuktán vuorjašumi sámi oahpponeavvuid buvttadeami, ráhkadeami ja gárvvisteami beaktilvuođa hárrái. Finnut Consult AS lea Sámedikki ovddas árvvoštallan sámi oahpponeavvuid doarjjaortnega áigodahkii 2000- 2005. Dát árvvoštallan lea oassin das mii lea vuođđun Sámedikki oahpponeavvoráhkadeami strategalaš plánii boahtteáiggis ja Sámedikki jahkásaš bušeahta vuoruhemiide. Strategalaš plána bargu lea álggahuvvon.</p>
<p>Sámedikkis lea jeavddalaš oktavuohta oahpponeavvobuvttadeddjiiguin, ja lea jagis 2007 doallan ovttasbargočoahkkimiid viđain lágádusain. Jagis 2007 leat oktiibuot 40 oahpponeavvu gárvvistuvvon. Dain leat čieža digitála oahpponeavvu, muđui leat girjjit dahje fáddágihppagat. Dáin oahpponeavvuin leat gávcci lullisámegillii, guokte leat julevsámegillii ja earát leat davvisámegillii.</p>
<p>Jagis 2007 lea juolluduvvon ruhta 48 prošektii, juhkkojuvvon 14 digitála oahpponevvui ja muđui deaddiluvvon oahpponeavvuide. Dáin leat 40 vuođđooahpahussii ja gávcci mánáidgárdái. Leat álggahuvvon čieža prošeavtta lullisámegillii ja vihtta julevsámegillii, muđui davvisámegillii.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Julevsámegiel prošeavttain galget guovtti prošeavttas ráhkaduvvot oahpponeavvut máŋgga jahkeceahkkái, oktiibuot čieža ceahkkái sámegielas nubbingiellan. Ovtta lullisámegiel prošeavttas galget ráhkaduvvot oahpponeavvut njealji jahkeceahkkái sámegielas nubbingiellan. Stuorámus prošeakta davvisámegielas lea oahpponeavvuid ja neahttaresurssaid ráhkadeapmi jahkecehkiide 5.-10. ja joatkkaskuvlla cehkiide Jo1 ja Jo2.</p>
<p>Oahpahusláhka ja láhkaásahusat</p>
<p>Sámediggi lea buktán gulaskuddancealkámuša mánáidgárddi ulbmila rievdadusevttohussii ja evttohussii rievdadit oahpahusa ulbmila. Sámediggi doarju dan ahte mánáidgárddi ja oahpahusa ulbmilparagráfa huksehus galgá oktiivástidit, ja ulbmil ii galgga earuhuvvot gaskal vuođđoskuvlla ja joatkkaoahpahusa. Sámediggi oaivvilda ahte váhnemiid vuđolaš riekti ja ovddasvástádus mánáideaset bajásgeassimii ja oahpahussii ferte deattuhuvvot ja čielgasit boahtit ovdan ulbmila álggus. Sámediggi lea buktán gulaskuddancealkámuša oahpahuslága láhkaásahusa rievdadusaid evttohussii mat gusket ovdaskuvlaoahpaheddjiid ja vuođđoskuvlla oahpaheddjiid gelbbolašvuođagáibádusaide. Sámediggi lea Máhttodepartementii čujuhan dárbbu ođasmahttit oahpahuslága 6. kapihttala mii guoská earret eará sámi mánáid oktagaslaš vuoigatvuhtii oahpahussii sámegillii. Sámediggi lea bajidan Sámedikki mearrádusa ahte sámi mánáin olggobealde sámegiela hálddašanguovllu galgá ja ferte leat vuoigatvuohta sámi oahpahussii maiddái sámegillii vuođđo- ja joatkkaskuvllain. Sámeláhka ferte rievdaduvvot dainna lágiin dát vuoigatvuođat sihkkarastojuvvojit. Sámediggi lea oassálastán bargojoavkkus maid Máhttodepartemeanta lei nammadan, gos leat árvvoštallan stádalaš sámi joatkkaskuvllaid boahtteáigge hálddašanovddasvástádusa. Bargojoavku lea lassin dán bargui, buktán ođasmahttinevttohusa oahpahuslága 6. kapihttalii sámi oahpahusa birra ja lága láhkaásahusaide.</p>
<p>Sámediggi lea golmma davimus fylkka fylkkamánniiguin ovttas ráhkadan diehtogihppaga <span type="quote">”Sámegieloahpahus vuođđooahpahusas Máhttolokten”</span>. Gihppagis leat dieđut sámegiel oahpahusa birra, rutiinnaid birra go ohcá diimmuid sámegieloahpahussii, molssaevttolaš oahpahusvugiid birra ja oahppoplánaid birra.</p>
<p>Sámi váhnenáirras Vuođđoskuvlla Váhnenlávdegoddái (FUG)</p>
<p>Sámediggi lea Máhttodepartementii evttohan sámi áirasiid FUG:ii danin go addojuvvo oahpahus maiddái sierra sámi oahppoplánačoakkáldaga mielde ja váhnemiid váldoovddasvástádus mánáid oahpahussii lea čielgasit nannejuvvon sihke mánáidlágas ja oahpahuslágas. FUG galgá bargat dan ala ahte dát láhkanjuolggadusat ožžot duohta sisdoalu, ja ahte skuvla áimmahuššá ahte váhnemiin lea duohta oassálastinvejolašvuohta.</p>
<p>Ealáhusat</p>
<p>Sámedikki guovddáš ulbmilin leat nana ja ealli servodagat ja stabiila ja buotbeallálaš ealáhusat. Árbevirolaš ealáhusbarggu ferte sihkkarastit ja viidáset ovddidit, ja ođđa ealáhusaide addit ovdánanvejolašvuođaid. Sámediggi lea jagis 2007 bargan dan ala ahte ealáhusat sámi guovlluin ožžot buoret rámmaeavttuid árvoháhkama, gelbbolašvuođa- ja buvttaovddideami, nannoset márkanastima ja vuovdindoaimmaid bokte, nu ahte ealáhusat barget boahtteáiggediđolaččat ja leat gievrrabut márkangilvaleamis. Sámediggi deattuha ovttasbarggu vai nanne ja ovddida sámi ealáhusaid. Dán geahččalit bargat sihke ulbmillaš váikkuhangaskaomiid geavaheami bokte ja njuolggo politihkalaš oktavuođa bokte regionála ja guovddáš eiseválddiiguin geain lea ovddasvástádus heivehit ealáhuspolitihka. Ovttasbarggus fylkkaiguin regionála ovdánahttinprográmmaid birra ja politihkalaš ráđđádallamiin guovddášdásis, leat geahččalan nannet earenoamážit mearraealáhusaid, boazodoalu, eanandoalu ja duoji rámmaeavttuid. Sámediggi lea maid geahčadan vejolašvuođaid nationála ovttasbargošiehtadussii Innovašuvdna Norggain.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Árjjalaš ja ulbmillaš váikkuhangaskaomiid geavaheami bokte lea Sámediggi vuoruhan ealáhusdoaimmaid main lea stuora mearkkašupmi ássamii ja barggolašvuhtii sámi smávvaservodagain. Luondduriggodagaid geavaheapmi sámi guovlluin ferte vuosttažettiin leat ávkin guoskevaš guovlluide.</p>
<p>Sámediggi háliida danin ahte lea duohta váikkuhanváldi eanadoalu, boazodoalu ja guolástuspolitihka hábmemii ja guovlluid luondduriggodagaid hálddašeapmái.</p>
<p>Buorit rámmaeavttut ealáhusaide sámi guovlluin eai guoskka dušše árbevirolaš ealáhusheivehemiide, muhto sakka maiddái bargosajiide mat leat čadnon kultur-, diehtojuohkin- ja gulahallanteknologiijii. Sámedikki ealáhusulbmiliid reaidoruđaide bohtet ollu ohcamat. Dat rámma mii lea juolludemiide lea unni, nu ahte ferte vuoruhit ollu ohcamiid gaskkas. Lea leamaš dárbu vuoruhit doarjaga ealáhusaid investeren- ja ovddidandoaibmabijuide ovdalii kultur- ja eará servodatguoski surggiid doaimmaid.</p>
<p>Eanandoalu bealis leat leamaš nu ollu ohcamat ahte Sámediggi fertii mannat várrejuvvon rámmaid olggobeallái jagis 2007. Seamma guoská máŋggabealát ealáhusaide gos earenoamážit doarjja iešguđetlágan bálvalusealáhusaid álggaheapmi ja ovddideapmi lea guovddážis. Dát lea suorgi gos leat ollu nissonbargosajit. Nissonbargosajiid ásaheapmi lea vuoruhuvvon mihttu ollislaš sámi servodatperspektiivvas. Fitnodeami ovddideapmi smávvaservodagain lea deaŧalaš áŋgiruššansuorgi vai movttiidahttá nissoniid bálvalusbargosajiid ásaheapmái.</p>
<p>Duoji váldošiehtadusa ásaheapmi lea mielddisbuktán ahte váldooassi duodješiehtadusa ohcciin leat nissonolbmot. Duodji lea árbevirolaččat leamaš doaibma mas leat eanas nissonolbmot, ja duodješiehtadusa bokte dáhttu Sámediggi nannet duoji gánnáhahttima nu ahte eambbogat sáhttet dainna bargat. Eará doaibmabidju lei oahpahalliortnet mas buot oahpahallit ledje nissonolbmot – oktiibuot 16 oahpahalli leat leamaš oahpahalliortnegis. Sámi guovlluid ealáhusain leat ollu smávva fitnodagat main leat moadde bargi ja ovttaolbmo fitnodagat. Ollu fitnodagat leat rašit ja dain leat dávja vátna resurssat mat gusket iežaskapitálii, gelbbolašvuhtii, spesialiseremii, nuppástuhttimii ja ođđafuomášeapmái. Sámediggi vuoruha danin váikkuhangaskaomiid vai hukset birrasiid gos ealáhusat ja oahppoinstitušuvnnat čadnojuvvojit oktii ovddidan dihte oahpahusbirrasiid gos ovttasbargu, vásáhusaid lonohallan ja máhttoovddideapmi leat guovddážis.</p>
<p>Váikkuhangaskaomiid geavaheami bokte fitnodatálggahanoahpahussii ja ealáhusgárddiide háliidit addit báikkálaš ealáhusaide árjjaid gelbbolašvuođaovddideami hámis. Ovdamearkan sáhttit namuhit ahte lea addojuvvon ruhta Sis-Finnmárkku Ovddidanfitnodahkii gos fitnodat oktan gelbbolašvuođa- ja DO-birrasiiguin galget ovttasbargat fitnodagaid ovddas gelbbolašvuođahuksema birra, kártet stuorrunhehttehusaid, hukset fierpmádagaid ja addit buoret obbalaš ealáhussuorgemáhtu vai olaha stuorruma ja ovdáneami báikkálaš fitnodagain. Sámediggi áigu fuolahit ahte hui farga ásahuvvo njealljejagáš diehtojuohkin- ja gulahallanprošeakta sámi guovlluid ealáhusovddidanvejolašvuođaid ja -rámmaid ektui. Prošeavtta ulbmilin lea gulahallat daid vejolašvuođaid, rámmaid ja gáibádusaid ektui mat gusket ealáhusovddideapmái, ja diehtojuohkinkanálaid ásaheapmái.</p>
<p>Duodji</p>
<p>Duodjeealáhusa ovdáneapmi lea ovddemusat čadnon duoji ealáhusšiehtadussii. Searvvit Sámiid</p>
<p>Duodji ja Duojáriid Ealáhussearvi eaba boahtán ovttaoaivilii ovddidit oktasaš dokumeantta jagi 2007 šiehtadusa šiehtadaladettiin. Danin ii lean vuođđu álggahit šiehtadallamiid. Sámediggi válljii guhkidit 2007 šiehtadusa jahkái 2008. Šiehtadus dahká oktiibuot 8,22 miljon ruvnno. Ruhta lea várrejuvvon earret eará doaibmadoarjagii, čálgoortnegiidda, háhkamiidda ja ovddidandoaibmabijuide.</p>
<p>Sámediggi lea čuovvolan daid doaibmabijuid maid šiehtadusbealit sohpe jagis 2006. Guokte bargostipeandda juhkkojuvvojedje duojáriidda geat áigguiga ovddidit iežaska fitnodagaid.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Duodjedoarjja lea eanas mannan árbevirolaš ásahemiide. Hástalussan lea gávdnat ođđa buktagiid ja buoret márkanvuođu dujiide. Vai buorida duodjeealáhusa prošeavttaid kvalitehta leat álggahan álggahanoahpahusa ja leat bargagoahtán mearkagálvvuid huksemiin duodjái. Gaskaboddosaš oahpahalliortnet mii galggai loahpahuvvot 2006:s lea bisuhuvvon gitta dassá dat čieža oahpahalli leat geargan šiehtadusaideasetguin. Sámediggi lea váldán badjelasas ovddasvástádusa ruhtadit daid šiehtadusaid maid Boazodoalu oahpahuskantuvra lea dahkan guhkit go jagi 2006 ovddas. Leat álgán geahčadit hástalusaid duoji gelbbolašvuođas ja oahpaheamis. Bargui gullet earret eará oahpahalliortnega árvvoštallan, duojáriid bagadallan ja neavvun ja Duodjeinstituhta rolla, organiseren ja eaiggátdilli.</p>
<p>Oktiibuot leat 59 duojára dohkkehuvvon daid eavttuid mielde maid šiehtadusbealit leat bidjan.</p>
<p>Álgoálggus galggai ásahuvvot ođđa duodjeregisttar, muhto Diehtobearráigeahčču ferte dohkkehit duodjeregistara ásaheami nu guhká go registtar lea vuođđuduvvon čearddalašvuhtii. Dát bargu ii leat čuovvoluvvon danin go šiehtadallamat boatkanedje.</p>
<p>Duodjeealáhusa ekonomalaš dili birra lea ráhkaduvvon raporta jagis 2007, jagi 2006 rehketdoallologuiguin. Doaibmaboađus lea gaskamearálaččat 94 670 ruvnno, jagis 2006 lei 37 138 ruvnno. Váldosivvan dán lássaneapmái lea dat go lea vuosttaš jahki goas duoji doaibmadoarjja lea mielde rehketdoallologuin. Gaskamearálaš doarjja lei jagis 2006 20 317 ruvnno.</p>
<p>Sámediggi oaidná ahte duodjeealáhusas lea erenoamáš dárbu doaibmabijuide maiguin sihkkarastit rekrutterema ealáhussii. Sámediggi áigu vuoruhit duodjedáložiid huksema ja doaimma doaibmabidjun nannet rektrutterema duodjeealáhussii.</p>
<p>Mátkeealáhus</p>
<p>Mátkeealáhusas sámi guovlluin leat eanas smávva fitnodagat ja fálaldagat leat máŋggaláganat ja máŋggabealágat. Sámi kultuvrras lea stuora potensiála mátkeealáhusa oktavuođas. Sámi kultuvrras maid gaskkustit ferte leat luohtehahttivuohta mii lea sámi beroštumiid, norpmaid ja vieruid mielde.</p>
<p>Ealáhus vásiha stuorru beroštumi márkanis muosáhit sámi kultuvrra ja lasihit máhtu sámiid birra álgoálbmogin. Lea maiddái lassánan beroštupmi álggahit ja ovddidit doaibma- ja muosáhanturismma fálaldagaid. Jagis 2007 lei Sámediggi vuoruhan hukset mátkkoštanbuktagiid mat leat vuođđuduvvon muosáhusaide ovdalii go lasihit idjadankapasitehta. Dákkár vuoruheapmi addá vuođu hukset máŋggabealát ja ođasmahtti mátkeealáhusa mii buktá bargosajiid ja sihkkarastá ássama sámi guovlluin. Sámediggi lea maid buktán cealkámuša Ráđđehusa bargui našuvnnalaš mátkeealáhusstrategiijain. Sámediggi deattuha ahte lea deaŧalaš ahte sámi mátkeealáhus ovddiduvvo ja ásahuvvo sámiid iežaset prinsihpaid vuođul. Dán lea ráđđehus čuovvolan nationála mátkeealáhusstrategiijas.</p>
<p>Eanandoallu</p>
<p>Sámediggi lea jagis 2007 ráhkadan sámi ássanguovlluid eanandoallodieđáhusa. Dieđáhusas deattuhuvvo ahte eanandoalus lea guovddáš rolla sámi kulturárbevieruid doalaheamis ja dat lea deaŧalaš barggolašvuhtii sámi guovlluin. Sámedikki oaiveulbmil ealáhussii lea doalahit barggolašvuođa ja daid geavahusráhkadusaid mat dál leat.</p>
<p>Viidáseappot lea ulbmilin ahte eanandoallu sámi ássanguovlluin sihkkarastá biebmolágideami dáidda guovlluide. Sámi ássanguovlluin lea eanandoallu dramáhtalaš dilis, ja sámi guovlluid eanandoalu rámmaeavttut leat sakka rievdan daid maŋemus jagiid.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámi eanadoallu lea maŋemus 30-40 jagi standardiserejuvvon dáru eanandoallopolitihka mielde. Ulbmilin lea áŋggirdit máŋggabealátvuođa sámi eanandoalus. Sámi biebmovieruid áŋggirdeapmi sáhttá buktit gánnáhahtti kvalitehtasurggiid mat buktet ođđa bargosajiid ja doaimmaid giliide. Ii leat dušše mátkeealáhus mii ohcala báikkálaččat buvttaduvvon biepmuid ja etnalaš biepmuid. Dás lea stuora potensiála buvttadit báikkálaš márkanii sámi guovlluin.</p>
<p>Lassánan ávnnashattit máilmmemárkanis, earret eará mielkki ja gortni hattit, sáhttet addit stuorát dietnasa eanandollui sámi guovlluin. Eanadoallit sáhttet de oažžut buoret hatti mielkkis, muhto seammás sáhttá fuođarhaddi divrut ja lasihit goluid.</p>
<p>Tendeansa ahte huksejeaddjit álget oktasašdoaluin joatká. Dat hálbuda earret eará huksengoluid ja oktasašdoaluid miellahtuin lea vejolašvuohta oažžut eambbo astoáiggi ja luopmosadjásaččaid.</p>
<p>Mielkeeriid vuovdin joatká nu go muđui riikkas. Mielkeeriid vuovdima váikkuhusat čuhcet garraseappot sámi guovlluin danin go eanadoallobirrasat ovdalaččas juo leat unnit. Hástalus lea ođastit dálá doaluid mat leat heivehuvvon boahtteáiggi teknihkalaš čovdosiid gáibádusaide ja maid nuorat háliidit váldit badjelasaset.</p>
<p>Sámedikki doarjjaortnet ávžžuha ovttas oastit eanadoallorusttegiid, earret eará reaidduid. Dat geahpeda ealáhusa goluid. Doarjjaortnegis leat vuoruhuvvon ođđa visttit ja doaibmavisttiid divvun.</p>
<p>Anadroma ja meara resurssaid hálddašeapmi</p>
<p>Sámit leat guolástan nu guhkes áiggi go gávdnojit historjjálaš gáldut. Sámiid vuoigatvuohta meara ja jogaid resurssaide ja vuoigatvuohta ávkkástallat dáiguin lea mearrideaddji oassi sámi kultuvrra ávnnaslaš vuođus. Sámediggi áigu vuoruhit barggu sihkkarastit sámiid vuoigatvuođaid guolásteapmái, maritiima resurssaide ja jogaid ja meara geavaheapmái. Viidáseappot vuordá Sámediggi ahte intenšuvdna ovddidit ášši Stuorradiggái dán áigodagas sámiid ja earáid guolástanvuoigatvuođa birra čađahuvvo. Sámediggi lea 2007:s searvan earret eará bargui stuorradiggedieđáhusaiguin gonagasreappáid hálddašeami birra, bivdofatnasiid strukturdoaibmabijuid birra ja ođđa mearraresursalága birra. Buot dáin šaddá stuora mearkkašupmi boahtteáiggi birgenláhkái mearrasámi guovlluin. Sámediggi lea oassálastán proseassain guolástusaid muddema hárrái ja erenoamážit riddodorski gáhttema hárrái. Guolástus- ja riddodepartemeanta lea konsultašuvdnaproseassain čađat čujuhan dasa ahte vurdet riddoguolástuslávdegotti konklušuvnnaid. Finnmárkku riddoguolástuslávdegoddi galgá buktit čielggadeami NAČ hámis 2008 álggus. Riddoguolástuslávdegotti čielggadeapmi ja dán čuovvoleapmi lea hui deaŧalaš vai beassat viidáseappot bargguin sihkkarastit ja dohkkehit sámiid vuoigatvuođa guolásteapmái, sihkkarastit sámi oassálastima guolástusa hálddašeamis, ja sihkkarastit ahte sámi beroštumit deattuhuvvojit mearrádusain. Sámediggi lea čielgasit dadjan ahte dál vurdojuvvo ahte departemeanta áiggis mii boahtá aktiivvalaččat ja johtilit čuovvola daid áššečuolmmaid mat leat riddoguolástuslávdegotti ja sámi vuoigatvuođalávdegotti mandáhtaid olggobealde. Sámediggi lea duhtavaš dainna go váldoevttohusat St.dieđ. nr 40 (2006-2007) Gonagasreappáid hálddašeami birra buoremuddui dávistit Sámedikki oainnuide boahtteáiggi reabbáhálddašeamis. Sámediggi oaidná guovlluhálddašan prinsihpa dieđáhusas positiiva oassin boahttevaš reabbáhálddašeamis. Dieđáhus lea maid positiiva dan ektui ahte geahččalit guovlluin Nuorta-Finnmárkkus maidda eanemus guoská ja gos reappát adnojuvvojit deaŧalaš resursan gáržžidit reabbábivddu/gávppálaš reabbábivddu ja oarjefylkkas fas eanet lasihit bivddu ja dieinna lágiin geahpedit/ráddjet/gurret reappáid vai dat eai leavaše oarjjásguvlui.</p>
<p>Stuorradiggedieđáhusas strukturpolitihka birra lei Sámedikkis garra vuostemiella dasa ahte rahpat strukturerema jovkui gaskal 11 ja 15 mehtera, ja Sámediggi ii lean duhtavaš dainna go ráđđádallamat</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Sámedikkiin boatkanedje ovdal go dieđáhus biddjui ovdan. Go guoská anuseretváldinortnega viidásetfievrredeapmái ja áigeráddjejuvvon eriide guhkit go 15 jahkái eai váldon Sámedikki oainnut vuhtii. Seammás oaččui Sámediggi čađa bivdofatnasiid eaiggátvuođaráddjemiid prinsihpa.</p>
<p>Mearraresursalága konsultašuvdnaproseassas lea Sámediggi ovdandoallan ahte láhka ferte leat ollislaš ja čielga álbmotrievttálaš rámmaid siskkobealde, nappo dat ferte maid sisttisdoallat mearrádusaid mat dohkkehit sámiid vuoigatvuođa guolásteapmái, ja oassálastit dáid resurssaid hálddašeapmái. Vaikko Sámediggi lea vuosteákkaid buktán lea departemeanta válljen ovddidit lága dákkár mearrádusaid haga, muhto čujuhuvvo ahte vurdet riddoguolástuslávdegotti konklušuvnnaid. Dan dihte lea Sámedikki bealis subsidieara oaidnun ahte eat vuosttal lága ovddideami, muhto proposišuvnnas galgá boahtit ovdan ahte láhka ii leat eará go gaskaboddosaš čoavddus vuorddidettiin riddoguolástuslávdegotti.</p>
<p>Viidáset ferte proposišuvnnas boahtit ovdan ahte departemeanta geatnegahttá iežas bargui mas johtilit čuovvolit riddoguolástuslávdegotti konklušuvnnaid, ja mii ovddiduvvo áššin Stuorradiggái dán stuorradiggeáigodagas.</p>
<p>Oktii buot lea konsultašuvdnaproseassa boađus ahte bealit eai leat boahtán ovttaoaivilii mearraresursalágas dán háve, muhto Sámediggi várre alcces vejolašvuođa ollislaččat meannudit sihke mearraresursalága ja dan ášši mii galgá ovddiduvvot Stuorradiggái riddoguolástuslávdegotti konklušuvnnaid vuođul go dat gárvánit.</p>
<p>Sámediggi lea fuolastuvvan go nu ollu guolit gárgidit guollebiebmanrusttegiin ja gáibida ahte álggahuvvojit viiddis doaibmabijut, mas mielde maiddái gárgidan biebmoguliid bivdin. Dát ealáhus ii galgga uhkidit luonddu guollenáliid ja das ferte leat dakkár doaibmavuohki mii váldá vuhtii birrasa. Deaŧalaš lea ahte guollebiebmanealáhus doaimmahuvvo dainna lágiin ahte ii leat hehttehussan árbevirolaš guollebivdui mearas dahje jogain. Luondduluossabivddu muddemat galget sihkkarastit sámi vuoigatvuođaid ja árbevieruid seammás go máddodagat hálddašuvvojit ceavcilis vugiin.</p>
<p>Luossabivdu lea guovddáš suorgi Sámedikki barggus. Sámedikkis leat leamaš konsultašuvnnat Luondduhálddašandirektoráhtain ja Finnmárkku fylkkamánniin anadroma luossaguliid ođđa muddenhálddašanvuogi mearrideamis 2008-2012 áigodahkii. Sámediggi lea dan oktavuođas deattuhan ahte mearrasámi guolástusa boahtteáigái ferte sihkkarastit erenoamáš suodjaleami dáin muddemiin.</p>
<p>Mii guoská luossabivdui Deanus ja Njávdámis de galgá nammaduvvot lávdegoddi ráhkadit evttohusaid organiseremii ja njuolggadusaide. Dat evttohusat maid lávdegoddi ovddida galget oktiiheivet daiguin vuoigatvuođaiguin mat juo leat huksejuvvon dološ áigge rájes geavaheami ja vieruiduvvan rievtti bokte. Dan dihte ferte lávdegoddi barggustis árvvoštallat vuđolet sisdoalu báikkálaš vuoigatvuođain. Sámediggi lea hui duhtavaš go konsultašuvdnaproseassa bokte leat olahan ovttaoaivilvuođa Birasgáhttendepartemeanttain lávdegotti mandáhtas ja Deanulávdegotti čoahkádusas. Seammás moaitá Sámediggi go seammalágan proseassa Njávdámis ádjána. Riddonjurjuid mudden ja hálddašeapmi lea guovddáš oassi Sámedikki riddo- ja guolástuspolitihkas.</p>
<p>Ealaskas njuorjjomáddodat lea deaŧalaš sámi guovlluin, muhto lea seamma deaŧalaš ahte njuorjjolohku doalahuvvo dakkár dásis, ahte guollemáddodat ja erenoamážit riddodorski ii noga vuonain gos mearrasámit dárbbašit bivdit. Sámediggi háliida boahtteáigásaš ja ollislaš politihka mas Sámediggi lea mielde bidjamin eavttuid guolástuspolitihka ovddideapmái Norggas. Sámediggi oaidná ahte báikkálaš hálddašanmálliid geahččaleapmi guolástushálddašeamis attášii vejolašvuođa sihkkarastit ássama ja ovdáneami sámi riddoguovlluin. Ráđđehus botkii konsultašuvnnaid Sámedikkiin dán áššis ja ovddidii dieđáhusa almmá doalakeahttá beavdegirjái čállojuvvon lohpáhusa ahte ráhkaduvvo notáhta mas selvehuvvoi movt struktuvradoaibmabijut sáhttet váikkuhit sámi beroštumiide álbmotrievttálaš geatnegasvuođaid ektui.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Boazodoallu</p>
<p>Ođastuvvon boazodoalloláhka dohkkehuvvui 2007 giđa. Ovdalaš dohkkeheami lei Sámedikkis čoahkkin Stuorradikki ealáhuslávdegottiin rabas gulaskuddančoahkkima oktavuođas Álttás. Vuđolaš vuoigatvuođagažaldagat eai galgan ođastuvvot. Dát vuođustuvvui dainna ahte sámi vuoigatvuođalávdegotti mandáhtta lei čielggadit gažaldagaid sámi álbmoga rievttálaš dilis das mii guoská vuoigatvuhtii eatnamiidda ja čáziide, ja daid disponeremii ja geavaheapmái, sámi guovlluin olggobealde Finnmárkku fylkka. Earenoamážit galge boazodoalu areálageavaheapmi ja vuoigatvuođat árvvoštallojuvvot.</p>
<p>Sámediggi oaivvilda ahte sámi vuoigatvuođalávdegotti čielggadeami konklušuvnnat addet vuođu vel eanet rievdadusaide boazodoallolágas. Dát guoská earret eará boazodoalu areálagáhttemii, boazodoalu buhtadusovddasvástádussii ja boazodoalu boahtteáigge hálddašeapmái. Sámediggi doaivu ahte proseassa ráhkadit ođđa ja ollislaš boazodoallolága álggahuvvo farggamusat. Láhka doaibmagođii suoidnemánu 1. b. 2007 ja stáhta eiseválddit áigot easkka 2008:s doallat diehtojuohkinčoahkkimiid boazodoalloealáhussii. Dasa lassin ii leat láhka vuos jorgaluvvon sámegillii. Váilevaš diehtojuohkin ja jorgaleapmi ii leat buorre go guoská lága implementeremii. Boazodoallošiehtadallamiin lea Norgga Boazosápmelaččaid Riikasearvi (NBR) iežas gáibádusain, ja Sámediggi iežas árvalusain, máŋgga háve bivdán ahte divatortnega váilevašvuođat boazodollui eanandoalu ektui njulgejuvvojit. Stáhta Eanandoallo- ja biebmodepartemeantta bokte lea vástidan ahte divatgažaldagaid ii sáhte čielggadit jahkásaš boazodoallošiehtadallamiin. Dán vuođul lea Sámediggi, ovttasráđiid NBR:in, ráhkadan árvalusa prinsihppadieđáhussii mii guoská boazodoalu divatortnegiidda. Dálá divatortnet lea vealaheaddji, go eanandoalus lea buoret divatortnet go boazodoalus doaibmafievrruid oastima ja doallama dáfus ealáhusas. Eanadolliin ja boazodolliin fertejit leat ovttalágan divatortnegat. Sámediggi lea duhtavaš dainna go Stuorradiggi Sámedikki jahkedieđáhusa 2005 meannudeamis ovdanbuktá ahte dát maiddái lea Stuorradikki ulbmil. Sámediggi oassálastá dialogaprošeavtta stivrenjoavkkus man ulbmil lea láhčit dili oktasaš politihkkii Lulli-Trøndelága ja Hedmárkku várreguovlluin. Dán guovllus leat áiggiid čađa leamaš stuora soahpatmeahttunvuođat boazodoalu ja eananeaiggádiid gaskkas meahcceareálaid geavaheami alde.</p>
<p>Prošeakta galgá hukset stuorát ipmárdusa nubbi nuppi ealáhusberoštumiin ja dárbbuin, ja nannet dialoga boazodoalu ja hálddahusa/suohkaniid gaskkas. Buot bealit maidda guoská leat bures dohkkehan dán prošeavtta ja dan lea mávssolaš fievrridit eará guovlluide/riikaosiide jus prošeakta lihkostuvvá.</p>
<p>Sámediggi lea nammadan boazodoalu guovllustivrraid jagiide 2008 – 2011. Dán proseassas lea Sámediggeráđđi deattuhan ja álggahan ahte nammadeapmi galgá dáhpáhuvvat ovttasráđiid guoskevaš fylkkasuohkaniiguin vai stivrraid čoahkádusas lea legitimitehta ealáhusas. Sámediggi atná deaŧalažžan ahte boazodoalu stivrenorgánain lea boazosámi eanetlohku ja jođiheapmi.</p>
<p>Sámediggi lea čalmmustahttán daid hástalusaid mat Trollheimena boazodoalus leat. Trollheimena boazodoallu doaimmahuvvo guovllus mii ii leat regulerejuvvon boazodoalloulbmiliidda boazodoallolága mearrádusaid mielde. Boazodoallu lea sorjavaš šiehtadusain eananeaiggádiiguin, dahje ahte stáhta bággolotnu boazodoallovuoigatvuođa. Sámediggi áigu bargat dan ala ahte boazodoalu areálavuođđu Trollheimenis sihkkarastojuvvo.</p>
<p>Sámediggi oaidná máŋga eará hástalusa boazodoalloealáhussii. Dát guoská ovdamearkka dihte boazodoalu johtolatjuohkima čielggadeapmái ja erenoamážit lea stuora deaddu oktasašguohtun guovlluin. Dan ođđa boazodoallolága olis, sáhttá guovllustivra mearridit ahte soabadallan galgá čađahuvvot guovtti beali gaskka mat ovttas eaba nagot čoavdit gičču.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Lotnolasealáhusaid ja sámi mátkeealáhusa árvoháhkanprográmma</p>
<p>Ráđđehus lea Soria Moria-julggaštusas cealkán ahte áigot vuoruhit lotnolasealáhusaid árvoháhkanprográmma ja áŋgiruššat sámi mátkeealáhusain. Sámediggi lea váldán badjelasas prográmma hálddašeami. Dárbu lea áimmahuššat ja viidáseappot ovddidit sámi árbevirolaš lotnolasealáhusaid. Vuosttaš jagi deattuhit meahcástanealáhusaid, sámi mátkeealáhusa ja duoji. Prográmmas láhččojuvvo maid nu ahte ovttasta ođđa ealáhusaiguin nu ahte báikkálaš resurssat, gelbbolašvuohta ja árbevierut geavahuvvojit positiivvalaš ovddideapmái sámi servodagas.</p>
<p>Doaibmabijut ođđahutkama ja fitnodeami váste leat deatalaččat vai sihkkarastá ceavzilis lotnolasaid.</p>
<p>Sámediggi gieđahalai dieđáhusa meahcástanealáhusaid ovddideami birra jagis 2007. Dát čuovvoluvvo lotnolasealáhusaid ja sámi mátkeealáhusa árvoháhkanprográmma bokte. Strategiijat meahcástanealáhusaid ovddideapmái leat ráhkaduvvon. Áŋggirdeami ulbmil lea lasihit árvoháhkama meahcástanresurssaid buoret geavaheami bokte. Áŋgiruššansuorggit maid vuoruhit leat buoret rámmaeavttut doaimmahit meahcástanealáhusaid, kvalitehtasihkkarastin, gelbbolašvuođalokten ja ovddidanbarggut, vuovdin ja márkanbarggut, ja fierpmádathuksen. Dán áŋgiruššamii gullá maiddái meahcástanmátkeealáhus. Seammás go dieđáhus dohkkehuvvui, heaittihii Sámedikki dievasčoahkkin meahcástanealáhusaid gaskaboddosaš doarjjaortnega jagis 2007.</p>
<p>Árvoháhkanprográmmas galgá maiddái áŋggirdit bestet nuoraid duodjeealáhussii oahpahalliortnega bokte ja buoridit bagadallanfálaldaga duojis.</p>
<p>Dearvvašvuohta ja sosiála</p>
<p>Sámedikki dearvvašvuođa- ja sosiálapolitihka oaiveulbmil lea ollislaš ja ovttadássásaš dearvvašvuođa- ja sosiálabálvalus sámi álbmogii, seamma dásis go álbmogis muđui. Sámediggi oaivvilda ahte vuođđun sihkkarastit ovttadássásaš bálvalusa ulbmila lea máhttu ja gelbbolašvuohta máŋggakultuvrralaš áddejupmái sámi gielas ja kultuvrras. Dearvvašvuođa- ja sosiálabargiin buot dásiin lea ain stuora dárbu dása, ja sámi dearvvašvuođa- ja sosiálabálvalusa kvalitehtasihkkarastin lea hui sorjavaš ovttaskas olbmuin. Sámediggi oaivvilda danin ahte dán barggu ferte vuoruhit ja sajáiduhttit vuogádatdássái. Sámedikki bargu dearvvašvuođa- ja sosiálabálvalusa hárrái lea jagis 2007 leamaš ahte duddjot ipmárdusa dasa movt olaha ovttadássásaš bálvalusa mihttomeari sámi álbmogii, dás maiddái lasihit máhtu sámi bálvalusdárbbašeaddjiid vuoigatvuođaid ja dárbbuid birra. Leat maiddái bargan dan ala ahte ovddasvástádus sámi buhcciid fálaldaga kvalitehtasihkkarastimis váldojuvvo eret ovttaskas olbmuin ja biddjo bajimuš dássái.</p>
<p>Sámi mánáid vuoigatvuođat</p>
<p>Sámediggi lea čoahkkimis mánáid- ja dásseárvoministariin váldán ovdan hástalusaid mat sámi mánáin ja nuorain leat veahkkebálvalusaid oktavuođas. Leat čujuhan ahte sámi mánáin ja nuorain lea vuoigatvuohta ovttadássásaš ja kultuvrralaččat heivehuvvon mánáidsuodjalusbálvalussii, ja dat sisttisdoallá ahte fágaolbmot, dikšunásahusat ja gielddalaš ja almmolaš ásahusat fertejit bidjat mánáid ja nuoraid gielalaš ja kultuvrralaš dili vuolggasadjin go veahkkedoaimmaid plánejit. Viidáseappot lea Sámediggi čoahkkimis mánáid- ja dásseárvoministariin ja justisministariin váldán ovdan prošeavtta <span type="quote">”Mánáid viessu”</span> (Barnas hus), mas lea ođđa vuohki movt gažadit mánáid geat leat gillán veahkaválddálašvuođa ja sullasaččaid. Sámediggi lea deattuhan mearkkašumi das ahte sámi mánáid dárbbuid ja riektesihkarvuođa áimmahuššet ja sihkkarastet dán barggus. Sámediggi lea bivdán ahte heivehuvvo sullasaš fálaldat sámi mánáide ja nuoraide geat leat gillán veahkaválddálašvuođa. Sámediggi ii leat gullan maidege áššis ja áigu čuovvolit barggu.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Stuorradiggedieđáhus nationála strategiija birra movt njulge dearvvašvuođaerohusaid</p>
<p>Sámediggi lea buktán evttohusaid bargui Stuorradiggedieđáhusain nationála strategiija birra movt njulget dearvvašvuođaerohusaid Norggas. Dat lea mielddisbuktán ahte dieđáhusas cuigejuvvo ahte lea unnán máhttu sosiála diliid ja dearvvašvuođa gaskavuođaid birra sámi álbmogis. Dieđáhus deattuha ahte áŋggirdeapmi hukset máŋggakultuvrralaš gelbbolašvuođa dearvvašvuođa- ja sosiálabálvalussii ja dutkanbirrasiidda lea deaŧalaš. Sámediggi oaidná deaŧalažžan ahte dárbu duođaštuvvon máhttui ja dan váilun lea oainnusin dahkkon ja áigu dan čuovvolit viidáseappot.</p>
<p>Riikkaidgaskasaš áŋgiruššan</p>
<p>Sámediggi oaidná dárbbu eambbo riikkaidgaskasaš áŋgiruššamii mii guoská álgoálbmotguoskevaš dearvvašvuođa- ja sosiálapolitihkalaš gažaldagaide. Sámi dearvvašvuođa- ja sosiálabargiid gealboguovddáš Davvi-Suomas ja Austrália Dearvvašvuođa- ja sosiáladepartemeantta sáttagoddi leat leamaš váldán oktavuođa vai besset gullat movt Sámediggi bargá sámi dearvvašvuođa- ja sosiálagažaldagaiguin.</p>
<p>Skábmamánus oassálastii Sámediggi riikkaidgaskasaš ja rájiidrasttideaddji dearvvašvuođakonferánssas</p>
<p xml:lang="eng">NOPUS (The Nordic Educational Programme for the Development of Social Services) olis.</p>
<p>Konferánssa oaivefáddán lei movt sáhttá ovttasbargat heivehan dihtii dearvvašvuođa- ja sosiálabálvalusaid davviriikkaid rájiid rastá. Konkrehtalaččat guovdilaste kultur- ja giellagelbbolašvuođa bálvalusain, ja sámegielat dearvvašvuođa- ja sosiálabargiid bestet oahpuide ja profešuvdnavirggiide.</p>
<p>Sámedikki ja regionála dearvvašvuođadoaimmahagaid ovttasbargoorgána</p>
<p>Sámedikki ja regionála dearvvašvuođadoaimmahagaid ovttasbargoorgána galgá leat mielde sihkkarastime spesialistadearvvašvuođabálvalusa geatnegasvuođa kvalitehtasihkarastit bálvalusaidis sámi álbmogii. Sámedikki deattasteami geažil leat buot regionála dearvvašvuođadoaimmahagat ožžon bargun oassálastit ovttasbargoorgánas. Helse Sørøst RHF ja Helse Vest RHF leat dál áirrasin orgánas. Ovttasbargoorgána lea doallan ovtta čoahkkima jagis 2007. Okta ovttasbargoorgána deaŧaleamos áššiin lea diehtojuohkin buot doaimmahagaide sámi buhcciid vuoigatvuođaid ja dárbbuid birra. Dan oktavuođas lea dollojuvvon čoahkkin Sosiála- ja dearvvašvuođadirektoráhtain vai digaštallat diehtojuohkinstrategiijaid mat veahkehit áimmahuššat sámi buhcciid vuoigatvuođa ja dárbbu heiveheapmái. Das lea maid deaŧalaš sihkkarastit ahte dat máhttu mii sámi fágabirrasiin lea geavahuvvo eambbo.</p>
<p>Seminárat ja konferánssat</p>
<p>Dearvvašvuođa- ja sosiálakonferánsa lágiduvvui golggotmánus. Konferánsa lea ovttasbargu gaskal Sámedikki, SÁNÁG, Finnmárkku Fylkkamánni, Sámi Dearvvašvuođadutkama Guovddáža, Kárášjoga Oahpahusbuohcciruovttu ja Sámi spesialistadoavtterguovddáža. Dearvvašvuođa- ja sosiálakonferánsa bođii ovddeš prošeaktajođiheaddjesemináraid sadjái, mat leat lágiduvvon jagi 2000 rájes. Konferánssa ulbmil lea ráhkadit oktasaš strategiijaid movt joksat ovttadássásaš dearvvašvuođa- ja sosiálabálvalusa sámi álbmogii. Konferánssas lei fágaidgaskasaš oassálastin gos digaštalle dearvvašvuođa vuoigatvuođaid, klinalaš árgabeaivvi bargovugiid, dutkama ja oahpahusa hástalusaid ja dutkanbohtosiid.</p>
<p>Lullisámi dearvvašvuođa- ja sosiálaseminára lágiduvvui skábmamánus. Sámediggi doalai sáhkavuoru Sámedikki dearvvašvuođa- ja sosiálapolitihkalaš doaibmabijuid birra lullisámi guovllus. Seminára oaivefáddán lei movt dearvvašvuođa- ja sosiálabálvalusa sáhttá heivehit lullisámi geavaheddjiide.</p>
<p>Konkrehtalaččat guovdilastui kultur- ja giellagelbbolašvuohta bálvalusain, ja movt sáhttá sámegiela oahpahusa doaimmahit, ja maiddái bestet lullisámi dearvvašvuođa- ja sosiálabargiid oahpuide ja profešuvdnavirggiide.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Romssa Universitehta medisiinna profešuvdnaoahpu árvvoštallan/nuppástuhttin</p>
<p>Romssa Universitehta lea álgán ođasmahttit ja nuppástuhttit medisiinna profešuvdnaoahpu.</p>
<p>Sámediggi lea jearahan movt Universitehta duste daid hástalusaid mat leat sámi buhcciid hárrái</p>
<p>Norgga dearvvašvuođa- ja sosiálabálvalusas. Sámediggi čujuha makkár ovddasvástádus Romssa Universitehtas lea sámi álbmoga hárrái, ja vuorjašuvvá dan geažil go medisiidnaoahpus lea unnán fuomášupmi sámi gillii ja kultuvrii.</p>
<p>Sámi buhcciid vuoigatvuođaid ja dárbbuid áimmahuššan spesialistadearvvašvuođa -bálvalusas</p>
<p>Sámediggi bivddii konsultašuvnnaid Ráđđehusa bargamušdokumeanttaid birra regionála dearvvašvuođadoaimmahagaide. Ulbmilin lei oainnusin dahkat ja sihkkarastit sámi buhcciid vuoigatvuođaid ovttadássásaš dearvvašvuođa- ja sosiálabálvalussii. Sámediggi lea proseassas Dearvvašvuođa- ja fuolahusdepartemeanttain bargamušdokumeanttaid birra.</p>
<p>Nationála dearvvašvuođaplána čuovvoleapmi</p>
<p>Sámediggeráđis lea leamaš čoahkkin dearvvašvuođa- ja fuolahusministariin, gos ságaškušše hástalusaid ovttadássásaš dearvvašvuođa- ja sosiálabálvalusa barggus sámi álbmogii. Sámediggeráđđi deattuhii ahte ovttadássásaš bálvalusfálaldat sámi buhcciide eaktudit ahte guovddáš dásis biddjojuvvojit čielga rámmat movt dan galgá joksat. Sámediggi čujuhii dievasčoahkkinmearrádussii mii guoská Nationála dearvvašvuođaplánii (2007-2010) ja vuordá ahte nationála dearvvašvuođaplána sihkkarastá ovttadássásaš dearvvašvuođa- ja sosiálabálvalusa sámi álbmogii. Sámediggeráđđi dáhtui vuđolaš proseassaid movt váldit vára sámi buhcciid vuoigatvuođain ja dárbbuin plána čuovvoleamis.</p>
<p>Prošeaktaruđat</p>
<p>Sámediggi hálddaša ruđaid čuovvolit ráđđehusa doaibmaplána dearvvašvuođa- ja sosiálabálvalussii sámi álbmogii, Máŋggabealátvuohta ja ovttadássásašvuohta. Stuorimus oassi ruđain juolluduvvo dearvvašvuođa- ja sosiálaprošeavttaide ohcamiid vuođul. Jagis 2007 lea Sámediggi juolludan badjelaš 3 miljon ruvnno dearvvašvuođa- ja sosiálaprošeavttaide dáid vuoruhuvvon áŋgiruššansurggiin: guorahallan- ja prošeaktabarggut main lea ulbmilin heivehit dearvvašvuođa- ja sosiálabálvalusaid sámi duohtavuhtii. bargovugiid ovddideapmi ja doaibmabijuid heiveheapmi iešguđet dárbbuide dan dábálaš dearvvašvuođa- ja sosiálabálvalusas sámi guovlluin. dearvvašvuođa- ja sosiálabargiid oahpaheapmi sámegielas ja kulturáddejumis. prošeavttat main lea ulbmilin ovddidit evttohusaid buriid veahkkeneavvuide vai sáhttá mihtidit ja sihkkarastit kvalitehta dearvvašvuođa- ja sosiálabálvalusas sámi álbmogii. Sámediggi lea searvan prošeaktaruđain máŋgga buori prošektii. Ovdamearkan sáhttá namuhit Omasvuona suohkana guokte prošeavtta gárrenmirkofuolahusas ja dearvvašvuođasuorggis. Prošeavttaid ulbmilin lea fievrridit sámi giela ja kultuvrra suohkanlaš dearvvašvuođa- ja sosiálafálaldahkii. Čakčamánus bovdii suohkan vásáhuskonferánsii gos ovdanbukte prošeavttaid bohtosiid. Nugo lea boahtán ovdan raporttain ja konferánssa ovdanbuktimis, leat doaimmaid bohtosat leamaš positiivalaččat ja buorit. Sámediggi doalai sáhkavuoru ja oassálastii konferánssas. Sámediggi lea maid juohkán stipeanddaid lassiohppui psykososiálalaš barggus mánáid ja nuoraid gaskkas.</p>
<p>Mis leat unnán duođaštuvvon dieđut sámi mánáid bajásšaddaneavttuid birra. Mii diehtit ahte mánáidsuodjalusas váilu sámi giella ja kulturgelbbolašvuohta. Dat mielddisbuktá ahte sámi váhnemiidda/ovddasteddjiide soaitá leat váttis váldit oktavuođa mánáidsuodjalusain ja veahkkebálvalusain. Mii eat ge dieđe galle sámi máná leat dáru biebmoruovttuin. Dán lea Sámediggi máŋgii deattuhan ovddasvástideaddji eiseválddiide, ja áigut ain deattuhit dan. Sáhttá maid leat ágga</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira geahčadit fylkkamánni bearráigeahččandoaimma go guoská sámi giela ja kultuvrra áimmahuššamii bálvalusain.</p>
<p>Maiddái dearvvašvuođa- ja sosiálabálvalusas muđui váilu sámi giella- ja kulturgelbbolašvuohta. Dan dihtii lea deaŧalaš dan áimmahuššat iešguđet dearvvašvuođa- ja sosiálafágalaš oahpuin</p>
<p>Ášši meannudeapmi loahpahuvvui 27.02.08 dii. 17.20</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 07/08 Finnmárkku fylkkagieldda ja Sámedikki ovttasbargošiehtadus</p>
<p>Arkiivaáššenr.. 07/380106 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 11.12.07</p>
<p xml:lang="est">R 135/07</p>
<p>Plána- ja finánsalávdegoddi 12. - 14.02.08</p>
<p>Sámedikki dievasčoahkkin 26. - 29.02.08 07/08</p>
<p>Ášši meannudeapmi álggahuvvui duorastaga 28.02.08 dii. 09.10</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1 11.12.07</p>
<p>Sámediggeráđi</p>
<p>Ášši R 135/07 Finnmárkku fylkkagieldda ja Sámedikki ovttasbargošiehtadus 1 23.11.2007</p>
<p>Finnmárkku fylkkagieldda ja Sámedikki ovttasbargošiehtadus– vuolláičállojuvvon 23.11.07 2</p>
<p>Finnmárkku fylkkagieldda ja Sámedikki ovttasbargošiehtadus– dohkkehuvvon 2003</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi dohkkeha ovttasbargošiehtadusa Finnmárkku fylkkagielddain nu mo dat boahtá ovdan dan hámis maid Finnmárkku fylkkagieldda fylkkavárresátnejođiheaddji Ann-Solveig Sørensen ja sámediggepresideant Egil Olli vuolláičáliiga 23.11. 2007.</p>
<p>Plána- ja finánsalávdegotti árvalus:</p>
<p>Álggahus</p>
<p>Vuosttaš ovttasbargošiehtadus Finnmárkku fylkkagieldda ja Sámedikki gaskka dahkkojuvvui 2003:s. Ollu áššesuorggit leat čađahuvvon ja dasto leat ovddiduvvon máŋga suorggi, man geažil lei dárbu ođasmahttit ja áigeguovdilastit šiehtadusa. Dát proseassa loahpahuvvo ja šiehtadus boahtá fápmui dalle go Finnmárkku fylkagielda ja Sámediggi mearridit šiehtadusa. Sámediggeráđđi ovddida jahkásaččat raporttaid doaimmain mat leat čađahuvvon ovttasbargošiehtadusa bokte.</p>
<p>Fylkkavárresátnejođiheaddji Ann-Solveig Sørensen ja Sámedikki presideanta Egil Olli čáliiga vuollái ođđa ovttasbargošiehtadusa Finnmárkku fylkkagieldda ja Sámedikki gaskka skábmamánus. Šiehtadusa bajimuš mihttomearrin lea nannet ja oidnosii buktit sámi kultuvrra, giela ja servodateallima</p>
<p>Finnmárkku fylkkas.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Mearkkašumit:</p>
<p><em type="italic">Lávdegoddi, Norgga sámiid riikasearvvi (NSR) lahtut </em>Åge Nordkild, Mikkel Nils A. Sara, Kirsti Guvsám, </p>
<p>Miriam Paulsen, Ann-Mari Thomassen ja Gunn Britt Retter (NSR/SáB), <em type="italic">Bargiidbellodaga sámedigge- </em><em type="italic">joavkku (Bb) lahtut </em>Magnhild Mathisen, Ronny Wilhelmsen, Sten Erling Jønsson, Willy Ørnebakk, Hilde Anita Nyvoll ja Egil Olli <em type="italic">, Sámeálbmotbellodaga (SáB) lahttu </em>Anja Graven <em type="italic">ja Finnmarkslista (FIN) lahttu </em>Toril Bakken ovddidit čuovvovaš mearkkašumi: <em type="bold">4. artihkal ceavzilis ovdáneapmi – Álbmotmehciid ásaheapmi ja daid hálddašeapmi </em></p>
<p>Ovttasbargošiehtadusa njealját artihkkalis čuožžu ahte: <span type="quote">“Bealit áigot leat njunnožis goziheamen báikkálaš servodagaid ja sámi beroštumiid vuhtiiváldima álbmotmehciid ásaheami ja hálddašeami oktavuođas Finnmárkku fylkkas.”</span> (njealját teakstaoasi maŋimuš cealkka) Dát dávista Sámedikki ja Birasgáhttendepartemeantta suodjalanplánabarggu njuolggadusaide luonddu-suodjalanlága mielde sámi guovlluin. Šiehtadus sihkkarastá báikkálaš sámi searvama bargolávdegottiid bokte, ja eavttuid bidjama bokte buot suodjalanplánabargguide sámi geavahan- ja ássanguovlluin.</p>
<p>Dasto ahte suodjalanguovlluid hálddašeami hábmen galgá dávistit stáhta ja Sámedikki gaskasaš konsultašuvdnašiehtadussii.</p>
<p>Lávdegoddi čujuha háldenlinjáide ja bivdá beliid sihkkarastit dan ahte hálddahusas bohtet dovdat šiehtadusa amaset suodjalanguovllut gártat caggin sámi árbevirolaš ealáhusdoaimmaide. <em type="bold">10. artihkal kulturdeaivvadanbáikkit – etnomusihkkaguovddáža ásaheapmi </em>Ovttasbargošiehtadusas daddjojuvvo ahte bealit áigot árvvoštallat etnomusihkkaguovddáža ásaheami. </p>
<p>Dat berre vuoruhuvvot ja álggahuvvot ovdaprošeakta etnomusihkkaguovddáža ásaheami váste. Evttohuvvo ahte ovdaprošeakta ruhtaduvvo fylkka ja Sámedikki, ja vejolaččat maid kulturdepartemeantta ruhtademiin. <em type="italic">NSR sámediggejoavkku lahtut </em>ovddidit čuovvovaš mearkkašumi: </p>
<p><em type="bold">Spábbačiekčanstašuvdna </em>NSR sámediggejoavku ávžžuha Finnmárkku fylkkagieldda ja Sámedikki ohcat ovttasbarggu eará beliiguin gávdnan dihte čovdosiid vai livččii vejolaš ásahit ođđa spábbačiekčanstašuvnna Áltái. Spábbačiekčanstašuvdna Álttás attášii vejolašvuođa spábbačiekčan valáštallama boahtit riikka bajimus dássái Finnmárkkus, mii livččii mielde bisuheamen ássama ja dahkamin guovllu eanet geasuheaddjin mánáide ja nuoraide. Dát livččii mielde nannemin sihke sámi ja muđui Finnmárkku álbmoga servodateallima vuođu. Nuppi vuorus movttidahtášii dat joatkit eaktodáhtolaš valáštallanáŋggirdemiiguin. </p>
<p>Lávdegotti ráva:</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi árvalusa.</p>
<p>III Jienasteapmi 43 áirasis ledje 37 čoahkis. Jienasteapmi čađahuvvui čuovvovaš vuoru mielde:</p>
<p>Plána- ja finánsalávdegotti ráva mearriduvvui ovttajienalaččat.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Gunn-Britt Retter, áššejođiheaddji 2 Ronny Wilhelmsen 3 Johan Mikkel Sara 4 Olaf Eliassen 5 John Harald Skum 6 Egil Olli</p>
<p>Gunn-Britt Retter, áššejođiheaddji</p>
<p>VI Sámedikki mearrádus</p>
<p>Sámediggi dohkkeha ovttasbargošiehtadusa Finnmárkku fylkkagielddain nu mo dat boahtá ovdan dan hámis maid Finnmárkku fylkkagieldda fylkkavárresátnejođiheaddji Ann-Solveig Sørensen ja sámediggepresideant Egil Olli vuolláičáliiga 23.11. 2007.</p>
<p>Ášši meannudeapmi loahpahuvvui 28.02.08 dii. 09.40</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 08/08 Sámi joatkkaoahppu - hálddašanmodealla</p>
<p>Arkiivaáššenr.. 06/290106 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 16.10.07</p>
<p xml:lang="est">R 119/07</p>
<p>Bajásšaddan- ja oahppolávdegoddi 12. - 14.02.08 02/08</p>
<p>Sámedikki dievasčoahkkin 26. - 29.02.08 08/08</p>
<p>Ášši meannudeapmi álggahuvvui duorastaga 28.02.08 dii. 09.40.</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1 16.10.07</p>
<p>Sámediggiráđđi</p>
<p>Ášši R119/07 Sámi joatkkaoahppu - hálddašanmodealla 2</p>
<p>Suoidnemánu 5. b. 2007</p>
<p>Máhttodepartemeantta</p>
<p>Stáhtalaš sámi joatkkaskuvllat – boahtteáiggi hálddašánovddasvástadusa árvvoštallan 3</p>
<p>Geassemánnu 2007</p>
<p>Bargojoavku mas leat miellahtut</p>
<p>Máhttodepartemeanttas,</p>
<p>Oahpahusdirekotráhtas ja Sámedikkis</p>
<p>Raporta: Stáhtalaš sámi joatkkaskuvllat - boahtteáiggi hálddašánovddasvástadusa árvvoštallan 4</p>
<p>Ratifiserejuvvon geassemánu 20. b. 1990</p>
<p>Jorgaluvvon miessemánu 8. b. 2007</p>
<p>ILO-konvenšuvdna nr. 169 eamitálbmogiid ja čearddalaš álbmogiid hárrái iešmearrideaddji riikkain 5</p>
<p>Juovlamánu 12. b. 2003</p>
<p>Stáhta ekonomistivrejumi njuolggadusat</p>
<p>II Evttohusat ja mearkkašumit</p>
<p>Sámediggeráđi mearrádusárvalus: 1.</p>
<p>Sámedikkiráđđi álggaha konsultašuvnnaid Máhttodepartemeanttain bargojoavkku neavvagiid ja rávvagiid čađaheami birra 2.</p>
<p>Sámediggi vuoruha čađahit bargojoavkku neavvagiid ođasmahttit oahpahuslága 6. kapihttala ja láhkaásahusaid ja ráhkadit plána mo organiseret ja čuovvolit hálddahusovddasvástadusa vuođđooahpu sámi osiide davvi-, lulli- ja julevsámi guovlluin, gč. Bargojoavkku 1. ja 6. neava. 3.</p>
<p>Stáhtas galgá ain leat váldoovddasvástádus sámi joatkkaskuvllaid doibmii.</p>
<p>Hálddahusovddasvástádusa sirdima fylkkagildii, ja skuvllaid ovttasteami, sáhttá árvvoštallat go skuvllaid rolla ja sadji ollislaš joatkkaoahppofálaldagas sámi álbmogii lea čilgejuvvon.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Bajásšaddan- ja oahppolávdegotti árvalus:</p>
<p>Álgu</p>
<p>Lea guhkit áigge juo leamaš vuođđoprinsihppan ahte stáhta ii galgga jođihit doaimmaid mat gullet fylkagielddaid ovddasvástádussii, dása gusket joatkkaskuvllat. Dieid guovtti sámi joatkkaskuvllaid hálddašanovddasvástádus čielggadii Kvalviklávdegoddi 2002:s. Sámediggi ii dattege háliidan váldit badjelasas ovddasvástádusa skuvllaid ovddas, ja ášši ii loahpahuvvon.</p>
<p>Geassemánu 28. b. 2006 čoahkkimis leai ovttaoaivilvuohta dasa ahte Sámediggi galggai oasálastit barggus gávdnan dihtii skuvllaide heivvolammos čatnasanmálle. Máhttodepartemeanta bovdii 30.08.06 reivviin Sámedikki ja Oahpahusdepartemeantta oasálastit bargojoavkkus. Máhttodepartemeanta sáddii joavkku raportta Sámediggái 05.07.07 reivviin jearaldagain ahte háliidivččii go Sámediggi konsulteret áššis, ja ávžžuha ahte Sámediggi buvttašii cealkámuša nu jođánit go vejolaš.</p>
<p>Lávdegotti ráva: Mearkkašumit:</p>
<p><em type="italic">Lávdegoddi, Norgga sámiid riikkasearvvi (NSR) lahtut Synnøve Solbakken-Härkönen, Jon Harald Skum, Rita- </em></p>
<p><em type="italic">Alise Porsanger, Tone Finnesen, Kjersti Myrnes Balto, Susanne A. Andersen ja Jarle Jonassen, Bargiidbellodaga sámediggejoavkku (Bb) lahtut Per-Ivar Henriksen, Edvard Pedersen, Vibeke Larsen, Marianne Balto, ja Arne Dag Isaksen ja Čielga sámi jiena (ČSJ) lahtu Jánoš Trosten, </em>oaivvilda ahte Sámedikki rolla sámiid iežaset parlameantan lea ovddidit dakkár politihka mii lea buorrin sámi servodagaide. Ulbmilin lea oažžut duohta váikkuhanválddi čađahit dán politihka dain surgiin mat leat deaŧalaččat sámi servodagaide. Dát guoská dieđusge maiddái skuvla- ja oahpahussuorgái. Sámedikkis lea dál dušše ráđđeaddi doaibma Máhttodepartemeantta ektui skuvla- ja oahpahusáššiin, oahpponeavvobuvttadeami hálddašeami lassin. Jus Sámediggi galgá váldit badjelasas hálddašanovddasvástádusa sámi joatkkaskuvllain, de dat eaktuda ahte Sámediggi oažžu duohta váikkuhanválddi sámi skuvla- ja oahpahusáššiin. Dan lassin ferte leat ásahuvvon šiehtadallanortnet stáhta ruhtajuolludaneiseválddiid ja Sámedikki gaskkas. Maiddái ferte ásahit sierra Sámedikki vuollásaš orgána mii galgá hálddašit sámi skuvla- ja oahpahusáššiid, vai čielgasit earuhuvvo Sámediggi parlameantan ja politihkkaovddideaddjin ja Sámediggi hálddašanorgánan. <em type="italic">Lávdegoddi </em>oaivvilda vel ahte joatkkaoahpahus sápmelaččaid várás galgá addit sámi ohppiide oahpahusa mii lea vuođđuduvvon sámi gillii, kultuvrii ja servodateallimii. Skuvllat galget bálvalit sámi servodaga ja leat reaidun ollašuhttimis Sámedikki politihka ja ulbmiliid sámi servodaga ovddideami oktavuođas. Nu ovdanbuktá sámi joatkkaoahpahus ovttaskas olbmo vuoigatvuođa oahpahussii seamma dásis go buot eará olbmuin ge, muhto maiddái eamiálbmogiid vuoigatvuođa oažžut iežaset ásahusaid sihkkarastin ja ovddidan dihtii iežaset iešlági </p>
<p><em type="italic">Lávdegoddi </em>háliida ahte sámi joatkkaskuvllat fertejit ovddiduvvot nationála resursa- ja gelbbolašvuođaguovddážin sámi joatkkaoahpahusa várás (gč. Sámedikki mearrádusa áššis 45/03). Skuvllaid ovddideapmi gelbbolašvuođaguovddážin eaktuda lagas ovttasbarggu skuvllaid gaskkas. Maiddái ferte láhččojuvvot miehtásámi ja rájáidrasttideaddji ovttasbargu daid oahpahusásahusaid gaskkas, mat addet joatkkaoahpahusa mii lea heivehuvvon sámi ohppiide. Ovttasbargui ferte gullat ee. sámi oahppofálaldagaid ja oahpponeavvuid ovddideapmi, lasseoahppu oahpaheddjiide ja deaivvadanbáikkit ovttasdoaibmama ja ovttasbarggu várás. </p>
<p>Evttohusat:</p>
<p>Lávdegotti evttohus: Sámediggeráđi evttohus sihkastuvvo ollásit ja sadjái boahtá čuovvovaččat: </p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Evttohus 1</p>
<p>Sámediggeráđđi álggaha konsultašuvnnaid Máhttodepartemeanttain bargojoavkku rávvagiid nr. 2-9 ja bargojoavkku neavvagiid oktavuođas, mat buot leat sorjjasmeahttumat hálddašanmolssaeavttus.</p>
<p>Sámediggi bivdá sámediggeráđi farggamusat čielggadit hálddašanmodealla mas Sámedikkis lea hálddašanovddasvástádus stáhta sámi joatkkaskuvllain, dás maiddái sierra orgána ásaheami Sámedikki vuollásažžan sámi skuvla- ja oahpahusáššiid hálddašeami várás.</p>
<p>Sámediggi oaivvilda ahte sámi joatkkaskuvllaid čatnaseapmi Oahpahusdirektoráhtii bisuhuvvo dassážiigo dakkár hálddašanmodealla mas Sámedikkis lea hálddašanovddasvástádus, lea čielggaduvvon, ja Sámediggi lea gearggus váldit badjelasas ovddasvástádusa skuvllaid hálddašeamis, gč. ILO-konvenšuvnna nr. 169 art. 27.2.</p>
<p>Lávdegotti ráva:</p>
<p>Lávdegottis eai leat eanet mearkkašumit dahje evttohusat.</p>
<p>Evttohus 2, áirras Terje Tretnes, Sámi álbmotbellodat</p>
<p>Sámi joatkkaoahppu – hálddašanmodealla</p>
<p>Sámediggi váldá badjelasas hálddašanovddasvástádusa dan guovtti sámi joatkkaskuvllas Kárášjogas ja Guovdageainnus, ja čađaha bargojoavkku rávvagiid nr. 2 - 9 čuovvovaš lasáhusaiguin: Sámedikkis galgá leat jahkásaš konsultašuvdna/galget leat jahkásaš konsultašuvnnat stáhtain (Dep) guoskevaš skuvllaid boahtte jagi bušeahta ja ekonomalaš dili birra.</p>
<p>Bargojoavkku rávvaga 2. čuokkis galgá čađahuvvot dalán ja Sámediggi nammada gaskaboddasaš lávdegotti mii fuolaha skuvlla doaimma. Dán lávdegottis galget leat 3 olbmo mat dávistit, sihkkarastet ja fuolahit skuvllaid nationála beliid. Skuvllaid rektorat oassálastet dán lávdegoddái áššemeannudeaddjin.</p>
<p>Sámediggi bivdá sámediggeráđi farggamusat čielggadit sierra Sámedikki vuollásaš orgána ásaheami hálddašit sámi skuvla- ja oahppoáššiid. Sámediggi oaivvilda ahte dálá stáhta sámi joatkkaskuvllat ain galget leat čadnojuvvon Oahpahusdirektoráhtii dassážiigo lea čielggaduvvon dakkár hálddašanmodealla mas Sámediggi lea hálddašanovddasvástideaddjin, ja Sámediggi lea gearggus váldit badjelasas ovddasvástádusa hálddašit skuvllaid, gč. ILO-konvenšuvnna nr. 169 art. 27.2.</p>
<p>III Jienasteapmi 43 áirasis ledje 40 čoahkis. Jienasteapmi čađahuvvui čuovvovaš vuoru mielde:</p>
<p>Evttohus 2 hilgojuvvui 38 jienain. 2 jienasteaigga beali. Evttohus 1 mearriduvvui 39 jienain. 1 jienastii vuostá.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Synnøve Solbakken-Härkönen, áššejođiheaddji 2 Willy Ørnebakk</p>
<p>Jørn Are Gaski</p>
<p>Willy Ørnebakk 3 John Harald Skum</p>
<p>Jørn Are Gaski</p>
<p xml:lang="nob">Willy Ørnebakk</p>
<p xml:lang="nob">John Harald Skum 4 Sten Erling Jønsson</p>
<p xml:lang="nob">Jørn Are Gaski 5 Kjersti Myrnes Balto</p>
<p xml:lang="nob">Marianne Balto</p>
<p xml:lang="nob">Sten Erling Jønsson</p>
<p>Jørn Are Gaski</p>
<p xml:lang="nob">Kjersti Myrnes Balto 6 Egil Olli</p>
<p xml:lang="fkv">Klemet Erland Hætta</p>
<p xml:lang="nno">Synnøve Solbakken-Härkönen</p>
<p xml:lang="nno">Bjarne Store-Jakobsen</p>
<p>Egil Olli 7 Toril Bakken 8 Jarle Jonassen 9 Per Andersen Bæhr 10 Jørn Are Gaski 11 Johan Mikkel Sara 12 Terje Tretnes 13 Synnøve Solbakken-Härkönen 14 Sten Erling Jønsson 15 Tone Finnesen 16 Willy Ørnebakk</p>
<p>Synnøve Solbakken-Härkönen, áššejođiheaddji</p>
<p>Toril Bakken, čoahkkinortnegii</p>
<p>Marianne Balto, čoahkkinortnegii</p>
<p>Synnøve Solbakken-Härkönen, čoahkkinortnegii</p>
<p>Willy Ørnebakk, čoahkkinortnegii</p>
<p>Terje Tretnes, čoahkkinortnegii</p>
<p>Toril Bakken, čoahkkinortnegii</p>
<p>Jarle Jonassen, čoahkkinortnegii</p>
<p>Terje Tretnes, čoahkkinortnegii</p>
<p>Terje Tretnes, čoahkkinortnegii</p>
<p>Isak Mathis O. Hætta, čoahkkinortnegii</p>
<p xml:lang="sma">Jarle Jonassen</p>
<p>Terje Tretnes, čoahkkinortnegii</p>
<p>Toril Bakken, čoahkkinortnegii</p>
<p>Terje Tretnes, čoahkkinortneii</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>VI Sámedikki mearrádus</p>
<p>Sámediggeráđđi álggaha konsultašuvnnaid Máhttodepartemeanttain bargojoavkku rávvagiid nr. 2-9 ja bargojoavkku neavvagiid oktavuođas, mat buot leat sorjjasmeahttumat hálddašanmolssaeavttus.</p>
<p>Sámediggi bivdá sámediggeráđi farggamusat čielggadit hálddašanmodealla mas Sámedikkis lea hálddašanovddasvástádus stáhta sámi joatkkaskuvllain, dás maiddái sierra orgána ásaheami Sámedikki vuollásažžan sámi skuvla- ja oahpahusáššiid hálddašeami várás.</p>
<p>Sámediggi oaivvilda ahte sámi joatkkaskuvllaid čatnaseapmi Oahpahusdirektoráhtii bisuhuvvo dassážiigo dakkár hálddašanmodealla mas Sámedikkis lea hálddašanovddasvástádus, lea čielggaduvvon, ja Sámediggi lea gearggus váldit badjelasas ovddasvástádusa skuvllaid hálddašeamis, gč.</p>
<p xml:lang="nob">ILO-konvenšuvnna nr. 169 art. 27.2.</p>
<p>Ášši meannudeapmi loahpahuvvui 28.02.08 dii.13.40</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 09/08 Sámedikki doarjjastivrra njuolggadusaid odasmahttin</p>
<p>Arkiivaáššenr.. 08/15106 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 15.01.08</p>
<p xml:lang="est">R 010/08</p>
<p>Ealáhus- ja kulturlávdegoddi 12. - 14.02.08</p>
<p>Sámedikki dievasčoahkkin 26. - 29.02.08 09/08</p>
<p>Ášši meannudeapmi álggahuvvui duorastaga 28.02.08 dii. 13.40.</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1 15.01.08</p>
<p>Sámediggeráđi</p>
<p>Ášši R 010/08 Sámedikki doarjjastivrra njuolggadusaid ođasmahttin 2 25.5.2000</p>
<p>Sámediggi</p>
<p>Ášši 23/00 Ovddasvástádus ja hálddahus. Sámedikki vuollásaš ráđiid doaimmaid boahttevaš organiserema čielggadeapmi 3 9.11.2000</p>
<p>Sámediggi</p>
<p>Ášši 44/00 Sámedikki doarjjastivrra njuolggadusat 4 23.5.2005</p>
<p>Sámediggi</p>
<p>Ášši 17/05 Sámedikki ekonomiijahálddašeami ovddasvástádus ja váldi 5 27.9.2007</p>
<p>Sámediggi</p>
<p>Ášši 43/07 Sámedikki ohcanvuđot doarjjaortnegiid bajimus njuolggadusat</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi mearrida čuovvovaš njuolggadusaid Sámedikki doarjjastivrii: 1. Ulbmil ja bargamušat</p>
<p>Sámedikki doarjjastivra lea Sámedikki hálddašanorgána dain doarjjaruđain maid Sámedikki dievasčoahkkin fápmuda válddi Sámedikki doarjjastivrii juogadit. Sámedikki doarjjastivra hálddaša Sámedikki doarjjaortnegiid daid ulbmiliid ja vuoruhemiid vuođul, mat bohtet ovdan Sámedikki jahkásaš bušeahttamearrádusain. 2. Nammadeapmi</p>
<p>Sámedikki dievasčoahkkin nammada doarjjastivrra Sámedikki áirasiid ja várreáirasiid gaskkas. 7 lahtu válljejuvvojit oktan jođiheaddjiin ja nubbijođiheaddjiin ja persovnnalaš várrelahtuiguin ovtta válgaáigodahkii. Válgá dáhpáhuvvá gorrelohkoválgan. Sámedikki doarjjastivrras lea mearrádusváldi go</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira unnimusat 4 stivralahtu leat mielde. 3. Fápmudeapmi</p>
<p>Sámedikki doarjjastivra fápmuda mearridanválddi Sámedikki hálddahussii Sámedikki jahkásaš bušeahttamearrádusaid vuođul. 4. Hálddahus Sámedikki hálddahus galgá ráhkkanahttit áššiid doarjjastivrii. Hálddahus galgá maiddái čuovvolit doarjjastivrra mearrádusaid. 5. Váidalusortnet Sámedikki doarjjastivrra mearrádusaid sáhttá Sámediggeráđđái váidalit. 6. Rapporteren</p>
<p>Sámedikki doarjjastivra galgá juohke jagi sáddet rapportta Sámediggái doarjjaruđaid hálddašeami birra. 7. Fápmuibidjan ja rievdadeapmi</p>
<p>Dát njuolggadusat biddjojuvvojit fápmui 1.3.2008 ja bohtet daid Sámedikki doarjjastivranjuolggadusaid sadjái, mat mearriduvvojedje 9.11.2000. Sámedikki dievasčoahkkin sáhttá rievdadit njuolggadusaid.</p>
<p>Ealáhus- ja kulturlávdegotti árvalus:</p>
<p>Álggahus</p>
<p>Sámedikki doarjjastivrra dálá njuolggadusat dohkkehuvvojedje áššis 44/00. Sámedikki ohcanvuđot doarjjahálddašeami bajimus njuolggadusat ođasmahttojuvvojedje áššis 43/07. Dát mielddisbuvttii ahte 2008 bušeahta struktuvra rievdaduvvui dan ektui mo dat lei ovdal. Sámedikki iešguđet ohcanvuđot doarjjaortnegat fuolahuvvojit dál oktasaš bajimus njuolggadusaid bokte. Rievdadusaid geažil ferte maiddái rievdadit doarjjastivrra njuolggadusaid nu ahte dat heivejit oktii áššiin 43/07 ja bušeahtain. Evttohus 1</p>
<p><em type="italic">Evttohus olles lávdegottis, Norgga sámiid riikkasearvvi (NSR) lahtuin Lene Hansen, Randi A. Skum, Klemet </em></p>
<p><em type="italic">Erland Hætta ja Tor Mikalsen, Bargiidbellodaga sámediggejoavkku (Bb) lahtuin Berit Oskal Eira, Knut Store, Jørn Are Gaski, Bjarne Store-Jakobsen, Marie Therese N. Aslaksen ja Per Edvind Varsi, Guovddášbellodaga (Gb) lahtus Olaf Eliassen, </em>Åerjel læstoe <em type="italic">(ÅL) </em>lahtus <em type="italic">Laila Wilks, Guovdageainnu johttisámelisttu (JSL) lahtus Per A. Bæhr ja Dáloniid Listtu (DL) lahtus Isak Mathis O. Hætta, </em>Lasáhus 1. čuoggái, Ulbmil ja bargamušat, maŋimus cealkagii: ”ja Sámedikki ohcanvuđot doarjjaortnegiid vuođul.” Cealkka čuodjá dalle ná: Sámedikki doarjjastivra hálddaša Sámedikki doarjjaortnegiid daid ulbmiliid ja vuoruhemiid vuođul, mat bohtet ovdan Sámedikki jahkásaš bušeahttamearrádusain, ja Sámedikki ohcanvuđot doarjjaortnegiid vuođul. </p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Lávdegotti ráva:</p>
<p>Lávdegottis eai leat muđui makkárge mearkkašumit dahje evttohusat áššái ja rávve Sámedikki dohkkehit čuovvovačča:</p>
<p>Sámediggi doarju muđui sámediggeráđi árvalusa.</p>
<p>III Jienasteapmi 43 áirasis ledje 37 čoahkis. Jienasteapmi čađahuvvui čuovvovaš vuoru mielde:</p>
<p>Evttohus 1 mearriduvvui ovttajienalaččat. Ealáhus- ja kulturlávdegotti ráva mearriduvvui ovttajienalaččat.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Tor Mikalsen, áššejođiheaddji 2 Per Edvin Varsi 3 Ann-Mari Thomassen</p>
<p xml:lang="nob">Egil Olli</p>
<p xml:lang="nob">Willy Ørnebakk</p>
<p xml:lang="sma">Ann-Mari Thomassen 4 Terje Tretnes</p>
<p xml:lang="nob">Egil Olli</p>
<p xml:lang="nob">Terje Tretnes 5 Olaf Eliassen</p>
<p>Tor Mikalsen, áššejođiheaddji</p>
<p>VI Sámedikki mearrádus</p>
<p>Sámediggi mearrida čuovvovaš njuolggadusaid Sámedikki doarjjastivrii: 1. Ulbmil ja bargamušat</p>
<p>Sámedikki doarjjastivra lea Sámedikki hálddašanorgána dain doarjjaruđain maid Sámedikki dievasčoahkkin fápmuda válddi Sámedikki doarjjastivrii juogadit.</p>
<p>Sámedikki doarjjastivra hálddaša Sámedikki doarjjaortnegiid daid ulbmiliid ja vuoruhemiid vuođul, mat bohtet ovdan Sámedikki jahkásaš bušeahttamearrádusain, ja Sámedikki ohcanvuđot doarjjaortnegiid vuođul. 2. Nammadeapmi Sámedikki dievasčoahkkin nammada doarjjastivrra Sámedikki áirasiid ja várreáirasiid gaskkas. 7 lahtu válljejuvvojit oktan jođiheaddjiin ja nubbijođiheaddjiin ja persovnnalaš várrelahtuiguin ovtta válgaáigodahkii. Válgá dáhpáhuvvá gorrelohkoválgan. Sámedikki doarjjastivrras lea mearrádusváldi go</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira unnimusat 4 stivralahtu leat mielde. 3. Fápmudeapmi</p>
<p>Sámedikki doarjjastivra fápmuda mearridanválddi Sámedikki hálddahussii Sámedikki jahkásaš bušeahttamearrádusaid vuođul. 4. Hálddahus Sámedikki hálddahus galgá ráhkkanahttit áššiid doarjjastivrii. Hálddahus galgá maiddái čuovvolit doarjjastivrra mearrádusaid. 5. Váidalusortnet Sámedikki doarjjastivrra mearrádusaid sáhttá Sámediggeráđđái váidalit. 6. Rapporteren</p>
<p>Sámedikki doarjjastivra galgá juohke jagi sáddet rapportta Sámediggái doarjjaruđaid hálddašeami birra. 7. Fápmuibidjan ja rievdadeapmi</p>
<p>Dát njuolggadusat biddjojuvvojit fápmui 1.3.2008 ja bohtet daid Sámedikki doarjjastivranjuolggadusaid sadjái, mat mearriduvvojedje 9.11.2000. Sámedikki dievasčoahkkin sáhttá rievdadit njuolggadusaid</p>
<p>Ášši meannudeapmi loahpahuvvui 28.02.08 dii. 14.00</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 10/08 Lotnolasealáhusaid ja sámi mátkeealáhusaid árvoháhkama prográmmacilgehus</p>
<p>Arkiivaáššenr.. 08/137</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 15.01.08</p>
<p xml:lang="est">R 003/08</p>
<p>Lávdegoddi 12. - 14.02.08</p>
<p>Sámedikki dievasčoahkkin 26. - 29.02.08 10/08</p>
<p>Ášši meannudeapmi álggahuvvui gaskavahkku Duorastaga 28.b. 2008 dii. 14.00</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1 15.01.08</p>
<p>Sámediggeráđđi</p>
<p xml:lang="nob">Sak R 003/08 Verdiskapingsprogram for næringskombinasjoner og samisk reiseliv 2 29.11.07</p>
<p>Sámediggi</p>
<p xml:lang="nob">Sak 65/07 Melding om utvikling av utmarksnæringer - sluttbehandling 3 21.01.08</p>
<p>Duojáriid ealáhussearvi ja Goahtegearret</p>
<p>Cealkámuš Árvohahkanprográmma birra ealáhuskombinašuvnnaide 4 21.01.08</p>
<p>Duojáriid ealáhussearvi</p>
<p>Mearkkašumit Sámedikki lotnolasealáhus árvohahkanprográmma evttohussii 5 22.01.08</p>
<p>Deanu joatkkaskuvla</p>
<p xml:lang="nob">Innspill til Sametingets verdiskapingsprogram for næringskombinasjoner 6 23.01.08</p>
<p>Sámiid duodji</p>
<p xml:lang="nob">SD momenter angående fellesverksteder og veilederstillinger 7 20.01.08</p>
<p>Sámi bivdo- ja meahcástansearvi 1. Notáhta meacce-ealáhus gelbbolašvuođaguovddáš 2. Notat til Sametinget angående driftsstøtte til utmarksnæringer 8 21.01.08</p>
<p>Goahtegearret</p>
<p xml:lang="nob">Verdiskapingsprogrammet for kombinasjonsnæringer i samiske bosettingsområder – møte med Sametinget 21.01.08 9 17.04.07</p>
<p>Goahtegearret</p>
<p xml:lang="nob">Åpen møte ang. stortingsmelding om samepolitikk m. Statsråd Bjarne H.. Hansen 10</p>
<p>Duojáriid ealáhussearvi ja Goahtegearret</p>
<p xml:lang="nob">Verdiskapingsprogrammet for næringskombinasjoner 11</p>
<p>Goahtegearret</p>
<p xml:lang="nob">Samisk næringslov Fundament for fremtidig samisk kulturutøvelse</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi guorrasa ovddiduvvon Lotnolasealáhusaid ja sámi mátkeealáhusaid árvoháhkama prográmmačilgehussii.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira 1. Ulbmilat ja rámmat</p>
<p>Duogáš</p>
<p xml:lang="nob">Jagi 2008 stáhtabušeahta meannudeami oktavuođas celkkii Stuorradikki gielda- ja hálddašanlávdegoddi (Bušeahttaevttohus S. Nr. (2007-2008)) ná: ”Flertallet vil fremheve at det i tråd med Soria Moria-erklæringen foreslås etablert et verdiskapingsprogram for næringskombinasjoner i samiske strøk. Sametinget vil få ansvar for å administrere programmet. Flertallet støtter at det bevilges 6,5 mill. kroner til etableringen av et verdiskapingsprogram for næringskombinasjoner. Flertallet har merket seg behovet for å ivareta tradisjonelle samiske næringskombinasjoner. Samtidig ser flertallet behovet for at tradisjonelle samiske næringer også kan kombineres med nye næringer slik at lokale ressurser, kompetanse og tradisjoner utnyttes til en positiv utvikling i samiske samfunn, og hvor også ungdom og kvinner kan være med på næringsutvikling og trygging av bosettingen i lokalsamfunnene. Entreprenørskap knyttet til utnyttelse av de samlede muligheter for næringskombinasjoner bør stimuleres, herunder kombinasjoner av tradisjonelle næringstilpasninger med eksempelvis reiseliv, kunst og kultur, service og tjenesteyting og kunnskapsbasert tjenesteyting. Flertallet er opptatt av at Sametinget gir muligheter for aktive samiske næringsorganisasjoner knyttet til utmarksnæringene.” (Eanetlohku deattuha ahte Soria Moria-julggaštusa vuođul evttohuvvo ásahit árvoháhkanprográmma lotnolasealáhusaid várás sámi guovlluin. Sámediggi oažžu ovddasvástádusa prográmma hálddašeamis. Eanetlohku doarju dan ahte juolluduvvo 6,5 miljon ru lotnolasealáhusaid árvoháhkanprográmma ásaheapmái. Eanetlohku lea mearkkašan dárbbu fuolahit árbevirolaš lotnolasealáhusaid. Seammás oaidná eanetlohku dárbbu sáhttit ovttastahttit árbevirolaš sámi ealáhusaid ođđa ealáhusaiguin vai báikkálaš resurssat, gelbbolašvuohta ja árbevierut geavahuvvojit positiiva ovddideapmái sámi guovlluin, ja mas maiddái nuorat ja nissonolbmot besset leat mielde ealáhusovddideamis ja sihkkarastimis ássama báikegottiin. Ferte movttiidahttit dakkár ealáhushutkama, mii ávkkástallá buot lotnolasealáhusvejolašvuođaiguin, dás maiddái ovttastumit árbevirolaš ealáhusheivehemiid ja ovdamearkka dihtii mátkeealáhusa, dáidaga ja kultuvrra, bálvalusaid ja diehtovuođut bálvalusaid gaskkas. Eanetlohku háliida ahte Sámediggi addá vejolašvuođaid dakkár árjjalaš sámi ealáhusorganisašuvnnaide, mat leat čadnojuvvon meahcceávkkástallamii.)</p>
<p>Rámmat 2008 várás lea Sámediggeráđđi várren 4 875 000 ru ieš prográmmii, 650 000 ru ovtta virgái (10 %) ja 975 000 ru prográmma čađaheapmái earret eará fágaforain (15 %).</p>
<p>Sámediggi meannudii Meahcceealáhusaid ovddideami dieđáhusa 27.11-30.11.07. Ollu dáin áŋgiruššamiin leat mielde dán prográmmas. Ealáhus- ja kulturlávdegoddi mearkkašii ahte dieđáhus berre leat vuođđun go meahcceealáhusaid ealáhusšiehtadus ráhkaduvvo.</p>
<p>Váldoulbmil Árvoháhkanprográmma ulbmil lea eanedit árvoháhkama hutkkolaš lotnolasealáhusaid ja sámi mátkeealáhusaid áŋgiruššama ja ovddideami bokte.</p>
<p>Prográmma čađahettiin galgá váldit vuhtii birrasa ja dásseárvvu sohkabeliid gaskkas.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Oasseulbmil Oasseulbmil Láhčit dilálašvuođaid lotnolasealáhusaid ja sámi mátkeealáhusaid ođđa buktagiid ovddideapmái</p>
<p>Oasseulbmil Váikkuhit buoret rámmaeavttuid meahcceealáhusdoaimmaid ásaheapmái ja doaimmaheapmái</p>
<p>Oasseulbmil</p>
<p>Movttiidahttit ásahit fierpmádagaid meahcceealáhusain ja sámi mátkeealáhusain</p>
<p>Oasseulbmil Identifiseret ja veahkehit čoavdit eastagiid vuođđoealáhusbuktagiid ovddideamis ja viidásetovddideamis</p>
<p>Oasseulbmil</p>
<p>Bajidit sin gelbbolašvuođa, geat háliidit ásahit ođđa doaimmaid Oasseulbmil</p>
<p>Nannet bagadallama duojis ja oččodit nuoraid duodjeealáhussii 2. Viidodat ja ráddjen</p>
<p>Prográmma ruhtaduvvo Sámedikki bušeahtas nugo dat boahtá ovdan 2008 stáhtabušeahtas kap 680 poasta 50 Sámediggi. Árvoháhkanprográmma sáhttá ruhtaduvvot ovttas eará doarjjaruđaiguin olggobealde Sámedikki vuogádaga.</p>
<p>Prográmmas lea sihke ohcanvuđot ortnegat ja prošeavttat maid Sámediggi álggaha. Dan lassin lea stuorra oassi barggus prošeavttat, mii earret eará mielddisbuktá gulahallama almmolaš eiseválddiiguin. Ohcanvuđot ortnegat galget almmuhuvvot oktanaga eará ortnegiiguin mat gusket ealáhusovddideapmái.</p>
<p>Prográmma lea ráddjejuvvon seamma suorgái go Sámedikki áŋgiruššan ealáhusovddidemiin. 3. Organiseren</p>
<p xml:lang="smj">Ovddasvástádusjuohku</p>
<p>Sámediggi galgá čađahit árvoháhkanprográmma lotnolasealáhusaide ja sámi mátkeealáhusaid várás.</p>
<p>Sámediggeráđđi doaibmá prográmma stivran ja dahká dakkár mearrádusaid bidjá dakkár rámmaid, main lea mearkkašupmi prográmmii. Ráđđi galgá dohkkehit prográmma jahkásaš plánaid. Dievasčoahkkin mearrida prográmma bušeahta.</p>
<p>Doarjjastivra hálddaša vejolaš doarjagiid ealáhusdoaimmaide daid njuolggadusaid vuođul mat gustojit eará ealáhusovddidandoarjagiidda. Sámediggeráđi ovddasvástádussan lea dahkat mearrádusaid čielggadanprošeavttaid ja eará doaibmabijuid oktavuođas mat eai gula ealáhusovddideapmái. Prográmmaovddasástideaddji/prošeaktajođiheaddji galgá leat luvvejuvvon eará dábálaš doaimmain Sámedikkis. Ossodatdirektevrras lea ovddasvástádus das ahte sii geat barget árvoháhkanprográmmain, luvvejuvvojit eará doaimmain vai sii sáhttet ollašuhttit prográmma áigumušaid.</p>
<p>Prográmmaovddasvástideaddji galgá ollašuhttit prográmma ulbmiliid biddjojuvvon rámmaid siskkobealde. Sus galgá leat bagadanovddasvástádus vejolaš prográmmaoassálastiid ektui. Prográmmaovddasvástideaddjis galgá leat dievaslaš stivrenovddasvástádus prográmma čađaheamis.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Prográmmaovddasvástideaddjis lea ovddasvástádus siskkáldas gulahallamis Sámedikkis ja diehtojuohkimis eará guoskevaš áššeoasálaččaide ja mediaide.</p>
<p>Raporteren dáhpáhuvvá ossodatjođiheaddji bokte ja dahkkojuvvo Sámediggeráđđái.</p>
<p>Fágalaš fora</p>
<p>Galgá ásahuvvot fágalaš fora masa dát bovdejuvvojit searvat; Bargo- ja searvadahttindepartemeanta,</p>
<p>Innovasjon Norge, fylkkamánni eanadoalloossodat, fylkkagielda, Bioforsk, Sámi allaskuvla ja</p>
<p>Sámediggi. BSD sáhttá searvvahit eará departemeanttaid dárbbu mielde.</p>
<p>Fora galgá čoahkkanit oktii jahkái buktit fágalaš árvalusaid prográmmii ja addit ruovttoluottadieđuid prográmma čađaheami ektui. Fora ii daga mearrádusaid, muhto sáhttá evttohit doaibmabijuid prográmmii. Fora galgá lonohallat dieđuid dakkár almmolaš doaibmabijuid ja prošeavttaid birra, main lea mearkkašupmi árvoháhkanprográmmii.</p>
<p>Muhtun áiggi geahčen galgá prográmma árvvoštallojuvvot ja dan vuođul galgá fora oažžut stáhtusrapportta prográmma manu birra.</p>
<p>Ovddidanfora</p>
<p>Sámi ealáhusorganisašuvnnat namalassii Goahtegearret, Sámi bivdo- ja meahcástansearvi, Duojáriid ealáhussearvi, Sámiid duodji, Bivdi, mat oassálastet prográmmii, galget guldaluvvot go bušeahtta ráhkaduvvo ja go dahkkojuvvojit stuorát rievdadusat prográmmačilgehusas. Uhcimusat guokte čoahkkima galget dollojuvvot jahkái dáid organisašuvnnaiguin. Fora galgá maiddái doaibmat prográmma referánsajoavkun. Ovddidanfora galgá sihkkarastit sámi sisdoalu ja sámi luonduáddejumi ovddidanbarggus. 4. Ráddjejupmi eará prográmmaid ja áŋgiruššamiid ektui</p>
<p>Árvoháhkanprográmma čađahettiin lea dehálaš atnit ávkki eará áŋgiruššamiin maid eará eiseválddit čađahit.</p>
<p>Árvoháhkanprográmma biepmu ja lasseealáhusaid várás eanadoalus (Innovasjon Norge)</p>
<p>Eanadoallodepartemeanta álggahii árvoháhkanprográmma biepmu várás 2001:s. Prográmma lea ráddjejuvvon bibmui eanadoalus. Ulbmilin lea váikkuhit dasa ahte biebmoávnnasfitnodagat nannejit gilvvohallannávccaid ja buoridit gánnáhahttivuođa. Vuoruhuvvon bargosuorggit leat beassan márkaniidda ja buvttaovddideapmi. Sámi guovlluin eai leat galle eanadoalli beassan ávkkástallat dáid ruđaiguin. Sáhttet lea máŋga siva dasa. Okta sivain sáhttá leat ahte ii leat leamaš dáhpin viidásetovddidit eanadoallobuktagiid gávpemárkaniidda. Eará sivva sáhttá leat ahte sámi guovlluin leat uhcán biebmoávnnasfitnodagat. Lotnolasealáhusaid árvoháhkanprográmma galgá sáhttit ruhtadit doaibmabijuid maid eanadoallit álggahit. Biebmoávnnasfitnodagaid eará doaibmabijut galget ruhtaduvvot Biebmoárvoháhkanprográmma (BÁP) bokte. Earret BÁP lea Innovasjon Norge áŋgiruššan erenoamážit eará lotnolasealáhusaiguin eanadollui nugo turismmain, galledandáluiguin, Inn på tunet jna.</p>
<p>Sáivaguolástusa doaibmaplána</p>
<p>Eanadoallo- ja biebmodepartemeanta galgá 5-jagáš prográmmas vuoruhit prošeavttaid sáivačáhceguolleturismmas, ealáhusguolástusas ja sáivaguollebiepmamis. Mihttomearrin lea ásahit 150</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira doaimma mat fállet oagguma turisttaide, 2-3 biebmanrusttea ja 10 doaimma mat geavahit sáivaguolástusa ásahit gánnáhahtti doaimma.</p>
<p>Duoji váldošiehtadus</p>
<p>Sámediggi lea dahkan váldošiehtadusa duodjeorganisašuvnnaiguin. Juohke jagi sohppojuvvo ealáhusšiehtadus. Árvoháhkanprográmma doaibmabijut leat ráddjejuvvon fidnooahppiortnegiid ja duodjebagadallanbálvalusa ásaheapmái. Eará áŋgiruššamiid ja investeremiid ferte váldit mielde ealáhusšiehtadussii.</p>
<p>Árvoháhkanprográmma árbevirolaš duoji várás</p>
<p>Kultur- ja girkodepartemeanta lea ráhkadan raportta árbevirolaš duoji birra ođđajagimánus 2008. Daid konkrehta evttohusaid gaskkas, mat sáhttet guoskat sámi ealáhusaide, lea árvoháhkanprográmma álggaheapmi árbevirolaš duoji várás. Sámediggái lea deaŧalaš dán oktiiordnet Sámedikki áŋgiruššamiin ovddidit duoji ealáhussan.</p>
<p>Boazodoalu ovddidanfoanda ja Árvoháhkanprográmma bohccuid várás</p>
<p>Boazodoalu ovddidanfoanda galgá veahkehit ovddidit ekologalaš, ekonomalaš ja kultuvrralaš ceavzilis boazodoalu. Dat galgá movttiidahttit hukset dakkár stáđuhis birrasiid ja struktuvrraid ealáhusas, mat ovddidit olmmošlaš resurssaid, dássidis luonddugeavaheami ja ealuid buvttadanvejolašvuođa dievaslaš ávkkástallama. Dat addá doarjaga earret eará go áigu ságahusealániid, guođohanbarttaid ja áiddiid oastit, go massá bohccuid lihkohisvuođas ja go lonista siidaosiid ja dat juohká oahppostipeanddaid. Árvoháhkanprográmma bohccuid várás galgá eanedit boazodoalu árvoháhkama. Dan ulbmil lea nannet ealáhusa dainna lágiin ahte oččodit luovvalasvuođa ja ealáhushutkama mii vuođđuduvvo ealáhusa kultuvrii ja mihtilmasvuhtii. Árvoháhkanprográmma bohccuid várás gáibida ahte lassiealáhus galgá vuođđuduvvot njuolgga bohccui. Lotnolasealáhusaid árvoháhkanprográmma ii berre vuoruhit doarjaga bohccobirgui ja bohccobierggu náláštuhttimii.</p>
<p>Nationála mariidnaprográmmat</p>
<p>Ráđđehusa sáivaguolástusstrategiija deattuha dan ovddu mii Norggas lea buori varasguoli fidnemis. Ulbmilin lea ahte galgá fidnet varasguoli oktilaččat birra jagi, varasguolis ja dain buktagiin mat leat márkanis, galgá leat buorre kvalitehta.</p>
<p>Innovasjon Norge mariinna árvoháhkanprográmma ulbmil lea nannet mariinna ealáhuseallima ja dat galgá ásahit fitnodatfierpmádaga mii váldá vuhtii márkana. Doarjja addojuvvo fitnodagaide fierpmádathuksemii, gelbbolašvuhtii ja trainee-ortnegii. 2008 rájes galgá Innovasjon Norge niedafitnodatsearvi hálddašit 500 miljon ruvdnosaš investerenfoandda mariidnasuorggis. Foanda galgá erenoamážit leat smávva ja gaskasturrosaš fitnodagaid várás ja lea buot fitnodagaid várás mat doaimmahit ealáhusovddideami. Foanda galgá čađahit njuolgga kapitálainvesteremiid ja das galgá leat aktiiva eaiggátvuohta investerenprošeavttain.</p>
<p>Mariinna árvoháhkanprográmma fitnodagaid addá stuorra vejolašvuođaid sámi riddo- ja vuotnaguolástussii maiddái, muhto heajos gávppálaš birrasiid geažil dát fálaldat lea várra vuosttažettiin eará ulbmiljoavkkuid várás. Almmatge galgá 2008:s álggahuvvot prográmma erenoamážit daid guovlluid várás main leat erenoamáš nuppástuhttindárbbut, ja dát sáhttá buorebut heivet sámi riddo- ja vuotnaguolástusaide ja čadnojuvvot lotnolasealáhusaid árvoháhkanprográmmii. Foanda gonagasreappáid luottahuhttima várás lea maid boađi boađi.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Mátkeealáhusáŋgiruššan</p>
<p xml:lang="nob">Ráđđehus lea ráhkadan nationála mátkeealáhusstrategiijaid juovlamánus 2007. Prográmmas daddjojuvvo earret eará ahte <em type="italic">”Regjeringen ser det som viktig å utvikle en reiselivsnæring basert på natur og samisk kultur i samiske områder der samene selv legger premissene for presentasjon og formidling av samisk kultur. Regjeringen har foreslått at det fra 2008 </em><em type="italic">etablerers et verdiskapingsprogram for næringskombinasjoner i samiske strøk. Sametinget får ansvaret for å </em><em type="italic">administrere programmet. Gjennom dette gis Sametinget muligheter til å være med å utvikle samisk reiseliv i </em><em type="italic">kombinasjon med andre næringer.” </em></p>
<p>Árvoháhkanprográmma ferte geahččat dán barggu oktavuođas. Finnmárkku mátkeealáhusbiras lea álggahan golmmajagáš prošeavtta 2006:s nannet luonddu- ja kulturvuđot mátkeealáhusa innovašuvnna ja gánnáhahttivuođa Finnmárkkus. Mihttomearrin lea ásahit eanet gánnáhahtti fitnodagaid dán suorggis, eanedit márkanosiid riikkaidgaskasaš márkaniin, ásahit riikkaidgaskasaččat njunuš fágabirrasa, nannet mátkeealáhusaid innovašuvdnanáccaid ja beassat searvat prográmmii <span type="quote" xml:lang="eng">”Norwegian Centers of Expertice”</span>.</p>
<p>ReiselivsArena Finnmark lea fylkka mátkeealáhusaid (ovddastuvvon Finnmark Reiseliv bokte),</p>
<p>Finnmárkku allaskuvlla, Sámi allaskuvlla ja Norut NIBR Finnmark, Origo Nord, Finnmárkku fylkkagieldda ja Innovasjon Norge gaskasaš ovttasbarggu boađus. Prográmma bokte addojuvvo doarjja analysabargui, ealáhusa ja fágabirrasa deaivvadansajiid ásaheapmái ja ovddideapmái, ovddidanprošeavttaid álggaheapmái jna. Prošeavtta 2007 bušeahtta lea 3,6 miljon ru.</p>
<p>Prográmmas lea sámi áŋgiruššansuorgi ja šiehtadus lea dahkkojuvvon Sámi allaskuvllain Guovdageainnus. Lotnolasealáhusaid árvoháhkanaprográmma ja sámi mátkeealáhus leat lassin ja doibmet oktanaga ReiselivsArena Finnmark:in. 5. SOFT-analysa</p>
<p>Dálá dili válddahallan –sámi guovlluid ealáhuseallima nana ja rašis bealit Nana bealit:</p>
<p>Lagašvuohta resurssaide Guhkes árbevierut hálddašeamis resurssaid ceavzilis vugiin Máhtolašvuohta luonddu ja luondduresurssaid hálddašeami birra Guhkes árbevierut ovttasteamis iešguđetlágan ealáhusaid ja ávkkástallamis iešguđetlágan luondduresurssaiguin</p>
<p>Alla duohtagelbbolašvuohta Alla sámi kultuvrralaš gelbbolašvuohta Sámi kultuvra mearkagálvun Nana sohkabáttit Viides meahcce- ja resursaguovllut Báikkálaš ja regionála márkan jearaha báikkálaš borramušgálvvuid (hávgagáhkuid, jna.)</p>
<p>Rašis bealit: Váilevaš vuođđostruktuvra Smávva fitnodagat main lea vuollegis iežaskapitála Bargointensiiva</p>
<p>Uhccán DjO-doaibma Heajos juohkinapparáhta</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuollegis formálalaš gelbbolašvuohta mii heive fitnodatásaheapmái Váilevaš čálgoortnegat iehčanas ealáhusdoalliid várás</p>
<p>Hástalusat – sámi guovlluid ealáhuseallima vejolašvuođat ja áitagat Vejolašvuođat:</p>
<p>Árktalaš buktagat maidda nuoskkideapmi ja goanstadahkkon biebmoávdnasat uhccán leat váikkuhan Sámi/čearddalaš buktagat jearahuvvojit Ekoturismma ja geoturismma sáhttá álkit heivehit sámi dilálašvuođaide Geavatkeahtes meahcceresurssat Sáhttit geavahit árbedieđuid ealáhusovddideamis</p>
<p>Áidnalunddot buktagat dihtomárkana várás</p>
<p>Dearvvašlaš buktagat</p>
<p>Áitagat: Bibmojuvvon guliid vuollegis hattit sáhttet heajosmahttit sáivaguollemárkana</p>
<p>Rámmaeavttuid rievdadeapmi go meahcci geavahuvvo ealáhusáigumuššii (ovdamearkka dihtii go 5 km rádjá váldojuvvui eret oagguma oktavuođas guollejávrriin)</p>
<p>Gilvu dikšojuvvon guollejávrriid alde Váilevaš báikkálaš eaiggátvuohta dakkár mátkeealáhusdoaimmain, mat ávkkástallet mehciin</p>
<p>Váilevaš vejolašvuođat loktet máhtolašvuođa Árbedieđut leat láhppomin</p>
<p>Nuoraide ii oahpahuvvo árbemáhttu meahcceávkkástallamis 6. Lihkostuvvaneaktudeaddji fáktorat</p>
<p>Álggaheaddjiin lea doarvái iežaskapitála</p>
<p>Buorit gálvojohtindilit meahccebuktagiin Meahccebuktagiid sáhttá jođihit birra jagi Fáktorat mat sorjájit dálkkádagas Ahte prográmmii gullet guovllut olggobealde Finnmárkku Olbmot dahje birrasat geat iežaset dihtii háliidit čađahit prošeavttaid vai dat sáhttet jotkojuvvot maŋŋágo prošeaktaáigodat lea nohkan</p>
<p>Buorit eavttut álggahit ođđa doaimmaid Ahte lea buorre fágalaš doarjjaapparáhta Ahte ealáhusdoalliide lea álki fidnet bagadallama árvoháhkanprográmma birra Ahte lea buorre gulahallan oassálastiid ja Sámedikki gaskkas 7. Prográmma čađahanstrategiijat</p>
<p>Geavahit mediaid, interneahta ja diehtojuohkinčoahkkimiid juksan dihtii ulbmiljoavkku, doaimmaheaddjiid ja álggaheaddjiid Váikkuhangaskaomiid ulbmillaš geavaheapmi</p>
<p>Rabas gulahallan ja fierpmádathuksen eará oassálastiiguin nugo váikkuhangaskaoapme-oassálastiiguin ja gelbbolašvuođabirrasiiguin Árjjalaš ja oalgguheaddji rolla prográmma čađaheamis Čielga ja konkrehta gulahallan ulbmiljoavkkuin Čalmmustahttit birrasa ja ceavzilis luondduávkkástallama prográmmas</p>
<p>Nannet ovttasbarggu daid oahppoásahusaiguin, main lea ovddasvástádus duodjeoahpahusas Ávkkástallat árbemáhtuin vai dat sáhttá leat vuođđun ealáhusovddideapmái</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira 8. Mearridančuoggát ja árvvoštallan</p>
<p>Gáibádus stáhtusčoahkkimiidda</p>
<p>Juohke jagi galgá dollojuvvot stáhtusčoahkkin Sámediggeráđiin. Dán čoahkkimii galgá ráhkaduvvot stáhtusraporta dan árvvoštallama vuođul mii lea dahkkojuvvon maŋŋágo prográmma álggahuvvui. Dát stáhtusraporta galgá čadnojuvvot Sámedikki bušehttii. Stáhtusraporta galgá maiddái ovddiduvvot fágalaš forai digaštallamii. Raporttas galgá earret eará boahtit ovdan dárbbašuvvojit go stuorát rievdadusat prográmmas dahje dain prošeavttain, mat leat čađahuvvomin.</p>
<p>Gáibádus mearridančuoggáide</p>
<p>Bušeahttabarggu oktavuođas sáhttet dahkkojuvvot stuorát rievdadusat prográmmas. Dievasčoahkkin mearrida prográmma bušeahta mas boahttejagi vuoruheamit bohtet ovdan. Prográmma galgá árvvoštallojuvvot golmma jagi geahčen. 9. Sámedikki bušeahttamearrádus 2008 várás</p>
<p>Sámedikki 2008 bušeahtas leat dahkkojuvvon čuovvovaš vuoruheamit:</p>
<p>Čuokkis 7.3.2 Lotnolasealáhusaid árvoháhkanprográmma</p>
<p xml:lang="fin"><em type="bold">T a b e a lla 7 .3 .2 </em></p>
<p xml:lang="nno"><em type="bold">L o tn o la s e a lá h u s a id á r v o h á h k a n p r o g r á m m a </em><em type="italic">3 ,5 % </em>(1 0 0 0 r u ) </p>
<p xml:lang="est"><em type="bold">P o a s ta 3 0 0 </em></p>
<p xml:lang="smn"><em type="bold">Č ilg e h u s </em></p>
<p xml:lang="est"><em type="bold">R R 2 0 0 6 </em></p>
<p xml:lang="smn"><em type="bold">B u š 2 0 0 7 </em></p>
<p xml:lang="nno"><em type="bold">R e v 2 0 0 7 </em></p>
<p xml:lang="smn"><em type="bold">B u š 2 0 0 8 + / - 0 8 - R e v 0 7 </em></p>
<p xml:lang="isl"><em type="bold">E r o h u s % </em>3 0 0 6 0 </p>
<p xml:lang="smn">L o tn o la s e a lá h u s a t0003 3 7 53 3 7 5-3 0 0 6 1</p>
<p xml:lang="nno">D u o d ji - b a g a d e a d d jiv irg g it ja fid n o o a h p p it0001 5 0 01 5 0 0-</p>
<p xml:lang="nno"><em type="bold">S u b m i </em>a ) <em type="bold">0 </em><em type="bold">0 </em><em type="bold">0 </em><em type="bold">4 8 7 5 </em><em type="bold">4 8 7 5 </em><em type="bold">- </em>a ) 2 0 0 8 stá h ta b u še a h ta s v á rre ju v v u i 6 5 0 0 0 0 0 ru lo tn o la se a lá h u sa id á rv o h á h k a n p ro g rá m m ii. D á s le a 1 0 % sird o ju v v o n h á ld d a h u ssii h á ld d a šit d á n p ro g rá m m a ja 1 5 % le a sird o ju v v o n e re n o a m á š p ro še a v tta id e e a rre t e a rá á sa h it p ro g rá m m a fá g a la š fo ra </p>
<p>Čuokkis 7.3.2.1 Lotnolasealáhusat</p>
<p xml:lang="isl"><em type="bold">T a b e a lla 7 .3 .2 .1 L o tn o la s e a lá h u s a t </em><em type="italic">3 ,5 % </em>(1 0 0 0 r u )(i 1 0 0 0 k r ) </p>
<p xml:lang="est"><em type="bold">P o a s ta 3 0 0 </em></p>
<p xml:lang="smn"><em type="bold">Č ilg e h u s </em></p>
<p xml:lang="est"><em type="bold">R R 2 0 0 6 </em></p>
<p xml:lang="smn"><em type="bold">B u š 2 0 0 7 </em></p>
<p xml:lang="nno"><em type="bold">R e v 2 0 0 7 </em></p>
<p xml:lang="smn"><em type="bold">B u š 2 0 0 8 + / - 0 8 - R e v 0 7 </em></p>
<p xml:lang="isl"><em type="bold">E r o h u s % </em>3 0 0 6 0 </p>
<p xml:lang="smn">L o tn o la s e a lá h u s a t0003 3 7 53 3 7 5-</p>
<p xml:lang="nno"><em type="bold">S u b m i </em><em type="bold">0 </em><em type="bold">0 </em><em type="bold">0 </em><em type="bold">3 3 7 5 </em><em type="bold">3 3 7 5 </em><em type="bold">- </em></p>
<p>Doarjjaortnega ulbmil:</p>
<p>Ceavzilis lotnolasdoaimmat</p>
<p>Doarjjaortnega olahusjoavku:</p>
<p>Álggaheaddjit geat háliidit álggahit meahcceávkkástallandoaimmaid Doallit geat háliidit bargat vuođđoealáhusain lotnolasat eará doaimmain Sámi mátkedoaimmaheaddjit geat háliidit geavahit meahci oktan vuotnaguovlluiguin resursan mátkeealáhusas</p>
<p>Smávitlágan borramušbuvttadeaddjit geat maiddái doaimmahit guolástusa, boazodoalu, eanadoallu dahje meahcásteami</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Ulbmilolahusaeavttut:</p>
<p>Meahcceávkkástallandoaimmaid lohku Daid máktedoaimmaheaddjiid lohku geain meahcci lea vuođđun doibmii Smávitlágan borramušbuvttadeaddjiid lohku 2008 vuoruheamit:</p>
<p>Meahccebuktagiid buvttaovddideapmi ja kvalitehtasihkkarastin Meahcceealáhusaid vuovdin- ja vuovdalandoaibmabijut Ovddidit vásáhusvuđot mátkedoaimmaid</p>
<p>Juolludaneavttut:</p>
<p>Ohcanáigemearit leat guovvamánu 1. b., cuoŋománu 1. b. ja čakčamánu 1. b. 2008. Prošeakta galgá álggahuvvot maŋimusat dan bušeahttajagi go doarjja juolluduvvo ja válmmastuvvot maŋimusat 2 jagi maŋŋá doarjjareivve dáhtona</p>
<p>Doaibmabijut mat nu uhccán go vejolaš váikkuhit lundui, kultuvrii ja birrasii negatiiva láhkai Meahccedoaimmat mat dávistit sámi luonddudollui Mátkeealáhusat mat čalmmustuhttet vásáhusa ja ekoturismma Prošeavttaide maid Sámediggi lea ožžon álggahuvvot sáhttá juolludit gitta 100 % rádjai gollomeroštusas</p>
<p>Muđui gustojit dat njuolggadusat maid Sámediggi lea mearridan áššis 43/07 Daid doarjagiid hálddašeami ođasmahttin maid Sámedikkis sáhttá ohcat, ja dat gáibádusat mat leat mearriduvvon</p>
<p>Sámedikki 2008 bušeahttadokumeanttas, kapihttalis 3.2 ohcanvuđot doarjagat</p>
<p>Meroštallannjuolggadusat:</p>
<p>Doarjja gitta 30 % rádjai dohkkehuvvon goluin. Oktasaš ruhtadeami oktavuođas gitta 20 % rádjai.</p>
<p>Almmolaš investerendoarjja oktiibuot ii sáhte leat eanet go 60 % gollomeroštusas.</p>
<p>Doarjagiid bajimus rádji lea dábálaččat 300 000 ru. Oktasaš doaibmabijuid oktavuođas mat mearkkašit ollu báikkálaš sámi álbmogii, lea bajimus doarjjarádji 500 000 ru.</p>
<p>Sámediggi ii searvva dábálaččat dakkár prošeavttaid ruhtadeapmái, maid gollomeroštus lea badjel 5 000 000 ru</p>
<p>Uhcimusdoarjja lea 30 000 ru.</p>
<p>Sámedikki doarjjastivra hálddaša Sámedikki ruđaid lotnolasealáhusaide. 2008 várás várrejuvvo 3 375 000 ru lotnolasealáhusaide.</p>
<p>Čuokkis 7.3.2.2 Duodji – bagadeaddjivirggit ja fidnooahppiortnet</p>
<p xml:lang="nno"><em type="bold">T a b e a lla 7 .3 .2 .2 D u o d ji - b a g a d e a d d jiv ir g g it ja fid n o o a h p p it </em>(1 0 0 0 r u ) </p>
<p xml:lang="est"><em type="bold">P o a s ta 3 0 0 </em></p>
<p xml:lang="smn"><em type="bold">Č ilg e h u s </em></p>
<p xml:lang="est"><em type="bold">R R 2 0 0 6 </em></p>
<p xml:lang="smn"><em type="bold">B u š 2 0 0 7 </em></p>
<p xml:lang="nno"><em type="bold">R e v 2 0 0 7 </em></p>
<p xml:lang="smn"><em type="bold">B u š 2 0 0 8 + / - 0 8 - R e v 0 7 </em></p>
<p xml:lang="isl"><em type="bold">E r o h u s % </em>3 0 0 6 0 </p>
<p xml:lang="nno">D u o d ji - b a g a d e a d d jiv irg g it ja fid n o o a h p p it0001 5 0 01 5 0 0-</p>
<p xml:lang="nno"><em type="bold">S u b m i </em><em type="bold">0 </em><em type="bold">0 </em><em type="bold">0 </em><em type="bold">1 5 0 0 </em><em type="bold">1 5 0 0 </em><em type="bold">- </em></p>
<p>Doarjjaortnega ulbmil:</p>
<p>Eanet duojárat</p>
<p>Doarjjaortnega olahusjoavku:</p>
<p>Duojárat ja duodjefitnodagat Guovdilis oahppoásahusat</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Ulbmilolahusaeavttut:</p>
<p>Fidnooahppiid lohku duojis Duodjebagadeaddjiid lohku 2008 vuoruheamit:</p>
<p>Bagadeaddjivirggit Fitnodagat mat váldet fidnooahppiid</p>
<p>Juolludaneavttut:</p>
<p>Ohcanáigemearit leat guovvamánu 1. b. ja čakčamánu 1. b. 2008. Prošeakta galgá álggahuvvot maŋimusat dan bušeahttajagi go doarjja juolluduvvo ja válmmastuvvot maŋimusat 2 jagi maŋŋá doarjjareivve dáhtona</p>
<p>Doarjjaoažžu galgá duođaštit duohta gelbbolašvuođa dahje formálalaš gelbbolašvuođa sámi duojis Fidnooahppšiehtadusaid galgá fidnooahpponammagoddi (Yrkesopplæringsnemda) dohkkehit Muđui gustojit dat njuolggadusat maid Sámediggi lea mearridan áššis 43/07 Daid doarjagiid hálddašeami ođasmahttin maid Sámedikkis sáhttá ohcat, ja dat gáibádusat mat leat mearriduvvon</p>
<p>Sámedikki 2008 bušeahttadokumeanttas, kapihttalis 3.2 ohcanvuđot doarjagat</p>
<p>Meroštallannjuolggadusat:</p>
<p>Juohke fidnooahppi nammii juolluduvvo 50 000 ru fidnooahppišiehtadusaid hálddašeapmái Juohke fidnooahppi nammii juolluduvvo 100 000 ruvdnosaš doarjja fidnooahppibálkán Juohke fidnooahppi nammii juolluduvvo 50 000 ru doarjjan hálddašangoluide 5 fidnooahppišiehtadusa lea eanemus maid sáhttá ásahit 500 000 ru várrejuvvo duodjebagadussii. Bagadusdoaibma galgá čadnojuvvot Duodjeinstituhttii</p>
<p>Sámedikki doarjjastivra hálddaša Sámedikki ruđaid bagadeaddjivirggiide ja fidnooahppiortnegii duojis. 2008 várás várrejuvvo 1 500 000 ru bagadeaddjivirggiide ja fidnooahppiortnegii duojis.</p>
<p>Čuokkis 17.3.6 Árvoháhkanprográmma</p>
<p>Lotnolasealáhusaid árvoháhkanprográmma oktavuođas várrejuvvojit ruđat earret eará fágalaš foruma ásaheapmái.</p>
<p>Jagis 2008 várrejuvvo 975 000 ru árvoháhkanprográmma doibmii. 10. Doaibmabidjooassi jagi 2008 ja maŋit jagiid vuoruhemiiguin</p>
<p>Hálddahusa bargamušat</p>
<p>Almmuhit ortnegiid guovvamánus, cuoŋománus ja borgemánus</p>
<p>Virgádit mielbargi ovdal 01.03.08 Doaimmat 2008 2009 1. Sajáiduhttit árvoháhkanprográmma váikkuhangaskaoapmeapparáhtii ja ealáhussii 200 000 200 000</p>
<p>Eará golut</p>
<p>SUBMI jođiheapmi 975 000 975 000</p>
<p>Doaibmabijut 2008 2009 2. Oččodit olbmuid árvoháhkanprográmmii 400 000 3. Álggaheaddjiid ja ásahuvvon doaimmaid gealbudeapmi ja 500 000 1 000 000</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira álggahanstipeanddat 4. Ásahit bagadallan- ja buvttadanbájiid duodjái 500 000 500 000 5. Bistevaš duodjefidnooahppiortnet 1 000 000 1 000 000 6. Buoret rámmaeavttuid meahcceealáhusaide ja defineret ovdánanhehttehusaid 7. Kvalitehtasihkkarasitin olles árvogeavllis 300 000 1 000 000 8. Gealbudeapmi ja buvttaovddideapmi meahcceealáhusain 500 000 1 300 000 9. Vuovdin ja vuodaleapmi meahcceealáhusain 300 000 300 000 10. Oččodit fierpmádaga ja buoret ovttasbarggu meahcceeláhusdoalliid gaskkas 200 000 200 000 11. Ásahit dakkár bargosajiid nissonolbmuide, main meahcceealáhus lea lotnolas eará doaimmain 500 000 12. Smávitlágan mátkeealáhusaid ovddideapmi sámi guovlluin 700 000 1 000 000 13. Ovddidit dakkár vásáhusmátkeealáhusaid, mat eai heađuš boazodoalu ja eanadoalu 200 000 500 000 14. Gonagasreabbabivdu turistaealáhussan 50 000 200 000 15. Ovddidit vuotnaguolásteami oassin sámi mátkeealáhusain 225 000 500 000 16. Árvvoštallat livččii go dárbu ásahit gelbbolašvuođaguovddáža meahcceealáhusaid váste. 100 000</p>
<p>Doaibmbijuid SUBMI 4 875 000 8 500 000</p>
<p>Earret bajábealnamahuvvon doaibmabijuid lea 6,5 miljon ruvnnus várrejuvvon 650.000 ruvnno ovtta virgái. Doaibma- bidju 1</p>
<p>Sajáiduhttit árvoháhkanprográmma váikkuhangaskaoapmeápparáhtii ja ealáhussii</p>
<p>Duogáš</p>
<p>Árvoháhkanprográmma fátmmasta máŋga ealáhusa ja fágasuorggi. Prográmma sorjá das ahte lea nu buorre fágaviidodat go vejolaš vai sáhttá ollašuhttit prográmma ulbmiliid. Fágalaš fora galgá sihkkarastit ahte bohtet fágalaš evttohusat prográmmii, ja galgá maid doaibmat referánsajoavkun. Prográmma galgá maiddái sihkkarastit sámi dimenšuvnna ja sámi luondduáddejumi ovddidanbarggus. Fágalaš fora čoahkádus sáhttá molsašuddat, muhto sihke departemeanttat, ruhtadeaddjit ja gealbobirrasat berrejit leat mielde.</p>
<p>Ovddidanfora galgá sihkkarastit ahte ealáhusat servet prográmma álggaheapmái. Mihttomeriid juksamis lea mearrideaddji ahte prográmma sajustuvvo ealáhussii. Máŋgga eará doaimmain eaktuda ahte ealáhus searvá go dát galget bidjot johtui.</p>
<p>Strategiija</p>
<p>Searvvahit olggobeale oassálastii vai sihkkarastojuvvo fágalaš ovddideapmi prográmmas</p>
<p>Doaimmat 1. Ásahit fágalaš fora 2. Diehtojuohkin árvoháhkanprográmma birra 3. Ásahit ovddidanfora</p>
<p>Ovddasvástádus</p>
<p>Sámedikkis</p>
<p>Bušeahtta 2008: 200.000 ru 2009: 200.000 ru 2010: 200.000 ru</p>
<p>Doaibma- bidju 2</p>
<p>Oččodit olbmuid árvoháhkanprográmmii</p>
<p>Duogáš</p>
<p>Prográmma lea ođđahutkkus, ii ge leat ovttage almmolaš eiseválddis ovddasvástádus lotnolasealáhusain ja meahcceealáhusaid ovddideamis. Álggahanmuttus lea dárbu sajáiduhttit prográmmii vai sii geat áigot searvat prográmmii, dihtet ahte dat lea álggahuvvomin.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Ollu meahcásteaddjit eai leat logahallan iežaset iehčanas ealáhusdoallin. Ii gávdno visogovva mii čájeha meahcásteaddjiid logu ja ealáhusa gávpejoru. Prográmma ferte dihtomielalaččat bargat dainna ahte oažžut mielde sin geat beroštit oččodit ealáhusovdáneami meahccebuktagiid vuođul.</p>
<p>Strategiija</p>
<p>Oalgguhit meahcásteaddjiid beroštišgoahtit ealáhusovddideamis</p>
<p>Doaimmat 1. Oalgguhanprošeakta mii galgá searvvahit vejolaš meahcásteaddjiid. 2. Almmuhit ortnega guovvamánus, cuoŋománus ja borgemánus 2008</p>
<p>Ovddasvástádus</p>
<p>Sámedikkis ovttas eará olggobeale oassálastiiguin</p>
<p>Bušeahtta 2008: 400.000 ru 2009: 2010:</p>
<p>Doaibma- bidju 3</p>
<p>Álggaheaddjiid ja ásahuvvon doaimmaid gealbudeapmi ja álggahanstipeanddat</p>
<p>Duogáš</p>
<p>Sámi álggaheaddjit dárbbašit buorebut heivehuvvon gealbudankurssaid. Ii leat dušše nu ahte fálaldat galgá leat sámegillii, muhto dárbbašuvvo fállat vuđolet gealbudankurssa go dábálaš. Sivvan dasa lea ovttabeallásaš ealáhuseallin mas leat eanaš vuođđoealáhusat ja dat ahte leat uhccán birrasat mat vuolggahit ođđahutkama. Sámi fitnodatálggaheaddjit dárbbašit erenoamáš doarjaga geavahit árbemáhtu buvttaovddideamis ja buvttareidemis, vejolaččat árbemáhtu ealáskahttimii.</p>
<p>Smávvaealáhusdoalliin leat uhccán ekonomalaš ja bargoresrussat vuovdimii ja vuovdaleapmái. Stuorra hástalussan lea fuolahit ahte smávvaealáhusdoaimmaid buktagat sáhttet kvalitehtasihkkarastojuvvot ja vuvdojuvvot ođđa márkaniin. Dát guoská buvttaovddideapmái, dihtomárkanbuktagiid ovddideapmái, fierpmádathuksemii oassálastiid gaskkas, kvalitehtasihkkarastimii, vuovdaleapmái, buvttajuohkašupmái, gealbudeapmái ja málleovddideapmái.</p>
<p>Strategiija</p>
<p>Heivehit gealbudankurssaid álggaheaddjidásis suorgedássái</p>
<p>Doaimmat 1. Dakkár viiddiduvvon álggaheaddjioahpahus ja čuovvoleapmi mii lea heivehuvvon sámegielat lotnolasealáhusdoalliide. 2. Árvvoštallat ásahit álggaheaddjistipeandda daidda ealáhusdoalliide, geat áigot álggahit lotnolasealáhusaid dahje sámi mátkeealáhusa.</p>
<p>Ovddasvástádus</p>
<p>Sámedikkis ja ealáhusain</p>
<p>Bušeahtta 2008: 0,5 miljon ru 2009: 1,5 miljon ru 2010: 1,5 miljon ru</p>
<p>Doaibma- bidju 4</p>
<p>Ásahit bagadallan- ja buvttadanbájiid duodjái</p>
<p>Duogáš</p>
<p>Galgá ásahuvvot regionála bagadallanbálvalus man vuođul ovddidit duoji kultuvran ja ealáhussan. Buoret vejolašvuohta fidnet bagadallama, mášiinnaid ja reaidduid geasuha eanebui duodjeealáhussii ja buorida ealáhusa gánnáhahttivuođa. Bagadeaddjit galget bagadit duojáriid fágalaččat. Dat mearkkaša bagadit álgoávdnasiid oastima ja reidema oktavuođas, mo duodjebiergasiid ja reaidduid galgá geavahit, buvttaárvvoštallama oktavuođas, rávvet fitnodatálggaheami oktavuođas, jna. Sii galget maiddái bagadit ealáhusdoalliid buvttaovddidemiin, vuovdimiin ja vuovdalemiin, ja veahkehit prošeaktaohcamiiguin, luoittuiguin, ja bušeahtaiguin, ja árvvoštallat gávpejurdagiid ja rávvet daid oktavuođas, jna.</p>
<p>Bagadallit galget maiddái iskat buvttadan-, buvttaovddidan- ja buktagiid kvalitehtasihkkarastinvugiid, ja láhčit dilálašvuođaid oahpaheapmái ja gealbudeapmái iešguđetlágan kursadoaimmaid bokte.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Duodjeinstituhtas Guovdageainnus ja Snoasas lea juo ásahuvvon bagadallanbálvalusat.</p>
<p>Bagadallandoaibma galgá čadnojuvvot Duodjeinstituhttii.</p>
<p>Strategiija</p>
<p>Ásahit duddjohatfierpmádaga sámi guovlluide</p>
<p>Doaibma</p>
<p>Ruhtadit duddjohagaid ja virggiid</p>
<p>Ovddas-vástádus</p>
<p>Duodjeinstituhtas</p>
<p>Bušeahtta 2008: 0,5 miljon ru 2009: 0,5 miljon ru 2010: 1,0 miljon ru</p>
<p>Doaibmabidju 5</p>
<p>Bistevaš duodjefidnooahppiortnet</p>
<p>Duogáš</p>
<p>Iskkadeapmi duojáriid gaskkas mii čađahuvvui 2007:s čájeha ahte doaibmaboađus lei 94 670 ru. Nu unna dietnasiin eai suitte duojárat máksit bálkká fidnoohppiide vaikko oččošedje ge liige doarjaga fylkkas. Rekrutterema sihkkarastima oktavuođas duodjeealáhussii livččii ge dan dihte dárbu ásahit bissovaš bálkádoarjjaortnega fidnoohppiide. Ollu duoji oahpahusas dahkkojuvvo ain ruovttuin. Dieinna lágiin gaskkusta boarráset buolva árbevirolaš duodjemáhtu ja terminologiija nuorat bulvii.</p>
<p>Ollu buktagiin ja ollu designain lea oktavuohta sohkii, ja dan dihte ferte oahpahus maiddái čađahuvvot ruovttus.</p>
<p>Duodjefidnooahppi ii sáhte buvttadit dujiid vuovdimassii ovdalgo son lea oahppan iešguđetlágan teknihkaid ja buvttadanvugiid. Ollu ráhkadanávdnasat mannet duššás fidnooahpis ovdalgo son lea ollásit oahppan, ja ovdalgo buvttademiin sáhttá dinet. Dárbu lea maiddái várret ruđaid fidnooahppiortnega hálddašeapmái. Doarjja galgá mannat goluide gávdnat fitnodagaid, dahkat šiehtadusaid, čuovvolit ortnega ja fuolahit bálkámáksimis.</p>
<p>Strategiija</p>
<p>Sihkkarastit rekrutterema duodjái fidnooahppiortnega ásaheami bokte.</p>
<p>Doaibma</p>
<p>Ruhtadit 5 fidnooahppi ja hálddašit fidnoohppiid</p>
<p>Ovddas-vástádus</p>
<p>Oahppofitnodagas, vejolaččat oahpahuskantuvrras</p>
<p>Bušeahtta 2008: 1,0 miljon ru 2009: 1,0 miljon ru 2010: 1,0 miljon ru</p>
<p>Doaibma- bidju 6</p>
<p>Buoret rámmaeavttuid meahcceealáhusaide ja defineret ovdánanhehttehusaid</p>
<p>Duogáš</p>
<p>Máŋggalágan njuolggadusat heađuštit meahcceealáhusaid doaimmaheami ja dakkár hehttehusat leat bievlavuodjima ja dálvevuodjima ráddjen, ráddjemat guollejávrriid geavaheamis. Hástalus lea jávkadit hehttehusaid meahcceealáhusaid doaimmaheamis sámi guovlluin seammás go sihkkarastá ceavzilis biras- ja luonddugeavaheami. Dán oktavuođas lea dehálaš ulbmil sihkkarastit lagat ovttasbarggu boazodoallo- ja eanadoalloealáhusain go dát beroštumit leat guovdilat.</p>
<p>Vejolaš dikšundoaibmabijut ja fysihkalaš doaibmabijut eaktudit lagaš ovttasbarggu Finnmárkkuopmodagain ja eará eanaeaiggádiiguin Finnmárkku olggobealde. Meahcásteaddjit geat álggahit doaimmaid fertejit beassat plánet ja investeret vuorddehahtti láhkai ja guhkesáigásaččat. Beassat geavahit jávrriid guhkesáigásaš eavttuid vuođul lea mearrideaddji dehálaš erenoamážit go lea investerejuvvon ollu márkanastimii ja jávrriid dikšumii.</p>
<p>Strategiija</p>
<p>Sihkkarastit meahcásteaddjiide lobi geavahit meahcceresurssaid ceavzilis vuogi mielde. Sihkkarastit buori fievrridanvejolašvuođaid meahcceealáhussii.</p>
<p>Doaibma</p>
<p>Doallat oktavuođa láhkaaddi eiseválddiiguin ja fylkkamánniiguin</p>
<p>Ovddas-vástádus</p>
<p>Sámedikkis ovttas eará meahcásteaddjiiguin</p>
<p>Bušeahtta</p>
<p>Hálddahusgolut</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Doaibma- bidju 7</p>
<p>Kvalitehtasihkkarasitin olles árvogeavllis</p>
<p>Duogáš</p>
<p>Kvalitehtasihkkarasttidettiin lea dehálaš geahččat meahcceealáhusaid oppa árvoláhki ollislažžan luonddusváldima rájes, reaidogeavaheami, fievrrideami, vuostáiváldima, náláštuhttima, márkanastima ja gitta vuovdima rádjai. Jus okta lađas ii doaimma, de dat váikkuha árvoláhki oassái mii vel báhcá. Dat guoská erenoamážit dasa jus lea sáhka biepmus ja go biebmobuhtisvuohta mearrida biebmosihkkarvuođa. Ovttasbargu</p>
<p>Biebmobearráigeahčuin mearrida lea go vejolaš seailluhit dološ sámi biebmoráhkadanvugiid seammás go buvttadeapmi ii vuolit biebmogálvosihkkarvuođa. Vuostáiváldinrusttegat fertejit sáhttit vuostáiváldit álgoávdnasiid go dat meahcis váldojuvvojit. Vuostáiváldinrusttegis fertejit seammás diehtit ahte sii duođaid ožžot álgoávdnasiid álgoávnnasbuktiin. Bures doaibmi vuostáiváldinrusttega ceavzineaktun lea ahte leat olbmot dahje berošteaddjit geain lea ovddasvástádus ja háliidit jođihit vuostáiváldinrusttega. Kvalitehtasihkkarastin ii guoskka dušše buktagii, muhto maiddái lassebálvalusaide mat čatnasit meahccebuktagii, nu mo fuolahussii, fievrrideapmái jna.</p>
<p>Strategiija 1. Kvalitehtasihkkarastit doaibmabijuid meahcceealáhusaid árvoláhki buot lađđasiin. Strategiija 2. Oktiiordnet meahccebuktagiid vuostáiváldima vai sihkkarastá biebmogálvvuid kvalitehta. 3. Seailluhit ja viidásetovddidit sámi biebmoárbevieruid Borramušbearráigeahččuin.</p>
<p>Doaimmat 1. Álggahit dakkár ovddasmanniprošeavttaid, main 4 meahcásteaddji čuovvoluvvojit njuolgga dan rájes go álgoávnnas vižžojuvvo meahcis dassážiigo dat lágiduvvo vuostáváldinbáikái dahje vuvdojuvvo oastái. 2. Dahkat vuostáiváldiid fitnolažžan buvttaovddideamis, vuovdaleamis ja vuovdimis. 3. Váljlet daid meahccebuktagiid, mat heivejit gávppašeapmái.</p>
<p>Ovddasvástádus</p>
<p>Meahcásteaddjiin, DjO:s ja Biebmobearráigeahčus</p>
<p>Bušeahtta 1 2008: 2009: 0,5 miljon ru 2010: 0,5 miljon ru</p>
<p>Bušeahtta 2 2008: 0,3 miljon ru. 2009: 0,2 miljon ru 2010:</p>
<p>Bušeahtta 3 2008: 2009: 0,3 miljon ru 2010:</p>
<p>Doaibma- bidju 8</p>
<p>Gealbudeapmi ja buvttaovddideapmi meahcceealáhusain</p>
<p>Duogáš</p>
<p>Livččii gealbudandárbu máŋgga suorggis – dábálaš álggahanoahpus buvttaovddideapmái. Meahccebuktagiid gieđahallamis leat kvalitehta ja buhtisvuohta mearrideaddji dehálaččat buktagiid vuovdima ja viidásetnáláštuhttima oktavuođas. Leat uhccán dieđut márkanáddejumi birra go meahcci lea oassin mátkeealáhusáŋgiruššamis.</p>
<p>Guolástanoahpisteapmi lea ođđa doaba Norggas – lea dárbu oahpahit eanebuid guolleoahpisteaddjin nu ahte sii maiddái ohppet sámi kulturáddejumi ja sámi ealáhusaid birra. Go leat leamaš ollu sisabahkkemat meahccái dahje go resursahálddašeapmi lea mealgadit rievdan meahcis, de lea dárbbašlaš atnit dutkama ja ovddideami ulbmilin. Dat lea dárbbašlaš dannego ferte leat fágalaš vuođđu čađahit dákkár doaibmabijuid. DjO ferte geahččalit dakkár ođđa bargosajiid ásahit mat leat vuođđuduvvon meahcceresurssaide.</p>
<p>Meahcceealáhusain leat leamaš uhccán buvttaovddideapmi. Dávjá dárbbašuvvo stuorát buvttaovddideapmi go áigu viidáseappot gárvvistit. Viidáset náláštuhttimiin sáhtášii</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira lassánahttit dinema ja árvoháhkama fitnodagas. Ođđa buvttadanteknihkat ja -vuogit sáhttet beavttálmahttit buvttadusa. Dat sáhttá leat seaillostuhttin (hermetiseren), vakuumapáhkken jna.</p>
<p>Strategiija</p>
<p>Nannet meahcásteaddjiid gelbbolašvuođa nu ahte sii nákcejit buvttadit meahccebuktagiid main lea buorre kvalitehta.</p>
<p>Doaimmat 1. Hutkkaprošeavttat meahcásteaddjiide 2. Láhčit gealbudeapmái guolástusoahpisteamis 3. Viidásetreidet daid sáivaguollebuktagiid, maid báikkálaš ja regionála márkan jearaha. 4. Ovddidit meahccemuorjebuktagiid, vai sáhttá buorebut seailluhit bipmosiid viidásetreidema oktavuođas.</p>
<p xml:lang="smj">Ovddasvástádusi</p>
<p>Sámedikkis ovttas muhtun joatkkaskuvllain ja DjO:in</p>
<p>Bušeahtta (1) 2008: 400.000 ru 2009: 2010:</p>
<p>Bušeahtta (2) 2008: 100.000 ru 2009: 500.000 ru 2010: 500.000 ru</p>
<p>Bušeahtta (3) 2008: 2009: 300.000 ru 2010: 300.000 ru</p>
<p>Bušeahtta (4) 2008: 2009: 500.000 ru 2010:</p>
<p>Doaibma- bidju 9</p>
<p>Vuovdin ja vuovdaleapmi meahcceealáhusain</p>
<p>Duogáš</p>
<p>Leat iešguđetlágan hástalusat sierranas árvoláhkiin das mii guoská vuovdimii. Smávva ealáhusdoaimmaheaddjiin eai leat ekonomalaš eai ge bargoresurssat bargat vuovdimiin ja vuovdalemiin. Hástalus lea fuolahit ahte fitnodagažiid buktagiid sáhttá vuovdit ođđa márkaniin vuollegis goluiguin. Bibmojuvvon guolli lea gievra gilvalit luondduguliin gávpemárkaniin. Vuolit haddi ja buorre kvalitehta biebmoguliin dagahit stuorra hástalusaid luondduguliid vuvdiide. Vuolit haddi murjjiin mat fievrriduvvojit riikii olgoriikkas, maid váikkuhit. Dán oktavuođas lea lunddolaš čujuhit čuvžii maid lea váttis vuovdit guovlluide dahje mátkkošteaddjiide geat eai leat hárjánan vilges guollái. Meahccái vuođđuduvvon mátkeealáhusbuktagiid márkanastimis ferte čalmmustahttit sihke ekonomalaš ja biraslaš ceavzilis ovdáneami. Ferte erenoamážit deattuhit sámi árbevieruid. Dákkár strategiija heivešii sámiid luonddugeavaheapmái ja váikkuhivččii ekologalaččat ceavzilis ovdáneapmái luonddugeavaheamis. Rievssatbivddu vuovdima organiseren lea summal. Jus lágidivččii rievssatbivdiid guovlluide main bivdiid lohku lea uhcit, de dáhkidivččii sihkkaret sállaša ja de oččošii buoret hatti buktagis. Jus attášii dakkár dáhkádusaid, de dieđášii márkan makkár vuordámušat sis sáhtášedje leat go oasttášedje dakkár bálvalusaid.</p>
<p>Strategiija 1. Čalmmustuhttit meahccebuktagiid sihke ekologalaš ja árktalaš buvttan alit hatti dihtii. 2. Viiddidit mátkeealáhusfálaldaga meahccebuktagiiguin dábálaš jagiáiggiid olggobealde..</p>
<p>Doaimmat 1. Profileret árktalaš guovlluid álgoávdnasiid restauirántasuorggis 2. Formaliseret oktavuođa Finnmárkkuopmodagain</p>
<p>Ovddasvástádus 1. Meahcásteaddjiin ja borramušbuvttadeaddjiin ovttas restaurantaealáhusain 2. Sámedikkis ovttas Finnmárkkuopmodagain</p>
<p>Bušeahtta (1) 2008: 300.000 ru 2009: 300.000 ru 2010: 300.000 ru</p>
<p>Bušeahtta (2) 2008: Hálddahusgolut</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Doaibma-bidju 10</p>
<p>Oččodit fierpmádaga ja buoret ovttasbarggu meahcceeláhusdoalliid gaskkas</p>
<p>Duogáš</p>
<p>Meahcásteaddjit leat uhca ja girjáš jovkkoš. Dárbu lea oččodit meahcásteddjiid fierpmádahkan doaibmat, nu ahte sin beroštumit fuolahuvvojit. Dat guoská oktasaš biergasiid geavaheapmái, ovttasbargui vuostáiváldinrusttegiid oktavuođas ja oktasaš johtimii fievrruiguin doppe gos dan lea vejolaš oktiiordnet. Ja dát guoská áinnas ge meahccebuktagiid vuovdimii ja márkanastimii. Dannego leat nu uhccán meahcás-teaddjit, de lea dárbbašlaš ovttas bargat vai árvoháhkan meahcceealáhusain lassána.</p>
<p>Norggas lea veaháš gelbbolašvuohta meahcceealáhusaid birra. Hástalus lea oččodit dáid birrasiid ja sámi meahcásteaddjiid gulahallat.</p>
<p>Áŋgiruššan meahccái vuođđuduvvon mátkeealáhusbuktagiiguin eaktuda ahte ásahuvvo oktavuohta gaskal daid Norgga oassálastiid geat leat juo márkanis. Dát guoská daidda oassálastiide geat leat jo válljen bargat fuođđobivdduin ja guollebivdduin, eará meahccebuktagiiguin ja guovllu ealáhuseallimiin muđui. Ii leat vuođđu ásahit sierra sámi mátkeealáhusorganisašuvnna mas meahcci lea váldobuvttan.</p>
<p>Strategiija</p>
<p>Lassánahttit meahcceealáhusaid árvoháhkama fierpmádagain ja ovttasbargguin.</p>
<p>Doaibma</p>
<p>Oažžut áigái ovttasbarggu meahcásteddjiid gaskka ja ásahuvvon birrasiid gaskka muđui riikkas</p>
<p>Ovddas-vástádus</p>
<p>Sámedikkis ovttas ealáhus- ja beroštusorganisašuvnnaiguin</p>
<p>Bušeahtta 2008: 200.000 ru ja hálddašangolut 2009: 200.000 ru</p>
<p>Doaibmabidju 11</p>
<p>Ásahit dakkár bargosajiid nissonolbmuide, main meahcceealáhus lea lotnolaga eará doaimmain</p>
<p>Duogáš</p>
<p>Mehciin ávkkástallan čalmmustuvvo dábálaččat almmáiolbmuid bargun nugo bivdu ja guolástus. Go galgá oainnusin dahkat nissonolbmuid mehciin ávkkástallama de ferte čájehit erenoamáš beroštumi dasa. Dan ferte dahkat sihke dábálaš almmái doaimmaid ja doaimmaid oktavuođas mat ovdal eai leat čalmmustuvvon doarvái bures. Luondduurtasiiguin ja murjjiiguin ávkkástallamis ii leat olus oppanassiige geavahuvvon dat ealáhusovddidanvejolašvuohta mii dan oktavuođas lea.</p>
<p>Strategiija</p>
<p>Movttiidahttit nissonolbmuid bargat innovašuvnnaiguin ja buvttaovddidemiin meahccebuktagiid vuođul</p>
<p>Doaibma</p>
<p>Sierra innovašuvdna-/movttiidahttinprográmma nissonolbmuid váste</p>
<p>Ovddasvástádus</p>
<p>Sámedikkis</p>
<p>Bušeahtta 2008: 2009: 500.000 ru ja hálddašangolut</p>
<p>Doaibmabidju 12</p>
<p>Smávitlágan mátkeealáhusaid ovddideapmi sámi guovlluin</p>
<p>Duogáš</p>
<p>Kulturvuđot turismma vejolašvuođat lassánit ain. Sámi motiivvaid, symbolaid ja sámi elemeanttaid lávejit dán áiggi geavahit mátkeealáhusdoaimmaid márkanfievrrideamis. Deaŧalaš eaktu mátkeealáhusaid viidáset ovddideamis sámi guovlluin lea dat ahte dat ovddiduvvojit sámiid eavttuid vuođul ja leat vuođđuduvvon eaktivuhtii.</p>
<p>Stuorra oassi mátkeealáhusdoaimmain davvin čađahuvvojit oanehis áigodagaid mat bistet ovttas guovtti mánnui. Go galgá sihkkarastit buori dienasvuođu, de fertejit báikkálaš mátkeealáhusovddasteaddjit fállat eanet máŋggabeallálaš buvttafálaldagaid sihke sisdoalu ja áiggi dáfus otnáš ektui. Márkana ferte ráhkkanahttit nu ahte lea vejolaš vuovdit mátkeealáhusbuktagiid oalgeáigodagain, dm. dábálaš áigodagaid olggobealde.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuotnabivdoturismma ferte buorebut organiseret ja fanassertifiserema gáibádusaid ferte vuolidit unnit fitnodagaide.</p>
<p>Strategiija 1. Mátkeealáhusaid ovddideapmi sámi guovlluin ferte dahkkojuvvot sámi eavttuid vuođu. 2. Čalmmus atnit ceavzilis ovddideami mátkeealáhusas man oktavuođas erenoamážit vuhtii váldojuvvo sámi kultuvra ja sámi ealáhusat. 3. Viiddidit mátkeealáhusfálaldaga olggobealde dábálaš áigodagaid.</p>
<p>Doaimmat 1. Ásahit ovttasbarggu ja fierpmádaga sámi mátkeealáhusaovddasteddjiid gaskka siskkáldasat ja muđui eará mátkeealáhusaiguin sámi guovlluin 2. Lágidit mátkeealáhusseminára 3. Ruhtadit dálvefálaldagaid</p>
<p>Ovddas-vástádus</p>
<p>Sámi mátkeealáhusovddasteaddjiin</p>
<p>Bušeahtta 2008: 700.000 ru 2009: 1.000.000 ru 2010: 1.000.000 ru</p>
<p>Doaibmabidju 13</p>
<p>Ovddidit dakkár vásáhusmátkeealáhusaid, mat eai heađuš boazodoalu ja eanadoalu</p>
<p>Duogáš</p>
<p>Turismmas boazodoalu vuođul leat stuorra vejolašvuođat sihke nationála ja riikkaidgaskasaš márkanis. Nugo eará mátkeealáhusaid oktavuođas, de ferte vejolaš stuorát áŋggirdemiid boazodoalu turismma vuođul dahkat nu ahte dat ii čuoza árbevirolaš doibmii ja daid guovlluide maid boazodoallu geavaha. Dát guoská maid guolástusturismii árbevirolaš geavaheami ektui ja turismii árbevirolaš eanadoalloguovlluin. Hástalusat bohtet das go turisttat galget geavahit daid seamma guovlluid maid boazodoallu ja sávzadoallu geavahit. Ferte ovddidit strategiijaid movt sihkkarastit dan ahte areálaid alde eai čuožžilivčče riiddut mátkeealáhusaid ja vuođđoealáhusaid gaskka. Boazodoalloturisma ii galgga čuohcat guovllu árbevirolaš geavaheapmái. Go sámit galget vuovdit kultuvrraset, de ferte dat dahkkojuvvot dainna lágiin ahte sin mihtilmas eallinvuohki ii ollásit dahkkojuvvo gávppálažžan – eaktivuohta ja luohtehahttivuohta leat guokte guovddáš doahpaga.</p>
<p>Strategiija</p>
<p>Vásihusturismma láhčit dainna lágiin ahte eaktivuohta ja luohtehahttivuohta lea čalmmus áššit</p>
<p>Doaibma</p>
<p>Ruhtadit innovatiivvalaš prošeavttaid</p>
<p>Ovddas-vástádus</p>
<p>Álggaheaddjiin</p>
<p>Bušeahtta 2008: 200.000 ru 2009: 500.000 ru 2010: 500.000 ru</p>
<p>Doaibmabidju 14</p>
<p>Gonagasreabbábivdu turistaealáhussan</p>
<p>Duogáš</p>
<p>Gonagasreappát leat sakka laskan miehtá Finnmárkku rittu daid maŋimuš 10-15 jagiid. Bajimuš ulbmilin lea ráddjet gonagasreappáid leavvama viidáseappot norgga mearraguovlluin nu ollu go lea vejolaš, ja sihkkarastit dan ahte gonagasreappát leat nu unnán go vejolaš olggobealde ráddjejuvvon bivdoguovllu. Ráddjejuvvon guovllu siskkobealde lea gonagasreabbábivdu regulerejuvvon bivdoeriiguin. Fatnasat main lea oassálastin-lohpi sáhttet bivdit juolluduvvon bivdoeari, ja vurdojuvvo ahte fatnasat vuollel 11 mehtera Nuorta-Finnmárkkus ožžot bivdit friija. Gonagasreappás lea stáhtus resursan dán guovllu siskkobealde. Gonagasreappát johtet dađistaga eanet meattá ráddjejuvvon guovllu Oarje-Finnmárkui, gos lea lohpi friija bivdit gonagasreappáid, ja evttohuvvo ahte ásahuvvo foanda náli geahpedanbivddu várás.</p>
<p>Gonagasreabbábivdu lea oaivvilduvvon fatnasiid birgenlági dievasmahttimii, ja unnimus fanasjovkui dat lea deaŧalaš lassidienas, erenoamážit bivdiide geat barget</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira lotnolasealáhusaiguin.</p>
<p>Dán jovkui sáhtášii dietnasa sihkkarastit dainna lágiin ahte turisttat leat mielde fatnasis ja servet bivdui. Turisttat sáhtášedje de ieža máksit searvama ja vejolaš sállaša ovddas. Olggobealde ráddjejuvvon guovllu sáhttet turisttat searvat fatnasis ja bivdit friija gonagasreappáid. Dán guovllus leat evttohuvvon ekonomalaš doaibmabijut gonagasreappáid bivdimii.</p>
<p>Ferte láhčit dainna lágiin ahte mátkeealáhusas lea vejolašvuohta turisttaide addit fálaldaga searvat gonagasreabbábivdui fatnasis. Ferte maid lágidit nu ahte daidda turisttaide geat servet fatnasiin bivdui, addojuvvo dárbbašlaš sihkarvuođaoahpahus.</p>
<p>Strategiija</p>
<p>Fierpmádat ja ovttasbargu buoridan dihte árvoháhkama riddo- ja vuotnaguovlluin.</p>
<p>Doaimmat 1. Oažžut áigái ovttasbarggu gonagasreabbábivdiid ja mátkeealáhusaid gaskka. 2. Láhčit diliid nu ahte mátkeealáhus geavaha gonagasreabbábivddu geasuheaddji fálaldahkan turisttaide. 3. Sihkarvuođaoahpahus turisttaide geat galget searvat bivdui fatnasiin.</p>
<p>Ovddas-vástádus</p>
<p>Ealáhus- ja mátkeealáhusorganisašuvnnain</p>
<p>Bušeahtta 2008: 50.000 ru 2009: 200 000 ru 2010: 200.000 ru</p>
<p>Doaibma- bidju 15</p>
<p>Ovddidit vuotnaguolásteami oassin sámi mátkeealáhusain</p>
<p>Duogáš</p>
<p>Sámi vásáhusvuđot turismma vejolašvuođat vuotnaguolásteami oktavuođaš leat buorit.</p>
<p>Sámi báikkálaš historjjá ja kultuvrra sáhttá gaskkustit áidnalunddot vugiin bivdooahpisteami dahje fanasmátkkiid bokte vuona alde. Deaŧalaš eaktun mátkeealáhusaid viidásetovddideapmái sámi vuotnaguovlluin lea ahte dat dahkkojuvvo sámi eavttuid vuođul ja lea vuođđuduvvon eaktivuhtii.</p>
<p>Eanaš mátkeealáhusdoaimmat dáhpáhuvvet oanehis mánnosaš dahje guovtte mánnosaš áigodagas geasset. Ráđđehusa nationála mátkeealáhusstrategiija addá vejolašvuođa fidnoguolásteaddjiide geavahit bivdofatnasa turismmas geassemánuin dakkár ortnega bokte ahte turista oažžu sámi vásáhusa mii lea vuođđuduvvon sámi guolástan-, borramušráhkadan- ja luondduvásihanárbevieruide. Hehttehussan dás lea dat sihkkarvuođasertifiseren, maid fitnodagat fertejit investeret vai besset doaimmahit turismma sihkkaris vugiin. Dan lassin ferte dain oassálastiin, geat fállet vásáhusaid turisttaide dahje joavkkuide, leat gelbbolašvuohta sámi kultuvrras oppalaččat ja báikkálaš sámi kultuvrras ja historjjás erenoamážit. Vái sáhttet sihkkarastit buoret dienasvuođu, fertejit báikkálaš mátkeealáhusoassálastit fállat buktagiid mat molsašuvvet buorebut go dál sihke sisdoalu ja áiggi dáfus. Oassálastit berrejit fállat mátkkiid ja oahpisteami vuona alde oassin vásáhuspáhkas okta idjademiin ja eará fálaldagaiguin eará vásáhusaid oktavuođas, ja áinnas maiddái olggobealde geasseáiggi. Dása gáibiduvvo ovttasbargu seamma guovllu eará kultur- ja mátkeealáhus-oassálastiiguin.</p>
<p>Strategiija</p>
<p>Mátkeealáhusaid ovddideapmi sámi vuotnaguovlluin ferte dáhpáhuvvat sámi eavttuid vuođul.</p>
<p>Doaimmat 1. Ovttasbargu nationála mátkeealáhusstrategiijain ja mariidna árvoháhkanprográmmaiguin čoavdit hehttehusaid vuotnaoahpisteami oktavuođas 2. Ruhtadit innovatiivva prošeavttaid (2009 rájes) 3. Ovddidit mátkeealáhusfálaldaga páhkkan maiddái olggobealde dábálaš áigodagaid ja ovttas eará mátkeealáhus- ja kulturdoaimmaheaddjiiguin. 4. Láhčit dakkár vásáhusturismii, mas eaktivuohta ja jáhkehahttivuohta lea guovddážis.</p>
<p>Ovddas-</p>
<p>Sámi kultur- ja mátkeealáhusdoaimmaheaddjit ja guollefitnodagat</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira vástádus Bušeahtta 2008: 225 000 ru ja hálddahusgolut 2009: 500 000 ru 2010: 500 000 ru</p>
<p>Doaibma-bidju 16</p>
<p>Árvvoštallat livččii go dárbu ásahit gelbbolašvuođaguovddáža meahcceealáhusaid váste.</p>
<p>Duogáš</p>
<p>Bioforsk lea Davvi-Norgga eanandoalu ja sáivaguollebivddu gelbbolašvuođaguovddáš. Bioforsk lea maid searvan dan bargui ahte váldit luonddu murjjiid ja urtasiid gávpegálvun. Árvoháhkanprográmmas lea deaŧalaš geavahit dan gelbbolašvuođa mii lea gávdnomis. Hástalussan lea sihkkarastit dan ahte sámi perspektiiva biddjojuvvo vuođđun ođđa lotnolasealáhusaid ovddideapmái. Go galgá sihkkarastit buori ovddideami ja ahte sámi árvvut ja oaidnu gozihuvvojit, de lea dárbu árvvoštallat movt galggašii sihkkarastit DjO-barggu. Eará bealit maid berrešii árvvoštallat leat movt sihkkarastit: a) sámi máhtolašvuođa duođašteami ja systematiserema b) márkaniid kártema ja ovddideami c) buvttaovddideami d) vuođđostruktuvrra ovddideami e) juridihkalaš rámmaeavttuid analyserema ja kártema f) gealbudeami ja bagadallama láhčima.</p>
<p>Strategiija</p>
<p>Searvvahit guoskevaš oasálaččaid árvvoštallamis</p>
<p>Doaibma</p>
<p>Kártet gelbbolašvuođa dárbbu meahcásteaddjiid gaskkas</p>
<p xml:lang="smj">Ovddas-vástadus</p>
<p>Sámedikkis, vejolaš eará oasálaččain</p>
<p>Bušeahtta 2008: 2009: 100.000 ru 2010:</p>
<p>Ealáhus- ja kulturlávdegotti árvalus:</p>
<p>Álggahus</p>
<p>Sámediggi lea ealáhuspolitihkas vuoruhan ealáhusaid mat doaimmahuvvojit lotnolasat. Dát čuovvu sámi árbevieru ealáhusheivehemiid oktavuođas. Sivvan dasa lea go sámi guovlluid resurssat máŋgga oktavuođas eai leat doarvái dasa ahte attášedje birrajagi doaibmama. Danne lea Sámedikki ealáhuspolitihkka vuođđuduvvon dasa ahte ásahit doaimmaid mat addet oasseáiggi ja birrajagi bargosajiid. Ávkkástallan meahcceresurssaiguin lea oassi dán politihkas, seammás go meahcceávkkástallan lea leamaš guovddážis dáid guovlluid sámi vuoigatvuođaid čielggadeamis. Árvoháhkanprográmma bokte addojuvvojit vejolašvuođat ovddidit dáid ealáhusaid, ja maiddái doaimmahit árbevirolaš ealáhusaid lotnolasat ođđa ealáhusdoaimmaiguin. Sámedikki mearrádusat áššis 60/07 Sámedikki bušeahtta ja áššis 65/07 Dieđáhus meahcceealáhusaid ovddideami birra - loahppameannudeapmi, ja jagi 2008 stáhtabušeahtas, bidjet politihkalaš ja ekonomalaš vuođu árvoháhkanprográmma álggaheapmái lotnolasealáhusaid ja sámi mátkeealáhusa várás.</p>
<p>Mearkkašumit:</p>
<p><em type="italic">Norgga sámiid riikkasearvvi (NSR) lahtut Lene Hansen, Randi A. Skum, Klemet Erland Hætta ja Tor Mikalsen, Bargiidbellodaga sámediggejoavkku (Bb) lahtut Berit Oskal Eira, Knut Store, Jørn Are Gaski, Bjarne Store-Jakobsen, Marie Therese N. Aslaksen ja Per Edvind Varsi, Guovddášbellodaga (Gb) lahtu Olaf Eliassen, </em>Åerjel læstoe <em type="italic">(ÅL) </em>lahtu <em type="italic">Laila Wilks, Guovdageainnu johttisámelisttu (JSL) lahtu Per A. Bæhr </em>, oaivvildit ahte lea deaŧalaš sihkkarastit sámi vuotnaguovlluid resursaávkkástallama. Dán oktavuođas háliida lávdegoddi erenoamážit namuhit mearraluossabivddu mii lea ealli árbevierru dáin guovlluin ja mii ii leat doarvái bures vuhtiiváldojuvvon stáhta eiseválddiid bealis. </p>
<p>Seammaláhkai oaivvilda lávdegoddi ahte lea maid deaŧalaš sihkkarastit resursaávkkástallama dain ollu luossajogain mat leat sámi ássanguovlluin.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Lávdegoddi oaivvilda ahte smávvásii reiden árbevirolaš vuotnabivddus ferte leat mielde árvoháhkanprográmmas.</p>
<p><em type="italic">Lávdegotti eanetlohku, buohkat earret Guovdageainnu dáloniid listta (DL) lahtu Isak Mathis O. Hætta, </em>bivdet ráđi fuolahit ahte fágalaš fora čoahkádus šaddá nu ahte dat lea ovddasteaddjin prográmma olahanjoavkkuid ektui ja ahte dat ovddasta dan geográfalaš guovllu, mas dat galgá doaibmat. Viidáseappot atná lávdegoddi govttolažžan ahte Eanadoallodepartemeantta ovddastus sihkkarastojuvvo ealáhusfágalaš orgánaid bokte. <em type="italic">Lávdegotti eanetlohku, buohkat earret Guovdageainnu dáloniid listta (Gd) lahtu Isak Mathis O. Hætta ja </em></p>
<p><em type="italic">Guovdageainnu johttisápmelaččaid listta (GJL) lahtu Per A. Bæhr, </em>čujihit dasa ahte ollugat sámi ássanguovlluin doaimmahit ealáhusaid lotnolasat. Dál lea maid vejolaš doaimmahit vuođđoealáhusaid lotnolasat ođđa ealáhusaiguin. Lotnolasealáhusaid várjaleapmi ja ovddideapmi lea deaŧalaš sámi giliid ássamii ja kultuvrii. Lotnolasealáhusdoallit šaddet dávjá olggobeallái ovddidandoaibmabijuid ja prográmmaid. Dan lassin sii fertejit vuhtiiváldit eanet njuolggadusaid ja almmolaš orgánaid go oktoealáhusdoallit. Lea deaŧalaš njeaidit daid áruid mat hehttejit olbmuid doaimmaheames lotnolasealáhusaid. </p>
<p>Go bisuha vejolašvuođa doaimmahit lotnolasealáhusaid, de maiddái áimmahuššá deaŧlaš árbedieđuid. Ferte láhčit vejolašvuođaid álggahit ja ovddidit árbevirolaš ja ođđalágan lotnolasealáhusaid.</p>
<p><em type="italic">Evttohus Norgga sámiid riikkasearvvis (NSR), </em>Åerjel læstoes <em type="italic">(ÅL), Bargiidbellodaga sámediggejoavkkus (Bb), </em></p>
<p><em type="italic">Guovddášbellodagsa ja Guovdageainnu johttisámelisttus (JSL): </em>Evttohus 1 </p>
<p>Lasáhus maŋimus cealkagii Sámediggeráđi mearrádusevttohussi: Sámedikki dievasčoahkkin dohkkeha prográmma jahkásaš rámmaplánaid ja mearrida prográmma bušeahta, muhto Sámediggeráđđái addojuvvo váldi dahkat rievdadusaid prográmmas daid plánaid siskkobealde, maid dievasčoahkkin lea mearridan. 1. Ulbmilat ja rámmat vuolde, duogáš, lasihuvvo ođđa cealkka maŋŋá 4. cealkkaoasi; Sámediggi lea 2008 bušeahtas, tabealla 7.3.3., sámi ealáhusorganisašuvnnat, várren ruđaid nannet sámi ealáhusorganisašuvnnaid doaimmaid. Cealkkaoasi Rámmaid vuolde, vuosttas cealkagis; 2008 várás lea Sámediggeráđđi.. Rievdaduvvo ná: 2008 várás lea Sámediggi várren jna. Evttohus 2 3. Organiseren. Ovddasvástádusjuohku: Čk.3 Fágalaš fora: Vuosttaš cealkagis rievdaduvvo fylkkamánni eanadoalloossodat, fylkkagielda ná: daid fylkkagielddaid eanadoalloossodagat masa guoská Sámedikki áŋgiruššan ealáhusovddidemiin, daid seamma guovlluid fylkkagielddat, jna. Ođđa maŋimus cealkka vuosttaš teaksta oassái, 3. čuoggá vuolde 3 Organiseren: Sámediggi galgá dohkkehit prográmma jahkásaš plánaid. 3 cealkkaoassi sihkkojuvvo ollásit. 4 cealkkaoassi rievdaduvvo dánin:</p>
<p>Rapporteren dáhpáhuvvá Sámediggeráđđái.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Čk. 3 <span type="quote">"Ovddidanfora " "Norgga Boazosápmelaččaid Riikkasearvi (NBR) ja sámi eanadoalloorganisašuvnnaid ovddastus"</span> leat mielde daid organisašuvnnaid logahallamis, mat galget oassálastit ovddidanforai.</p>
<p>Lasseevttohus 3. čuoggái, vuosttaš cealkkoassin <span type="quote">”Ovddidanfora”</span>-oasis: Sámediggi galgá doarjut vejolaš álgaga sámi mátkeealáhusa oassálastiid bealis ásahit sámi mátkeealáhusorganisašuvnna. Vejolaš sámi mátkeealáhusorganisašuvdna galgá sáhttit oassálastit oavddidanforai seamma dásis go eará sámi ealáhusorganisašuvnnat ge. Evttohus 3</p>
<p>Lasseevttohus 4. čuoggái, maŋimus teakstaoassin " Boazodoalu ovddidanfoanda ja Árvoháhkanprográmma bohccuid várás ": Lotnolasealáhusaid árvoháhkanprográmma galgá sáhttit ruhtadit doaibmabijuid maid boazodoallit álggahit</p>
<p>Lasáhus 4. čuoggái:: Sámediggi berre leat ovddastuvvan eará árvoháhkanprográmmain ja nationála áŋgiruššamiin, nu mo namuhuvvon 4. kapihttalis Ráddjejupmi eará prográmmaid ja áŋgiruššamiid ektui.</p>
<p>Čk. 4 Boazodoalu ovddidanfoanda ja Árvoháhkanprográmma bohccuid várás</p>
<p>Maŋimus cealkka sihkkojuvvo. (ÁHP-lotnolasealáhusat ii berre vuoruhit doarjaga bohccobirgui ja bohccobierggu viidásetráhkadeapmái.) Evttohus 4 10 čuoggái doaibmabiju vuoroheamit 2008 ja dan maŋŋá: Lasáhus 2. doaibmabidjui: Duogáš (lasáhus, nubbi teakstaoassi, ođđa nubbi ja goalmmát cealkka) ”Ii ge leat visogovva das gallis dat doaimmahit lotnolasealáhusaid. Prográmma ferte dihtomielalaččat áŋgiruššat dainna ahte movttiidahttit dakkár ealáhusovddideapmái, mas meahcci ja lotnolasealáhusat leat vuođđun.”</p>
<p>Ođđa strategiija, doaibma 2.: Almmuhit ortnega sidjiide geat sáhtášedje álggahit lotnolasealáhusaid. Doaibma 1: (lasáhus): ja doallit geat doaimmahit lotnolasealáhusaid. Čk. 10 doaibmabidju 3 Álggaheaddjiid ja ásahuvvon doaimmaid gealbudeapmi ja álggahanstipeanddat, nubbi cealkka rievdaduvvo dánin: Ii leat dušše nu ahte fálaldat galgá leat sámegillii, muhto maiddái nu ahte dakkár kurssat galget heivehuvvot sámi diliide ja sámi fitnodagaid dillái. Čk. 10 doaibmabidju 12</p>
<p>Vuosttaš teakstaoasi maŋimus cealkagii lasihuvvo: ja sámi kulturáddejupmái. Dan lassin lasihuvvo <span type="quote">”ja vuođđoealáhusdoallit”</span> nuppi cealkagii sániid ’báikkálaš mátkeealáhusovddasteaddjit’ maŋábeallái. Evttohus 5</p>
<p><em type="italic">Evttohus Dáloniidlisttas (DL) Isak Mathis O. Hætta: </em>Sámediggi galgá ásahit sierranas ortnegiid njuolgga doarjagiin meahcceávkkástallamii ja doarjagiid dakkár háhkamiidda go dárbbašlaš reaiddut, rusttegat, barttat jna., muhto maiddái ortnegiidda mat dorjot ovddidandoaibmabijuid, dutkama ja ulbmiliid main lea oppalaš mearkkašupmi meahcceealáhusaide ja sámi kultuvrii. Sámediggi, ja dakko bokte ekonomalaš váikkuhangaskaoamit, leat deaŧaleamos reaiddut maiguin čuovvolit sámi servodaga meahcceávkkástallanpolitihka ulbmiliid ja njuolggadusaid. </p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Doarjja galgá leat mielde ovddideamen ceaczilis meahcceávkkástallama, kvalitehta, buvttadeami, buoret dietnasa ja váikkuhit dássitvuođa ealáhusa ovttadagaid gaskkas.</p>
<p>Oppalaččat deaŧalaš osiid dan oktavuođas ahte ovddidit meahcceealáhusaid.</p>
<p>Doarjjaortnet dárbbašlaš doaibmareaidduide, doarjja meahcástanbarttaide, eará doaibmarusttegat, doarjja vuostáiváldinrustteggiida, oahppostipeanda ja doarjja erenoamáš meahcástanfálaldagaide mánáidgárddiin. Sámediggi áigu maiddái doarjut ovddidan- ja investerendoaibmabijuid meahcceealáhusain oppalaččat, mat leat foandda ulbmiliid ja doaibmaguovllu siskkobealde.</p>
<p>Sámediggi oaidná deaŧalažžan ahte meahcceávkkástallit besset hukseet ealáhusbarttaid ja rusttegiid doaimmaset oktavuođas doppe gos sis leat básat.</p>
<p>Doarjjaortnegat mat guosket doaibmadoarjagii, buvttadandoarjagii, fievrridandoarjagii ja beallalašlasáhussii, gustojit dassážiigo ealáhusšiehtadus lea dohkkehuvvon, ja mii leat gergosat šiehtadit vejolaš eará ortnegiid meahcceávkkástallama várás.</p>
<p>Čuovvovaš doarjjaortnet galgá doaibmat gaskaboddasaččat dassážiigo meahcceávkkástallama doarjjaortnet lea dohkkehuvvon.</p>
<p>Doaibmadoarjja Doaibmadoarjja lea 10 000 ru juohke olbmo várás doaibmi fitnodagas.</p>
<p>Daidda fitnodagaide main leat nissonolbmot eanetlogus, addojuvvo 25 000 ruvdnosaš doaibmadoarjja juohke nissonolbmo várás. Fitnodagaide maid nuorat vuollel 30 jagi jođihit, addojuvvo 25 000 ruvdnosaš doaibmadoarjja juohke bargi várás. Buvttadandoarjja Buvttadanmáksun rehkenastojuvvo 50 proseanta divatgeatnegahttojuvvon vuovdimis.</p>
<p>Buvttadanmáksu ii addojuvvo dan divatgeatnegahttojuvvon dietnasis mii lea badjel 600 000 ru juohke bargi namas meahcceávkkástallandoaimmas. Fievrridandoarjja Fievrridandoarjjan addojuvvo 18 ru juohke kg sáivaguolis mii raporterejuvvo Sámediggái gustovaš njuolggadusaid vuođul Beallalašlasáhus Go goappašat beallalaččat doaimmahit meahcceávkkástallama ovttas, de galgá juolluhuvvot 35 000 ruvdnosaš lassi doaibmadoarjja.</p>
<p>Čálgoortnegat Seammaláhkai go eará iehčanas ealáhusdoallit ge, de eai leat meahcceávkkástalliin seamma vuoigatvuođat go bálkábargiin čálggu ja čálgoortegiid oktavuoađas. Vai šaddá buoret čálgodilli ja sosiála sihkkarvuohta, de ferte čađahit sierra čálgoortnegiid.</p>
<p>Evttohus 6</p>
<p>Doaibmabidju 17. Bargu ealáhusšiehtadusain</p>
<p>Duogáš:</p>
<p>Sámediggi oaidná deaŧalažžan bargat árjjalaččat meahcceávkkástallama ja lotnolasealáhusa ealáhusšiehtadusain. Áigumuššan lea loktet meahcceávkkástallama ja lotnolasealáhusa stáhtusa seamma dássái go eará sámi vuođđoealáhusat, ja šiehtadus berre addit buriid ekonomalaš eavttuid meahcceávkkástalliide. Doaibma: Sámediggi álggaha barggu, ja oalgguha ealáhusšiehtadusa ráhkadeami. Bušeahtta 2008: 200 000 2009: dárbbu mielde boahttejagiid.</p>
<p>Doaibmabidju 18. Doarjja meahcceávkkástallanorganisašuvnnaide</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Duogáš: Sámi servodagas mis leat odne 2 doaibmi organisašuvnna mat ovddidit meahcceávkkástallama/geavheami. Dan oktavuođas oidná Sámediggi organisašuvnnaid deaŧalaš resursan, ja Sámediggi váldá badjelasas ovddasvástádua veahkehit dárbbašlaš ruđaidguin vai sii sáhttet leat mielde váikkuheamen lotnolasealáhusid árvoháhkanprográmma ektui. Sámediggi várre dárbbašlaš ruđaid daidda sámi organisašuvnnaide mat eai oaččo bistevaš juolludusa stáhtas. Sámi organisašuvnnat mat eai oaččo stáhtadoarjaga: Bušeahtta 2008:300 000 2009:300 000 dárbbu mielde boahttejagiid.</p>
<p>Doaibmabidju 19. Meahcceávkkástalliid/geavaheaddjiid vuoigatvuođat</p>
<p>Duogáš:</p>
<p>Meahccegeavaheaddjit eai leat suodjaluvvon lága bokte, meahcceávkkástalliid/lotnolasealáhusaid vuođđu lea áitojuvvon, dan oktavuođas lea várra ahte giella, kultuvra, máhtolašvuohta jna. jávket. Sámediggi áigu váldit badjelasas ovddasvástádusa sihkkarastit, bisuhit ja ovddidit lotnolasealáhusaid vuoigatvuođaid, ja oaidná deaŧalažžan oččodit láhkasuodjaleami dan sámi álbmogii mii ávkkástallá mehciin.</p>
<p>Bušeahtta 2008: 200 000 Dárbbu mielde boahttejagiid.</p>
<p>Lávdegotti ráva:</p>
<p>Lávdegottis eai leat muđui makkárge mearkkašumit dahje evttohusat áššái ja rávve Sámedikki dohkkehit čuovvovačča:</p>
<p>Sámediggi doarju muđui Sámediggeráđi mearrádusevttohusa.</p>
<p>III Jienasteapmi 43 áirasis ledje 38 čoahkis. Jienasteapmi čađahuvvui čuovvovaš vuoru mielde:</p>
<p>Galgá go Sámediggi čoahkkinortnega §6, 4 cealkaga vuođul dohkkehit daid rievdadusaid maid áirras Isak Mathis O. Hætta lea buktán iežas evttohussii. Evttohus hilgojuvvui 32 jienain 6 jienastedje beali. 5. evttohus 1. oassi hilgojuvvui 34 jienain. 4 jienastedje beali. 5. evttohus 2. oassi hilgojuvvui 36 jienain. 2 jienasteigga beali. 5. evttohus 3. oassi hilgojuvvui 35 jienain. 3 jienastedje beali. 5. evttohus 4. oassi hilgojuvvui 35 jienain. 3 jienastedje beali. 5. evttohus 5. oassi hilgojuvvui 37 jienain. 1 jienastii beali. 5. evttohus 6. oassi hilgojuvvui 37 jienain. 1 jienastii beali. 5. evttohus 7. oassi hilgojuvvui 35 jienain. 3 jienastedje beali. 5. evttohus 8. oassi hilgojuvvui 35 jienain. 3 jienastedje beali. 5. evttohus 9. oassi hilgojuvvui 34 jienain. 4 jienastedje beali. 1. - 4. evttohus mearriduvvojedje ovttajienalaččat Ealáhus- ja kulturlávdegotti ráva mearriduvvui ovttajienalaččat</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Bjarne Store-Jakobsen, áššejođiheaddji</p>
<p xml:lang="nno">Tor Mikalsen</p>
<p xml:lang="nob">Bjarne Store-Jakobsen 2 Klemet Erland Hætta</p>
<p xml:lang="nob">Per Andersen Bæhr</p>
<p xml:lang="nob">Marianne Balto 3 Isak Mathis O. Hætta</p>
<p xml:lang="fkv">Klemet Erland Hætta</p>
<p>Berit Oskal Eira</p>
<p xml:lang="nno">Terje Tretnes</p>
<p>Isak Mathis O. Hætta 4 Olaf Eliassen 5 Terje Tretnes</p>
<p xml:lang="smj">Isak Mathis O. Hætta</p>
<p>Terje Tretnes 6 Berit Oskal Eira 7 Per Andersen Bæhr 8 Tor Mikalsen 9 Toril Bakken 10 Johan Mikkel Sara 11 Marianne Balto 12 Isak Mathis O. Hætta 13 Magnhild Mathisen 14 Terje Tretnes 15 Per Edvin Varsi 16 Klemet Erland Hætta 17 Willy Ørnebakk 18 Isak Mathis O. Hætta, čoahkkinortnegii 19 Bjarne Store-Jakobsen, áššejođiheaddji</p>
<p>Isak Mathis O. Hætta, čoahkkinortnegii</p>
<p>Terje Tretnes, čoahkkinortnegii</p>
<p>Jarle Jonassen, čoahkkinortnegii</p>
<p>Johan Mikkel Sara, čoahkkinortnegii</p>
<p>Terje Tretnes, čoahkkinortnegii</p>
<p>Randi A. Skum, čoahkkinortnegii</p>
<p>Isak Mathis O. Hætta, čoahkkinortnegii</p>
<p>VI Sámedikki mearrádus</p>
<p>Sámediggi guorrasa ovddiduvvon Lotnolasealáhusaid ja sámi mátkeealáhusaid árvoháhkama prográmmačilgehussii. Sámedikki dievasčoahkkin dohkkeha prográmma jahkásaš rámmaplánaid ja mearrida prográmma bušeahta, muhto Sámediggeráđđái addojuvvo váldi dahkat rievdadusaid prográmmas daid plánaid siskkobealde, maid dievasčoahkkin lea mearridan.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira 1. Ulbmilat ja rámmat</p>
<p>Duogáš</p>
<p xml:lang="nob">Jagi 2008 stáhtabušeahta meannudeami oktavuođas celkkii Stuorradikki gielda- ja hálddašanlávdegoddi (Bušeahttaevttohus S. Nr. (2007-2008)) ná: ”Flertallet vil fremheve at det i tråd med Soria Moria-erklæringen foreslås etablert et verdiskapingsprogram for næringskombinasjoner i samiske strøk. Sametinget vil få ansvar for å administrere programmet. Flertallet støtter at det bevilges 6,5 mill. kroner til etableringen av et verdiskapingsprogram for næringskombinasjoner. Flertallet har merket seg behovet for å ivareta tradisjonelle samiske næringskombinasjoner. Samtidig ser flertallet behovet for at tradisjonelle samiske næringer også kan kombineres med nye næringer slik at lokale ressurser, kompetanse og tradisjoner utnyttes til en positiv utvikling i samiske samfunn, og hvor også ungdom og kvinner kan være med på næringsutvikling og trygging av bosettingen i lokalsamfunnene. Entreprenørskap knyttet til utnyttelse av de samlede muligheter for næringskombinasjoner bør stimuleres, herunder kombinasjoner av tradisjonelle næringstilpasninger med eksempelvis reiseliv, kunst og kultur, service og tjenesteyting og kunnskapsbasert tjenesteyting. Flertallet er opptatt av at Sametinget gir muligheter for aktive samiske næringsorganisasjoner knyttet til utmarksnæringene.” (Eanetlohku deattuha ahte Soria Moria-julggaštusa vuođul evttohuvvo ásahit árvoháhkanprográmma lotnolasealáhusaid várás sámi guovlluin. Sámediggi oažžu ovddasvástádusa prográmma hálddašeamis. Eanetlohku doarju dan ahte juolluduvvo 6,5 miljon ru lotnolasealáhusaid árvoháhkanprográmma ásaheapmái. Eanetlohku lea mearkkašan dárbbu fuolahit árbevirolaš lotnolasealáhusaid. Seammás oaidná eanetlohku dárbbu sáhttit ovttastahttit árbevirolaš sámi ealáhusaid ođđa ealáhusaiguin vai báikkálaš resurssat, gelbbolašvuohta ja árbevierut geavahuvvojit positiiva ovddideapmái sámi guovlluin, ja mas maiddái nuorat ja nissonolbmot besset leat mielde ealáhusovddideamis ja sihkkarastimis ássama báikegottiin. Ferte movttiidahttit dakkár ealáhushutkama, mii ávkkástallá buot lotnolasealáhusvejolašvuođaiguin, dás maiddái ovttastumit árbevirolaš ealáhusheivehemiid ja ovdamearkka dihtii mátkeealáhusa, dáidaga ja kultuvrra, bálvalusaid ja diehtovuođut bálvalusaid gaskkas. Eanetlohku háliida ahte Sámediggi addá vejolašvuođaid dakkár árjjalaš sámi ealáhusorganisašuvnnaide, mat leat čadnojuvvon meahcceávkkástallamii.)</p>
<p>Sámediggi lea 2008 bušeahtas, tabealla 7.3.3., sámi ealáhusorganisašuvnnat, várren ruđaid nannet sámi ealáhusorganisašuvnnaid doaimmaid.</p>
<p>Rámmat 2008 várás lea Sámediggi várren 4 875 000 ru ieš prográmmii, 650 000 ru ovtta virgái (10 %) ja 975 000 ru prográmma čađaheapmái earret eará fágaforain (15 %). Sámediggi meannudii Meahcceealáhusaid ovddideami dieđáhusa 27.11-30.11.07. Ollu dáin áŋgiruššamiin leat mielde dán prográmmas. Ealáhus- ja kulturlávdegoddi mearkkašii ahte dieđáhus berre leat vuođđun go meahcceealáhusaid ealáhusšiehtadus ráhkaduvvo.</p>
<p>Váldoulbmil Árvoháhkanprográmma ulbmil lea eanedit árvoháhkama hutkkolaš lotnolasealáhusaid ja sámi mátkeealáhusaid áŋgiruššama ja ovddideami bokte.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Prográmma čađahettiin galgá váldit vuhtii birrasa ja dásseárvvu sohkabeliid gaskkas.</p>
<p>Oasseulbmil Oasseulbmil Láhčit dilálašvuođaid lotnolasealáhusaid ja sámi mátkeealáhusaid ođđa buktagiid ovddideapmái</p>
<p>Oasseulbmil</p>
<p>Váikkuhit buoret rámmaeavttuid meahcceealáhusdoaimmaid ásaheapmái ja doaimmaheapmái</p>
<p>Oasseulbmil</p>
<p>Movttiidahttit ásahit fierpmádagaid meahcceealáhusain ja sámi mátkeealáhusain</p>
<p>Oasseulbmil Identifiseret ja veahkehit čoavdit eastagiid vuođđoealáhusbuktagiid ovddideamis ja viidásetovddideamis</p>
<p>Oasseulbmil Bajidit sin gelbbolašvuođa, geat háliidit ásahit ođđa doaimmaid</p>
<p>Oasseulbmil Nannet bagadallama duojis ja oččodit nuoraid duodjeealáhussii 2. Viidodat ja ráddjen</p>
<p>Prográmma ruhtaduvvo Sámedikki bušeahtas nugo dat boahtá ovdan 2008 stáhtabušeahtas kap 680 poasta 50 Sámediggi. Árvoháhkanprográmma sáhttá ruhtaduvvot ovttas eará doarjjaruđaiguin olggobealde Sámedikki vuogádaga. Prográmmas lea sihke ohcanvuđot ortnegat ja prošeavttat maid Sámediggi álggaha. Dan lassin lea stuorra oassi barggus prošeavttat, mii earret eará mielddisbuktá gulahallama almmolaš eiseválddiiguin. Ohcanvuđot ortnegat galget almmuhuvvot oktanaga eará ortnegiiguin mat gusket ealáhusovddideapmái. Prográmma lea ráddjejuvvon seamma suorgái go Sámedikki áŋgiruššan ealáhusovddidemiin. 3. Organiseren</p>
<p xml:lang="smj">Ovddasvástádusjuohku</p>
<p>Sámediggi galgá čađahit árvoháhkanprográmma lotnolasealáhusaide ja sámi mátkeealáhusaid várás. Sámediggeráđđi doaibmá prográmma stivran ja dahká dakkár mearrádusaid bidjá dakkár rámmaid, main lea mearkkašupmi prográmmii. Sámediggi galgá dohkkehit prográmma jahkásaš plánáid.</p>
<p>Dievasčoahkkin mearrida prográmma bušeahta.</p>
<p>Doarjjastivra hálddaša vejolaš doarjagiid ealáhusdoaimmaide daid njuolggadusaid vuođul mat gustojit eará ealáhusovddidandoarjagiidda. Sámediggeráđi ovddasvástádussan lea dahkat mearrádusaid čielggadanprošeavttaid ja eará doaibmabijuid oktavuođas mat eai gula ealáhusovddideapmái.</p>
<p>Raporteren dáhpáhuvvá sámediggeráđđái.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Fágalaš fora</p>
<p>Galgá ásahuvvot fágalaš fora masa dát bovdejuvvojit searvat; Bargo- ja searvadahttindepartemeanta,</p>
<p>Innovasjon Norge, daid fylkkagielddaid eanadoalloossodagat masa guoská Sámedikki áŋgiruššan ealáhusovddidemiin, daid seamma guovlluid fylkkagielddat, jna. Bioforsk, Sámi allaskuvla ja Sámediggi. BSD sáhttá searvvahit eará departemeanttaid dárbbu mielde.</p>
<p>Fora galgá čoahkkanit oktii jahkái buktit fágalaš árvalusaid prográmmii ja addit ruovttoluottadieđuid prográmma čađaheami ektui. Fora ii daga mearrádusaid, muhto sáhttá evttohit doaibmabijuid prográmmii. Fora galgá lonohallat dieđuid dakkár almmolaš doaibmabijuid ja prošeavttaid birra, main lea mearkkašupmi árvoháhkanprográmmii.</p>
<p>Muhtun áiggi geahčen galgá prográmma árvvoštallojuvvot ja dan vuođul galgá fora oažžut stáhtusrapportta prográmma manu birra.</p>
<p>Ovddidanfora</p>
<p>Sámediggi galgá doarjut vejolaš álgaga sámi mátkeealáhusa oassálastiid bealis ásahit sámi mátkeealáhusorganisašuvnna. Vejolaš sámi mátkeealáhusorganisašuvdna galgá sáhttit oassálastit oavddidanforai seamma dásis go eará sámi ealáhusorganisašuvnnat ge. Sámi ealáhusorganisašuvnnat namalassii Goahtegearret, Sámi bivdo- ja meahcástansearvi, Duojáriid ealáhussearvi, Sámiid duodji, Bivdi, Norgga Boazosápmelaččaid Riikkasearvi (NBR) ja sámi eanadoalloorganisašuvnnaid ovddastus mat oassálastet prográmmii, galget guldaluvvot go bušeahtta ráhkaduvvo ja go dahkkojuvvojit stuorát rievdadusat prográmmačilgehusas. Uhcimusat guokte čoahkkima galget dollojuvvot jahkái dáid organisašuvnnaiguin. Fora galgá maiddái doaibmat prográmma referánsajoavkun. Ovddidanfora galgá sihkkarastit sámi sisdoalu ja sámi luonduáddejumi ovddidanbarggus. 4. Ráddjejupmi eará prográmmaid ja áŋgiruššamiid ektui</p>
<p>Árvoháhkanprográmma čađahettiin lea dehálaš atnit ávkki eará áŋgiruššamiin maid eará eiseválddit čađahit.</p>
<p>Árvoháhkanprográmma biepmu ja lasseealáhusaid várás eanadoalus (Innovasjon Norge)</p>
<p>Eanadoallodepartemeanta álggahii árvoháhkanprográmma biepmu várás 2001:s. Prográmma lea ráddjejuvvon bibmui eanadoalus. Ulbmilin lea váikkuhit dasa ahte biebmoávnnasfitnodagat nannejit gilvvohallannávccaid ja buoridit gánnáhahttivuođa. Vuoruhuvvon bargosuorggit leat beassan márkaniidda ja buvttaovddideapmi. Sámi guovlluin eai leat galle eanadoalli beassan ávkkástallat dáid ruđaiguin. Sáhttet lea máŋga siva dasa. Okta sivain sáhttá leat ahte ii leat leamaš dáhpin viidásetovddidit eanadoallobuktagiid gávpemárkaniidda. Eará sivva sáhttá leat ahte sámi guovlluin leat uhcán biebmoávnnasfitnodagat. Lotnolasealáhusaid árvoháhkanprográmma galgá sáhttit ruhtadit doaibmabijuid maid eanadoallit álggahit. Biebmoávnnasfitnodagaid eará doaibmabijut galget ruhtaduvvot Biebmoárvoháhkanprográmma (BÁP) bokte. Earret BÁP lea Innovasjon Norge áŋgiruššan erenoamážit eará lotnolasealáhusaiguin eanadollui nugo turismmain, galledandáluiguin, Inn på tunet jna.</p>
<p>Sáivaguolástusa doaibmaplána</p>
<p>Eanadoallo- ja biebmodepartemeanta galgá 5-jagáš prográmmas vuoruhit prošeavttaid sáivačáhceguolleturismmas, ealáhusguolástusas ja sáivaguollebiepmamis. Mihttomearrin lea ásahit 150</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira doaimma mat fállet oagguma turisttaide, 2-3 biebmanrusttea ja 10 doaimma mat geavahit sáivaguolástusa ásahit gánnáhahtti doaimma.</p>
<p>Duoji váldošiehtadus</p>
<p>Sámediggi lea dahkan váldošiehtadusa duodjeorganisašuvnnaiguin. Juohke jagi sohppojuvvo ealáhusšiehtadus. Árvoháhkanprográmma doaibmabijut leat ráddjejuvvon fidnooahppiortnegiid ja duodjebagadallanbálvalusa ásaheapmái. Eará áŋgiruššamiid ja investeremiid ferte váldit mielde ealáhusšiehtadussii.</p>
<p>Árvoháhkanprográmma árbevirolaš duoji várás</p>
<p>Kultur- ja girkodepartemeanta lea ráhkadan raportta árbevirolaš duoji birra ođđajagimánus 2008. Daid konkrehta evttohusaid gaskkas, mat sáhttet guoskat sámi ealáhusaide, lea árvoháhkanprográmma álggaheapmi árbevirolaš duoji várás. Sámediggái lea deaŧalaš dán oktiiordnet Sámedikki áŋgiruššamiin ovddidit duoji ealáhussan.</p>
<p>Boazodoalu ovddidanfoanda ja Árvoháhkanprográmma bohccuid várás</p>
<p>Boazodoalu ovddidanfoanda galgá veahkehit ovddidit ekologalaš, ekonomalaš ja kultuvrralaš ceavzilis boazodoalu. Dat galgá movttiidahttit hukset dakkár stáđuhis birrasiid ja struktuvrraid ealáhusas, mat ovddidit olmmošlaš resurssaid, dássidis luonddugeavaheami ja ealuid buvttadanvejolašvuođa dievaslaš ávkkástallama. Dat addá doarjaga earret eará go áigu ságahusealániid, guođohanbarttaid ja áiddiid oastit, go massá bohccuid lihkohisvuođas ja go lonista siidaosiid ja dat juohká oahppostipeanddaid. Árvoháhkanprográmma bohccuid várás galgá eanedit boazodoalu árvoháhkama. Dan ulbmil lea nannet ealáhusa dainna lágiin ahte oččodit luovvalasvuođa ja ealáhushutkama mii vuođđuduvvo ealáhusa kultuvrii ja mihtilmasvuhtii. Árvoháhkanprográmma bohccuid várás gáibida ahte lassiealáhus galgá vuođđuduvvot njuolgga bohccui. Lotnolasealáhusaid árvoháhkanprográmma galgá sáhttit ruhtadit doaibmabijuid maid boazodoallit álggahit</p>
<p>Nationála mariidnaprográmmat</p>
<p>Ráđđehusa sáivaguolástusstrategiija deattuha dan ovddu mii Norggas lea buori varasguoli fidnemis. Ulbmilin lea ahte galgá fidnet varasguoli oktilaččat birra jagi, varasguolis ja dain buktagiin mat leat márkanis, galgá leat buorre kvalitehta.</p>
<p>Innovasjon Norge mariinna árvoháhkanprográmma ulbmil lea nannet mariinna ealáhuseallima ja dat galgá ásahit fitnodatfierpmádaga mii váldá vuhtii márkana. Doarjja addojuvvo fitnodagaide fierpmádathuksemii, gelbbolašvuhtii ja trainee-ortnegii. 2008 rájes galgá Innovasjon Norge niedafitnodatsearvi hálddašit 500 miljon ruvdnosaš investerenfoandda mariidnasuorggis. Foanda galgá erenoamážit leat smávva ja gaskasturrosaš fitnodagaid várás ja lea buot fitnodagaid várás mat doaimmahit ealáhusovddideami. Foanda galgá čađahit njuolgga kapitálainvesteremiid ja das galgá leat aktiiva eaiggátvuohta investerenprošeavttain.</p>
<p>Mariinna árvoháhkanprográmma fitnodagaid addá stuorra vejolašvuođaid sámi riddo- ja vuotnaguolástussii maiddái, muhto heajos gávppálaš birrasiid geažil dát fálaldat lea várra vuosttažettiin eará ulbmiljoavkkuid várás. Almmatge galgá 2008:s álggahuvvot prográmma erenoamážit daid guovlluid várás main leat erenoamáš nuppástuhttindárbbut, ja dát sáhttá buorebut heivet sámi riddo- ja vuotnaguolástusaide ja čadnojuvvot lotnolasealáhusaid árvoháhkanprográmmii. Foanda gonagasreappáid luottahuhttima várás lea maid boađi boađi.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Mátkeealáhusáŋgiruššan</p>
<p xml:lang="nob">Ráđđehus lea ráhkadan nationála mátkeealáhusstrategiijaid juovlamánus 2007. Prográmmas daddjojuvvo earret eará ahte <em type="italic">”Regjeringen ser det som viktig å utvikle en reiselivsnæring basert på natur og samisk kultur i samiske områder der samene selv legger premissene for presentasjon og formidling av samisk kultur. Regjeringen har foreslått at det fra 2008 </em><em type="italic">etablerers et verdiskapingsprogram for næringskombinasjoner i samiske strøk. Sametinget får ansvaret for å </em><em type="italic">administrere programmet. Gjennom dette gis Sametinget muligheter til å være med å utvikle samisk reiseliv i </em><em type="italic">kombinasjon med andre næringer.” </em></p>
<p>Árvoháhkanprográmma ferte geahččat dán barggu oktavuođas. Finnmárkku mátkeealáhusbiras lea álggahan golmmajagáš prošeavtta 2006:s nannet luonddu- ja kulturvuđot mátkeealáhusa innovašuvnna ja gánnáhahttivuođa Finnmárkkus. Mihttomearrin lea ásahit eanet gánnáhahtti fitnodagaid dán suorggis, eanedit márkanosiid riikkaidgaskasaš márkaniin, ásahit riikkaidgaskasaččat njunuš fágabirrasa, nannet mátkeealáhusaid innovašuvdnanáccaid ja beassat searvat prográmmii <span type="quote" xml:lang="eng">”Norwegian Centers of Expertice”</span>.</p>
<p>ReiselivsArena Finnmark lea fylkka mátkeealáhusaid (ovddastuvvon Finnmark Reiseliv bokte),</p>
<p>Finnmárkku allaskuvlla, Sámi allaskuvlla ja Norut NIBR Finnmark, Origo Nord, Finnmárkku fylkkagieldda ja Innovasjon Norge gaskasaš ovttasbarggu boađus. Prográmma bokte addojuvvo doarjja analysabargui, ealáhusa ja fágabirrasa deaivvadansajiid ásaheapmái ja ovddideapmái, ovddidanprošeavttaid álggaheapmái jna. Prošeavtta 2007 bušeahtta lea 3,6 miljon ru.</p>
<p>Prográmmas lea sámi áŋgiruššansuorgi ja šiehtadus lea dahkkojuvvon Sámi allaskuvllain Guovdageainnus. Lotnolasealáhusaid árvoháhkanaprográmma ja sámi mátkeealáhus leat lassin ja doibmet oktanaga ReiselivsArena Finnmark:in.</p>
<p>Sámediggi berre leat ovddastuvvan eará árvoháhkanprográmmaid ja nationála áŋgiruššamiin, nu mo namuhuvvon 4. kapihttalis. 5. SOFT-analysa</p>
<p>Dálá dili válddahallan –sámi guovlluid ealáhuseallima nana ja rašis bealit Nana bealit: Lagašvuohta resurssaide Guhkes árbevierut hálddašeamis resurssaid ceavzilis vugiin</p>
<p>Máhtolašvuohta luonddu ja luondduresurssaid hálddašeami birra Guhkes árbevierut ovttasteamis iešguđetlágan ealáhusaid ja ávkkástallamis iešguđetlágan luondduresurssaiguin Alla duohtagelbbolašvuohta Alla sámi kultuvrralaš gelbbolašvuohta Sámi kultuvra mearkagálvun</p>
<p>Nana sohkabáttit</p>
<p>Viides meahcce- ja resursaguovllut Báikkálaš ja regionála márkan jearaha báikkálaš borramušgálvvuid (hávgagáhkuid, jna.) Rašis bealit:</p>
<p>Váilevaš vuođđostruktuvra Smávva fitnodagat main lea vuollegis iežaskapitála</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Bargointensiiva Uhccán DjO-doaibma Heajos juohkinapparáhta</p>
<p>Vuollegis formálalaš gelbbolašvuohta mii heive fitnodatásaheapmái Váilevaš čálgoortnegat iehčanas ealáhusdoalliid várás</p>
<p>Hástalusat – sámi guovlluid ealáhuseallima vejolašvuođat ja áitagat Vejolašvuođat: Árktalaš buktagat maidda nuoskkideapmi ja goanstadahkkon biebmoávdnasat uhccán leat váikkuhan Sámi/čearddalaš buktagat jearahuvvojit</p>
<p>Ekoturismma ja geoturismma sáhttá álkit heivehit sámi dilálašvuođaide</p>
<p>Geavatkeahtes meahcceresurssat</p>
<p>Sáhttit geavahit árbedieđuid ealáhusovddideamis Áidnalunddot buktagat dihtomárkana várás Dearvvašlaš buktagat</p>
<p>Áitagat:</p>
<p>Bibmojuvvon guliid vuollegis hattit sáhttet heajosmahttit sáivaguollemárkana Rámmaeavttuid rievdadeapmi go meahcci geavahuvvo ealáhusáigumuššii (ovdamearkka dihtii go 5 km rádjá váldojuvvui eret oagguma oktavuođas guollejávrriin) Gilvu dikšojuvvon guollejávrriid alde</p>
<p>Váilevaš báikkálaš eaiggátvuohta dakkár mátkeealáhusdoaimmain, mat ávkkástallet mehciin Váilevaš vejolašvuođat loktet máhtolašvuođa Árbedieđut leat láhppomin Nuoraide ii oahpahuvvo árbemáhttu meahcceávkkástallamis 6. Lihkostuvvaneaktudeaddji fáktorat</p>
<p>Álggaheaddjiin lea doarvái iežaskapitála Buorit gálvojohtindilit meahccebuktagiin Meahccebuktagiid sáhttá jođihit birra jagi Fáktorat mat sorjájit dálkkádagas</p>
<p>Ahte prográmmii gullet guovllut olggobealde Finnmárkku Olbmot dahje birrasat geat iežaset dihtii háliidit čađahit prošeavttaid vai dat sáhttet jotkojuvvot maŋŋágo prošeaktaáigodat lea nohkan Buorit eavttut álggahit ođđa doaimmaid Ahte lea buorre fágalaš doarjjaapparáhta</p>
<p>Ahte ealáhusdoalliide lea álki fidnet bagadallama árvoháhkanprográmma birra Ahte lea buorre gulahallan oassálastiid ja Sámedikki gaskkas 7. Prográmma čađahanstrategiijat</p>
<p>Geavahit mediaid, interneahta ja diehtojuohkinčoahkkimiid juksan dihtii ulbmiljoavkku, doaimmaheaddjiid ja álggaheaddjiid Váikkuhangaskaomiid ulbmillaš geavaheapmi Rabas gulahallan ja fierpmádathuksen eará oassálastiiguin nugo váikkuhangaskaoapme-oassálastiiguin ja gelbbolašvuođabirrasiiguin</p>
<p>Árjjalaš ja oalgguheaddji rolla prográmma čađaheamis Čielga ja konkrehta gulahallan ulbmiljoavkkuin</p>
<p>Čalmmustahttit birrasa ja ceavzilis luondduávkkástallama prográmmas</p>
<p>Nannet ovttasbarggu daid oahppoásahusaiguin, main lea ovddasvástádus duodjeoahpahusas Ávkkástallat árbemáhtuin vai dat sáhttá leat vuođđun ealáhusovddideapmái</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira 8. Mearridančuoggát ja árvvoštallan</p>
<p>Gáibádus stáhtusčoahkkimiidda</p>
<p>Juohke jagi galgá dollojuvvot stáhtusčoahkkin Sámediggeráđiin. Dán čoahkkimii galgá ráhkaduvvot stáhtusraporta dan árvvoštallama vuođul mii lea dahkkojuvvon maŋŋágo prográmma álggahuvvui. Dát stáhtusraporta galgá čadnojuvvot Sámedikki bušehttii. Stáhtusraporta galgá maiddái ovddiduvvot fágalaš forai digaštallamii. Raporttas galgá earret eará boahtit ovdan dárbbašuvvojit go stuorát rievdadusat prográmmas dahje dain prošeavttain, mat leat čađahuvvomin.</p>
<p>Gáibádus mearridančuoggáide</p>
<p>Bušeahttabarggu oktavuođas sáhttet dahkkojuvvot stuorát rievdadusat prográmmas. Dievasčoahkkin mearrida prográmma bušeahta mas boahttejagi vuoruheamit bohtet ovdan. Prográmma galgá árvvoštallojuvvot golmma jagi geahčen. 9. Sámedikki bušeahttamearrádus 2008 várás</p>
<p>Sámedikki 2008 bušeahtas leat dahkkojuvvon čuovvovaš vuoruheamit:</p>
<p>Čuokkis 7.3.2 Lotnolasealáhusaid árvoháhkanprográmma</p>
<p xml:lang="fin"><em type="bold">T a b e a lla 7 .3 .2 </em></p>
<p xml:lang="nno"><em type="bold">L o tn o la s e a lá h u s a id á r v o h á h k a n p r o g r á m m a </em><em type="italic">3 ,5 % </em>(1 0 0 0 r u ) </p>
<p xml:lang="est"><em type="bold">P o a s ta 3 0 0 </em></p>
<p xml:lang="smn"><em type="bold">Č ilg e h u s </em></p>
<p xml:lang="est"><em type="bold">R R 2 0 0 6 </em></p>
<p xml:lang="smn"><em type="bold">B u š 2 0 0 7 </em></p>
<p xml:lang="nno"><em type="bold">R e v 2 0 0 7 </em></p>
<p xml:lang="smn"><em type="bold">B u š 2 0 0 8 + / - 0 8 - R e v 0 7 </em></p>
<p xml:lang="isl"><em type="bold">E r o h u s % </em>3 0 0 6 0 </p>
<p xml:lang="smn">L o tn o la s e a lá h u s a t0003 3 7 53 3 7 5-3 0 0 6 1</p>
<p xml:lang="nno">D u o d ji - b a g a d e a d d jiv irg g it ja fid n o o a h p p it0001 5 0 01 5 0 0-</p>
<p xml:lang="nno"><em type="bold">S u b m i </em>a ) <em type="bold">0 </em><em type="bold">0 </em><em type="bold">0 </em><em type="bold">4 8 7 5 </em><em type="bold">4 8 7 5 </em><em type="bold">- </em>a ) 2 0 0 8 stá h ta b u še a h ta s v á rre ju v v u i 6 5 0 0 0 0 0 ru lo tn o la se a lá h u sa id á rv o h á h k a n p ro g rá m m ii. D á s le a 1 0 % sird o ju v v o n h á ld d a h u ssii h á ld d a šit d á n p ro g rá m m a ja 1 5 % le a sird o ju v v o n e re n o a m á š p ro še a v tta id e e a rre t e a rá á sa h it p ro g rá m m a fá g a la š fo ra </p>
<p>Čuokkis 7.3.2.1 Lotnolasealáhusat</p>
<p xml:lang="isl"><em type="bold">T a b e a lla 7 .3 .2 .1 L o tn o la s e a lá h u s a t </em><em type="italic">3 ,5 % </em>(1 0 0 0 r u )(i 1 0 0 0 k r ) </p>
<p xml:lang="est"><em type="bold">P o a s ta 3 0 0 </em></p>
<p xml:lang="smn"><em type="bold">Č ilg e h u s </em></p>
<p xml:lang="est"><em type="bold">R R 2 0 0 6 </em></p>
<p xml:lang="smn"><em type="bold">B u š 2 0 0 7 </em></p>
<p xml:lang="nno"><em type="bold">R e v 2 0 0 7 </em></p>
<p xml:lang="smn"><em type="bold">B u š 2 0 0 8 + / - 0 8 - R e v 0 7 </em></p>
<p xml:lang="isl"><em type="bold">E r o h u s % </em>3 0 0 6 0 </p>
<p xml:lang="smn">L o tn o la s e a lá h u s a t0003 3 7 53 3 7 5-</p>
<p xml:lang="nno"><em type="bold">S u b m i </em><em type="bold">0 </em><em type="bold">0 </em><em type="bold">0 </em><em type="bold">3 3 7 5 </em><em type="bold">3 3 7 5 </em><em type="bold">- </em></p>
<p>Doarjjaortnega ulbmil:</p>
<p>Ceavzilis lotnolasdoaimmat</p>
<p>Doarjjaortnega olahusjoavku:</p>
<p>Álggaheaddjit geat háliidit álggahit meahcceávkkástallandoaimmaid Doallit geat háliidit bargat vuođđoealáhusain lotnolasat eará doaimmain Sámi mátkedoaimmaheaddjit geat háliidit geavahit meahci oktan vuotnaguovlluiguin resursan mátkeealáhusas</p>
<p>Smávitlágan borramušbuvttadeaddjit geat maiddái doaimmahit guolástusa, boazodoalu, eanadoallu dahje meahcásteami</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Ulbmilolahusaeavttut:</p>
<p>Meahcceávkkástallandoaimmaid lohku Daid máktedoaimmaheaddjiid lohku geain meahcci lea vuođđun doibmii Smávitlágan borramušbuvttadeaddjiid lohku 2008 vuoruheamit:</p>
<p>Meahccebuktagiid buvttaovddideapmi ja kvalitehtasihkkarastin Meahcceealáhusaid vuovdin- ja vuovdalandoaibmabijut Ovddidit vásáhusvuđot mátkedoaimmaid</p>
<p>Juolludaneavttut:</p>
<p>Ohcanáigemearit leat guovvamánu 1. b., cuoŋománu 1. b. ja čakčamánu 1. b. 2008. Prošeakta galgá álggahuvvot maŋimusat dan bušeahttajagi go doarjja juolluduvvo ja válmmastuvvot maŋimusat 2 jagi maŋŋá doarjjareivve dáhtona</p>
<p>Doaibmabijut mat nu uhccán go vejolaš váikkuhit lundui, kultuvrii ja birrasii negatiiva láhkai Meahccedoaimmat mat dávistit sámi luonddudollui Mátkeealáhusat mat čalmmustuhttet vásáhusa ja ekoturismma Prošeavttaide maid Sámediggi lea ožžon álggahuvvot sáhttá juolludit gitta 100 % rádjai gollomeroštusas</p>
<p>Muđui gustojit dat njuolggadusat maid Sámediggi lea mearridan áššis 43/07 Daid doarjagiid hálddašeami ođasmahttin maid Sámedikkis sáhttá ohcat, ja dat gáibádusat mat leat mearriduvvon</p>
<p>Sámedikki 2008 bušeahttadokumeanttas, kapihttalis 3.2 ohcanvuđot doarjagat</p>
<p>Meroštallannjuolggadusat:</p>
<p>Doarjja gitta 30 % rádjai dohkkehuvvon goluin. Oktasaš ruhtadeami oktavuođas gitta 20 % rádjai.</p>
<p>Almmolaš investerendoarjja oktiibuot ii sáhte leat eanet go 60 % gollomeroštusas.</p>
<p>Doarjagiid bajimus rádji lea dábálaččat 300 000 ru. Oktasaš doaibmabijuid oktavuođas mat mearkkašit ollu báikkálaš sámi álbmogii, lea bajimus doarjjarádji 500 000 ru.</p>
<p>Sámediggi ii searvva dábálaččat dakkár prošeavttaid ruhtadeapmái, maid gollomeroštus lea badjel 5 000 000 ru</p>
<p>Uhcimusdoarjja lea 30 000 ru.</p>
<p>Sámedikki doarjjastivra hálddaša Sámedikki ruđaid lotnolasealáhusaide. 2008 várás várrejuvvo 3 375 000 ru lotnolasealáhusaide.</p>
<p>Čuokkis 7.3.2.2 Duodji – bagadeaddjivirggit ja fidnooahppiortnet</p>
<p xml:lang="nno"><em type="bold">T a b e a lla 7 .3 .2 .2 D u o d ji - b a g a d e a d d jiv ir g g it ja fid n o o a h p p it </em>(1 0 0 0 r u ) </p>
<p xml:lang="est"><em type="bold">P o a s ta 3 0 0 </em></p>
<p xml:lang="smn"><em type="bold">Č ilg e h u s </em></p>
<p xml:lang="est"><em type="bold">R R 2 0 0 6 </em></p>
<p xml:lang="smn"><em type="bold">B u š 2 0 0 7 </em></p>
<p xml:lang="nno"><em type="bold">R e v 2 0 0 7 </em></p>
<p xml:lang="smn"><em type="bold">B u š 2 0 0 8 + / - 0 8 - R e v 0 7 </em></p>
<p xml:lang="isl"><em type="bold">E r o h u s % </em>3 0 0 6 0 </p>
<p xml:lang="nno">D u o d ji - b a g a d e a d d jiv irg g it ja fid n o o a h p p it0001 5 0 01 5 0 0-</p>
<p xml:lang="nno"><em type="bold">S u b m i </em><em type="bold">0 </em><em type="bold">0 </em><em type="bold">0 </em><em type="bold">1 5 0 0 </em><em type="bold">1 5 0 0 </em><em type="bold">- </em></p>
<p>Doarjjaortnega ulbmil:</p>
<p>Eanet duojárat</p>
<p>Doarjjaortnega olahusjoavku:</p>
<p>Duojárat ja duodjefitnodagat Guovdilis oahppoásahusat</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Ulbmilolahusaeavttut:</p>
<p>Fidnooahppiid lohku duojis Duodjebagadeaddjiid lohku 2008 vuoruheamit:</p>
<p>Bagadeaddjivirggit Fitnodagat mat váldet fidnooahppiid</p>
<p>Juolludaneavttut:</p>
<p>Ohcanáigemearit leat guovvamánu 1. b. ja čakčamánu 1. b. 2008. Prošeakta galgá álggahuvvot maŋimusat dan bušeahttajagi go doarjja juolluduvvo ja válmmastuvvot maŋimusat 2 jagi maŋŋá doarjjareivve dáhtona</p>
<p>Doarjjaoažžu galgá duođaštit duohta gelbbolašvuođa dahje formálalaš gelbbolašvuođa sámi duojis Fidnooahppšiehtadusaid galgá fidnooahpponammagoddi (Yrkesopplæringsnemda) dohkkehit Muđui gustojit dat njuolggadusat maid Sámediggi lea mearridan áššis 43/07 Daid doarjagiid hálddašeami ođasmahttin maid Sámedikkis sáhttá ohcat, ja dat gáibádusat mat leat mearriduvvon</p>
<p>Sámedikki 2008 bušeahttadokumeanttas, kapihttalis 3.2 ohcanvuđot doarjagat</p>
<p>Meroštallannjuolggadusat:</p>
<p>Juohke fidnooahppi nammii juolluduvvo 50 000 ru fidnooahppišiehtadusaid hálddašeapmái Juohke fidnooahppi nammii juolluduvvo 100 000 ruvdnosaš doarjja fidnooahppibálkán Juohke fidnooahppi nammii juolluduvvo 50 000 ru doarjjan hálddašangoluide 5 fidnooahppišiehtadusa lea eanemus maid sáhttá ásahit 500 000 ru várrejuvvo duodjebagadussii. Bagadusdoaibma galgá čadnojuvvot Duodjeinstituhttii</p>
<p>Sámedikki doarjjastivra hálddaša Sámedikki ruđaid bagadeaddjivirggiide ja fidnooahppiortnegii duojis. 2008 várás várrejuvvo 1 500 000 ru bagadeaddjivirggiide ja fidnooahppiortnegii duojis.</p>
<p>Čuokkis 17.3.6 Árvoháhkanprográmma</p>
<p>Lotnolasealáhusaid árvoháhkanprográmma oktavuođas várrejuvvojit ruđat earret eará fágalaš foruma ásaheapmái.</p>
<p>Jagis 2008 várrejuvvo 975 000 ru árvoháhkanprográmma doibmii. 10. Doaibmabidjooassi jagi 2008 ja maŋit jagiid vuoruhemiiguin</p>
<p>Hálddahusa bargamušat</p>
<p>Almmuhit ortnegiid guovvamánus, cuoŋománus ja borgemánus</p>
<p>Virgádit mielbargi ovdal 01.03.08 Doaimmat 2008 2009 1. Sajáiduhttit árvoháhkanprográmma váikkuhangaskaoapmeapparáhtii ja ealáhussii 200 000 200 000</p>
<p>Eará golut</p>
<p>SUBMI jođiheapmi 975 000 975 000</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Doaibmabijut 2008 2009 2. Oččodit olbmuid árvoháhkanprográmmii 400 000 3. Álggaheaddjiid ja ásahuvvon doaimmaid gealbudeapmi ja álggahanstipeanddat 500 000 1 000 000 4. Ásahit bagadallan- ja buvttadanbájiid duodjái 500 000 500 000 5. Bistevaš duodjefidnooahppiortnet 1 000 000 1 000 000 6. Buoret rámmaeavttuid meahcceealáhusaide ja defineret ovdánanhehttehusaid 7. Kvalitehtasihkkarasitin olles árvogeavllis 300 000 1 000 000 8. Gealbudeapmi ja buvttaovddideapmi meahcceealáhusain 500 000 1 300 000 9. Vuovdin ja vuodaleapmi meahcceealáhusain 300 000 300 000 10. Oččodit fierpmádaga ja buoret ovttasbarggu meahcceeláhusdoalliid gaskkas 200 000 200 000 11. Ásahit dakkár bargosajiid nissonolbmuide, main meahcceealáhus lea lotnolas eará doaimmain 500 000 12. Smávitlágan mátkeealáhusaid ovddideapmi sámi guovlluin 700 000 1 000 000 13. Ovddidit dakkár vásáhusmátkeealáhusaid, mat eai heađuš boazodoalu ja eanadoalu 200 000 500 000 14. Gonagasreabbabivdu turistaealáhussan 50 000 200 000 15. Ovddidit vuotnaguolásteami oassin sámi mátkeealáhusain 225 000 500 000 16. Árvvoštallat livččii go dárbu ásahit gelbbolašvuođaguovddáža meahcceealáhusaid váste. 100 000</p>
<p>Doaibmbijuid SUBMI 4 875 000 8 500 000</p>
<p>Earret bajábealnamahuvvon doaibmabijuid lea 6,5 miljon ruvnnus várrejuvvon 650.000 ruvnno ovtta virgái. Doaibma- bidju 1</p>
<p>Sajáiduhttit árvoháhkanprográmma váikkuhangaskaoapmeápparáhtii ja ealáhussii</p>
<p>Duogáš</p>
<p>Árvoháhkanprográmma fátmmasta máŋga ealáhusa ja fágasuorggi. Prográmma sorjá das ahte lea nu buorre fágaviidodat go vejolaš vai sáhttá ollašuhttit prográmma ulbmiliid. Fágalaš fora galgá sihkkarastit ahte bohtet fágalaš evttohusat prográmmii, ja galgá maid doaibmat referánsajoavkun. Prográmma galgá maiddái sihkkarastit sámi dimenšuvnna ja sámi luondduáddejumi ovddidanbarggus. Fágalaš fora čoahkádus sáhttá molsašuddat, muhto sihke departemeanttat, ruhtadeaddjit ja gealbobirrasat berrejit leat mielde. Ovddidanfora galgá sihkkarastit ahte ealáhusat servet prográmma álggaheapmái. Mihttomeriid juksamis lea mearrideaddji ahte prográmma sajustuvvo ealáhussii. Máŋgga eará doaimmain eaktuda ahte ealáhus searvá go dát galget bidjot johtui.</p>
<p>Strategiija</p>
<p>Searvvahit olggobeale oassálastii vai sihkkarastojuvvo fágalaš ovddideapmi prográmmas</p>
<p>Doaimmat 1. Ásahit fágalaš fora 2. Diehtojuohkin árvoháhkanprográmma birra 3. Ásahit ovddidanfora</p>
<p>Ovddasvástádus</p>
<p>Sámedikkis</p>
<p>Bušeahtta 2008: 200.000 ru 2009: 200.000 ru 2010: 200.000 ru</p>
<p>Doaibma- bidju 2</p>
<p>Oččodit olbmuid árvoháhkanprográmmii</p>
<p>Duogáš</p>
<p>Prográmma lea ođđahutkkus, ii ge leat ovttage almmolaš eiseválddis ovddasvástádus</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira lotnolasealáhusain ja meahcceealáhusaid ovddideamis. Álggahanmuttus lea dárbu sajáiduhttit prográmmii vai sii geat áigot searvat prográmmii, dihtet ahte dat lea álggahuvvomin. Ollu meahcásteaddjit eai leat logahallan iežaset iehčanas ealáhusdoallin. Ii ge leat visogovva das gallis dat doaimmahit lotnolasealáhusaid. Prográmma ferte dihtomielalaččat áŋgiruššat dainna ahte movttiidahttit dakkar ealáhusovdáneapmái, mas meahcci ja lotnolasealáhusat leat vuođđun.</p>
<p>Strategiija</p>
<p>Oalmmuhti ortnega sidjiide geat sáhtášedje álggahit lotnolasealáhusaid</p>
<p>Doaimmat 1. Oalgguhanprošeakta mii galgá searvvahit vejolaš meahcásteaddjiid ja doallit geat doaimmahit lotnolasealáhusa. 2. Almmuhit ortnega guovvamánus, cuoŋománus ja borgemánus 2008</p>
<p>Ovddas-vástádus</p>
<p>Sámedikkis ovttas eará olggobeale oassálastiiguin</p>
<p>Bušeahtta 2008: 400.000 ru 2009: 2010:</p>
<p>Doaibma- bidju 3</p>
<p>Álggaheaddjiid ja ásahuvvon doaimmaid gealbudeapmi ja álggahanstipeanddat</p>
<p>Duogáš</p>
<p>Sámi álggaheaddjit dárbbašit buorebut heivehuvvon gealbudankurssaid. Ii leat dušše nu ahte fálaldat galgá leat sámegillii, muhto maiddái nu ahte dakkár kurssat galget heivehuvvot sámi diliide ja sámi fitnodagaid dillái. Sivvan dasa lea ovttabeallásaš ealáhuseallin mas leat eanaš vuođđoealáhusat ja dat ahte leat uhccán birrasat mat vuolggahit ođđahutkama. Sámi fitnodatálggaheaddjit dárbbašit erenoamáš doarjaga geavahit árbemáhtu buvttaovddideamis ja buvttareidemis, vejolaččat árbemáhtu ealáskahttimii.</p>
<p>Smávvaealáhusdoalliin leat uhccán ekonomalaš ja bargoresrussat vuovdimii ja vuovdaleapmái. Stuorra hástalussan lea fuolahit ahte smávvaealáhusdoaimmaid buktagat sáhttet kvalitehtasihkkarastojuvvot ja vuvdojuvvot ođđa márkaniin. Dát guoská buvttaovddideapmái, dihtomárkanbuktagiid ovddideapmái, fierpmádathuksemii oassálastiid gaskkas, kvalitehtasihkkarastimii, vuovdaleapmái, buvttajuohkašupmái, gealbudeapmái ja málleovddideapmái.</p>
<p>Strategiija</p>
<p>Heivehit gealbudankurssaid álggaheaddjidásis suorgedássái</p>
<p>Doaimmat 1. Dakkár viiddiduvvon álggaheaddjioahpahus ja čuovvoleapmi mii lea heivehuvvon sámegielat lotnolasealáhusdoalliide. 2. Árvvoštallat ásahit álggaheaddjistipeandda daidda ealáhusdoalliide, geat áigot álggahit lotnolasealáhusaid dahje sámi mátkeealáhusa.</p>
<p>Ovddasvástádus</p>
<p>Sámedikkis ja ealáhusain</p>
<p>Bušeahtta 2008: 0,5 miljon ru 2009: 1,5 miljon ru 2010: 1,5 miljon ru</p>
<p>Doaibma- bidju 4</p>
<p>Ásahit bagadallan- ja buvttadanbájiid duodjái</p>
<p>Duogáš</p>
<p>Galgá ásahuvvot regionála bagadallanbálvalus man vuođul ovddidit duoji kultuvran ja ealáhussan. Buoret vejolašvuohta fidnet bagadallama, mášiinnaid ja reaidduid geasuha eanebui duodjeealáhussii ja buorida ealáhusa gánnáhahttivuođa. Bagadeaddjit galget bagadit duojáriid fágalaččat. Dat mearkkaša bagadit álgoávdnasiid oastima ja reidema oktavuođas, mo duodjebiergasiid ja reaidduid galgá geavahit, buvttaárvvoštallama oktavuođas, rávvet fitnodatálggaheami oktavuođas, jna. Sii galget maiddái bagadit ealáhusdoalliid buvttaovddidemiin, vuovdimiin ja vuovdalemiin, ja veahkehit prošeaktaohcamiiguin, luoittuiguin, ja bušeahtaiguin, ja árvvoštallat</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira gávpejurdagiid ja rávvet daid oktavuođas, jna.</p>
<p>Bagadallit galget maiddái iskat buvttadan-, buvttaovddidan- ja buktagiid kvalitehtasihkkarastinvugiid, ja láhčit dilálašvuođaid oahpaheapmái ja gealbudeapmái iešguđetlágan kursadoaimmaid bokte.</p>
<p>Duodjeinstituhtas Guovdageainnus ja Snoasas lea juo ásahuvvon bagadallanbálvalusat.</p>
<p>Bagadallandoaibma galgá čadnojuvvot Duodjeinstituhttii.</p>
<p>Strategiija</p>
<p>Ásahit duddjohatfierpmádaga sámi guovlluide</p>
<p>Doaibma</p>
<p>Ruhtadit duddjohagaid ja virggiid</p>
<p>Ovddasvástádus</p>
<p>Duodjeinstituhtas</p>
<p>Bušeahtta 2008: 0,5 miljon ru 2009: 0,5 miljon ru 2010: 1,0 miljon ru</p>
<p>Doaibmabidju 5</p>
<p>Bistevaš duodjefidnooahppiortnet</p>
<p>Duogáš</p>
<p>Iskkadeapmi duojáriid gaskkas mii čađahuvvui 2007:s čájeha ahte doaibmaboađus lei 94 670 ru. Nu unna dietnasiin eai suitte duojárat máksit bálkká fidnoohppiide vaikko oččošedje ge liige doarjaga fylkkas. Rekrutterema sihkkarastima oktavuođas duodjeealáhussii livččii ge dan dihte dárbu ásahit bissovaš bálkádoarjjaortnega fidnoohppiide. Ollu duoji oahpahusas dahkkojuvvo ain ruovttuin. Dieinna lágiin gaskkusta boarráset buolva árbevirolaš duodjemáhtu ja terminologiija nuorat bulvii. Ollu buktagiin ja ollu designain lea oktavuohta sohkii, ja dan dihte ferte oahpahus maiddái čađahuvvot ruovttus.</p>
<p>Duodjefidnooahppi ii sáhte buvttadit dujiid vuovdimassii ovdalgo son lea oahppan iešguđetlágan teknihkaid ja buvttadanvugiid. Ollu ráhkadanávdnasat mannet duššás fidnooahpis ovdalgo son lea ollásit oahppan, ja ovdalgo buvttademiin sáhttá dinet. Dárbu lea maiddái várret ruđaid fidnooahppiortnega hálddašeapmái. Doarjja galgá mannat goluide gávdnat fitnodagaid, dahkat šiehtadusaid, čuovvolit ortnega ja fuolahit bálkámáksimis.</p>
<p>Strategiija</p>
<p>Sihkkarastit rekrutterema duodjái fidnooahppiortnega ásaheami bokte.</p>
<p>Doaibma</p>
<p>Ruhtadit 5 fidnooahppi ja hálddašit fidnoohppiid</p>
<p>Ovddas-vástádus</p>
<p>Oahppofitnodagas, vejolaččat oahpahuskantuvrras</p>
<p>Bušeahtta 2008: 1,0 miljon ru 2009: 1,0 miljon ru 2010: 1,0 miljon ru</p>
<p>Doaibma- bidju 6</p>
<p>Buoret rámmaeavttuid meahcceealáhusaide ja defineret ovdánanhehttehusaid</p>
<p>Duogáš</p>
<p>Máŋggalágan njuolggadusat heađuštit meahcceealáhusaid doaimmaheami ja dakkár hehttehusat leat bievlavuodjima ja dálvevuodjima ráddjen, ráddjemat guollejávrriid geavaheamis. Hástalus lea jávkadit hehttehusaid meahcceealáhusaid doaimmaheamis sámi guovlluin seammás go sihkkarastá ceavzilis biras- ja luonddugeavaheami. Dán oktavuođas lea dehálaš ulbmil sihkkarastit lagat ovttasbarggu boazodoallo- ja eanadoalloealáhusain go dát beroštumit leat guovdilat. Vejolaš dikšundoaibmabijut ja fysihkalaš doaibmabijut eaktudit lagaš ovttasbarggu Finnmárkkuopmodagain ja eará eanaeaiggádiiguin Finnmárkku olggobealde.</p>
<p>Meahcásteaddjit geat álggahit doaimmaid fertejit beassat plánet ja investeret vuorddehahtti láhkai ja guhkesáigásaččat. Beassat geavahit jávrriid guhkesáigásaš eavttuid vuođul lea mearrideaddji dehálaš erenoamážit go lea investerejuvvon ollu márkanastimii ja jávrriid dikšumii.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Strategiija</p>
<p>Sihkkarastit meahcásteaddjiide lobi geavahit meahcceresurssaid ceavzilis vuogi mielde.</p>
<p>Sihkkarastit buori fievrridanvejolašvuođaid meahcceealáhussii.</p>
<p>Doaibma</p>
<p>Doallat oktavuođa láhkaaddi eiseválddiiguin ja fylkkamánniiguin</p>
<p>Ovddas-vástádus</p>
<p>Sámedikkis ovttas eará meahcásteaddjiiguin</p>
<p>Bušeahtta</p>
<p>Hálddahusgolut</p>
<p>Doaibma- bidju 7</p>
<p>Kvalitehtasihkkarasitin olles árvogeavllis</p>
<p>Duogáš</p>
<p>Kvalitehtasihkkarasttidettiin lea dehálaš geahččat meahcceealáhusaid oppa árvoláhki ollislažžan luonddusváldima rájes, reaidogeavaheami, fievrrideami, vuostáiváldima, náláštuhttima, márkanastima ja gitta vuovdima rádjai. Jus okta lađas ii doaimma, de dat váikkuha árvoláhki oassái mii vel báhcá. Dat guoská erenoamážit dasa jus lea sáhka biepmus ja go biebmobuhtisvuohta mearrida biebmosihkkarvuođa. Ovttasbargu</p>
<p>Biebmobearráigeahčuin mearrida lea go vejolaš seailluhit dološ sámi biebmoráhkadanvugiid seammás go buvttadeapmi ii vuolit biebmogálvosihkkarvuođa. Vuostáiváldinrusttegat fertejit sáhttit vuostáiváldit álgoávdnasiid go dat meahcis váldojuvvojit. Vuostáiváldinrusttegis fertejit seammás diehtit ahte sii duođaid ožžot álgoávdnasiid álgoávnnasbuktiin. Bures doaibmi vuostáiváldinrusttega ceavzineaktun lea ahte leat olbmot dahje berošteaddjit geain lea ovddasvástádus ja háliidit jođihit vuostáiváldinrusttega. Kvalitehtasihkkarastin ii guoskka dušše buktagii, muhto maiddái lassebálvalusaide mat čatnasit meahccebuktagii, nu mo fuolahussii, fievrrideapmái jna.</p>
<p>Strategiija 1. Kvalitehtasihkkarastit doaibmabijuid meahcceealáhusaid árvoláhki buot lađđasiin. Strategiija 2. Oktiiordnet meahccebuktagiid vuostáiváldima vai sihkkarastá biebmogálvvuid kvalitehta. 3. Seailluhit ja viidásetovddidit sámi biebmoárbevieruid Borramušbearráigeahččuin.</p>
<p>Doaimmat 1. Álggahit dakkár ovddasmanniprošeavttaid, main 4 meahcásteaddji čuovvoluvvojit njuolgga dan rájes go álgoávnnas vižžojuvvo meahcis dassážiigo dat lágiduvvo vuostáváldinbáikái dahje vuvdojuvvo oastái. 2. Dahkat vuostáiváldiid fitnolažžan buvttaovddideamis, vuovdaleamis ja vuovdimis. 3. Váljlet daid meahccebuktagiid, mat heivejit gávppašeapmái.</p>
<p>Ovddasvástádus</p>
<p>Meahcásteaddjiin, DjO:s ja Biebmobearráigeahčus</p>
<p>Bušeahtta 1 2008: 2009: 0,5 miljon ru 2010: 0,5 miljon ru</p>
<p>Bušeahtta 2 2008: 0,3 miljon ru. 2009: 0,2 miljon ru 2010:</p>
<p>Bušeahtta 3 2008: 2009: 0,3 miljon ru 2010:</p>
<p>Doaibma- bidju 8</p>
<p>Gealbudeapmi ja buvttaovddideapmi meahcceealáhusain</p>
<p>Duogáš</p>
<p>Livččii gealbudandárbu máŋgga suorggis – dábálaš álggahanoahpus buvttaovddideapmái. Meahccebuktagiid gieđahallamis leat kvalitehta ja buhtisvuohta mearrideaddji dehálaččat buktagiid vuovdima ja viidásetnáláštuhttima oktavuođas. Leat uhccán dieđut márkanáddejumi birra go meahcci lea oassin mátkeealáhusáŋgiruššamis. Guolástanoahpisteapmi lea ođđa doaba Norggas – lea dárbu oahpahit eanebuid guolleoahpisteaddjin nu ahte sii maiddái ohppet sámi kulturáddejumi ja sámi ealáhusaid birra.</p>
<p>Go leat leamaš ollu sisabahkkemat meahccái dahje go resursahálddašeapmi lea mealgadit rievdan meahcis, de lea dárbbašlaš atnit dutkama ja ovddideami ulbmilin.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Dat lea dárbbašlaš dannego ferte leat fágalaš vuođđu čađahit dákkár doaibmabijuid.</p>
<p>DjO ferte geahččalit dakkár ođđa bargosajiid ásahit mat leat vuođđuduvvon meahcceresurssaide. Meahcceealáhusain leat leamaš uhccán buvttaovddideapmi. Dávjá dárbbašuvvo stuorát buvttaovddideapmi go áigu viidáseappot gárvvistit. Viidáset náláštuhttimiin sáhtášii lassánahttit dinema ja árvoháhkama fitnodagas. Ođđa buvttadanteknihkat ja -vuogit sáhttet beavttálmahttit buvttadusa. Dat sáhttá leat seaillostuhttin (hermetiseren), vakuumapáhkken jna.</p>
<p>Strategiija</p>
<p>Nannet meahcásteaddjiid gelbbolašvuođa nu ahte sii nákcejit buvttadit meahccebuktagiid main lea buorre kvalitehta.</p>
<p>Doaimmat 1. Hutkkaprošeavttat meahcásteaddjiide 2. Láhčit gealbudeapmái guolástusoahpisteamis 3. Viidásetreidet daid sáivaguollebuktagiid, maid báikkálaš ja regionála márkan jearaha. 4. Ovddidit meahccemuorjebuktagiid, vai sáhttá buorebut seailluhit bipmosiid viidásetreidema oktavuođas.</p>
<p xml:lang="smj">Ovddasvástádusi</p>
<p>Sámedikkis ovttas muhtun joatkkaskuvllain ja DjO:in</p>
<p>Bušeahtta (1) 2008: 400.000 ru 2009: 2010:</p>
<p>Bušeahtta (2) 2008: 100.000 ru 2009: 500.000 ru 2010: 500.000 ru</p>
<p>Bušeahtta (3) 2008: 2009: 300.000 ru 2010: 300.000 ru</p>
<p>Bušeahtta (4) 2008: 2009: 500.000 ru 2010:</p>
<p>Doaibma- bidju 9</p>
<p>Vuovdin ja vuovdaleapmi meahcceealáhusain</p>
<p>Duogáš</p>
<p>Leat iešguđetlágan hástalusat sierranas árvoláhkiin das mii guoská vuovdimii. Smávva ealáhusdoaimmaheaddjiin eai leat ekonomalaš eai ge bargoresurssat bargat vuovdimiin ja vuovdalemiin. Hástalus lea fuolahit ahte fitnodagažiid buktagiid sáhttá vuovdit ođđa márkaniin vuollegis goluiguin. Bibmojuvvon guolli lea gievra gilvalit luondduguliin gávpemárkaniin. Vuolit haddi ja buorre kvalitehta biebmoguliin dagahit stuorra hástalusaid luondduguliid vuvdiide. Vuolit haddi murjjiin mat fievrriduvvojit riikii olgoriikkas, maid váikkuhit. Dán oktavuođas lea lunddolaš čujuhit čuvžii maid lea váttis vuovdit guovlluide dahje mátkkošteaddjiide geat eai leat hárjánan vilges guollái. Meahccái vuođđuduvvon mátkeealáhusbuktagiid márkanastimis ferte čalmmustahttit sihke ekonomalaš ja biraslaš ceavzilis ovdáneami. Ferte erenoamážit deattuhit sámi árbevieruid. Dákkár strategiija heivešii sámiid luonddugeavaheapmái ja váikkuhivččii ekologalaččat ceavzilis ovdáneapmái luonddugeavaheamis. Rievssatbivddu vuovdima organiseren lea summal. Jus lágidivččii rievssatbivdiid guovlluide main bivdiid lohku lea uhcit, de dáhkidivččii sihkkaret sállaša ja de oččošii buoret hatti buktagis. Jus attášii dakkár dáhkádusaid, de dieđášii márkan makkár vuordámušat sis sáhtášedje leat go oasttášedje dakkár bálvalusaid.</p>
<p>Strategiija 1. Čalmmustuhttit meahccebuktagiid sihke ekologalaš ja árktalaš buvttan alit hatti dihtii. 2. Viiddidit mátkeealáhusfálaldaga meahccebuktagiiguin dábálaš jagiáiggiid olggobealde..</p>
<p>Doaimmat 1. Profileret árktalaš guovlluid álgoávdnasiid restauirántasuorggis 2. Formaliseret oktavuođa Finnmárkkuopmodagain</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Ovddas-vástádus 1. Meahcásteaddjiin ja borramušbuvttadeaddjiin ovttas restaurantaealáhusain 2. Sámedikkis ovttas Finnmárkkuopmodagain</p>
<p>Bušeahtta (1) 2008: 300.000 ru 2009: 300.000 ru 2010: 300.000 ru</p>
<p>Bušeahtta (2) 2008: Hálddahusgolut</p>
<p>Doaibma-bidju 10</p>
<p>Oččodit fierpmádaga ja buoret ovttasbarggu meahcceeláhusdoalliid gaskkas</p>
<p>Duogáš</p>
<p>Meahcásteaddjit leat uhca ja girjáš jovkkoš. Dárbu lea oččodit meahcásteddjiid fierpmádahkan doaibmat, nu ahte sin beroštumit fuolahuvvojit. Dat guoská oktasaš biergasiid geavaheapmái, ovttasbargui vuostáiváldinrusttegiid oktavuođas ja oktasaš johtimii fievrruiguin doppe gos dan lea vejolaš oktiiordnet. Ja dát guoská áinnas ge meahccebuktagiid vuovdimii ja márkanastimii. Dannego leat nu uhccán meahcás-teaddjit, de lea dárbbašlaš ovttas bargat vai árvoháhkan meahcceealáhusain lassána.</p>
<p>Norggas lea veaháš gelbbolašvuohta meahcceealáhusaid birra. Hástalus lea oččodit dáid birrasiid ja sámi meahcásteaddjiid gulahallat.</p>
<p>Áŋgiruššan meahccái vuođđuduvvon mátkeealáhusbuktagiiguin eaktuda ahte ásahuvvo oktavuohta gaskal daid Norgga oassálastiid geat leat juo márkanis. Dát guoská daidda oassálastiide geat leat jo válljen bargat fuođđobivdduin ja guollebivdduin, eará meahccebuktagiiguin ja guovllu ealáhuseallimiin muđui. Ii leat vuođđu ásahit sierra sámi mátkeealáhusorganisašuvnna mas meahcci lea váldobuvttan.</p>
<p>Strategiija</p>
<p>Lassánahttit meahcceealáhusaid árvoháhkama fierpmádagain ja ovttasbargguin.</p>
<p>Doaibma</p>
<p>Oažžut áigái ovttasbarggu meahcásteddjiid gaskka ja ásahuvvon birrasiid gaskka muđui riikkas</p>
<p>Ovddasvástádus</p>
<p>Sámedikkis ovttas ealáhus- ja beroštusorganisašuvnnaiguin</p>
<p>Bušeahtta 2008: 200.000 ru ja hálddašangolut 2009: 200.000 ru</p>
<p>Doaibmabidju 11</p>
<p>Ásahit dakkár bargosajiid nissonolbmuide, main meahcceealáhus lea lotnolaga eará doaimmain</p>
<p>Duogáš</p>
<p>Mehciin ávkkástallan čalmmustuvvo dábálaččat almmáiolbmuid bargun nugo bivdu ja guolástus. Go galgá oainnusin dahkat nissonolbmuid mehciin ávkkástallama de ferte čájehit erenoamáš beroštumi dasa. Dan ferte dahkat sihke dábálaš almmái doaimmaid ja doaimmaid oktavuođas mat ovdal eai leat čalmmustuvvon doarvái bures.</p>
<p>Luondduurtasiiguin ja murjjiiguin ávkkástallamis ii leat olus oppanassiige geavahuvvon dat ealáhusovddidanvejolašvuohta mii dan oktavuođas lea.</p>
<p>Strategiija</p>
<p>Movttiidahttit nissonolbmuid bargat innovašuvnnaiguin ja buvttaovddidemiin meahccebuktagiid vuođul</p>
<p>Doaibma</p>
<p>Sierra innovašuvdna-/movttiidahttinprográmma nissonolbmuid váste</p>
<p>Ovddasvástádus</p>
<p>Sámedikkis</p>
<p>Bušeahtta 2008: 2009: 500.000 ru ja hálddašangolut</p>
<p>Doaibmabidju 12</p>
<p>Smávitlágan mátkeealáhusaid ovddideapmi sámi guovlluin</p>
<p>Duogáš</p>
<p>Kulturvuđot turismma vejolašvuođat lassánit ain. Sámi motiivvaid, symbolaid ja sámi elemeanttaid lávejit dán áiggi geavahit mátkeealáhusdoaimmaid márkanfievrrideamis. Deaŧalaš eaktu mátkeealáhusaid viidáset ovddideamis sámi guovlluin lea dat ahte dat ovddiduvvojit sámiid eavttuid vuođul ja leat vuođđuduvvon eaktivuhtii ja sámi kulturáđđejupmái</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Stuorra oassi mátkeealáhusdoaimmain davvin čađahuvvojit oanehis áigodagaid mat bistet ovttas guovtti mánnui. Go galgá sihkkarastit buori dienasvuođu, de fertejit báikkálaš mátkeealáhusovddasteaddjit ja vuođđoealáhusdoallit fállat eanet máŋggabeallálaš buvttafálaldagaid sihke sisdoalu ja áiggi dáfus otnáš ektui. Márkana ferte ráhkkanahttit nu ahte lea vejolaš vuovdit mátkeealáhusbuktagiid oalgeáigodagain, dm. dábálaš áigodagaid olggobealde.</p>
<p>Vuotnabivdoturismma ferte buorebut organiseret ja fanassertifiserema gáibádusaid ferte vuolidit unnit fitnodagaide.</p>
<p>Strategiija 1. Mátkeealáhusaid ovddideapmi sámi guovlluin ferte dahkkojuvvot sámi eavttuid vuođu. 2. Čalmmus atnit ceavzilis ovddideami mátkeealáhusas man oktavuođas erenoamážit vuhtii váldojuvvo sámi kultuvra ja sámi ealáhusat. 3. Viiddidit mátkeealáhusfálaldaga olggobealde dábálaš áigodagaid.</p>
<p>Doaimmat 1. Ásahit ovttasbarggu ja fierpmádaga sámi mátkeealáhusaovddasteddjiid gaskka siskkáldasat ja muđui eará mátkeealáhusaiguin sámi guovlluin 2. Lágidit mátkeealáhusseminára 3. Ruhtadit dálvefálaldagaid</p>
<p>Ovddasvástádus</p>
<p>Sámi mátkeealáhusovddasteaddjiin</p>
<p>Bušeahtta 2008: 700.000 ru 2009: 1.000.000 ru 2010: 1.000.000 ru</p>
<p>Doaibmabidju 13</p>
<p>Ovddidit dakkár vásáhusmátkeealáhusaid, mat eai heađuš boazodoalu ja eanadoalu</p>
<p>Duogáš</p>
<p>Turismmas boazodoalu vuođul leat stuorra vejolašvuođat sihke nationála ja riikkaidgaskasaš márkanis. Nugo eará mátkeealáhusaid oktavuođas, de ferte vejolaš stuorát áŋggirdemiid boazodoalu turismma vuođul dahkat nu ahte dat ii čuoza árbevirolaš doibmii ja daid guovlluide maid boazodoallu geavaha. Dát guoská maid guolástusturismii árbevirolaš geavaheami ektui ja turismii árbevirolaš eanadoalloguovlluin.</p>
<p>Hástalusat bohtet das go turisttat galget geavahit daid seamma guovlluid maid boazodoallu ja sávzadoallu geavahit. Ferte ovddidit strategiijaid movt sihkkarastit dan ahte areálaid alde eai čuožžilivčče riiddut mátkeealáhusaid ja vuođđoealáhusaid gaskka. Boazodoalloturisma ii galgga čuohcat guovllu árbevirolaš geavaheapmái. Go sámit galget vuovdit kultuvrraset, de ferte dat dahkkojuvvot dainna lágiin ahte sin mihtilmas eallinvuohki ii ollásit dahkkojuvvo gávppálažžan – eaktivuohta ja luohtehahttivuohta leat guokte guovddáš doahpaga.</p>
<p>Strategiija</p>
<p>Vásihusturismma láhčit dainna lágiin ahte eaktivuohta ja luohtehahttivuohta lea čalmmus áššit</p>
<p>Doaibma</p>
<p>Ruhtadit innovatiivvalaš prošeavttaid</p>
<p>Ovddasvástádus</p>
<p>Álggaheaddjiin</p>
<p>Bušeahtta 2008: 200.000 ru 2009: 500.000 ru 2010: 500.000 ru</p>
<p>Doaibmabidju 14</p>
<p>Gonagasreabbábivdu turistaealáhussan</p>
<p>Duogáš</p>
<p>Gonagasreappát leat sakka laskan miehtá Finnmárkku rittu daid maŋimuš 10-15 jagiid. Bajimuš ulbmilin lea ráddjet gonagasreappáid leavvama viidáseappot norgga mearra-guovlluin nu ollu go lea vejolaš, ja sihkkarastit dan ahte gonagasreappát leat nu unnán go vejolaš olggobealde ráddjejuvvon bivdoguovllu. Ráddjejuvvon guovllu siskkobealde lea gonagasreabbábivdu regulerejuvvon bivdoeriiguin. Fatnasat main lea oassálastin-</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira lohpi sáhttet bivdit juolluduvvon bivdoeari, ja vurdojuvvo ahte fatnasat vuollel 11 mehtera Nuorta-Finnmárkkus ožžot bivdit friija. Gonagasreappás lea stáhtus resursan dán guovllu siskkobealde. Gonagasreappát johtet dađistaga eanet meattá ráddjejuvvon guovllu Oarje-Finnmárkui, gos lea lohpi friija bivdit gonagasreappáid, ja evttohuvvo ahte ásahuvvo foanda náli geahpedanbivddu várás. Gonagasreabbábivdu lea oaivvilduvvon fatnasiid birgenlági dievasmahttimii, ja unnimus fanasjovkui dat lea deaŧalaš lassidienas, erenoamážit bivdiide geat barget lotnolasealáhusaiguin.</p>
<p>Dán jovkui sáhtášii dietnasa sihkkarastit dainna lágiin ahte turisttat leat mielde fatnasis ja servet bivdui. Turisttat sáhtášedje de ieža máksit searvama ja vejolaš sállaša ovddas.</p>
<p>Olggobealde ráddjejuvvon guovllu sáhttet turisttat searvat fatnasis ja bivdit friija gonagasreappáid. Dán guovllus leat evttohuvvon ekonomalaš doaibmabijut gonagasreappáid bivdimii.</p>
<p>Ferte láhčit dainna lágiin ahte mátkeealáhusas lea vejolašvuohta turisttaide addit fálaldaga searvat gonagasreabbábivdui fatnasis. Ferte maid lágidit nu ahte daidda turisttaide geat servet fatnasiin bivdui, addojuvvo dárbbašlaš sihkarvuođaoahpahus.</p>
<p>Strategiija</p>
<p>Fierpmádat ja ovttasbargu buoridan dihte árvoháhkama riddo- ja vuotnaguovlluin.</p>
<p>Doaimmat 1. Oažžut áigái ovttasbarggu gonagasreabbábivdiid ja mátkeealáhusaid gaskka. 2. Láhčit diliid nu ahte mátkeealáhus geavaha gonagasreabbábivddu geasuheaddji fálaldahkan turisttaide. 3. Sihkarvuođaoahpahus turisttaide geat galget searvat bivdui fatnasiin.</p>
<p>Ovddasvástádus</p>
<p>Ealáhus- ja mátkeealáhusorganisašuvnnain</p>
<p>Bušeahtta 2008: 50.000 ru 2009: 200 000 ru 2010: 200.000 ru</p>
<p>Doaibma- bidju 15</p>
<p>Ovddidit vuotnaguolásteami oassin sámi mátkeealáhusain</p>
<p>Duogáš</p>
<p>Sámi vásáhusvuđot turismma vejolašvuođat vuotnaguolásteami oktavuođaš leat buorit. Sámi báikkálaš historjjá ja kultuvrra sáhttá gaskkustit áidnalunddot vugiin bivdooahpisteami dahje fanasmátkkiid bokte vuona alde. Deaŧalaš eaktun mátkeealáhusaid viidásetovddideapmái sámi vuotnaguovlluin lea ahte dat dahkkojuvvo sámi eavttuid vuođul ja lea vuođđuduvvon eaktivuhtii. Eanaš mátkeealáhusdoaimmat dáhpáhuvvet oanehis mánnosaš dahje guovtte mánnosaš áigodagas geasset. Ráđđehusa nationála mátkeealáhusstrategiija addá vejolašvuođa fidnoguolásteaddjiide geavahit bivdofatnasa turismmas geassemánuin dakkár ortnega bokte ahte turista oažžu sámi vásáhusa mii lea vuođđuduvvon sámi guolástan-, borramušráhkadan- ja luondduvásihanárbevieruide. Hehttehussan dás lea dat sihkkarvuođasertifiseren, maid fitnodagat fertejit investeret vai besset doaimmahit turismma sihkkaris vugiin. Dan lassin ferte dain oassálastiin, geat fállet vásáhusaid turisttaide dahje joavkkuide, leat gelbbolašvuohta sámi kultuvrras oppalaččat ja báikkálaš sámi kultuvrras ja historjjás erenoamážit. Vái sáhttet sihkkarastit buoret dienasvuođu, fertejit báikkálaš mátkeealáhusoassálastit fállat buktagiid mat molsašuvvet buorebut go dál sihke sisdoalu ja áiggi dáfus. Oassálastit berrejit fállat mátkkiid ja oahpisteami vuona alde oassin vásáhuspáhkas okta idjademiin ja eará fálaldagaiguin eará vásáhusaid oktavuođas, ja áinnas maiddái olggobealde geasseáiggi. Dása gáibiduvvo ovttasbargu seamma guovllu eará kultur- ja mátkeealáhus-oassálastiiguin.</p>
<p>Strategiija</p>
<p>Mátkeealáhusaid ovddideapmi sámi vuotnaguovlluin ferte dáhpáhuvvat sámi eavttuid</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira vuođul.</p>
<p>Doaimmat 1. Ovttasbargu nationála mátkeealáhusstrategiijain ja mariidna árvoháhkanprográmmaiguin čoavdit hehttehusaid vuotnaoahpisteami oktavuođas 2. Ruhtadit innovatiivva prošeavttaid (2009 rájes) 3. Ovddidit mátkeealáhusfálaldaga páhkkan maiddái olggobealde dábálaš áigodagaid ja ovttas eará mátkeealáhus- ja kulturdoaimmaheaddjiiguin. 4. Láhčit dakkár vásáhusturismii, mas eaktivuohta ja jáhkehahttivuohta lea guovddážis.</p>
<p>Ovddas-vástádus</p>
<p>Sámi kultur- ja mátkeealáhusdoaimmaheaddjit ja guollefitnodagat</p>
<p>Bušeahtta 2008: 225 000 ru ja hálddahusgolut 2009: 500 000 ru 2010: 500 000 ru</p>
<p>Doaibmabidju 16</p>
<p>Árvvoštallat livččii go dárbu ásahit gelbbolašvuođaguovddáža meahcceealáhusaid váste.</p>
<p>Duogáš</p>
<p>Bioforsk lea Davvi-Norgga eanandoalu ja sáivaguollebivddu gelbbolašvuođaguovddáš. Bioforsk lea maid searvan dan bargui ahte váldit luonddu murjjiid ja urtasiid gávpegálvun. Árvoháhkanprográmmas lea deaŧalaš geavahit dan gelbbolašvuođa mii lea gávdnomis. Hástalussan lea sihkkarastit dan ahte sámi perspektiiva biddjojuvvo vuođđun ođđa lotnolasealáhusaid ovddideapmái. Go galgá sihkkarastit buori ovddideami ja ahte sámi árvvut ja oaidnu gozihuvvojit, de lea dárbu árvvoštallat movt galggašii sihkkarastit DjO-barggu. Eará bealit maid berrešii árvvoštallat leat movt sihkkarastit: a) sámi máhtolašvuođa duođašteami ja systematiserema b) márkaniid kártema ja ovddideami c) buvttaovddideami d) vuođđostruktuvrra ovddideami e) juridihkalaš rámmaeavttuid analyserema ja kártema f) gealbudeami ja bagadallama láhčima.</p>
<p>Strategiija</p>
<p>Searvvahit guoskevaš oasálaččaid árvvoštallamis</p>
<p>Doaibma</p>
<p>Kártet gelbbolašvuođa dárbbu meahcásteaddjiid gaskkas</p>
<p xml:lang="smj">Ovddasvástadus</p>
<p>Sámedikkis, vejolaš eará oasálaččain</p>
<p>Bušeahtta 2008: 2009: 100.000 ru 2010:</p>
<p>Ášši meannudeapmi loahpahuvvui 28.02.08 dii. 16.50</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 11/08 Sámedikki direktevrra virgáibidjan</p>
<p>Arkiivaáššenr.. 07/479706 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 13.02.08</p>
<p xml:lang="est">R 014/08</p>
<p>Sámedikki dievasčoahkkin 26. - 29.02.08 11/08</p>
<p>Ášši meannudeapmi álggahuvvui bearjadaga 29.02.08 dii. 11.30.</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1 13.02.08</p>
<p>Sámediggeráđi</p>
<p xml:lang="krl">Ášši R 014/08</p>
<p>II Evttohusat ja mearkkašumit</p>
<p>Sámediggeráđi árvalus: 1.</p>
<p>Rune Sverre Fjellheim biddjojuvvo virgái Sámedikki direktevran jahkemearrevirgái áigodahkii 01.06.2008 -31.05.2014. 2.</p>
<p>Virgi biddjojuvvo virgekodii 1062 Direktevra. 3.</p>
<p>Virgáibidjan dahkkojuvvo daid eavttuid vuođul mat leat Sámedikki miessemánu 31. b. 2005 mannosaš bargiidnjuolggadusain, ja čuovvovaš lágain; lov av 04.03.83 om statens tjenestemenn. Lov av 18.07.58 om tjenestetvister. Lov av 28.07.49 om statens pensjonskasse og Lov av 21.12.56 om aldersgrense for offentlige tjenestemenn.</p>
<p>III Jienasteapmi 43 áirasis ledje 34 čoahkis. Jienasteapmi čađahuvvui čuovvovaš vuoru mielde:</p>
<p>Sámediggeráđi árvalus mearriduvvui ovttájienalaččat</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Egil Olli, áššejođiheaddji 2 Gunn-Britt Retter 3 Willy Ørnebakk</p>
<p>VI Sámedikki mearrádus 1.</p>
<p>Rune Sverre Fjellheim biddjojuvvo virgái Sámedikki direktevran jahkemearrevirgái áigodahkii 01.06.2008 - 31.05.2014. 2.</p>
<p>Virgi biddjojuvvo virgekodii 1062 Direktevra. 3.</p>
<p>Virgáibidjan dahkkojuvvo daid eavttuid vuođul mat leat Sámedikki miessemánu 31. b. 2005 mannosaš bargiidnjuolggadusain, ja čuovvovaš lágain; lov av 04.03.83 om statens tjenestemenn. Lov av 18.07.58 om tjenestetvister. Lov av 28.07.49 om statens pensjonskasse og Lov av 21.12.56 om aldersgrense for offentlige tjenestemenn.</p>
<p>Ášši meannudeapmi loahpahuvvui 29.02.08 dii. 11.40</p>
<p>Čoahkkingirjji čállit: Marit E. Mienna/Mathis O. Eira/Ellen A. Eira</p>
<p>Vuođđogiella: Dárogiella</p>
<p>Ášši 12/08 Sámedikki 2008 coahkkinplána - rievdadusat</p>
<p>Arkiivaáššenr.. 07/149906 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Čoahkkinjođihangoddi 25.02.08 001/08</p>
<p>Sámedikki dievasčoahkkin 26. - 29.02.08 12/08</p>
<p>Ášši meannudeapmi álggahuvvui bearjadaga 29.02.08 dii. 11.40.</p>
<p>I Mildosat</p>
<p xml:lang="nno">Nr.</p>
<p>Beaivi</p>
<p>Geas/Geasa</p>
<p>Namahus 1 25.02.08</p>
<p>Čoahkkinjođihangotti</p>
<p>Ášši 01/08 Sámedikki 2008 Čoahkkinplána - rievdadusat 2 3.-6.10.2006</p>
<p>SPR S 50 § Nuppi sámeparlamentarihkkáriid konfereansa</p>
<p>II Evttohusat ja mearkkašumit</p>
<p>Čoahkkinjođihangotti árvalus:</p>
<p>Sámediggi mearrida čuovvovaš rievdadusaid Sámedikki 2008 čoahkkinplánas: Sámedikki dievasčoahkkin 39. vahkus čakčamánus 2008 sirdojuvvo 44. vahkkui golggotmánus 2008.</p>
<p>Sámedikki lávdegoddečoahkkimat 37. vahkus čakčamánus 2008 sirdojuvvojit 39 vahkkui čakčamánus 2008.</p>
<p>III Jienasteapmi 43 áirasis ledje 34 čoahkis. Jienasteapmi čađahuvvui čuovvovaš vuoru mielde:</p>
<p>Čoahkkinjođihangotti árvalus mearriduvvui ovttajienalaččat</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Jarle Jonassen, áššejođiheaddji</p>
<p>VI Sámedikki mearrádus</p>
<p>Rievdadusat Sámedikki 2008 čoahkkinplánas:</p>
<p>Sámedikki dievasčoahkkin 39. vahkus čakčamánus 2008 sirdojuvvo 44. vahkkui golggotmánus 2008.</p>
<p>Sámedikki lávdegoddečoahkkimat 37. vahkus čakčamánus 2008 sirdojuvvojit 39 vahkkui čakčamánus 2008</p>
<p>Ášši meannudeapmi loahpahuvvui 29.02.08 dii. 11.45</p>
<p>Vuolláičállit leat lohkat čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Kárášjohka 19.01.2015</p>
<p>Čoahkkinjođihangoddi</p>
<p xml:lang="sma">Jarle Jonassen</p>
<p>Inger Jørstad jođiheaddji</p>
<p xml:lang="nno">Tone Finnesen</p>
<p xml:lang="nob">Per Edvind Varsi</p>
<p xml:lang="nob">Susanne Amalie Andersen</p>
</body></document>
