<document xml:lang="sme" id="no_id"><header><title>Sámedikki dievasčoahkkin Čoahkkingirji 04/18</title><genre code="admin"/><author><unknown/></author><year>2018</year><wordcount>58404</wordcount><conversion_status type="standard"/><availability><license type="standard"/></availability><parallel_text xml:lang="nob" location="sp2018-4.pdf"/><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision$; </version></header>
<body>
<p>3/178</p>
<p>Sámedikki dievasčoahkkin 04.12.2018-07.12.2018</p>
<p>Vuođđudeapmi</p>
<p>Áššenr. 18/5476</p>
<p>Dievasčoahkkinjođihangotti árvalus 4/178 08.11.18 beaiváduvvon gohččun árvaluvvon áššelistu, prográmma ja sárdnunáigi dohkkehuvvo</p>
<p>Sámedikki dievasčoahkkin - 054/18 Ášši meannudeapmi álggahuvvui 04.12.18 dii. 09.35. <em type="bold">Jienasteapmi </em>39 áirasis ledje 37 čoahkis. · </p>
<p>Dievasčoahkkinjođihangotti árvalus mearriduvvui ovttajienalaččat</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Tom Sottinen, dievasčoahkkinjođiheaddji</p>
<p>DC - Mearrádus: 08.11.18 beaiváduvvon gohččun, árvaluvvon áššelistu, prográmma ja sárdnunáigi dohkkehuvvui. Ášši meannudeapmi loahpahuvvui 04.12.18 dii. 09.40 Ášši 055/18</p>
<p>Sámedikki dievasčoahkkin 04.12.2018-07.12.2018</p>
<p>Sámediggeráđi doaibmadieđáhus</p>
<p>Áššenr. 18/4992</p>
<p>Áššečilgehus 1 Álggahus </p>
<p>Dát dieđáhusas válddaha áigodaga 31.08.18 rájes 09.11.18 rádjai ja čatnasa Sámedikki 2018 bušehttii. Sámediggeráđđi lea dán áigodagas doallan guokte fysálaš čoahkkima ja máŋga telefončoahkkima ja lea meannudan oktiibuot 92 ášši. Nu go oidno geahčastagas www.sametinget.no/arrangementer, de lea ráđđi searvan maiddái ollu čoahkkimiidda ja ovddastemiide. 5/178 2 Giella </p>
<p>Servodatmihttomearri:</p>
<p>Sámegiella ja dárogiella leat ovttaárvosaš gielat.</p>
<p>Sámegiela geavaheapmi </p>
<p>Áŋgiruššansuorggi mihttomearri:</p>
<p>Ássit sámegiela hálddašanguovllu sáhttet árjjalaččat geavahit sámegiela gulahallamis almmolaš instánssaiguin.</p>
<p><em type="bold">Ráđđeaddin Oarjel-, julev- ja márkosámi guovlluin </em></p>
<p>Čakčamánu 17. beaivvi rájes lea Sámedikkis leamaš gielladoaimmaid ráđđeaddi-virgi, kantuvrabáikkis Skániin Oarje-Romssas. Virggi bargodoaimmaide gullá rávvenbálvalus, Sámedikki ovddideapmi ja čuovvoleapmi gielladoaimmain oarjel-, julev- ja márkosámi áššiin ja fágalaš ovdáneapmi Sámedikki giellaáŋgirruššama oktavuođas. <em type="bold">Plassje suohkan sámegiela hálddašanguvlui </em>Presideanta finai Plassjes golggotmánu 4.-5. b. gos sii ávvudedje ahte Plassje suohkan dál lea oassin sámegiela hálddašanguovllus 01.07.2018 rájes. Sámediggepresideanttas lei sáhkavuorru álbmotčoahkkimis Plassje sámegiela hálddašanguovllu birra, ja searvvai ávvomállásiidda maid suohkan lágidii. </p>
<p>Presideanta finai maiddái Plassje museas, Plassje skuvllas, Svaale sámi ossodagas Ysterhagen mánáidgárddis, Rørosreinas ja SANKS:s. Sámediggepresideanta oassálasttii maiddái eahpeformálalaš čoahkkimis Trøndelága Fylkkamánniin, báikkálaš politihkkáriiguin ja suohkanbargiiguin. Lei maiddái čoahkkin gaskal Sámedikki ja suohkana hálddahusjođiheddjiiguin ja politihkalaš jođiheddjiiguin, mas digaštalle Plassje vejolašvuođaid ja geatnegasvuođaid sámegiela hálddašanguovlun. <em type="bold">Åarjel saemiej skuvle 50-jagi ávvudeami čalmmusteapmi </em></p>
<p>Sámediggeráđđi oassálasttii čakčamánu 19.b. fágaseminárii Snoases fáttáin <span type="quote">“Snåasen tjïelte – Snåsa kommune”</span>, 10 jagi sámi hálddašansuohkanin» 10-jagi Snoasen tjïelte 10-jagi ávvudeami oktavuođas sámi hálddašansuohkanin. Seminára lei oassi suohkana ávvovahkus ja Åarjel-saemiej skuvle 50-jagi ávvudeamis. Čakčamánu 21.b. oassálasttii Sámediggeráđđi maiddái Åarjel-saemiej skuvle almmolaš 50-jagi ávvudeami čalmmusteapmái. Ávvovahku oktavuođas galledii Sámediggeráđđi maiddái sámi mánáidgárddi Suaaja maanagïertie.</p>
<p>Sámegielaid ovddideapmi </p>
<p>Áŋgiruššansuorggi mihttomearri: 6/178</p>
<p>Álbmogis lea vejolašvuohta oahppat sámegiela ja ovdánahttit giela.</p>
<p><em type="bold">Giellakonferánsa </em>Sámediggi lea plánegoahtán stuorra giellakonferánsa Romssas guovvamánu 4. ja 5. beaivvi 2019. Konferánsa galgá leat vuolgga Sámedikki giellaáŋgiruššamii, Giellalokten, ja riikkaidgaskasaš jahkái eamiálbmotgielaid váras. Giellakonferánssa fáttát galget earret eará leat Sámedikki giellaáŋgiruššan, Giellalokten, ja eamiálbmotgielat árktalaš guovlluin. </p>
<p><em type="bold">Giellalokten – Sámedikki giellaođastus </em>Sámedikki guhkes áiggi giellaáŋgiruššama, Giellalokten, ráhkadeami oktavuođas leat ovddit áigodagas dollojuvvon rávačoahkkimat. Maiddái dán áigodagas lea leamaš rávačoahkkin Návuonas. Presideanta searvvai rávačoahkkimii. Rávačoahkkin lágiduvvui Návuona giellaguovddáža rahpama oktavuođas. Ollugat ledje boahtán čoahkkimii, ja čoahkkin buvtti stuorra áŋgiruššama. </p>
<p><em type="bold">Bihtánsámegiela ealáskahttin </em>Sámediggi lea doallan gulahallančoahkkima Duoddara Rafe:in Bådådjos 23.10.18. Čoahkkima fáddán ledje giellabarggut Bihtánsámi guovllus, doaibma 2018:s ja boahttejagi plánat. Čoahkkimis loktejuvvui bihtánsámegiela dilli earenoamážit. Otne eai leat aktiivvalaš giellageavaheaddjit Norgga beale Sámis, ja sullii 40 giellageavaheaddji Ruoŧa beale Sámis. Bihtánsámegiela normerenbargu álggahuvvui golggotmánus 2018, ja 2019 giđa mielde berre leat dohkkehuvvon normerejuvvon čállingiella bihtánsámegielas. Oahpponeavvudárbu, giellavirggi ruhtadeapmi ja ovttasbargu eará sámi ásahusaiguin maid digaštallojuvvui čoahkkimis. </p>
<p>Sámi giellaguovddážat – Njuolggodoarjja </p>
<p>Eanas giellaguovddážiidda lea loahppa oassi njuolggodoarjagis mákson.</p>
<p>Presideanta Aili Keskitalo lea searvan, ja doallan sáhkavuoru, Návuona giellaguovddáža almmolaš rahpama oktavuođas čakčamánu 19. beaivvi.</p>
<p><em type="bold">Giellaguovddášdeaivvadeapmi </em>Sámediggi doalai giellaguovddášdeaivvadeami Oslos Sámi viesus skábmamánu 7. ja 8. beivviid. Deaivvadeami fáddán lei mot viidásit bargat giellaloktemiin ja mot čuovvulit giellaguovddášiskkadeami mii čađahuvvui mannan dálvvi. </p>
<p>Giellaprošeavttat – Ohcanvuđot doarjja </p>
<p>Dássážii lea Sámediggeráđđi meannudan 38 giellaprošeakta ohcama ja juolludan doarjaga 30 prošektii. Prošeavttat mat leat ožžon doarjaga leat eanas giellaapplikašuvnnat, gielladikšundoaibmabijut/giellaárenat mánáide ja nuoraide ja giellakurssat rávisolbmuide. Muđui lea juolluduvvon doarjja ovtta dahje moatti prošektii buot dain eará vuoruhemiin.</p>
<p>Sámi viessu Oslos ja Návuona suohkan leat ožžon nuppi jagi doarjaga gielladoaimmaide mat leat vuođđun ásahit giellaguovddáža. 7/178</p>
<p><em type="bold">Stormen sáme guovdásj </em>Sámediggi lea fitnan Stormen sáme guovdásjis Bådådjos golggotmánu 23. beaivvi. Ulbmil lei oahpásnuvvat giellaguovddážiin ja gullat makkár doaimmat leat čađahuvvon ja makkár doaimmat leat plánejuvvon. Stormen sáme guovdásj oažžu doarjaga gielladoaimmaide mat leat vuođđun ásahit giellaguovddáža. </p>
<p>Sámi Giellagáldu - prošeakta </p>
<p>Sámediggeráđi mihttun lea, ahte sámegielaid normerenbargu čađahuvvo riikka rájáid rastá ja ahte bihtánsámegiela čállinvuohki galgá normerejuvvot. Danin Sámediggi leage vuoruhan fásta ruhtadeami Sámi Giellagáldu Norgga beale goluide, muhto Suoma ja Ruoŧa bealde ii leat fásta ruhtadeapmi sajis. Rájáid rasttildeaddji giellaovttasbargu lea joatkašuvvan geassemánu rájes gáržžiduvvon hámis uhcit bargoveagain ja uhcit ekonomalaš resurssaiguin Sámedikkiid gaskasaš ovttasbargun almmá olggobeale ruhtadeami haga. Sámedikkit vástidit ovttas Sámi Giellagáldu ruhtadeamis. Suoma Sámedikkis lea jođihanovddasvástádus ovttasbarggus. Sámi Giellagáldu lea Sámi Parlamentáralaš Ráđi (SPR) vuollásaš <em type="italic">davviriikkalaš sámi giellaovttasbargoorgána </em>, mii doaibmá Norggas, Ruoŧas ja Suomas. Sámi Giellagáldu lea bajimuš mearridanorgána sámegielaid fágalaš gažaldagain. Sámi Giellagáldu bargun lea sámegielaid fágalaš ovddideapmi: ođđa terminologiija ja čállingiela norpmaid normeren, ja giellagáhtten. Giellagáldu fállá nuvttá gielalaš čállinrávvagiid giellageavaheddjiide, dego omd. journalisttaide, jorgaleddjiide, girječálliide, studeanttaide jna. Sámi Giellagáldu vástida dađistaga giellagažaldagaide sihke e-poastta bokte, telefovnna, Facebook-siiddu ja neahttasiiddu (www.giella.org) bokte. Sámi Giellagáldus leat vihtta giellajuhkosa: lulli-, julev-, ja davvisámegiela, sihke anáraš- ja nuortalašgiela giellajuhkosat, mat vástidit normeremis. Lullisámegiela giellajuogus lea čoahkkanan guktii dán áigodagas ja normeren oktiibuot 161 ođđa tearpma. Ođđa tearpmaid lassin giellajuogus gieđahalai maiddái ubmi- ja lullisámegiela ortografiijarájá. Giellajuogus doalahii Sámi giellalávdegotti lullisámegiela bargolávdegotii jagi 2009 mearrádusa dán áššis, man mielde ubmi- ja lullisámegiela ortografiijarádjá čuovvu Lappmarksgrensena rájes Ubmieanu (ortografigrænsen mellan ume- og sørsamisk. Att följa Umeælven från Lappmarksgrænsen i øst etc). </p>
<p>Julevsámegiela giellajuogus lea čoahkkanan oktii dán áigodagas. Giellajuogus normerii oktiibuot 28 ođđa tearpma. Dasa lassin giellajuogus ovddidii 27 ođđa tearpma gulaskuddamii giellaservošii. Julevsámi giellajuogus čoahkkana čuovvovaš geardde juovlamánus.</p>
<p>Davvisámegiela giellajuogus ii leat sáhttán čoahkkanit dán áigodagas go váilevaš ruhtadeami geažil Sámi Giellagáldu doaibmá dál gáržžiduvvon hámis. Suoma ja Ruoŧa bealde eai leat leamaš dán áigodagas giellabargit ja dát lea čuohcan davvisámegiela normerenbargui.</p>
<p>Sámi Giellagáldui lea ásahuvvon bihtánsámegiela bargojoavku, man bargun lea normeret bihtánsámegiela čállinvuogi. Bargojoavkkus leat čálli lassin njeallje áššedovdi. Guovttis dáin ovddastit Ruoŧa Sámedikki ja guovttis Norgga Sámedikki. Dát bargojoavku lea čoahkkanan dán áigodagas vuosttas geardde ja bihtánsámegiela čállinvuogi normeren lea álggahuvvon. Bihtánsámegiela searvi Duoddara Ráfe lea sádden Sámediggái bihtánsámegiela čállinvuohkeárvalusa normeremii. Maiddái Bidumsámegiella rijka gaskan searvi ( <em type="italic">Pitesamiska över landsgränserna) </em>lea sádden duogášmateriála Sámi Giellagáldui. Dán duogáš materiálii gullet earret eará digitála sátnegirji ja čállinnjuolggadusat. Sámi Giellagáldu bihtánsámegiela bargojoavku manai čoahkkimis čađa duogášmateriála mas čilgejuvvo lagabui earret eará čuovvovaš áššit: bihtánsámegiela alfabehtat, dássemolsašuddan ja konsonánttaid/konsonántačohkiid čállin, vokálarievdan, suopmanerohusat, sojahangehčosiid čállin ja sojahanparadigmat. Čuovvovažžan bargojoavku pláne čállit raportta, deaivvadit giellageavaheddjiiguin ja de dan vuođul normeret bihtánsámegiela čállinvuogi. 8/178 </p>
<p><em type="bold">Fálaldatgilvu – Ođđa doarjjamodealla </em></p>
<p>Sámedikkis lea leamaš fálaldatgilvu ođđa doarjjamodealla várás. Gilvovuođus Sámediggi bivddii doarjjamodealla mii heive ođđa giellaguovloortnegii (Sámedikki dievasčoahkkinášši 053/18 Sámi giellaguovlu). Fálaldatgilvu rahppui 01.11.18.</p>
<p><em type="bold">Searvan UNGEGN symposia </em></p>
<p>Sámedikki nammanevvohat searvvai UNGEGN symposia Brüsselis 10.-13.10.18.</p>
<p>UNGEGN lea oanádus namas United Nations Group of Experts on Geographical Names – Ovttastuvvon našuvnnaid geográfalaš namaid expeartajoavku. UNGEGN doalai oktasaš divišuvnnaid ja bargojoavkočoahkkimiid, ja dan oktavuođas lágidedje maiddái dieđalaš symposia Brüsselis gos Sámedikki hálddahus lei oassálastin. Symposia fáddá lei fágačehppodaga rolla ja mearkkašupmi geográfalaš namaid standardiseremis. Čoahkkimis oassálaste 61 olbmo 28 riikkas birra máilmmi, geat muitaledje iežaset báikenammabargguid birra, earenoamážiid makkár hástalusat nammahálddašeamis iešguđet riikkas leat, ja mot iešguđet riikkat organiserejit geográfalaš namaid hálddašeami ja standardiserema. Sámedikki hálddahus muitalii sámi báikenamaid dili birra, ja báikenammalága váikkuhusa birra sámi namaide. Professor Kaisa Rautio Helander doalai sáhkavuoru ja muitalii mot dáruiduhttinpolitihkka lea váikkuhan sámi báikenamaide ja olbmuid guottuide.</p>
<p><em type="bold">Jahkásaš ovttasbargočoahkkin Norgga giellaráđiin </em></p>
<p>Sámedikki nammanevvohat searvvai jahkásaš ovttasbargočoahkkimis Norgga Giellaráđiin ja Kártadoaimmahagain Bergenis. Čoahkkima fáddán ledje earret eará Norgga Giellaráđi báikenamaid čállinnjuolggadusat (ovdal oassin báikenammalága láhkaásahusas). Báikenammalága rievdadusárvalusat mat dál leat gulaskuddamis ja ođđa registtar masa guovddáš báikenammaregisttar ja matrikkel čadnoba oktii oktan registariin. Nammanevvohat lea áigodagas rávven namaid miehtá Sámi, omd Aarbortes, Stájgos ja Porsáŋggus. <em type="bold">Čoahkkin LIA:in </em></p>
<p>Áigodagas lea Sámediggi deaivvadan LIA (Language infrastructure made accessible)-prošeaktajoavkkuin mii bargá boares jietnabátti transkriberemiin ja daid elektrovnnalaš vurkemiin. Sámediggi muitalii sámi giellabargguid birra ja erenoamážit Juhu Niillasa bargguid birra sihke gielladutkin ja politihkkárin.</p>
<p><em type="bold">Ráhkkaneamit <span type="quote">«Oversatte dager»</span> oktavuođas Oslos </em>Riikkaidgaskasaš eamiálbmotgielaid jagi oktavuođas ovttasbargá Sámediggi Litteraturhuset:in <em type="italic">Oversatte dager </em>lágidemiin mii lea Oslos guovvamánu loahpas boahtte jagi. (28.2. - 2.3.2019). Lágideapmi bistá máŋga beaivve. Sámediggi lea dán áigodagas soabadan iešguđetge servviiguin searvat dása. <em type="bold">Stivrenjoavkočoahkkin IYIL </em></p>
<p>Sámedikki presideanta searvvai stivrenjoavkočoahkkimii Riikkaidgaskasaš álgoálbmotgiellajagi 2019 oktavuođas Parisas golggotmánus. Presideanta ovddidii ášši stivrenjovkui hástalusaid birra mat gusket digitaliseremii ja giellateknologiijai álgoálbmotgielaid ektui ja UNESCO doarjjui su ja áigu váldit ášši ovdan stáhtaiguin ja stuorra dihtorservviiguin. Čoahkkimis válljejuvvui Sámedikki presideanta stivrenjoavkku jođihangoddái. 9/178 3 Máhttu </p>
<p>Servodatmihttomearri:</p>
<p>Sámi servodagas lea máhttu, gelbbolašvuohta ja gálggat mat adnojit vai bastá sihkkarastit ja ovddidit gielas, kultuvrras ja servvodateallimis.</p>
<p>Sámi mánáidgárdefálaldaga sisdoallu </p>
<p>Áŋgiruššansuorggi mihttomearri: ·</p>
<p>Sámi mánáin lea mánáidgárdefálaldat mas lea buorre kvalitehta ja mii lea huksejuvvon sámi árvvuid, sámi kultuvrra ja árbedieđu ala.</p>
<p><em type="bold">Sámedikki veahkki mánáidgárderámmaplána doibmiibidjamii </em></p>
<p>Sámediggi lea oassálastán ollu forumaide mánáidgárderámmaplána doibmiibidjama oktavuođas. Mánáidgárddi sisdoalu ja bargamušaid ođđa rámmaplána almmuhuvvui cuoŋománu 24. b. 2017. Oahpahusdirektoráhtas lea ovttas fylkkamánniiguin ovddasvástádus doibmiibidjamis rámmaplána mánáidgárddiide. Sámediggi lea oassálastán sámi mánáidgárddiid sierra doibmiibidjanprosessii. Oassin dán ovttasbarggus ovddida Sámediggi árvalusaid konferánssain ja fágabeivviin. Sámediggi lea oassálastán Romssa fylkkamánni lágidan fierpmádatčoahkkimiidda. Golggotmánus doalai Sámediggi sáhkavuoru mánáidgárdejuhkosa barggu birra Nordlándda fylkkamánni lágidan sámi mánáidgárdesemináras Bådådjos. Oassálastiid mielas lei fáddá hui miellagiddevaš. Sámediggi oaččui maid ollu gažaldagaid doarjjaortnegiid birra, erenoamážit dan birra mo dat dáža mánáidgárddit, main eai leat sámi mánát, sáhttet bargat sámi gielain ja kultuvrrain mánáidgárddis. Mánáidgárdeprošeakta lei maid fáddá mii beroštahtii oassálastiid. <em type="bold">Ovttasbargu eiseválddiiguin </em></p>
<p>Sámedikkis lea leamaš ovttasbargočoahkkin Oahpahusdirektoráhtain čakčamánu 21. b. Guovdageainnus. Čoahkkima fáddán lei mánáidgárddiid rámmaplána doibmiibidjan deattuhettiin sámi perspektiivva. Rámmaplána doibmiibidjama bargoproseassa galgá evaluerejuvvot ja Sámediggi maid searvá dán prosessii. Eará fáddá čoahkkimis lei vuolggasadjeanalysa. Dat lea dakkár reaidu mii galgá veahkehit mánáidgárddiid kvalitehtaárvvoštallamis. Dál lea ráhkaduvvon filbma Guovssahasa mánáidgárddi birra Romssas, mii čájeha mo sámi mánáidgárddi sisdoallu sáhttá leat. Sámediggi lea duhtavaš ovttasbargguin doibmiibidjanproseassa oktavuođas dán rádjai.</p>
<p><em type="bold">Ovttasbargočoahkkin departemeanttain ja direktoráhtain </em></p>
<p>Čakčamánu 20. b. dollojuvvui ovttasbargočoahkkin hálddahusdásis gaskal Sámedikki, Máhttodepartemeantta ja Oahpahusdirektoráhta. Das ságastallojuvvui earret eará dan birra mo ovttasbargobealit sáhttet čuovvulit Mánáidgárdeoahpaheddjiidoahpu čuovvunjoavkku (Følgegruppa for barnehagelærerutdanningen) loahpparaportta nr. 5 2017 ja dan evttohusa birra ahte ásahit oahpaheddjiidoahpuid gealboguovddáža Sámi allaskuvlii. Sámi allaskuvla lea árvvoštallan dan vejolašvuođa ja sii celket ahte sis lea dat gelbbolašvuohta mii dárbbašuvvo ja ahte sii oidnet iežaset ovddasvástádusa. Deaŧalaš lea lágidit kvalitehta dáfus buori barggu ja ahte dat ii heađuš dábálaš 10/178 doaimma. Sámi lohkanguovddážis lea maid deaŧalaš rolla dakkár prošeavttas.</p>
<p><em type="bold">Ođasmahttit Sámediggedieđáhusa sámi mánáidgárdefálaldaga birra </em>Bargu ođasmahttit jagi 2013 sámediggedieđáhusa sámi mánáidgárdefálaldaga birra lea álggahuvvon. Sámedikki dievasčoahkkin meannuda ođđa dieđáhusevttohusa njukčamánus 2019. Seammás ráhkaduvvo maid ođđa doaibmaplána mas iešguđet doaibmabijut válddahuvvojit. Ođđa dieđáhusas háliida Sámediggi deattuhit sámi mánáid vuoigatvuođaid sámi mánáidgárdefálaldahkii, sámegillii mánáidgárddis, árbedihtui mánáidgárddis, ja máhttui ja gelbbolašvuhtii sámi mánáidgárdefálaldaga birra buot dásiin servodagas. </p>
<p><em type="bold">Árvalus nationála raportii mánáidgárdeoahpaheddjiidrollii </em></p>
<p>Sámediggi lea ovddidan čálalaš árvalusa dan áššidovdijovkui mii ráhkada nationála raportta mánáidgárdeoahpaheddjiidrolla birra. Sámediggi lea čujuhan ahte sámi perspektiiva ii leat mielde digaštallannotáhtas ii ge raportta gaskaboddasaš sisdoallologahallamis. Min árvalusa vuođđun lea ahte sámi mánáidgárdeoahpaheddjiid rolla galgá leat mielde raporttas seamma láhkai go dáža mánáidgárdeoahpaheddjiid rolla ge. Ollu dain čuoggáin mat válddahuvvojit gaskaboddasaš raporttas gustojit maid sámi mánáidgárdeoahpaheaddjái, muhto seammás leat ollu čuoggát mat leat áidnalunddogat sámi mánáidgárdeoahpaheaddjái sámi mánáidgárddi oktavuođas.</p>
<p>Sámi sisdoallu skuvllas </p>
<p>Áŋgiruššansuorggi mihttomearri:</p>
<p>Sámi ohppiid oahpahusas sámegielas ja sámegillii lea buorre kvalitehta.</p>
<p>Oahppoplánaid ođasmahttin - prošeakta </p>
<p><em type="bold">Fidnofágaid oahppoplánabargu, joatkkaoahpahus </em></p>
<p>Fidnofágaid oahppoprográmmaid oahppoplánat galget ođasmahttojuvvot. Dán čavčča lea Jo1 oahppoplánabargu álggahuvvon. Sámediggi lea nammadan sámi lahtuid Luonddugeavaheami ja Design ja árbevirolaš duoji oahppoplánajovkui. Oahppoplánajoavku Jo1 Luonddugeavaheami ja Design ja árbevirolaš duoji várás geige loahpalaš evttohusa geassemánu 1. b. 2019.</p>
<p>Sámediggi lea čoahkkimis iešguđet duojáriiguin hábmen dokumeantta mii válddaha loahppagelbbolašvuođa Jo3 fágain <span type="quote">«náhkke- ja guolganáhkkeduodjefágat»</span>, <span type="quote">«čoarve-dákte- ja metálladuodji»</span>, <span type="quote">«muorraduodjefága»</span>, <span type="quote">«čuoldin-ja giehtagođđinfága»</span> ja <span type="quote">«tekstiiladuodjefága»</span>. Sámediggi lea ohcamin duojáriid ja duodjeoahpaheddjiid iešguđet oahppoplánajoavkkuide. Oahppoplánajoavkkut Jo2 ja Jo3 duodjefágaid várás álggahit bargguset njukčamánus 2019.</p>
<p><em type="bold">Fágaođasmahttin </em></p>
<p>Stuorradiggedieđáhusa 28 <em type="italic">(2015-2016) </em>Fága-čiekŋudeapmi-áddejupmi, Máhttoloktema ođasmahttin ( <em type="italic">Meld. St. 28 (2015-2016) Fag – Fordypning - Forståelse. En fornying av Kunnskapsløftet) </em>vuođul lea 11/178 </p>
<p>Máhttodepartemeanta strategiija Máhttoloktema ja Máhttoloktema sámi (2017-2021) fágaođasmahttima ( <em type="italic">Strategi for fagfornyelsen av Kunnskapsløftet og Kunnskapsløftet samisk </em>( <em type="italic">2017-2021)) </em>várás. Strategiijas leat golbma muttu. Otná áigodat gullá nuppi muddui. Dán muttus lea váldobargamuššan ráhkadit iešguđet oahppoplánaid ja bagadusresurssaid fágaide. Sámediggi lea lágidan seminára oahppoplánajoavkkuid sámi lahtuid várás. Oahppoplánajoavkkut leat geigen iežaset vuosttaš evttohusaid árvalusvurrui gulaskuddanáigemeriin skábmamánu 14. b. 2018. Sámediggi lea gulaskuddanreivves deattuhan deaŧalažžan ahte sámi sisdoallu galgá leat doarvái bures fuolahuvvon goappašiid oahppoplánain, sihke Máhttoloktemis LK20 ja Máhttoloktemis sámi LK20S. </p>
<p>Sámediggeráđis lei sáhkavuorru semináras maid Máhtto- ja searvadahttindepartemeanta lágidii masa maiddái Stuorradikki oahppo- ja dutkankomiteas searvvai. Sámediggeráđđi deattuhii ahte fágaođasmahttin ferte maiddái leat sámi árvolokten ja dárbu sihkkarastit sámi sisdoalu nationála oahppoplánain.</p>
<p>Oahpponeavvut </p>
<p>Áŋgiruššansuorggi mihttomearri:</p>
<p>Sámi ohppiide gávdnojit sámi oahpponeavvut mat leat dálá oahppoplána mielde buot golmma gillii ja buot vuođđooahpahusa fágain.</p>
<p><em type="bold">Oahpponeavvoráhkadeami ođđa doaibmaplána </em></p>
<p>Sámedikki oahpponeavvoráhkadeami doaibmaplána 2015 – 2018 lea guhkiduvvon 2019 lohppii, dannego buot plána oahpponeavvovuoruheamit eai leat ollašuhttojuvvon. Sámediggi lea ráhkadeamen ođđa doaibmaplána áigodaga 2020 – 2023 oahpponeavvoráhkadeami várás ja dát bargu ferte dahkkojuvvot lagas gulahallamiin singuin geat ráhkadit oahpponeavvuid ja singuin geat daid geavahit skuvllas. Sámediggi háliida ollugiid fárrui doaibmaplánabargui – ráhkadeddjiid, geavaheddjiid ja earáid geain lea beroštupmi sámi oahpponeavvuide, oažžun dihtii buori vuođu plánadokumentii. Dan oktavuođas čađahii Sámediggi 2018 giđa jearahallaniskkadeami oahpaheddjiid gaskkas, man ulbmil lei kártet guđe oahpponeavvuid sii váillahedje iežaset skuvlabeaivvis. Sámediggi oaččui 97 árvalusa dán jearahallaniskkadeamis. Cealkámušat Sámedikki movttiidahttinsemináras sámi oahpponeavvoráhkadeddjiid várás galget maid leat vuođđun doaibmaplána viidásat bargui. <em type="bold">Rávačoahkkimat dan golmma giellaguovllus </em>Sámediggeráđđi lea Kárášjogas, Værnes nammasaš báikkis ja Divttasvuonas dán čavčča doallan rabasčoahkkimiid dan golmma giellaguovllus, gosa skuvlaeaiggádat, skuvlajođiheaddjit, oahpaheaddjit, oahppit, váhnemat, lágádusat ja eará oahpponeavvoberošteaddjit ledje bovdejuvvon buktit árvalusaid. Sámediggi lea duhtavaš go nu ollugat bohte iešguđet báikkiide ja go oaččui nu ollu buriid árvalusaid sámi oahpponeavvuid ja oahpponeavvodárbbuid birra boahtteáigodahkii. Sámediggi lea maid ožžon muhtun čálalaš árvalusaid doaibmaplánabargui, ja joatká vuostáiváldit árvalusaid 2019 giđa rádjai. Sámediggeráđđi váldá dáid árvalusaid mielde viidásat bargui plánain. Doarjagat oahpponeavvoráhkadeapmái – ohcanvuđot doarjagat </p>
<p>Sámediggi lea dán jagi ožžon 24 ohcama oktiibuot 33,2 miljon ruvnno ovddas. Sámediggeráđđi lea addán doarjaga 16 prošektii, oktiibuot 20,1 miljon ruvnno ovddas. Sámediggeráđđi lea duhtavaš dainna go buot dán jagi vuoruhuvvon oahpponeavvoprošeavttat lulli- ja davvisámi vuoruhemiin leat 12/178 ožžon doarjaga. Go guoská julevsámi oahpponeavvovuoruhemiide, de oaččui Sámediggi ohcamiid dušše golmma vuoruhuvvon suorgái guđa vuoruhuvvon suorggi gaskkas julevsámi ektui mat ožžo doarjaga. Erenoamážit láhččojuvvon oahpponeavvuide juolluduvvui doarjja njealji iešguđet prošektii. Doarjja juolluduvvui maiddái guovtti prošektii mat eai gula dán jagi vuoruhemiide, go dárbu čájehii dan dárbbašlažžan.</p>
<p>Movttiidahttindoaibmabijut oahpponeavvoráhkadeddjiid várás – konferánsa </p>
<p>Sámediggi lágidii golggotmánu 2. ja 3. b. movttiidahttinseminára sámi oahpponeavvoráhkadeddjiid várás Romssas. Konferánssa ulbmil lei rekrutteret oahppogirječálliid ja nannet gelbbolašvuođa digitála oahpponeavvuid buvttadeapmái. Konferánsii bohte ollu oassálastit, oktiibuot 45 oassálasti geat eatnašat ovddastedje oahpponeavvolágádusaid, čálliid, oahpaheddjiid ja ovdaskuvlaoahpaheddjiid. Konferánssa vuosttaš beaivi lei várrejuvvon vásáhuslonohallamiidda ja digaštallamiidda oahpponeavvobarggu birra, skuvllaid ja mánáidgárddiid dárbbuid birra ja čálliid ja oahpponeavvoráhkadeddjiid dárbbuid birra. Nuppi beaivvi ožžo oassálastit oahpu IKT ja digitála oahpponeavvuid oppalaš hábmemis.</p>
<p>Vásáhusat semináras muitalit ahte oahpaheaddjit ja pedagogat dárbbašit ođasmahttojuvvon dieđuid dan birra mat oahpponeavvut ja pedagogalaš ávdnasat leat fidnemis. Oahpaheaddjit maid háliidit oažžut eanet bagadusa das mo geavahit oahpponeavvoráhkadanreaidduid Ovttas portálas. Čielgasat dieđuid maid jearahedje dan birra mat leat Sámedikki ja lágádusaid ovddasvástádussuorggit, ja ásahusaid gaskasaš ovttasbarggu birra mo ráhkkanit ođđa oahpponeavvuide. Oahpaheaddjit, pedagogat ja čállit dárbbašit geavatlaš ja fágalaš bagadusa oahpponeavvobargui, ovdamearkka dihtii čatnaseami birra gaskal oahppoplána gelbbolašvuođamihtuid ja oahpponeavvu sisdoalu, oahpu dakkár eaŋkil fáttáin go vuoigatvuođat tekstii ja govaide, bargui teakstašlájaiguin, govaiguin, filmmaiguin ja sullasaččaiguin ja daid geavahemiin. Viidáseappot ohcaledje čállit ja vejolaš čállit dakkár fierpmádagaid dahje fáttarortnegiid mat dorjot sin ovddidanbarggu, ja háliidedje čuovvulansemináraid ja bargobájiid. Bođii maid ovdan ahte lea lossat čállit ja/dahje jorgalit go čállifidnu rámmaeavttut eai leat sajis. Sámediggeráđi mielas lei konferánsa ávkkálaš ja áigu čuovvulit barggu oahpponeavvoráhkadeami ođasmahttinplána oktavuođas ja viidásat ovttasbarggu oktavuođas suorggi iešguđet oassálastiiguin.</p>
<p><em type="bold">Rádjarasttideaddji skuvlaovttasbargoprošeakta </em></p>
<p>Skuvlaovttasbargu rájáid rastá, oktasaš sámi skuvlafálaldaga ulbmiliin, lea stuorra ja deaŧalaš bargu. Sámediggeráđđi lea ilus go dál leat lihkostuvvan oažžut prošeaktamielbargi rádjarasttideaddji skuvlaovttasbargoprošektii. Prošeaktamielbargi álgá 50 proseantavirgái ođđajagi rájes ja sus galgá leat bargosadji Suoma bealde Sámedikkis. Sámediggeráđđi lea bovden prošeavtta bargojoavkku čoahkkimii árrat juovlamánu 4. b. Kárášjohkii ságastallan dihtii viidásat barggu birra. Dan čoahkkimii searvá maid Ruoŧa Sameskolestyrelse, Ruoŧa bealde Sámedikki stivrajođiheaddji ja Suoma bealde Sámedikki bajásšaddanáššiid jođiheaddji.</p>
<p><em type="bold">Gealboođastus </em></p>
<p>Karriere Finnmark:s lea leamaš <span type="quote">“Karriereveiledning i samiske områder”</span> nammasaš prošeakta. Karrieresenteret i Finnmark vásiha ahte eai leat gallis sámi álbmogis geat jearahit karriearabagadusa ja danne lea eahpečielggas makkár gealbodárbu lea sámi guovlluin. Sámediggeráđđi oassálasttii čakčamánu seminárii mas prošeaktaraporta biddjojuvvui ovdan, ja doalai sáhkavuoru doppe. Sámediggeráđđi čujuhii ahte sámi servodagas leat muhtun erenoamáš gealbodárbbut mat leat earáláganat go muđui dáža servodagas. Sámi servodagas leat ovdamearkka dihtii eanaš árbevirolaš ealáhusat nu go boazodoallu, eanadoallu, guolástus ja meahcásteamit. Dáin ealáhusain lea deaŧalaš doaibma sámi giela, kultuvrra ja árbedieđu fuolaheapmái ja sámediggeráđđi deattuhii ahte 13/178 karriearaguovddážiin ferte leat máhttu dáid ealáhusaid birra ja das guđe hástalusat dain leat. Gelbbolašvuohta sámegielas lea áibbas dárbbašlaš sihke dasa ahte juksat sámi nuoraid ja dasa ahte sihkkarastit ahte sii ožžot bagadusa iežaset gillii. <em type="bold">Njunuščoahkkin gealboođastusa birra </em>Stáhtaministtar bovdii njunuščoahkkimii golggotmánus dan oktavuođas ahte ráđđehus galgá čađahit <em type="italic">Lære hele livet </em>nammasaš gealboođastusa. Bargoeallin rievdá johtilit ja dat bidjá eanet gáibádusaid máhttui ja gelbbolašvuhtii. Go ii leat dakkár máhttu ja gálga maid bargoeallin dárbbaša, de lea álki šaddat olggobeallái ja danne lea deaŧalaš ahte gávdnojit buorit vejolašvuođat oahppamii ja ovdáneapmái. Sámediggeráđđi oassálasttii dán čoahkkimii mas ráđđi válddii ovdan guđe hástalusat sámi bargoeallimis leat. Árbevirolaš sámi fidnut nu go duodji, meahcásteapmi ja boazodoallu leat dábálaččat ovttaolbmofitnodagat, ja sin beroštusat ja dárbbut eai várra čalmmustahttojuvvo seamma garrasit go eará ealáhusaid gealbodárbbut. Sámi oktavuođas lea danne dárbu fuolahit ja viidáseappot ovddidit bargoeallima sámi giella- ja kulturgelbbolašvuođa. Viidáseappot deattuhii sámediggeráđđi ahte dárbbašuvvojit ollu bargit main lea giella- ja kulturgelbbolašvuohta sámi guovlluid almmolaš etáhtain, erenoamážit dakkár fuolahusfidnuin nu go mánáidgárddis, skuvllas ja fuolahussuorggis. Sámediggi háliida fágaođastusas deattuhit dan ahte dáža skuvllas galgá maid leat máhttu sámi kultuvrras ja servodateallimis. Sámediggeráđđi celkkii maid ahte sámi ealáhusaid gealbodárbu ferte kártejuvvot, go dál eai leat dieđut dan birra. </p>
<p><em type="bold">Searvevuohta givssideami vuostá </em></p>
<p>Sámediggi lea áici Searvevuohta givssideami vuostá searvevuođas, mii bargá ovttas dakkár oktavuođain mii searvadahttá oahppan- ja bajásšaddanbirrasa mánáidgárddiid ja skuvllaid várás. Searvevuohta galgá ovttasbargat guhkesáiggi vuođul bistevaš ovttasbarggu bokte, mas ovttasbargu galgá konkretiserejuvvot sihke oktasaš doaibmabijuid bokte, ja doaibmabijuid bokte dain iešguđet organisašuvnnain mat leat bargoguoimmit. Jeavddalaččat dollojuvvo gulahallanevalueren, buoridan ja viidáseappot ovddidan dihtii ovttasbarggu.</p>
<p>Searvevuohta givssideami vuostá prošeavtta ovttasbargobealit leat fitnan oahppomátkkis Edinburghas Skottlánddas golggotmánu 22. b. rájes 26. b. rádjai. Doppe sii fitne galledeamen skuvlla oahppan dihtii sin givssidaneastadeami birra ja sii leat maid oassálastán ávvokonferánsii skohttalaš mánáidgulaskuddanvuogádaga birra Edinburghas. Sámediggi lea dan oktavuođas doallan čoahkkima Scottish Government – Learning Direcorate ovddasteddjiiguin mas ovttaláganvuođat ja erohusat gaskal gælalaš ja sámi giella- ja oahpahuspolitihkka lei fáddán. Oahpahusdirektoráhta lei dasa lassin lágidan iešguđet álggahusaid earret eará Education Scotland ovddasteddjiiguin geat muitaledje mo Skottlánda bargá ja čájeha čatnaseami gaskal givssidaneastadeami ja oahppoplána.</p>
<p>Oahpahus- ja dutkandárbu </p>
<p>Áŋgiruššansuorggi mihttomearri: ·</p>
<p>Alit oahpus gávdnojit fálaldagat mátta-, julev- ja davvisámegielas vuođđooahpahusa rájes doavttergráđa rádjái</p>
<p><em type="bold">Gulahallančoahkkin sámi buohccedivššároahpu birra </em>Sámediggeráđđi bovdii golggotmánu 31. b. gulahallančoahkkimii Sámi allaskuvllain ja UiT Norgga árktalaš universitehtain sámi buohccedivššároahpu birra. Dán guovtti ásahusas lea lagas ovttasbargu ja UiT Norgga árktalaš universitehta lea bivdán ruhtadeami 2020 stáhtabušeahtas olggobealde rámma. UiT ja Sámi allaskuvlla rektorat oaivvildit ahte dát lea dakkár oahppofálaldat mainna dát guokte oahppoásahusa sáhttet ovttasbargat, mii eaktuda áŋgiruššama olggobealde 2020 rámma. UiT lea ohcan ruđaid beassat váldit sisa 20 studeantta juohke nuppi jagi. Oahppu lea jurddašuvvon njealjejahkásaš oasseáiggeoahppun, ja oahppu lea oktasašgráda Sámi allaskuvllain. </p>
<p><em type="bold">Universitehta ja allaskuvlaráđđi UHR – sámi </em></p>
<p>Sámediggi oassálasttii dárkojeaddjin skábmamánu 7. b. čoahkkimii. Das mearriduvvui ahte UHR – sámi váldá badjelasas ovddasvástádusa sámi fágasuorggis sámegiela ja suomagiela nationála fágaráđis (Nasjonalt fagråd for samisk og finsk). Eará fáddá dán čoahkkimis lei bargu sámi buohccedivššároahpu ásahemiin. Dat galgá čuovvuluvvot semináras guovvamánu 28. b. Romssas, mas guovdilis fáttát leat sámi buohccedivššároahpu ásaheapmi ja sámi perspektiivva doibmiibidjan dearvvašvuođa- ja sosiálafágaoahpuid oahppoplánaide.</p>
<p>Mánáidgárdeoahpaheddjiidoahpu čuovvunjoavku muitalii ahte ásahusain leat golbma guovddáš hástalusa oahpu rámmaplána sámi perspektiivva oktavuođas. Fágaoahpaheddjiin válu gelbbolašvuohta, guoskevaš girjjálašvuohta váilu, ja uhccán dáhttu lea vuoruhit sámi perspektiivva muhtun ásahusain. Čuovvunjoavku rávvii raporttastis Máhttodepartemeantta gulahallat Sámi allaskuvllain ásaheami várás gealboguovddáža Norgga mánáidgárdeoahpaheddjiidoahpuide. Dát ášši digaštallojuvvui ja Davvi universitehta, UiT Norgga árktalaš universitehta ja Sámi allaskuvla sohpe ovttasbargat dainna. Sámediggi oaččui bargun gohččut dan golmma ásahusa, dekánadásis, čoahkkimii Romsii guovvamánu 27. b. 2018.</p>
<p>Rekrutteren sámi alit ohppui ja dutkamii </p>
<p>Áŋgiruššansuorggi mihttomearri:</p>
<p>Álki fidnet fágaolbmuid geain lea sámi giella- ja kulturgelbbolašvuohta.</p>
<p><em type="bold">Gulahallančoahkkin Davvi universitehta rektoráhtain </em>Sámediggeráđđi deaivvadii Davvi universitehta rektoráhtain skábmamánu 7. b. Sámediggeráđđái muitaluvvui universitehta sámi áŋgiruššama birra, earret eará plánejuvvon bargosadjevuđot mánáidgárdeoahpaheddjiidoahpu birra lulli- ja julevsámegielain ja sámi fáttáiguin. Davvi universitehta ávžžuhii Sámediggeráđi doallat čoahkkima Sámi allaskuvlla, UiT Norgga árktalaš universitehta ja Davvi universitehta rektoriiguin ságaškuššat ovttasbarggu ásahusaid sámi oahppočoakkáldagaid birra. Dan áigu Sámediggeráđđi čuovvulit. <em type="bold">Symposia – Sogndal </em>17/178 5 Ealáhusat </p>
<p>Servodatmihttomearri:</p>
<p>Nana ja juohkelágan ealáhuseallin vuođđun gievrras báikegottiide gosa olbmot háliidit ásahit.</p>
<p><em type="bold">Čoahkkin ođđa Interreg-prográmmaid birra </em>Sámediggi oassálasttii čoahkkimii Interreg birra golggotmánu 22. ja 23. b. 2018. Čoahkkima fáddán lei earret eará Sámedikki rolla Interreg-prográmmain. Sámediggi áigu oččodit stuorát ovddasvástádusa ja rolla ođđa Interreg-prográmmain, mat álggahuvvojit 2021. </p>
<p><em type="bold">Vuođđoealáhusat </em></p>
<p>Áŋgiruššansuorggi mihttomearri:</p>
<p>Vuođđoealáhusat seailluhit sámi kultuvrra, giela ja eallinvuogi.</p>
<p>Boazodoallu <em type="bold">Nammaduvvon Boazodoallolávdegoddi </em>Sámediggi lea nammadan Boazodoallolávdegotti, mii lea doallan vuosttaš čoahkkima skábmamánu 28.b. 2018, ja dasto fágaseminára boazodoallolága birra skábmamánu 29. b. Boazodoallolávdegotti váldodoaibman lea čielggadit dárbbu rievdadit jagi 2007 boazodoallolága. Lávdegoddi galgá erenoamážit čielggadit erohusa gaskal priváhtarievttálaš stivrema ja almmolašrievttálaš hálddašeami, árvvoštallat siidaosiid dili, ja geahčadit lágaid boazologu ektui. Lávdegottis leat ovcci lahtu maid Sámediggi ja Norgga Boazosápmelaččaid Riikkasearvi (NBR) leat nammadan. Eanadoallo- ja 18/178 biebmodepartemeanta ii háliidan nammadit lahtuid lávdegoddái. </p>
<p><em type="bold">Konsultašuvnnat láhkarievdadusaid birra </em>Sámediggi ja Eanadoallo- ja biebmodepartemeanta leat konsulteren rievdadusaid birra boazodoallolágas čuovvovaš surggiin: ulbmilparagráfa rievdadeapmi nu ahte ekologalaš ceavzilisvuohta vuoruhuvvo, ásahit láhkavuođu bohccuid bákkolaš oktagasmerkemii ja rahpat dan vejolašvuođa ahte dieđut ovttaskas boazodoalli boazolohku lea olámuttus earáide ealáhusas. Sámediggi dovddahii dárbbu ollislaččat geahčadit boazodoallolága, muhto dan ii háliidan EBD. Departemeanta láhčá proseassas bihtáid mielde juohkimiid. Bealit eai soahpan ovttage čuoggás. <em type="bold">Duoddarii-prošeakta </em></p>
<p>Duoddarii-prošeakta álggahuvvui 2016:s ja Sámediggi lea prošeavtta stivrenjoavkkus. Prošeaktaáigodat nohká 2018:s, muhto stivrenjoavku sávvá ahte prošeakta jotkojuvvo boazodoallošiehtadusa bokte. Prošeavtta ulbmil lea ásahit oahppan- ja fuolahusvuđot fálaldaga boazodollui, ja dál leat juo ollu bearrašat mat leat ásahan dahje leat ásaheamen dakkár bálvalusfálaldagaid. <em type="bold">Nammadeapmi boazodoallostivrii </em>Sámediggi ii áiggo nammadit ovddasteddjiid boazodoallostivrii. Dál ii sáhte ovdamearkka dihtii Sámedikki áirras jođihit boazodoallostivrra. Sámediggeráđis lea leamaš čoahkkin stáhtaráđiin Bård Hoksurud:in mas Sámediggi earret eará válddii ovdan čuolmma boazodoallostivrra ektui. Sámediggi dagai čielggasin stáhtaráđđái ahte Sámediggi lea gearggus nammadit ovddasteddjiid dalán go departemeanta ja Sámediggi sohpet láhkarievdadusproseassa sihkkarastin dihtii sámi váikkuhanfámu. <em type="bold">Čoahkkin Tydal suohkaniin </em></p>
<p>Sámedikki presideanta deaivvadii politihkalaš jođihemiin, sátnejođiheaddji bokte, Tydal suohkanis golggotmánu 3. b. Trøndelága fylkkamanni ovddasteaddjit ledje maiddái mielde čoahkkimis, man fáddán lei gulahallan ja gulahallanarenat boazodoalu ja eanadoalu várás guovllus.</p>
<p>Guolástus <em type="bold">Šiehtadallamat guolástanmuddemiid hárrái </em>Sámediggi lea šiehtadallamin guolástanmuddemiid hárrái 2019 várás. Sámediggi lea čuovvulan dievasčoahkkinmearrádusa ahte ásahit Sámi guolástanvuoigatvuođaguovllu mii lea ođđa doaba sámi guovlluid guolástanhálddašeamis. Sámediggi lea maid gáibidan ahte galgá ásahuvvot sierra fálesearri sidjiide geat ásset Sámi guolástanvuoigatvuođaguovllus nu mo dievasčoahkkin lea mearridan. </p>
<p><em type="bold">Čoahkkin Norgga-Ruošša guolástuskommišuvnnain </em>Sámediggi oassálasttii oktasaš Norgga-Ruošša guolástuskommišuvnna jahkásaš čoahkkimii golggotmánu 15. b. rájes golggotmánu 18. b. rádjai. Sámediggi ovddidii dievasčoahkkinevttohusa ahte hálddašit davviguovlluid guollemáddodagaid hálddašannjuolggadusaid vuođul. Kommišuvdna mearridii earret eará ahte ii galgga leat šákšabivdu 2019:s. <em type="bold">Islándda galledeapmi </em></p>
<p>Arctic Circle konferánssa oktavuođas Reykjavikas (geahča sierra čuoggá Arctic Circle birra 9. kapihtalis) galledii sámediggepresideanta ja Sámediggeráđđi Islándda guolástusaid golggotmánu 22. ja 23. b. 2018. Sámediggeráđis ledje čoahkkimat earret eará islándalaš smávvafanasguolásteddjiiguin, guolleindustriijafitnodagaiguin, Guolástusdepartemeanttain ja singuin geat vuvdet guliid olgoriikii. Áigumuššan lei oahpásmuvvat Islándda guolástuspolitihkkii ja gullat mo Islándda guolástusa struktureren lea doaibman. Islándalaš smávvafanasguolásteaddjit ballet ahte smávva fatnasat guhkit áiggi vuollái jávket, ja ahte stuorra fatnasat main lea kapitála duogábealde ja sáhttet oastit dahje láigohit vuoigatvuođaid, váldet Islándda guolleresurssaid. Oahppomátki lea buorre vuođđu Sámediggái árvvoštallat boahttevaš Norgga guolástuspolitihka. 19/178</p>
<p>Seamma mátkkis lei Sámediggeráđis golggotmánu 23.b. čoahkkin mátkeealáhusain mas Iceland Tourist Board ja Iceland Tourism Cluster muitaledje mátkeealáhusaid ovdáneami birra Islánddas.</p>
<p>Boraspiret</p>
<p><em type="bold">Boraspirepolitihka ođđa sámi bargojoavku </em></p>
<p>Sámi parlamentáralaš ráđđi (SPR) lea nammadan bargojoavkku mii galgá bargat rádjarasttideaddji ovttasbargguin boraspirepolitihka ektui. Joavkkus leat golbma politihkalaččat válljejuvvon lahtu sámedikkiin, ja joavkku jođiha Ruoŧa beale Sámedikki ovddasteaddji. Sámediggeráđđi oassálasttii bargojoavkku vuosttaš čoahkkimii mii dollojuvvui Anáris, Suomas.</p>
<p><em type="bold">Árbediehtoseminára boazodoalu ja boraspiriid birra </em>Sámediggeráđđi lea ovttasráđiid Birasdirektoráhtain ja Norgga Boazodoallosámiid Riikaservviin (NBR) mearridan sirdit árbediehtoseminára boazodoalu ja boraspiriid birra boahttejahkái. Seminára dollojuvvo njukčamánu 19. – 20. b. 2019. </p>
<p><em type="bold">Čoahkkin regionála boraspirelávdegottis </em></p>
<p>Sámediggeráđđi oassálasttii Romssa ja Finnmárkku regionála boraspirelávdegotti čoahkkimii golggotmánu 12. b. Sámediggeráđđi muitalii čoahkkimis Sámedikki boraspirepolitihka birra. Sámediggeráđis lea leamaš dán áigodagas oktavuohta boraspireeiseválddiiguin ja elliid eaiggádiiguin dan ektui go gumpe lea fallehan sávzzaid ja bohccuid Kárášjogas, ja lea cealkán ášši birra medias.</p>
<p>Juohkelágan ealáhusat, lotnolas- ja meahcástanealáhusat, árvoháhkan ja ođđaásaheamit </p>
<p>Áŋgiruššansuorggi mihttomearri:</p>
<p>Ásahandávjodat lagabus Norgga gaskameari ollislaččat ja 2 % ahtanuššan fitnodaga nammii.</p>
<p>Sámi mátkeealáhus - prošeakta</p>
<p><em type="bold">Sámi perspektiiva turismaealáhusas Romssas </em>Sámediggeráđis lei čoahkkin Romssa sátnejođiheddjiin golggotmánu 1. b., mas sámi perspektiiva gieđahallojuvvui go guoská lassáneami turismii Romssas. Boađusin lea ovttasbargu gaskal Sámedikki ja Romssa suohkan das ahte fuolahit sámi kultuvrra mátkeealáhusa oktavuođas. Galgá ráhkaduvvot ovdaprošeakta mii kárte dálá dili ja analysere sávvojuvvon boahttevaš dili. Ovttasbargu almmuhuvvo semináras Romssas guovvamánu 2.b. 2019. Sámedikki áigumuš lea fievrridit dán ovttasbarggu bohtosa eará gielddaide boahtteáiggis. <em type="bold">Sámi mátkeealáhusa sertifiseren </em></p>
<p>Sámi Parlamentáralaš Ráđđi (SPR) čállá iežas doaibmaplánas sámi mátkeealáhusa birra ahte mátkeealáhusdoaimmaheddjiide, geat bohtet olggobealde sámi guovlluide doaimmahit turismma, lea 20/178 dárbu ráhkadit ja ovdanbidjat etihkalaš njuolggadusaid/rávvagiid das mo sámi kultuvrra máŋggabealatvuođainis buoremusat sáhttá oahpásmahttit, vuovdalit ja geavahit positiiva vugiin turismmas. Dat lea čuovvuluvvon oktasaš čoahkkimiin masa buot golbma sámedikki oassálaste, ja masa Norgga bealde Sámediggi válddii álgaga. Čoahkkima boađusin lea ovttasbargu sámi mátkeealáhusa oktasaš sertifiseremiin. Oktasaš interreg-ohcan galgá sáddejuvvot 2019 álggus.</p>
<p><em type="bold">Dutkanprošeakta sámi mátkeealáhusaid birra </em>Sámediggi oaivvilda ahte dárbbašuvvo ollu eanet máhttu sámi mátkeealáhusaid birra, ja lea vuolggahan bargobáji dutkiide Davvi universitehtas ja UiT Norgga árktalaš universitehtas ja sámi mátkeealáhusdoaimmaheddjiide ja oassálastán dasa. Sámediggi háliida álggahit dutkanprošeavtta daid dárbbuid vuođul maid suorgi ieš jearaha. Prošeavtta boađus galgá leat ohcan dutkanráđđái mas ohcanáigemearri lea 2019 cuoŋománnu. <em type="bold">Duottar Stobut-prošeavtta vuosttaš čoahkkin </em>Skábmamánus 2018 doalai prošeakta <span type="quote">«Duottar Stobut»</span> (DS) vuosttaš čoahkkima. DS-prošeakta guoská Jergula, Šuoššjávrri, Joatkka, Vuolit ja Bajit Mollešjoga ja Gárdina duottarstobuide Finnmárkkus. Das galgá dálá dilli ja sávvojuvvon boahttevaš dilli analyserejuvvot. Boahtte lávkin áigu Sámediggi oažžut mielde eanet oassálastiid nu go Finnmárkkuopmodaga (FeFo), guoskevaš gielddaid ja fylkkagieldda. Dán barggu bohtosa sáhtášii fievrridit eará duottarstobuide Sámis. <em type="bold">Johtit oassálastiid čoahkkaneapmi </em>Johtit oassálastiid várás lágiduvvui čoahkkaneapmi Áhkánjárggas, Norgga vásáhuskonferánssa oktavuođas golggotmánu 30. ja 31. b. Oktiibuot 27 fitnodaga serve. Sámi perspektiiva doaimmaid rukses árpun miehtá prográmma. Oassálastit gallededje Várdobáikki ja Gállogietti olgomusea, gos besse gullat dan birra mo sámi kultuvra lea ealáskan báikkálaččat. </p>
<p>Hutkás ealáhusat </p>
<p>Áŋgiruššansuorggi mihttomearri:</p>
<p>Eanet sámi kulturealáhusbargit mat buvttihit gievrras ja gánnáhahtti kulturealáhusfitnodagaid main lea stuorát birgenmunni.</p>
<p><em type="bold">Hutkás Gielda-prošeakta </em></p>
<p>Sámediggi álggahii Hutkás Gielda-prošeavtta Guovdageainnus čakčamánu 25.b. gos lágiduvvui bargobádji dahje <span type="quote">“hutkás kafea”</span> suohkana hutkás ealáhusain. Maŋŋá lágiduvvui ođđa sullasaš bargobádji. Badje 20 olbmo serve dáidda čoahkkanemiide. Sámedikkis leat maid leamaš čoahkkimat suohkanhálddahusain ja sátnejođiheddjiin mas fáddán lei hutkás ealáhus. Hutkás Gielda-prošeakta lea áidnalunddot máŋgga siva geažil: dat čađahuvvo viehka oanehis áigodagas ja áigumuššan lea ovddidit ja álggahit doaibmabijuid, maid ealáhus ieš lea vuoruhan deaŧalažžan. Muhtun dain doaibmabijuin lea earret eará suorgedeaivvadeamit, promoterenfilbma Guovdageainnu hutkás ealáhusa birra ja podcast-ráidu suohkana hutkás ealáhusdoaimmaheddjiid birra. Sámediggi álggaha Hutkás Gielda-prošeavtta Deanu gielddas álgo geahčen 2019, kártenbargguin 2018 loahpageahčen.</p>
<p><em type="bold">Ovttasbargu Sámi allaskuvllain dutkanprošeavtta birra </em>Skábmamánus 2018 sáddejuvvui ohcan dutkanráđđái ovttasbargoprošeavtta birra gaskal Sámedikki ja Sámi allaskuvlla. Sámediggi eaiggáda prošeavtta ja allaskuvllas lea fágalaš ovddasvástádus ovdaprošeavttas. Áigumuš lea virgádit prošeaktajođiheaddji Sámi allaskuvlii ovdaprošeaktabargui golmma mánnui. Ovdaprošeavtta čuolbmačilgehussan lea mearriduvvon: Sáhttá go ráhkaduvvot sierra sámi kulturvuđot innovašuvdnavuogádat? Bohtosat das galget leat vuođđun váldoprošeaktaohcamii 21/178 dutkanráđđái. </p>
<p>Duodji </p>
<p>Áŋgiruššansuorggi mihttomearri:</p>
<p>Eanet duojárat geain duodji lea ealáhussan.</p>
<p>Duodjeinstituhtta – njuolgga doarjja </p>
<p>Sámediggi áigu 2018:s álggahit Duodjeinstituhta ja Duodjeinstituhta vuollásaš bagadusortnega evaluerema. 500 000 ru lea várrejuvvon dasa. Sámediggi lea ráhkadan gilvovuođu, ja áigemeari loahpas čakčamánu 3.b. 2018 ledje boahtán guokte fálaldaga. Sámediggi válljii Telemarkforskninga fálaldaga ja šiehtadus áššebeliid gaskkas galgá vuolláičállojuvvot lagamus boahtteáiggis. Duodjeinstituhta evalueren álggahuvvo juovlamánu 3. b. 2018 ja loahpahuvvo njukčamánu 1. b. 2019.</p>
<p>Duoji ealáhusšiehtadus </p>
<p>Šiehtadallanbealit Sámediggi, Duojáriid Ealáhussearvi ja Sámiid Duodji sohpe šiehtadallančoahkkimis golggotmánu 5.b. 2018 ođđa ealáhusšiehtadusa duodjái 2019 várás. Evttohuvvui 7,2 miljon ruvdnosaš rámma juolludemiide sámediggebušeahta bokte duoji ealáhusšiehtadussii 2019 várás. Muđui čujuhuvvo sierra áššái Sámedikki juovlamánu 2018 dievasčoahkkimis. Ealáhusšiehtadus lea ráhkaduvvon duodjeealáhusa várás ja addá maiddái vejolašvuođa ahte árbevirolaš duojárat sáhttet ohcat doarjaga. Duodjeregistára heaittiheapmi lea álggahuvvon. 6 Kultuvra </p>
<p>Servodatmihttomearri:</p>
<p>Ealli ja girjás sámi dáidda- ja kultureallin mas lea buorre kvalitehta.</p>
<p><em type="bold">Stuorradiggedieđáhus kultuvrra birra </em></p>
<p>Sámedikkis lea guhká leamaš buorre gulahallan Kulturdepartemeanttain boahttevaš stuorradiggedieđáhusa oktavuođas kultuvrra birra. Sámediggi lea addán árvalusaid sámi dáidagii, kultuvrii ja gillii, ja kultuvrra eará áššesurggiide. Boahtteáiggis bohtet eanet stuorradiggedieđáhusat ja eará proseassat iešguđet kultursurggiin, maidda Sámediggi galgá oassálastit.</p>
<p>Sámediggi attii maid árvalusaid Kulturdepartemeantta raportii kártemis sámi dáidaga ja kultuvrra vejolašvuođaid. Áigumuš raporttain lei čájehit guđe ásahusat mat dál oahpásmahttet sámi dáidaga ja kultuvrra ja kártet daid vejolašvuođaid mat gávdnojit. <em type="bold">Mari Boine gudnedoavttirin </em></p>
<p>Sámediggeráđis lei ovddastus dilálašvuođas gos Mari Boine nammaduvvui gudnedoavttirin UiT Norgga árktalaš universitehtas čakčamánu 26. b. Mari Boine nammaduvvui gudnedoavttirin dan sivas 22/178 go guhká lea bargan sámi musihka ja kultuvrra ovddidemiin.</p>
<p><em type="bold">Synnøve Persenii addojuvvon St.Olav orden-bálkkašupmi </em></p>
<p>Sámediggeráđis lei ovddastus Kommandør av Den Kongelige Norske St. Olavs Orden nammasaš bálkkašumi juohkimis govvadáiddárii ja girječállái Synnøve Persenii. Son oaččui bálkkašumi gudnin go lea áŋgirit bargan servodatávkkálaččat norgga ja sámi kultuvrra ektui.</p>
<p><em type="bold">Sámi Dáiddačehpiid Searvvi </em>( <em type="bold">SDS) 40-jagi čalmmusteapmi 2019:s </em></p>
<p>Sámedikkis lei čoahkkin Sámi Dáiddačehpiid Servviin searvvi plánaid birra lágidit viiddes čalmmusteami sin 40-jagi birra organisašuvdnan. Čalmmusteapmi galgá lágiduvvot Álttás skábmamánus 2019, ja organisašuvnna áigumuš lea lágidit 40-jagi čalmmusteami sidjiide gudnin geat nealgudedje iežaset Stuorradikki olggobealde Oslos. <em type="bold">Bovdehus Venice biennale 2019 lágideapmái </em></p>
<p>Sámediggi lea guhká bargan ovttas Office of Contemporary Arts, Norway (OCA):in, mii oččoda visuála dáidaga Norggas šaddat riikkaidgaskasažžan. OCA váldán máŋgga eará álgaga sámi dáidaga oktavuođas, earret eará Máze House ja Documenta 14 ásaheami. Sámediggi lea bovdejuvvon</p>
<p>Venice biennale 2019 lágideapmái. Okta áigumušain lea oainnusmahttit álgoálbmotdáidaga, mii maŋimus jagiid lea vásihan riikkaidgaskasaš vuoittu. OCA háliida earret eará ovttastahttit daid lávddiid mat čájehit álgoálbmotdáidaga, ja háliida ahte Sámediggi galgá leat ovddastuvvon. Presideanta ja Sámediggeráđđi leat mielas oassálastit Venice biennale 2019 lágideapmái.</p>
<p><em type="bold">Bådåddjo Eurohpá jagi 2024 kulturoaivegávpogin </em></p>
<p>Sámediggi vástidii oanehaččat Bådådjo suohkana ohcanevttohussii ahte šaddat Eurohpá kulturoaivegávpogin. Sámediggi dovddahii vuot man deaŧalaš dat lea ahte oažžut Nordlándda sámi ásahusaid mielde dán bargui, ii ge kommenteren ohcama eaŋkilčuoggáid.</p>
<p>Buorit rámmaeavttut sámi dáiddáriidda </p>
<p>Áŋgiruššansuorggi mihttomearri:</p>
<p>Sámi dáidda mii ovddida, iskkada ja hástala sámi kultuvrra</p>
<p>Dáiddárkonferánsa – konferánsa </p>
<p><em type="bold">Sámedikki Dáiddárkonferánsa 2018 </em></p>
<p>Sámedikki Dáiddárkonferánsa 2018 lágiduvvui ovttas Sámi Dáiddárráđiin Sámedikki Kárášjogas golggotmánu 10. ja 11. b. Dán jagi fáddán lei biras ja dáidda, váldodeaddu biddjojuvvui visuála dáidagii ja filbmii. Prográmmas ledje dáiddalaš oasit ja sáhkavuorut mat ledje vuođđun buriid digaštallamiidda. Dán jagi čalmmustahttojuvvui Dáiddaskuvla ja oahppit besse muitalit iežaset birra ja čájehit iežaset dáidaga. Konferánssas gudnejahtii Sámediggeráđđi dáiddára Synnøve Persena, geasa dán čavčča geigejuvvui Norgga kulturráđi gudnebálkkašupmi ja St.Olava ánsomedállja. Konferánsii serve badjel 50 dáiddára, politihkkára ja iešguđet dáiddárásahusaid ovddasteaddji. 23/178</p>
<p><em type="bold">Viidásat ovttasbargu Kulturtanken nammasaš etáhtain </em></p>
<p>Kulturtankenis lea 3-jahkásaš prošeakta mii áŋgiruššá sámi dáidagiin ja kultuvrrain, ja dán giđa čađahuvvui álggahankonferánsa. Sámedikkis leat leamaš čoahkkimat Kulturtankeniin maŋŋá konferánssa. Kulturtanken háliida ásahit resursajoavkku mii galgá bargat viidáseappot proseassain man ulbmil lea oažžut eanet sámi dáidda- ja kultursisdoalu riikka skuvllaide. Sámedikki árvalusas lea nammalista maid lea ráhkadan ovttas siviila sámi servodagain, maid Kulturtanken sáhttá geavahit go čohkke dan joavkku. Sámediggi lea evttohan ahte sámi lahtut váldojuvvojit mielde resursajovkui kulturárbbi várás.</p>
<p>Sámi kulturásahusat sámi kultuvrra gaskkustan- ja vásihanarenan </p>
<p>Áŋgiruššansuorggi mihttomearri: ·</p>
<p>Nana sámi ásahusat mat hálddašit, gaskkustit ja ovddidit sámi dáidaga, kultuvrra ja historjjá.</p>
<p><em type="bold">Máze sierra duođaštanguovddáža stáhtus </em></p>
<p>Sámedikkis lea leamaš čoahkkin RiddoDuottarMuseat (RDM):in Máze duođaštanguovddáža viidáseat proseassa birra. RDM ii lean bidjan dan bušeahttadárbun 2019:s, ja eahpidii iežas rollas dán barggus, erenoamážit nu mo eavttut ledje biddjojuvvon. Sii háliidedje ođđasit bargat guovddáža sajustemiin ja sii dovddahedje ahte dálá bušeahtta- ja bargoveahkadilli dahká viidásat áŋgiruššama dáinna guovddážiin hástaleaddjin. Sámediggi árvalii vejolašvuođa ásahit guovddáža seamma lanjaide go Máze House – Máze Dáidda Siida vuolggasadjin, masa RDM lei mielas. Office of Contemporary Arts, Norway (OCA), mii lea Máze House ásaheami duogábealde ja mii galgá šaddat iehčanas vuođđudussan, lea mielas oktasaš lanjaid geavaheapmái. Hástalussan lea oažžut vihtta miljon ruvdnosat ruhtadeami Máze Housii, muhto OCA bargá čovdosiiguin.</p>
<p>Teáhterat </p>
<p>Doarjjaortnega mihttomearri - Teáhter: ·</p>
<p>Ásahuvvon sámi teáhterat sáhttet ovdánit dáiddalaččat, buvttadit lávdedáidaga alla dásis ja sáhttet johttit lávdedáidagiin mii addá kulturvásihusaid ja oainnusmahttá sámegielaid</p>
<p><em type="bold">Beaivváš Sámi Našunálateáhtera ođđa teáhtervistti stáhtus </em></p>
<p>Sámediggi lea vuordimin Kulturdepartemeantta ja Máhttodepartemeantta ođđa bargamuša Statsbyggii maŋŋá geassemánu 2018 mearrádusa ahte bidjat Sámi joatkkaskuvlla ja Beaivváš Sámi 24/178 našunálateáhtera seamma vistái, vuođđun viidásat plánemii.</p>
<p>Museat </p>
<p>Doarjjaortnega mihttomearri - Museat:</p>
<p>Fágalaččat nana sámi museat mat gaskkustit, hálddašit, dutket ja ođasmahttet sámi kulturárbbi.</p>
<p><em type="bold">Saemien Sijte stáhtus </em></p>
<p>Saemien Sijte lea Ráđđehusa stáhtabušeahttaevttohusas ožžon álggahanjuolludeami. Ođđa visti vurdojuvvo leat gárvvis 2021:s. <em type="bold">Bihtánsámi museadoaibma </em></p>
<p>Sámediggeráđđi doalai dán jagi borgemánus čoahkkima Duoddara Ráfes Báidáris mas bihtánsámi museadoaibma lei fáddán. Čoahkkimii oassálaste Duoddara Ráfe, Dållågádden, Bihtánsámi museasearvvi, Árrana ja Sálttu bihtánsámesearvvi ovddasteaddjit. Sámediggi lea dán áigodagas čuovvulan dan hálddahuslaš čoahkkimis Duoddara Ráfiin. Sámediggeráđđi áigu čuovvulit gulahallama viidáseappot guoskevaš oassálastiiguin dainna áigumušain ahte árvvoštallat bihtánsámi museadoaimma organiserema. Ráđi áigumuš ii leat rievdadit nannejuvvon ovttadagaid, muhto sáhtášii árvvoštallat mo sáhttá sihkkarastit stuorát mielváikkuhanfámu guovllu museadoibmii bihtánsámi bealis.</p>
<p><em type="bold">Oassálasttii seminárii <span type="quote">«Displaying the Samis»</span> </em></p>
<p>Sámediggeráđđi oassálasttii seminárii <span type="quote">«Displaying the Samis»</span> maid UiT Norgga árktalaš universitehta lágidii golggotmánu 10. ja 11. b. 2018 Romssas. Seminára čalmmustahtii ođđa máhtu museaid dutkamis ja gaskkusteamis, ja museaid rolla sámi servodagas. Oassálastit ledje boahtán olles Sámis lassin riikkaidgaskasaš álggaheddjiide. Sáhkavuorustis juogadii Sámediggeráđđi vásáhusaid sámi museasuorggi ovddideamis. Maŋŋágo Sámediggi válddii badjelasas politihkalaš ja hálddahuslaš ovddasvástádusa sámi museain 2002:s, lea Sámediggi dál dat sámi museaid deaŧaleamos eaktudeaddji Norggas. Riikkaidgaskasaš iešmearridanvuoigatvuođa ovddideami vuođul lea iežas kulturhistorjjá hálden ja vuoigatvuohta hálddašit iežas kulturhistorjjá dán ovddasvástádusa guovddážis.</p>
<p>Sámi kulturviesut ja kulturgaskkustanásahusat – njuolgga doarjja </p>
<p>Doarjjaortnega mihttomearri - Sámi kulturviesut ja kulturgaskkustanásahusat:</p>
<p>Sámi ásahusat leat deaŧalaš resurssat sámi dáiddáriidda ja kulturbargiide.</p>
<p><em type="bold">Proseassa Sámi viesu ásaheapmi Romsii </em></p>
<p>Sámediggeráđđi lei bovdejuvvon čoahkkimii Gáisi giellaguovddážii Romsii golggotmánu 26.b, mas plánat Sámi viesu ásaheami, eaiggátvuođa, doaimma ja ruhtadeapmi geahčaduvvojedje. Sámedikki bealis oassálasttii hálddahus mii čilgii Sámedikki ruhtadanvejolašvuođaid. Čujuhuvvui maiddái ahte 25/178 ruhtadanplána gaskal dakkár vejolaš ruhtadeddjiid go Sámedikki, suohkana ja fylkkasuohkana berrešii lea eanet dássásaš.</p>
<p>Sámi girjjálašvuohta ja mediat</p>
<p>Áŋgiruššansuorggi mihttomearri:</p>
<p>Sámi girjjálašvuohta mas lea buorre kvalitehta almmuhuvvo ja oahpásmahttojuvvo ja buktojuvvo olámuddui.</p>
<p><em type="bold">Digaštallanseminára fáttáin <span type="quote">«Mii lea sámi girjjálašvuohta?»</span> </em></p>
<p>Sámediggeráđđi oassálasttii čakčamánu 20.b. Romssas digaštallanseminárii fáttáin <span type="quote">«Mii lea sámi girjjálašvuohta?»</span>, maid Norsk forfattersentrum lágidii. Digaštallamis gieđahallojuvvojedje dakkár čuolbmačilgehusat go mii lea sámi girjjálašvuohta ja maid mearkkaša leat sámi čállin. Sámediggeráđđi čilgii Sámedikki girjjálašvuođapolitihka ja digaštalai fáttá birra ovttas Sigbjørn Skådeniin ja Kristin Bjørnain.</p>
<p><em type="bold">Kulturráđi girjjálašvuođaossodat galledii Sámedikki: </em>1. Sámedikkis lei čoahkkin kulturráđiin Sámedikki girjjálašvuođapolitihka birra, mas Sámediggi muitalit Sámedikki doarjjaortnegiid birra ja girjjálašvuođačilgehusa birra. </p>
<p>Sámi mediat </p>
<p>Doarjjaortnega mihttomearri – sámi mediat:</p>
<p>Sámi mediat mat buktet servodatáŋggirdeami.</p>
<p><em type="bold">Čilgehus sámi mediaid birra </em></p>
<p>Sámediggeráđđi lea gárvvistan čilgehusa sámi mediaid birra, mii ovddiduvvo dievasčoahkkimii juovlamánus digaštallamii. Čilgehusas gieđahallojuvvo Sámedikki rolla sámi mediaid ektui, ja das oaidná sámi mediafálaldagaid, hástalusaid ja vejolaš áŋgiruššansurggiid. Sámediggeráđđi bovdii árat dán čavčča mediaid ja eará oassálastiid geat beroštit fáttáin mat gusket sámi mediaide, árvalusčoahkkimii. Oassálastit besse buktit árvalusaid deaŧalaš hástalusaide ja eará guoskevaš fáttáide, ja nu ožžo vejolašvuođa váikkuhit Sámedikki boahttevaš mediapolitihkkii. Sámediggi lea maid deaivvadan Sámi journalistaservviin ja Sámi allaskuvllain árvalusčoahkkimis dán fáttá birra. <em type="bold">Čoahkkin Sámi Ođasmagasiinnain </em></p>
<p>Sámediggeráđis lei čoahkkin Sámi Ođasmagasiinnain golggotmánu 30.b. Kárášjogas, magasiinna sávaldaga vuođul. Sámi Ođasmagasiinna ovddasteaddjit muitaledje magasiinna doaimma, ruhtadeami, hástalusaid ja viidásat plánaid birra. Sii háliidedje maid gullat vejolašvuođaid birra beassat Sámedikki njuolggadoarjjaortnegii sámi mediaid várás. Sámedikki bealis ii addon mihkkege lohpádusa das, muhto sii ávžžuhuvvojedje fas ohcat prošeaktaruđaid, maid sii leat ožžon dán jagi ge. Čujuhuvvui maiddái Sámediggeráđi čilgehussii sámi mediaid birra, mii galgá leat láidesteaddjin boahttejagiide. 26/178</p>
<p>Sámi valáštallan</p>
<p>Áŋgiruššansuorggi mihttomearri:</p>
<p>Juohkelágan valáštallandoaimmat.</p>
<p>Sámi valáštallama ođđasisorganiseren, maid Sámediggi álggahii čilgehusa oktavuođas sámi valáštallama birra 2015:s, lea dál loahpahuvvomin. Čakčamánu 15. ja 16. b. oktasaščoahkkimis Guovdageainnus masa SVL-N, FA Sápmi ja SHL ovddasteaddjit oassálaste, sohppojuvvui ođđa organiseren ođđajagimánu 1.b. 2019 rájes. Konsuleantafitnodaga Noodt &amp; Reiding Harriet Steinkjer Nystu bokte lea leamaš bálkáhuvvon olggobealde konsuleantan ođđasisorganiserenprosessii. Ođđa goavdeorganisašuvnna njuolggadusat leat dohkkehuvvon, ja plána lea biddjojuvvon golbma gullevaš sierralihtu vuođđudeapmái. Sierralihtut čuoigama, bođuvaláštallama ja njoarosteami várás leat vuođđuduvvon. FA Sápmi registrerejuvvo sierralihttun spábbačiekčamii. Plána lea biddjojuvvon sierralihtu vuođđudeapmái heargevuodjima várás, mas váilot dušše bienat ovdalgo sierralihttu sáhttá vuođđuduvvot. Ođđa goavdeorganisašuvnna namman lea mearriduvvon Sámi Valáštallan Lihttu/Samisk idrettsforbund (ovdalis Sámiid Valáštallan Lihttu-Norga/Samenes idrettsforbund-Norge). Sierralihtuid namat eai leat loahpalaččat mearriduvvon, muhto sohppojuvvon lea geavahit Sápmi namain, mas ovdamearkka dihtii spábbačiekčama sierralihttu háliida doalahit iežaset nama. Ođđa goavdeorganisašuvnna stivrras galget leat guhtta áirasa, guokte juohke sierralihtus. Stivra galgá leat dievaslaš, ja doaimmas maŋŋá SVL-N jahkečoahkkima, mii dollojuvvo juovlamánu 8. ja 9. b. 2018. 7 Kulturmuitosuodjalus </p>
<p>Servodatmihttomearri:</p>
<p>Sámi kulturárbi bidjá eavttuid buot plánemiidda ja sisabahkkemiidda.</p>
<p>Sámi kulturmuitosuodjalusa rámmaeavttut </p>
<p>Áŋgiruššansuorggi mihttomearri:</p>
<p>Sámedikkis lea formála hálddašanváldi sámi kulturmuittuin kulturmuitolága vuođul.</p>
<p><em type="bold">Láhkarihkkunváidima stáhtus Kalleholmen nammasaš báikkis Vuogaid suohkanis, </em></p>
<p>Sámediggi váiddii geassemánus 2018 kulturmuitolága rihkkuma Kalleholmen nammasaš báikkis Vuogaid suohkanis, Lofuohtas. Láhkarihkkun lei automáhtalaččat ráfáiduhttojuvvon arkeologalaš kulturmuittu roggan, almmá lobi haga kulturmuitoeiseválddiin. Guoskevaš kulturmuitobáikái gullá dálločopma, goahtesadji ja dološhávdi. Báiki lei ovdal dakkár kulturbiras kultureanadagas mii ii lean lihkahuvvon, ja duođašta dakkár áigodaga go sápmelaččat doaimmahedje guolásteami lotnolasat šibitdoaluin dahje boazodoaluin, ja go sii sirddašedje iešguđet jahkeáigodatorohagaid gaskkas rittuin. Borgemánus 2018 dieđihedje politiijat Sámediggái ahte ášši lea heaittihuvvon go dutkama vuolde eai leat boahtán doarvái dieđut mat sáhttet identifiseret vearredahkki. Lea nationála mihttomearrin ahte kulturmuittuid massin galgá leat nu uhcci go vejolaš. Juohke kulturmuitoláhkarihkkun lea duođalaš hástalus dán nationála mihttomearrái, erenoamážit daid automáhtalaččat ráfáidahttojuvvon sámi kulturmuittuid hárrái maidda Sámediggi lea hálddašaneiseváldi. Njuolggadussan lea ahte juohke kulturmuitoláhkarihkkun váidojuvvo, ja vaikke vel eatnašat heaittihuvvojit, de lea dattetge deaŧalaš 27/178</p>
<p>Sámediggái hálddašaneiseváldin ahte rihkkumat váidojuvvojit. Sávvamis dat lea eastadandoaibma guhkit áiggi vuollái. Danne váldá Sámediggi politiija heaittiheami diehtun.</p>
<p><em type="bold">Dárkilis muddenplána Arctic Centera vuolit oassái, Romssa suohkanis </em></p>
<p>Sámediggi lea čađahan gieddebarggu ja addán cealkámuša 1875 plánii, dárkilis muddenplána Arctic Ceanter vuolit oassái Håkøybotn nammasaš báikkis Sálliris Romssa suohkanis. Plánaáššis lea guhkes ovdahistorjá, gitta 1980-lohkui maŋás guvlui. Oassi ovdahistorjjás čilgejuvvui Sámediggeráđi dieđáhusas dievasčoahkkimii geassemánus 2018. Sámediggi lea dán geasi vuđolaččat duođaštan dan stuorra boazodoallosámi geasseorohaga mii lea Rávdnjevákkis. Sámediggi lea dán rádjai registreren 43 kulturmuittu mat leat jagis 1917 dahje boarrásat, ja mat danne leat automáhtalaččat ráfáidahttojuvvon sámi kulturmuittut. Dan guovllus lea Sámediggi gávdnan hui ollu goahteorohagaid gos leat stuorra, bures seilon goahtesajit, smávit duktásajit áittiid, árraniid, čiegáid ja čáhcegálduid maŋis. Orohagaid gaskkas leat boares boazogárdesajit juoguhis avádahkan. Kulturmuittut duođaštit bures seilon sámi orohaga, mas geavahanáiggi loahpa geahčen ásse sullii 70 olbmo. Orohagas lei ássan gitta 1923 rádjai go siida bággejuvvui fárret Ruŧŧii jagi 1919 Norgga ja Ruoŧa gaskasaš boazoguohtunkonvenšuvnna geažil. Sámediggi oaivvilda ahte dát kulturmuittut oktan jearahallamiiguin duođaštit deaŧalaš historjjá áiggis ovdal bággofárrema. Arctic Center, mii háliida hukset birrajagi mátkeealáhusrusttega oktan čierastanluohkáiguin, hoteallain ja barttaiguin báikái, bilida ja hehppe oahpes ja registrerejuvvon kulturmuittuid huksehus- ja rusttetplánaid bokte. Danne lea Sámediggi ovddidan vuostecealkámuša dárkilis muddenplánii. Sámediggi áigu čuovvulit dán vuostácealkámuša ja plánaášši dábálaš vuogi mielde, daid dábálaš meannudanprosedyraid bokte mat gusket plánaáššiid vuostecealkimiidda.</p>
<p><em type="bold">Dispensašuvdna kulturmuitolága mearrádusain – Dønnesfjord bieggafápmorusttet </em></p>
<p>Sámediggi lea maiddái dán jagi čađahan báikediđoštallama Dønnesfjord bieggafápmorusttega oktavuođa Ákŋoluovtta gielddas. Bieggafápmorusttet oaččui konsešuvnna 2013:s, muhto huksen ii álggahuvvon ovdal dán jagi. Báikediđoštallama oktavuođas registrerejuvvojedje 27 ođđa kulturmuitobáikki. Eatnašat dáin báikkiin leat iešguđetlágan urat/hálteurat ja eará geađgeráhkadusat, muhto maiddái muhtun orohagat oktan árraniiguin ja goahtesajiiguin. Ii dattetge guoskka oktage plánejuvvon doaibmabidju njuolgga oahpes ja registrerejuvvon báikkiide, muhto doaibmabijut gusket eahpenjuolgga golmma báikái go dat leat lahka bieggafápmorusttega buktingeainnuid dahje daid oktavuođas. Dat guoskkahuvvojit nu sakka ahte lei dispensašuvdnameannudeapmi kulturmuitolága mearrádusaid vuođul dárbbašuvvui dáid báikkiid várás. Riikkaantikvára, mii lea dispensašuvdnaeiseváldi kulturmuitolága vuođul, čujuhii ahte plánejuvvon doaibmabijut hehppejit heivemeahttumit guovllu kulturbirrasa oppalaččat, vaikke vel eai guoskka eaŋkilkulturmuitui njuolgga. Go konsešuvdna bieggafápmorusttegii lea addojuvvo juo, de oaidná Riikkaantikvára dattetge dárbbu oažžut heivvolaš geainnuid sihke bieggafápmorusttega huksemii ja doaimmaheapmái, ja dan geažil addojuvvui ge dispensašuvdna, muhto dainna eavttuin ahte guoskkahuvvon báikkit galget merkejuvvot bures eai ge biliduvvot rusttethuksemii oktavuođas.</p>
<p>Sámi kulturárbbi oainnusmahttin </p>
<p>Áŋgiruššansuorggi mihttomearri:</p>
<p>Sámi kulturmuittut leat vuođđun máhtto- ja árvoháhkamii. 28/178</p>
<p><em type="bold">Sámi kulturbirrasiid diksun ja láhčin </em></p>
<p>Sámediggi lea bargan viidáseappot sámi kulturbirrasiid dikšun- ja láhčinprošeavttaiguin. Guokte prošeavtta Raavrhvijhkes ja Sáltoduoddaris leat dál gárvvistuvvon belohahkii Riikkaantikvára ruhtademiin. Sarinatangen nammasaš báikkis Raavrhvijhkes lea sámi orohat ja bivdorokkit galbejuvvon. Galben čájeha sámi ássama báikkálaččat 1800-logus Rørviken nammasaš dállu vuolábealde. Goahtesajit ja návetgoahti duođaštit čielgasit sámi leahkima das. Sámediggi lea ovdal ruhtadan ássangoađi ja áitti ođđasishuksema báikái. Buohkanassii lea Sarinatangen kulturbiras nannen báikkálaš sámi historjágaskkusteami.</p>
<p>Sáltoduoddarii leat láhččojuvvon guhtta sámi kulturmuittu E6 guora. Dat leat bivdorokkit, goađit, bálvvosbáikkit, stálloduktásajit ja eará kulturmuittut. Prošeavtta ulbmil lea leamaš dahkat oainnusin dan ahte Sáltoduottar lea ollu sámi joavkkuid deaivvadansadji, ja galbateavsttat leat dáppe sihke bihtán-, lulli-, julev- ja davvisámegillii. Prošeakta háliida maid leat mielde dálá bihtánsámi ealáskahttimis.</p>
<p>Vistesuodjalus</p>
<p>Áŋgiruššansuorggi mihttomearri:</p>
<p>Buorre kvalitehta sámi antikváralaš visttiin</p>
<p><em type="bold">Sámi vistesuodjalusa duodjegelbbolašvuođa nannen </em></p>
<p>Dárbu árbevierroduojáriidda davvin lea issoras stuorus. Lokten dihtii dakkár gelbbolašvuođa lágidii Sámediggi ovttas Várdobáikkiin, Riikkaantikvárain ja Davvi-Norgga vistesuodjalanguovddážiin (Nordnorsk Bygningsvernsenter) ceahkkunkurssa čakčamánus. Várdobáiki lágidii geavatlaš čađaheami. Kursa dollojuvvui Skániin ja duojárat Romssa fylkkas oassálaste. Mediat; NRK, aviissat ja sosiála mediat rámidedje kurssa. Dán kurssa nubbi oassi čađahuvvui seamma báikkis skábmamánus. Kursa ruhtaduvvui daid ruđaiguin maid Sámediggi oaččui jagi 2018 Stáhtabušeahta poasttas 7.</p>
<p>Doarjjaortnega mihttomearri - Vistesuodjalus prošeakta:</p>
<p>Automáhtalaččat ráfáidahttojuvvon visttiid ja rusttegiid sihkkarastin, bajásdoallan ja divvun.</p>
<p><em type="bold">Doarjja daidda ráfáidahttojuvvon sámi visttiide mat leat priváhta olbmuid opmodahkan 2019:s </em></p>
<p>Jagi 2019 stáhtabušeahttaevttohusas lea poasttas 71 várrejuvvon guhtta miljon ruvnnu daidda ráfáidahttojuvvon sámi visttiide mat leat priváhta olbmuid opmodahkan 2019:s, ja maid Sámediggi galgá hálddašit. Sámediggi lea viidát almmuhan ortnega ohcanáigemeriin juovlamánu 3.b. Sámediggi lea maid váldán njuolgga oktavuođa eaiggádiiguin ja vásiha stuorra beroštumi ortnegii.</p>
<p><em type="bold">Sámi visttiid registrerenprošeakta </em></p>
<p>Automáhtalaččat ráfáidahttojuvvon sámi visttiid dálá registrerenprošeakta lea maŋimus áigodaga sádden 50 konklušuvdnareivve priváhta eaiggádiidda. Dán rádjai leat 635 vistti dain 900 registrerejuvvon visttis lágiduvvon Askeladden nammasaš kulturmuitodiehtovuđđui. 29/178</p>
<p>Čakčamánus 38. vahkus čađahii Sámediggi jahkásaš oktasaš báikediđoštallama ovttas Riikkaantikvárain ja Dálkkádat- ja birasdepartemeanttain. Dán jagi diđoštalaimet válljejuvvon automáhtalaččat ráfáidahttojuvvon sámi visttiid Gáivuona ja Ivgu suohkaniin Romssa fylkkas. Oktasaš geahčadeami ulbmilin lei sihke deaivvadit eaiggádiiguin ja digaštallat čuolmmaid dispensašuvdnameannudeami oktavuođas.</p>
<p>Sámediggi lea maid oassálastán oktasaš báikediđoštallamii Misvær nammasaš guovllus ovttas Bihtánsámi museain ja Riikkaantikvárain golggotmánus. Diđoštallama lei Riikkaantikvára vuolggahan ja áigumuššan lei oahpásmuvvat bihtánsámi huksenvieruide ja ságaškuššat hástalusaid ráfáidahttojuvvon bihtánsámi visttiid viidásat suodjaleami, divodeami ja geavaheami oktavuođas. 8 Dearvvašvuohta ja sosiála </p>
<p>Servodatmihttomearri:</p>
<p>Buorre dearvvašvuohta ja dásseárvvolaš dearvvasvuođa ja sosiálabálvalusat heivehuvvon sámi álbmoga giela ja kultuvrralaš duogáža.</p>
<p><em type="bold">Spesialistadearvvašvuođabálvalus sámi buhcciide </em></p>
<p>Sámediggeráđđi doalai čoahkkima Finnmárkku buohcciviesuin sámi dearvvašvuođabálvalusaid organiserema birra, earret eará SÁNAG ja Sámi dearvvašvuođasiida. Finnmárkku buohcciviessu dagai mearrádusa sámi spesialistadearvvašvuođabálvalusaid oktavuođas 2017:s. Finnmárkku buohcciviessu muitalii Sámediggeráđđái ahte sii álggahit sierra proseassa spesialistadearvvašvuođabálvalusaid organiseremis sámi buhcciide. Dat galgá čađahuvvot seammás go Davvi Dearvvašvuohta RHF lea čađaheamen nationála prošeavtta mii galgá viidáseappot ovddidit spesialistadearvvašvuođabálvalusaid sámi buhcciide. Čoahkkimis bovdejuvvui Sámediggi searvat prošektii. Sámediggeráđđi ii miehtan dasa, dainna ákkain ahte váilu sámi mielváikkuheapmi ja mielmearrideapmi, earret eará lea barggu ulbmil ja mandáhta hábmejuvvon almmá dan haga ahte sámi fágabiras dahje Sámediggi lei váldojuvvon mielde. Dat ahte váilu duohta oassálastin sihke mielváikkuheami ja mielmearrideami dáfus, lea maid vuorjan sámi fágabirrasiid sakka.</p>
<p>Sámediggi čujuha nationála prošektii masa Davvi Dearvvašvuohta RHF lea ožžon bargamuššan hábmet strategiija dasa mo ovddidit spesialistadearvvašvuođabálvalusaid sámi buhcciide riikkaviidosaččat. Sámediggi lea mielde dán proseassas sihke stivrenjoavkodásis, ja das ahte nammadit oassálastiid prošeavtta eará dásiide. Dan vuođul oaivvilda Sámediggi ahte ii leat riekta vuolgit fárrui Finnmárkku buohcciviesu HF plánejuvvon prošektii. Sámediggi oaivvilda ahte dat spesialistafálaldagat mat leat hábmejuvvon Sámi Dearvvašvuođasiiddas, oktan SÁNAGin, leat vuođđun spesialistafálaldaga viidásat ovddideapmái sámi buhcciid várás. Danne oaivvilda Sámediggi ahte ferte garvit čađaheames máŋga proseassa oktanaga sámi spesialistadearvvašvuođabálvalusaid organiserema oktavuođas.</p>
<p>Sámediggeráđđi lea maid doallan čoahkkima Davvi Dearvvašvuođa RHF stivrrain, mas earret eará dát ášši váldojuvvui ovdan. Davvi Dearvvašvuohta muitalii ahte Finnmárkku buohcciviessu geahčadišgoahtán mo galgá oažžut mielde sámi fágabirrasiid dáidda proseassaide. Sámediggi ja 30/178</p>
<p>Davvi Dearvvašvuohta leat maid ságaškuššan ovttasbargošiehtadusa ja soahpan ahte lea dárbu lagabui geahčadit mo šiehtadus geatnegahttá vuollásaš dearvvašvuođadoaimmahagaid. <em type="bold">Ovddidanplána spesialistadearvvašvuođabálvalusa várás davvin </em></p>
<p>Buot regionála dearvvašvuođadoaimmahagat galge ráhkadit regionála bajitdási ovddidanplána spesialistadearvvašvuođabálvalusaid várás 2035 rádjai. Dat strategiijaplánat leat deaŧalaččat ráđđehusa bargui ođđa Nationála dearvvašvuođa- ja buohcciviessoplánain II áigodahkii 2020 – 2024. Sámediggeráđđi lea lágidan árvalusčoahkkima ja ovddidan gulaskuddancealkámuša Davvi Dearvvašvuhtii sin ovddidanplána ektui. Sámedikki árvalus čujuha dárbui viidáseappot ovddidit spesialistadearvvašvuođabálvalusaid sámi buhcciide, ovttas Sámedikkiin ja sámi fága- ja geavaheddjiidovddasteddjiiguin. Dáru loktet dearvvašvuođabargiid gelbbolašvuođa sámi buhcciid dárbbuid birra, sámegiela geavaheami láhčin dikšunbálvalusaide ja erenoamáš fokus dakkár sámi dikšunbálvalusaid ovddideapmái ja ásaheapmái mas sámegiela geavaheapmi lea mearrideaddji buori bohtosii dikšumis, ledje muhtun čuoggát maid Sámediggeráđđi válddii ovdan.</p>
<p><em type="bold">Ođđa nationála dearvvašvuođa- ja buohcciviessoplána </em>Sámediggái lea dieđihuvvon ahte bargu ođđa dearvvašvuođa- ja buohcciviessoplánain lea álggahuvvon. Mánáid ja nuoraid psyhkalaš dearvvašvuohta lea okta váldočuoggáin. Sámedikkis lea vuosttaš čoahkkin plána birra skábmamánus 2018. </p>
<p><em type="bold">Čoahkkin čižžeborasservviin </em></p>
<p>Sámediggepresideanta deaivvadii Čižžeborassearvvi váldostivrrain Guovdageainnus čakčamánus sin stivračoahkkima oktavuođas. Presideanta lei bovdejuvvon digaštallat fálaldaga maid dat sámi nissonat ja albmát ožžot geaidda čižžeboras čuohcá. Jahkásaččat čuohcá čižžeboras sullii 3300 olbmui Norggas, daid gaskkas 30 albmái. Čižžeborassearvi lea okta stuorámus buhcciidorganisašuvnnain sin badjel 16 000 lahtuin, muhto sis lea uhccán dahje eai makkárge oassálastin ja doaimmat sámi guovlluin. Čižžeborassearvvi mielas lea deaŧalaš ásahit fálaldaga maiddái sámi ja sámegielat buhcciide, ja sii háliidedje danne deaivvadit Sámedikki politihkalaš jođihangottiin álggahan dihtii vejolaš ovttasbargovugiid ja gulahallama vai besset oažžut ovdan fálaldaga mii sáhttá, berre ja galgá boahtit buorrin maiddái sámi buhcciide ja oapmahaččaide. Čižžeborassearvi lea maid bovden sámi birrasiid ovddasteddjiid gulahallančoahkkimii digaštallan dihtii heivvolaš doaibmabijuid vai sápmelaččat geaidda čižžeboras lea čuohcan, ožžot fálaldaga.</p>
<p><em type="bold">Guluhemiid riikkalihtu </em></p>
<p>Guluhemiid riikkalihttu doalai fágakonferánssa Kárášjogas. Sámediggeráđđi rámidii sáhkavuorustis dan barggu maid Guluhemiid riikkalihttu čađaha sámi geavaheddjiid várás. Sámediggi diehtá ahte ain váilot sihke buorit doaibmabijut ja reaiddut sámi geavaheddjiid várás, ja ávžžuha beroštusorganisašuvnna leat gearggus ja dieđihit čielgasit mii dat váilu ja guđe ortnegat ja doaibmabijut berrejit leat sajis vai sámi geavaheddjiin lea buorre fálaldat. Maiddái Sámediggi dárbbaša árvalusaid maid sáhttá váldit mielde viidásat gulahallamii guovddáš eiseválddiiguin.</p>
<p><em type="bold">Konferánsa nuoraid ja gárrema birra – SANKS/ SÁNAG ja Blå kors </em></p>
<p>Sámediggeráđđi oassálasttii fágakonferánsii « <em type="italic">Don leat deháleamos! Du er viktigst»! </em>nuoraid ja gárrema birra maid Blå kors ja SÁNAG lágidedje. Konferánssa fáddán lei sámi nuoraid bajásšaddan ja gárreneastadeapmi sámi nuoraid gaskkas, mo báikkálaš servodat sáhtte leat mielde eastadanbarggus, váhnemiid rolla nuorravuođaáiggis ja alkohola ja tabu sámi birrasiin. Konferánssa oktavuođas leat maid almmuhuvvon gihppagat golmma sámegillii cavgilemiiguin ja rávvagiiguin 31/178 alkoholageavaheami birra daidda váhnemiidda geain leat nuorat. </p>
<p><em type="bold">Sámi borramuš borramušfálus </em></p>
<p>Sámediggi oassálasttii oaivadusbeaivái mas fáddán lei borramuš ja boradanillu vuorrasiidda. Kvalitehtaođastusa oktavuođas vuorrasiid várás lágidii Eanadoallo- ja biebmodepartemeanta (EBD) borramuš- ja oaivadusbeivviid iešguđet báikkiin Norggas. Sámediggeráđđi searvvai borramušbeaivái Čáhcesullos, ja deattuhii sáhkavuorustis man deaŧalaš dat lea ahte fállat buori ja álbmás sámi borramuša mat leat oahppásat sámi vuorrasiidda sin eallimis, ja Sámediggi ávžžuha gielddaid vuoruhit gieldda vuorrasiid.</p>
<p>Ovttaárvosaš mánáidsuodjalusbálvalus </p>
<p>Áŋgiruššansuorggi mihttomearri: ·</p>
<p>Sámi mánáid vuoigatvuođat ja dárbbut leat sihkkarastojuvvon deaivvadeamis mánáidsuodjalusain.</p>
<p>Guovdageainnu mánáidsuodjalus lea ohcalan ovttasbargoforuma sámi mánáidsuodjalusa várás, ja lea álggahan barggu ásahit fágalaš foruma sámi gielddaid mánáidsuodjalusbálvalusaide. Čoahkkimis Sámediggeráđiin muitalii Guovdageainnu mánáidsuodjalus suorggi dili birra sámi gielddain, ja daid hástalusaid maid sii oidnet sámi gielddaid mánáidsuodjalusa organiseremis. Sámediggeráđđi lea dovddahan vuorjašumi daid sámi mánáid ektui mat leat mánáidsuodjalusa fuolahusas, ja gelbbolašvuođa ektui mánáidsuodjalusbálvalusas mii galgá áimmahuššat sámi mánáid. Danne lea Sámediggeráđi mielas buorit dakkár doaibmabijut mat sáhttet leat mielde buorideamen sámi mánáid dili mánáidsuodjalusas. 9 Álgoálbmotvuoigatvuođat, riikkaidgaskasaš ovttasbargu ja dásseárvu </p>
<p>Servodatmihttomearri: ·</p>
<p>Ahte vuoigatvuođat mat leat dohkkehuvvon ON álgoálbmotvuoigatvuođajulggaštusas heivehuvvojit láhkadahkosii ja geavatlaš politihkkii.</p>
<p><em type="bold">Oassálastin Arctic Circleii, Islánddas </em>Sámediggepresideanta ja Sámediggeráđđi oassálaste Arctic Circleii Reykjavikas golggotmánu 19. - 21. b. Konferánsii bohte oassálastit miehtá máilmmi digaštallat boahttevaš politihka Árktisa várás. Sámediggepresideanta oassálasttii ovtta váldolávddiid ovttas eará álgoálbmotovddasteddjiiguin. Presideanta doalai sáhkavuoru konferánssa váldosešuvnnas, <span type="quote">“Arctic-Global Indigenous dialogue: Indigenous Guardianship and Self-Governance; Ecosystems and thriving communities». Sámedikki presideanta lei maiddái okta sáhkavuoruid dolliin konferánssas break out session «And action! Moving beyond benevolent rhetoric in stakeholder engagement”</span>. Sámediggeráđis lei sáhkavuorru maiddái eará break out session ved Arctic Circle: Putting the changing arctic in context and predicting future trends. Dán sešuvnna lágidii Harvard Arctic initiative og World economic forum. Sihke Sámedikki 32/178 presideanta ja sámediggeráđđi ledje erenoamážit bovdejuvvon rabas sešuvdnii digaštallat Arctic Circle álgaga álgoálbmogiid ja álgoálbmogiid vuoigatvuođaid birra, ja movt joatkit bargguin viidáseappot. <em type="bold">Regiovdnaođastus </em></p>
<p>Regiovdnaođastus lei fáddán jahkebeallásaš politihkalaš čoahkkimis gaskal Sámedikki ja Gielda- ja ođasmahttindepartemeantta (GOD) geassemánus 2018. Čoahkkimis čujuhuvvui dasa ahte departemeanta bargá sierra stuorradiggedieđáhusain bargamušsirdimiid birra. Departemeanta muitalii ahte sii áigot konsulteret Sámedikkiin dalle go lea konsultašuvdnageatnegasvuohta. Sámedikki hálddahus ohcalii telefovdnakonsultašuvnnaid departemeanttain čakčamánu 26.b. Golggotmánu 11.b. lei telefovdnaoktavuohta gaskal Sámediggeráđi ja stáhtačálli Aase Marthe Horrigmo departemeanttas, mas bargu bargamušsirdimiiguin váldojuvvui ovdan. Maila-lonohallamis dasto ságastallojuvvui konsultašuvdnageatnegasvuođa formálalaš beliid birra. Nu guhká go eai leat čađahuvvon konsultašuvnnat, de lea sámediggeráđi oaidnu ahte Dievasčoahkkima eavttut konsultašuvnnaid birra bargamušdieđáhusas, go guoská daidda doaibmabijuide dieđáhusas mat sáhttet guoskat sámi beroštusaide njuolgga, eai leat ollašuhttojuvvon.</p>
<p>Meld. St. 6 (2018-2019) <em type="italic">Oppgaver til nye regioner </em>(oppgavemeldingen) biddjojuvvui ovdan golggotmánu 19.b. Sámedikki gulaskuddanárvalus bargamušdieđáhussii lea eanaš geardduhuvvon doppe gos dat lei guoskevaš. Orru leamen nu ahte bargamušsirdimat čuovvuluvvojit máŋga iešguđet proseassaid bokte ja erenoamážit máŋga iešguđet maŋisčuovvu dieđáhusbarggu bokte. Dieđáhusa evttohusat gusket orgánaide maiguin Sámedikkis lea uhcit eanet ovttasbargu ja maiguin Sámedikkis leat leamaš konsultašuvnnat dakkár áššiin mat sáhttet guoskat sámi beroštusaide. Ráđđehus almmuha dieđáhusas ahte evttohusat mat gáibidit bušeahttarievdadusaid, ovddiduvvojit dábálaš bušeahttaproseassa oktavuođas, ja ahte dakkár ođđa bargamušat mat gáibidit láhka- dahje láhkaásahusrievdadusaid bargamušdieđáhusas, sáddejuvvojit gulaskuddamii. Sámediggeráđđi eaktuda ahte Sámediggi oažžu dievaslaš dieđuid ja searvvahuvvo buot proseassaide, ja dieđusge ahte konsultašuvnnat čađahuvvojit bargamušdieđáhusa čuovvuleami oktavuođas. Sámediggi áigu čuovvulit iešguđet proseassaid ovddasvástideaddji departemeanttaiguin. </p>
<p>Sámediggeráđđi oassálasttii maiddái skábmamánu 6.b. gulaskuddamii Stuorradikki áirrasevttohusa oktavuođas fámohuhttit Romssa ja Finnmárkku ovttastahttima. <em type="bold">OD-aspiranttaid galledeapmi </em></p>
<p>Olgoriikkadepartemeantta aspiránttat bohtet juohke jagi galledit Sámedikki. Vistečájeheami maŋŋá Sámedikkis čakčamánu 4. b., deaivvadedje aspiránttat sámediggeráđi politihkalaš ráđđeaddiin geahčadan dihtii Sámedikki doaimma, erenoamážit riikkaidgaskasaš barggu fokuseremiin.</p>
<p>Sámi ovttasbargu </p>
<p>Áŋgiruššansuorggi mihttomearri:</p>
<p>Sámi giella, kultuvra ja servodateallin gozihuvvojit ja ovddiduvvojit sihke ovttaskas nationála stáhta siskkobealde ja stáhtarájáid rastá.</p>
<p><em type="bold">Oktasaš orgána sámi nationála symbolaid hálddašeami ja ovddideami várás </em>Sámi parlamentáralaš ráđi ja Sámiráđi oktasaš orgána sámi nationála symbolaid hálddašeami ja ovddideami várás lea doallan vuosttaš čoahkkima dán áigodagas. Sii leat ožžon bargamuššan Sámiid 33/178 21. konferánssas mii ovddasta Sámiráđi lahttoorganisašuvnnaid, vállje sámi nationálaluođi. Bargojoavkku lahtut leat Thomas Åhren Norgga bealde Sámedikkis, Petra Magga Vars Suoma bealde Sámedikkis, Anders Kråik Ruoŧa bealde Sámedikkis, Lars-Anders Baer, Ol Johan Gaup ja Anna Igontova Sámiráđis. Eai leat várrejuvvon sierra resurssat doaibmabiju čađaheapmái. <em type="bold">Sámiráđi gulahallančoahkkin Arctic Railway plánaid birra </em>Sámiráđi gulahallančoahkkin Árktalaš ruovdemáđija birra dollojuvvui Anáris Suoma bealde čakčamánu 21. b. 2019. Čoahkkimii serve golmma sámedikki presideanttat ja guoskevaš bálgosiid ovddasteaddjit, sámi organisašuvnnat ja eará berošteaddjit. Gulahallančoahkkima ulbmilin lei addit guoskevaš ja eará berošteddjiide vejolašvuođa addit cealkámuša plánaid birra ja addit vuođu Sámiráđi árvvoštallamii dan plánejuvvon ruovdemáđija váikkuhusain sámi kultuvrii, ealáhusaide ja birrasii. Sámiráđi cealkámuša sáhttá lohkat dás: http://www.saamicouncil.net/no/odas/uttalelse-om-arctic-railway/ <em type="bold">13. árktalaš parlamentarihkarkonferánsa </em>13. árktalaš parlamentarihkarkonferánsa lágiduvvui Anáris, Suomas čakčamánu 16. – 19. b. 2018. Sámi parlamentáralaš ráđđi lea bistevaš oassálasti dán ovttasbarggus. Dan golmma sámedikki sámediggepresideanttat oassálaste. Konferánssa fáddán lei eallineavttut, ealáhuseallima servodatovddasvástádus, dálkkádatrievdamat ja digitála čovdosat Árktisa várás. Konferánsa mii lágiduvvo juohke nuppi jagi, mearridii loahppajulggaštusa mii sáddejuvvo árktalaš ovttasbarggu ráđđehusaide ja parlameanttaide. </p>
<p><em type="bold">Defending the Defenders konferánsii searvan </em></p>
<p>Sámediggepresideanta oassálasttii riikkaidgaskasaš konferensii <span type="quote">«Defending the Defenders – Building New Alliances for Protecting Indigenous Peoples` Rights»</span>, maid IWGIA lágidii Københavnas čakčamánu 5. ja 6. b.. Álgoálbmotaktivisttat ja olmmošvuoigatvuođaáššedovdit oassálaste konferánsii man áigumuš lei ávžžuhit máilmmiservodaga bealuštit álgoálbmogii ja earáid geat ráfálaččat suodjalit iežaset riikka ja eallinguovlluid bilideami vuostá dakkár industriija bealis go ruvkedoaimmaid, muorračuohppamii ja eanadoalu. Riikkaidgaskasaččat lea stuorra hástalussan go aktivisttat geat bivdet vuoiggalašvuođa ja hilgot ávkkástallanindustriija, fallehuvvojit veahkaválddiin. Ollugat sis goddojuvvojit, hávváduvvojit, ožžot jápmináitagiid, biddjojuvvojit giddagassii dahje gillájit veahkaválddi. Statistihkka čájeha ahte váttisvuohta lea lassáneamen. 2017:s duođaštuvvojedje badjel 400 dakkár goddima, sullii bealli gillájeddjiin leat álgoálbmogat. Sámediggepresideanta lei earret eará mielde bidjamin ovdan daid rávvagiid mat ledje vuođđun loahppadokumentii. Konferánssa boađusin ledje rávvagat das mo sáhttá buorebut suodjalit daid álgoálbmotsuodjaleddjiid geat leat váravuložat. Rávvejuvvui maiddái buot guoskevaš oassálastiid doarjut ja váldit oasi ovcci guovddáš doibmii mat sáhttet buoridit eatnamiid ja čáziid suodjaleddjiid dili.</p>
<p><em type="bold">Árktalaš ráđđi </em></p>
<p>Sámediggi oassálasttii SAO-čoahkkimii Árktalaš ráđi ámmátolbmuid várás Roavvenjárgga skábmamánu 1. ja 2. b. 2018. Árktalaš biologalaš šláddjivuohta lei čoahkkima guovddážis, mas maid geahčadedje raporttaid ráđi guđa bistevaš bargojoavkkus, ja golmma gaskaboddasaš bargojoavkkus. Dasa lassin bijai Islánda ovdan iežaset gaskaboddasaš plána ovdagotti várás áigodahkii 2019-2021. <em type="bold">Searvan The 11th Polar Law Symposiai </em>Sámedikki presideanttas lei sáhkavuorru <em type="italic">The 11th Polar Law Symposium Romssas golggotmánu 2. b </em>. Dát lágiduvvo juohke jagi geahčadit hástalusaid polára guovlluin riikkaidgaskasaš lága ja politihka ektui, ja buktá rávvagiid guoskevaš stáhtaide. Presideanta doalai sáhkavuoru man namma lei <span type="quote">«The Sami Parliament of Norway – Legislation, consultations and participation within the Norwegian state»</span> 34/178 </p>
<p><em type="bold">Sámedikki ILO-raporteren </em></p>
<p>Sámedikki suoivvanraporta ILO-169 birra mii meannuduvvui ovddit dievasčoahkkimis, sáddejuvvui golggotmánu 8. b. ILO áššedovdilávdegoddái. Raporta lea maid sáddejuvvon Norgga ILO-lávdegoddái ja Sámiráđđái diehtun, ja lea dahkkojuvvon olámuddui Sámedikki neahttasiidduin.</p>
<p><em type="bold">Sámedikki CERD-raporteren </em></p>
<p>Norga galgá gulaskuddot 97. sešuvnnas Genèvas juovlamánu 5. ja 6. b. 2018. Sámediggi galgá leat dárkojeaddjin sešuvnna áiggi. Sámediggi lea ráhkadan molssaektosaš raportta Norgga raporteremii mii sáddejuvvui skábmamánu 5.b. ON nállevealaheami jávkadeami lávdegoddái (CERD). Buotlágan vealaheapmi sápmelaččaid vuostá lea gieđahallojuvvon raporttas, earret eará gieđahallojuvvo dakkár fáddá go veahkaváldi sápmelaččaid vuostá ja gaskkas.</p>
<p>Álgoálbmotvuoigatvuođat</p>
<p>Áŋgiruššansuorggi mihttomearri:</p>
<p>ON álgoálbmotvuoigatvuođajulggaštus lea heivehuvvon láhkadahkosiin ja geavatlaš politihkas.</p>
<p><em type="bold">Prop. 116 L (2017-2018) Sámelága rievdadusat (konsultašuvnnat jna.) </em></p>
<p>Ráđđehus bijai ovdan čakčamánu 14. b. evttohusa ođđa kapihttalin sámeláhkii konsultašuvnnaid birra. Proposišuvnna lea Stuorradikki Gielda- ja hálddašanlávdegoddi meannudeamen, ja gulaskuddan evttohusa birra dollojuvvui golggotmánu 25. b. Sámediggeráđđi lea čuvgen Stuorradikki lávdegoddái ja bellodatáirasiidda evttohusa birra ja man deaŧalaš dat lea ahte evttohus mearriduvvo. Stuorradiggelávdegotti gulaskuddamii serve sámediggepresideanta, Ronny Wilhelmsen, BB joavkojođiheaddji Sámedikkis ja Nancy Porsanger Anti, GB doaibmi joavkojođiheaddji Sámedikkis. Sámediggi lea maiddái čálalaččat čilgen gielda- ja hálddašanlávdegotti lahtuide láhkaevttohusa áddema birra erenoamážit gažaldagaid ektui láhkaproseassa birra, gielddaid konsultašuvdnageatnegasvuođa birra ja vejolašvuođa birra spiehkastit dokumeantageahčadanlobis almmolašvuođalága vuođul. Sámediggeráđđi vuordá ahte Stuorradikki gielda- ja hálddašanlávdegoddi ovddida láhkaevttohusmearrádusa maŋimusat ođđajagis 2019. <em type="bold">Čoahkkin Gielda- ja hálddašankomiteain </em>Stuorradikki Gielda- ja hálddašankomitea galledii Sámedikki čakčamánu dievasčoahkkima oktavuođas. Sámediggeráđis leai čoahkkin komiteain čakčamánu 26. b. </p>
<p><em type="bold">Čielggadus várrelága ásaheami birra Romssa ja Nordlándda várás </em></p>
<p>Sámediggepresideanta sáddii skábmamánu 5. b. reivve gielda- ja ođasmahttinministarii máŋgosiin eanadoallo- ja biebmoministarii ja justiisa-, gearggusvuođa- ja sisafárrejeddjiidministarii sávaldagain ahte oažžut vástádusa das mo ráđđehus áigu sihkkarastit konsultašuvdnageatnegasvuođa Sámedikkiin dan čielggadusas ahte ásahit várrelága Romssa ja Nordlándda várás. Oktavuođaváldima duogáš lea ahte eanadoallo- ja biebmoministtar čálalaš vástádusas golggotmánu 24. b. 2018 beaiváduvvon gažaldahkii stuorradiggeáirasis Andreassen (GB) dadjá ahte ráđđehus lea álggahan vuoruhuvvon barggu gažaldaga čielggademiin dainna lágiin ahte lea nammaduvvon bargojoavku mas 35/178</p>
<p>Eanadoallo- ja biebmodepartemeanta ja eará departemeanttat leat mielde. Sámediggi ii leat bovdejuvvon oassálastit bargui dán muttus ii ge leat dieđihuvvon dan birra. Sámediggeráđi mielas lea mearrideaddjin ahte várrelága mearrádusat Romssa ja Nordlándda várás leat mielde Sámi vuoigatvuođalávdegotti čuovvuleamis ii ge nuppe láhkai.</p>
<p>Duohtavuođa- ja seanadanproseassa – prošeakta </p>
<p>Sámediggepresideanta oassálasttii Sámi museasearvvi seminárii golggotmánu 9. b. museaid rolla birra ja sin buvttu birra Duohtavuođakommišuvnna bargui. Presideanta muitalii Sámedikki barggu birra ja Sámedikki vuordámušaid birra Duohtavuođakommišuvdnii. Sámediggeráđđi searvvai maiddái ságastallan- ja kulturdoaluide Oslos golggotmánu 19. b. mii tematiserii Duohtavuođa- ja seanadankommišuvnna. Doaluid lágidii Mitt Sameland.</p>
<p>Ovttaárvosašvuohta ja solidaritehta </p>
<p>Áŋgiruššansuorggi mihttomearri:</p>
<p>Čájehuvvo solidaritehta eará álgoálbmogiiguin.</p>
<p>Dásseárvu </p>
<p>Áŋgiruššansuorggi mihttomearri:</p>
<p>Dásseárvosaš sámi servodat ovttalágan vuoigatvuođaiguin ja vejolašvuođaiguin buohkaide.</p>
<p><em type="bold">Queering Indigeneity </em></p>
<p>Sámediggi oassálasttii sáhkavuoruin bargobádjái Queering Indigeneity: Indigenous Queer Intersections in the Arctic Oulus čakčamánu 6. b. Sáhkavuorru deattuhii vejolašvuođaid ja hástalusaid dán suorggi politihkkaovddideami oktavuođas. <em type="bold">Rihkusfuolahus </em></p>
<p>Sámediggeráđđi oassálasttii sáhkavuoruin Rihkusfuolahusa davvi regiovnna konferánsii sámi giddagasas čohkkámin ja dubmejuvvon olbmuid ráŋggáštusčađaheami birra Tråantes golggotmánu 2. ja 3. b. Sáhkavuorru deattuhii sámi mánáid vuoigatvuođaid beassat ovttastallat giddagasas čohkkámin ja dubmejuvvon váhnemiiguin ja hástalusaid mat daid sámi giddagasas čohkkámin ja dubmejuvvon boazodolliin leat. 10 Ovttasbargošiehtadusat </p>
<p>Servodatmihttomearri: 36/178</p>
<p>Nanosmahttojuvvon sámi giella, kultuvra ja servodateallin.</p>
<p>Regionála ja báikkálaš ovttasbargu </p>
<p>Áŋgiruššansuorggi mihttomearri:</p>
<p>Árjjalaš ja ulbmildiđolaš ovttasbargu regionála ja báikkálaš eiseválddiiguin nannen ja ovddidan dihtii sámi kultuvrra, giela ja servodateallima. 2.</p>
<p><em type="bold">Ovttasbargošiehtadus Trøndelágain </em></p>
<p>Proseassa oažžut sadjái ovttasbargošiehtadusa gaskal Sámedikki ja ođđa Trøndelága fylkkasuohkana álggahuvvui formálalaččat čoahkkimiin Tråantes juovlamánu 1. b. 2017. Áššebealit leat doallan guokte oktasaščoahkkima. Sámediggi ja Trøndelága fylkkasuohkan leat dál loahppamuttus oažžumin sadjái ovttasbargošiehtadusa, mas áššebealit leat soahpan dahkat šiehtadusa áigodahkii 2019 – 2022. Áigumuš lea vuolláičállit šiehtadusa Trøndelága fylkkadikki čoahkkima oktavuođas Tråantes juovlamánu 13. b. 2018. Sámediggeráđđi ovddida šiehtadusa Sámedikki dievasčoahkkimii 2019:s go ovttasbargošiehtadusaid jahkásaš guorahallama oktavuođas.</p>
<p><em type="bold">Ovttasbargošiehtadusat hálddašanguovllu gielddaiguin ja fylkkagielddaiguin </em></p>
<p>Dán rádjai leat eanaš gielddat vuolláičállán ovttasbargošiehtadusaid Sámedikkiin. Sámedikkis lei čoahkkin Raarvihken tjïeltein ovttasbargošiehtadusa birra, ja šiehtadus galgá leat gárvvis vuolláičállimii ovdal ođđajagi.</p>
<p>Gaskaboddasaš ovttasbargošiehtadusat galget leat fámus dassážiigo ođđa suohkankategoriijat ja ruhtadanmodeallat leat sajis. Dasto hábmejuvvojit ođđa šiehtadusat kategoriijaeavttuid ja ruhtadanmodeallaid vuođul.</p>
<p>Sámedikki ja Finnmárkku fylkkagieldda gaskasaš ovttasbargošiehtadus lea vuolláičállojuvvon. Sámediggepresideanta ja fylkkasátnejođiheaddji vuolláičáliiga šiehtadusa mii galgá leat fámus áigodaga 2018-2020.</p>
<p>Ovttasbargošiehtadusat gaskal Trøndelága fylkkasuohkana ja Sámedikki ja Nordlándda fylkkasuohkana ja Sámedikki galget meannuduvvot politihkalaččat goappašiid instánssain. Maŋŋá politihkalaš meannudeami galget ovttasbargošiehtadusat vuolláičállojuvvot.</p>
<p><em type="bold">Ovttasbargu KS:in </em></p>
<p>Sámediggi ja KS leat dál hábmemin ovttasbargošiehtadusa. Ovttasbargošiehtadus galgá sihkkarastit formálalaš ja systemáhtalaš ovttasbarggu dain áššiin main Sámedikkis ja KS:s leat oktasaš beroštusat. Sámediggi ja KS leat maid ráhkadeamen beavttálmahttinfierpmádaga gielddaid várás. 37/178</p>
<p><em type="bold">Ovttasbargošiehtadus Statskog SF:in </em></p>
<p>Sámediggeráđđi lea čoahkkimis Statskog SF jođihangottiin Álttás golggotmánu 9. b. soahpan oažžut sadjái ođđa doaibmi ovttasbargošiehtadusa. Boares šiehtadus fámohuvai ođđajagimánus 2018. Áššebealit galget erenoamážit árvvoštallat vejolašvuođaid bargat ovttas dakkár doaibmabijuiguin mat addet báikkálaš čatnaseami ja doarjaga. Áigumuš lea čađahit árjjalaš proseassa šiehtadusa oktavuođas vai ođđa ovttasbargošiehtadus sáhttá johtilit vuolláičállojuvvo politihkalaččat. Dasa lassin ságaškušše áššebealit dakkár eaŋkiláššiid go: vuoigatvuođadili Davvi-Romssas, Guolasjoga fápmorusttega konsešuvdnaeavttuid ođasmahttin Gáivuonas, Elkem ja Nasafjell kvárcagávdnoštupmi Roavada suohkanis, várreláhkaevttohus Nordlándda ja Romssa várás, ja NOU 2018:11 Ođđa várreláhka, arronderenvuovdima stáhtus ja duohtavuođa- ja seanadankommišuvnna mandáhta. 11 Politihkalaš dássi </p>
<p><em type="bold">Čoahkkimat evttohuvvon stáhtabušeahta oktavuođas </em></p>
<p>Sámediggeráđis leat evttohuvvon 2019 Stáhtabušeahta oktavuođas leamaš čoahkkimat eanaš bellodatfrakšuvnnaiguin Stuorradikkis mat čatnasit Bearaš- ja kulturkomiteai, Gielda- ja hálddašankomiteai ja Finánsakomiteai. Dasa lassin lea Sámedikki presideanta ja sámediggeráđđi searvan gulaskuddamiidda Stáhtabušeahta birra eanaš komiteain. Fáddán lea leamaš Sámedikki doaimma ja sámi ulbmiliid 2019 bušeahtta. <em type="bold">Innovašuvdna Camp nuoraid várás </em>Sámediggeráđđi lea searvan Innovašuvdna Camp:ii skuvlaohppiid várás Ráissas ja Gáivuonas golggotmánus, gos ráđđi earret eará lea addán bagadusa ja čohkkán árvvoštallanlávdegottis. Innovašuvdna Camp:ii serve 320 nuora. </p>
<p>Sámi parlamentáralaš ráđđi (SPR) </p>
<p><em type="bold">Rádjarasttideaddji ovttasbargu oktasaš boraspirepolitihka strategiijain </em></p>
<p>Sámi parlamentáralaš ráđđi (SPR) mearridii miessemánu 15. b. 2018 bivdit stivrra lágidit semináraža masa sii geain lea ovddasvástádus boraspirepolitihkas iešguđet sámedikkiin bovdejuvvojit álggahit ovttasbarggu rádjarasttideaddji boraspirepolitihkain. Bargojoavku lea ásahuvvon mas leat lahtut buot golmma sámedikkis. Berit M. P. Eira ovddasta Norgga bealde Sámedikki. Su lea Sámediggeráđđi nammadan. Marita Stinnerbom, gii maid lea bargojoavkku jođiheaddji, ovddasta Ruoŧa bealde Sámedikki ja Heikki Paltto ovddasta Suoma bealde Sámedikki bargojoavkkus.</p>
<p>Álggahanseminára lágiduvvui Anáris čakčamánu 20. b. 2018 čuovvovaš fáttáiguin: buhtadusvuogádat Suomas, Norggas ja Ruoŧas, boraspiriid goziheapmi, gierdandássi lea mearriduvvon Ruoŧas, lea go dárbu Norgga ja Suoma bealde? Bargojoavku galgá maŋimusat 2018-2019 jahkemolsumis bidjat ovdan čilgehusa SPR stivrii mii de sádde ášši SPR dievasčoahkkimii meannudeapmái 2019 čavčča. Eai leat várrejuvvon sierra resurssat doaibmabiju čađaheapmái. Sámi parlamentáralaš ráđi doaibma ruhtaduvvo sámedikkiid iežaset bušeahta bokte. <em type="bold">Sámediggeválggaid bálddalastin Suomas, Norggas ja Ruoŧas </em>SPR mearridii miessemánu 15. b. 2018 ahte galgá álggahuvvot čielggadeapmi sámediggeválggaid bálddalastima birra Suomas, Norggas ja Ruoŧas, ja ahte galgá lágiduvvot seminára fáttá birra 2018 čavčča. Bargojoavku lea nammaduvvon mas buot golmma sámedikkis leat ovddasteaddjit. Per Mikael Utsi, gii maid lea bargojoavkku jođiheaddji, ovddasta Ruoŧa bealde Sámedikki bargojoavkkus. Son lea maid válgalávdegotti sátnejođiheaddji Ruoŧa bealde Sámedikkis. Piera H. Muotka ovddasta Norgga bealde Sámedikki bargojoavkkus ja su lea sámediggeráđđi nammadan. Antti Aikio ovddasta Suoma 38/178 bealde Sámedikki. </p>
<p>Bargojoavkku álggahanseminára lágiduvvui Anáris čakčamánu 20. b. Konferánssa fáddán lei sámedikkiid válgavuogádat. Sámedikkiid ovddasteaddjit muitaledje válgavuogádaga birra. Das sohppojuvvui ahte bargojoavkku mandáhta galgá leat geahčadit guđe hástalusat ja ovddut leat dan golmma riikka sámediggeválggaid bálddalastimis. Bargojoavku galgá maŋimusat jahkemolsumis bidjat ovdan čielggadusa SPR-stivrii. Eai leat várrejuvvon sierra resurssat doaibmabiju čađaheapmái.</p>
<p><em type="bold">Identifiseret konkrehta rádjahehttehusaid sámi guovlluin </em></p>
<p>SPR mearridii miessemánu 15. b. identifiseregoahtit konkrehta rádjahehttehusaid sámi guovlluin, dainna áigumušain ahte jávkadit ja vuosttaldit daid rádjahehttehusaid mat hehttejit ovttasbarggu sámi guovlluin. Bargojoavku nammaduvvo lahtuiguin buot golmma sámedikkis. Runar Sammol Myrnes Balto, gean sámediggeráđđi lea nammadan, ovddasta Norgga bealde Sámedikki bargojoavkkus. Son lea maiddái joavkku jođiheaddji.</p>
<p>Sámedikki nuoraidpolitihkalaš lávdegoddi (SáNuL) </p>
<p>SáNuL lea áigodagas doallan ollu čoahkkimiid, ja oassálastán árvalusčoahkkimii ođđa mánáidáittardeddjiin, mas sii geigejedje árvalusa Mánáidáittardeaddjái dan birra mas dat berrešii beroštit boahtte guđa jagis. SáNuL lea maid oassálastán čoahkkimii Ung i Dag-lávdegotti árvalus- ja guldalančoahkkimii ja doallan oanehis sáhkavuoru dan birra guđe ovttaárvosaš hástalusat mánáin ja nuorain leat dál deaŧalaš arenain.</p>
<p>SáNuL lea ovddastuvvon Ráđđeaddi lávdegottis sámi áššiid várás Trøndelágas, ja lea oassálastán lávdegotti čoahkkimii. Viidáseappot lea SáNuL mielde nuorra sápmelaččaid psyhkalaš dearvvašvuođa prošeavtta stivrenjoavkkus, ja lea oassálastán stivrenjoavkku čoahkkimii.</p>
<p>Sámedikki vuorrasiidráđđi </p>
<p>Sámedikki vuorrasiidráđđi lea oassálastán Stuorradikki Dearvvašvuođa- ja fuolahuslávdegotti gulaskuddamii kvalitehtaođastusa birra vuorrasiid várás <span type="quote">«Leve hele livet»</span>. Sáhkavuorusteaset sii válde ovdan sámi vuorrasiid dili Norggas, kultuvrralaš áddejumi ja máhtu, giela, sámi borramuša, rumašlaš lihkadeami, galledanbálvalusa ruovttuin, ja sámi ovddastusa gielddaid ja fylkkagielddaid vuorrasiidráđiin.</p>
<p>Sámedikki vuorrasiidráđđi oassálasttii Vuorrasiidbeivviide Kárášjogas gos muitaledje Sámedikki vuorrasiidráđi mandáhta ja barggu birra.</p>
<p>Sámedikki vuorrasiidráđđi lea oassálastán konferánsii Staares Ruoŧas demeanssa ja álgoálbmogiid birra. Sámedikki vuorrasiidráđis lei sáhkavuorru vuorrasiid ja dementa olbmuid birra politihkalaš barggus ja guđe áššiid Sámedikki vuorrasiidráđđi ja Sámediggeráđđi leat meannudan ja atnet deaŧalažžan, earret eará vejolašvuođa váikkuhit buot dásiin dain áššiin mat gusket sámi vuorrasiidda, ja ahte dearvvašvuođabálvalusat sámi vuorrasiidda galget vuođđuduvvot sámi gillii ja kultuvrii. 39/178</p>
<p>Gelbbolašvuođabálvalus Aldring og helse (boarásmuvvan ja dearvvašvuohta) lea ráhkadan filmma demeanssa birra. Filmma davvisámegiela veršuvdna, <em type="italic">Rabasvuohta demeanssa birra, </em>almmuhuvvui čakčamánus Guovdageainnus. Sámedikki vuorrasiidráđđi oassálasttii almmuheapmái. Filbma lea biddjojuvvon gealbobálvalusa ruovttusiidui. Julevsámi veršuvdna lea ráhkaduvvomin dál. Filbmaalmmuheami maŋŋá oassálasttii Sámedikki vuorrasiidráđđi gealbobálvalusa Boarásmuvvan ja dearvvašvuohta čoahkkimii, mas viidásat prošeavttaid plánen sámi geavaheddjiid várás digaštallojuvvui. </p>
<p>Sámedikki vuorrasiidráđđi lea addán árvalusa Davvi Dearvvašvuođa plánii dearvvašvuođabálvalusaid birra vuorrasiidda – ovttasdoaibmama birra gaskal Davvi Dearvvašvuođa ja Davvi-Norgga gielddadearvvašvuođabálvalusa. Vuorrasiidráđđi dadjá cealkámušas ahte sápmelaččat ásset gielddain miehtá Davvi-Norgga, ja gielddadearvvašvuođabálvalus ferte dovdat sámi vuorrasiid iešguđet diliid gielddain. Muhtun gielddain lea sámi giella ja kultuvra eallimin, ja eará gielddain fas ii leat oppa sáhka ge sámevuođas. Beassat gulahallat sámegillii dearvvašvuođabargiiguin, dulkonbálvalus, gáidduskonsultašuvdna jna. lea deaŧalaš, dasa lassin ahte sámegielat doavttir berre leat virgáduvvon Davvi Dearvvašvuhtii ja bargat dáid áššiiguin. 12 Ođđa áššiid dieđiheapmi </p>
<p><em type="bold">Evttohus 1 - Sámegielat dutkanásahusat, </em>áirras Anders Somby jr., Johttisápmelaččaid listu Oastimiid ja eará háhkamiid oktavuođas lea Sámediggi geatnegahttojuvvon čuovvut almmolaš háhkamiid njuolggadusaid. Danne lea Sámediggi dahkan šiehtadusaid ollu lágideddjiiguin, earet eará lágideddjiiguin mat fállet osiid dutkamis iežaset doaimmas. Go šiehtadusat dahkkojuvvojit dakkár fálaldatgilvvohallamis, de lea dávjá máhttu sámi giela ja kultuvrra birra okta juolludaneavttuin. Sámedikkis lea maid ovttasbargu Sámi allaskuvllain iešguđet áššiin. Hástalussan lea ahte eai leat eará sámi dutkanásahusat go Sámi allaskuvla. Go dutkojuvvo sámi diliid birra, de sáhttá Sámediggi bidjat eaktun ahte dutkanásahusain galgá leat gelbbolašvuohta sámi diliid ja árbedieđu birra, dahje ahte sii háhket dakkár gelbbolašvuođa. </p>
<p>Sámedikki mielas lea deaŧalaš oažžut mielde árbedieđu dutkamii ja máhttovuđđui oppalaččat. Sámediggeráđđi lea dál earret eará bargamin ovttas Birasdirektoráhtain ja Norgga Boazosápmelaččaid Riikkaservviin (NBR), mas lea sáhka doibmiibidjamis vásáhusvuđot máhtu boazodoalus máhttovuđđui boraspireáššiin. Áigumuš lea doibmiibidjat vásáhusvuđot máhtu ollu surggiide, earret eará goaskinprošektii mii galgá álggahuvvot Romssa fylkkas. Dan barggu oktavuođas bargá Sámediggi ovttas Sámi allaskuvllain. Plánejuvvon seminára dan árbedieđu birra mii guoská boazodollui ja boraspiriide, galgá lágiduvvot boahttejagi, ja logaldalliid viežžat earret eará Sámi allaskuvllas. Dutkit main lea čatnaseapmi Sámi allaskuvlii, leat maid čállán raportta fáttá birra Sámedikki ovddas.</p>
<p><em type="bold">Evttohus 2 – Vuovdiluvvan eatnamat, </em>áirras Anders Somby jr., Johttisápmelaččaid listu </p>
<p>Sámediggeráđđi lea ovttaoaivilis evttoheddjiin das ahte muhtun guovlluin leat hástalusat vuovdiluvvama oktavuođa, sihke kultureanadagain ja guohtunguovlluin. Seammás eat galgga vajálduhttit ahte árbevirolaš sámi guovlluid eará sajiin leat eará hástalusat. Muhtun vuovdeguovlluid lea lastamáhtu fallehan garrasit, mii lea mielddisbuktán ahte lastavuovdi lea jápmimin. Eará sajiin sáhttá ieš vuovdedoallu leat hástaleaddjin. Sámediggeráđđi oaivvilda ahte leat iešguđetlágan doaibmabijut maid feret álggahit dan vuođul guđe hástalusat iešguđet guovllus leat, leš dal FeFo, Statskog, priváhta eanaeaiggádat dahje ovttastumit mat váldet iežaset ovddasvástádusa duođas ja hálddašit vuovddi buori ja ceavzilis vuogi mielde.</p>
<p>Go konkrehta guoská FeFo áššemeannudandivadii muorračuohpahaga ohcama oktavuođas, de dat 40/178 ášši gullá FeFo stivrii. Danne dieđihuvvo váttisvuohta FeFo:i go boahtá vejolašvuohta. Seammá guoská hástalusaid dan oktavuođas ahte oažžut lassi muorračuohpahaga dain vuovdeguovlluin maid FeFo hálddaša.</p>
<p><em type="bold">Evttohus 3 - Sámediggi galggašii nannejuvvot Norgga vuođđoláhkii </em>, áirras Piera Heaika Muotka, Norgga Sámiid Riikkasearvi </p>
<p>Sámediggi mearridii Áššis SP 037/15 bivdit Stuorradikki áirasiid ovddidit evttohusa rievdadit Vuođđolága § 108 sánádaga dasa ahte : <em type="italic">« </em>Lea stáhta eiseválddiid geatnegasvuohta láhčit diliid nu ahte sámi álbmotjoavku, riikka álgoálbmogin, sáhttá seailluhit ja ovddidit iežas giela, kultuvrra ja servodateallima <em type="italic">». </em>Evttohus lea dál ovddiduvvon Stuorradiggái ja Bearráigeahččan- ja vuođđudanlávdegoddi lea bovden iežas čoahkkimii Sámedikkiin Kárášjogas ođđajagimánu 3. ja 4. b. 2019 ságaškuššat evttohusa dainna áigumušain ahte dan meannudit 2019 giđa. </p>
<p>Vuođđoláhkaevttohus galgá ovddiduvvo válljejuvvon Stuorradikkis ja meannuduvvo ja mearriduvvo 2/3 eanetloguin čuovvovaš válljejuvvon Stuorradikkis. Danne eai sáhte ođđa vuođđoláhkaevttohusat meannuduvvot dán stuorradiggeáigodagas. Sámediggeráđđi lea ovttaoaivilis das ahte vuođđoláhkii mearridit Sámedikki sápmelaččaid ovddasteaddji orgána, nu mo báikkálaš álbmotválljen orgánat doibmet iežaset báikkálaš áššiid oktavuođas, oainnusmahtášii Sámedikki vuođđooasi demokráhtalaš stivrenvuogis. Vuođđolága § 108 sánádaga feret dattetge áddet dan láhkai ahte dat suodjala Sámedikki sámi álbmoga ovddasteaddji orgánan. Sámediggeráđđi áigu lagamus boahtteáiggi bargat dainna ahte čuovvulit dievasčoahkkima mearrádusa Áššis SP 037/15 Vuođđolága § 108 rievdaduvvon sánádaga birra.</p>
<p><em type="bold">Evttohus 4 – Ovttasbargošiehtadus Davvi Romssa Regiovdnaráđiin </em>, áirras Arild Pettersen Inga, Bargiidbellodat </p>
<p>Sámediggeráđđi oaidná ávkki ovttasbargošiehtadusas Davvi-Romssa regiovdnaráđiin. Dattetge áigu Sámediggeráđđi vuordit gulahallamiin dakkár šiehtadusa birra dassážiigo regiovdnaođastus lea čielggas, dm. Romssa ja Finnmárkku fylkkaid ovttastahttin. Regiovdnaođastusas lea mearkkašupmi dan ovttasbargui mii Sámedikkis lea Davvi-Romssain, ja go dat čielgá, de lea buoret vuođđu árvvoštallat ovttasbargošiehtadusa regiovdnaráđiin.</p>
<p><em type="bold">Evttohus 5 – Buoret lassiárvodivatortnegat rájiidrasttildeaddji sámi gávppašemiin, </em>áirras Runar Sammol Myrnes Balto, Norgga Sámiid Riikkasearvi </p>
<p>Sámediggeráđđái leat oahppásat muhtumat dain hástalusain mat duojáriin leat mátkkoštemiid oktavuođas márkaniidda sámi guovllus, riikkarájáid badjel. Sámedikki barggu oktavuođas geahččalit oažžut sihkkojuvvo/vuoliduvvot lasseárvodivada duojáriidda, válddii Sámediggi máŋga oktavuođa finánsadepartemeanttain main mii bivddiimet čoahkkima muitalan dihtii daid hástalusaid birra mat duojáriin lea eahpegovttolaš momsamáksomeriid geažil. Vaikke vel ledje ge máŋga oktavuođaváldima, de ii olahan Sámediggi maidege.</p>
<p>Sámediggeráđđi oaidná ahte bargu buorideame momsaortnegiid riikkarájáid rastá, sáhttá leat hástaleaddjin, erenoamážit go leat iešguđet njuolggadusat stáhtas stáhtii. Sámediggeráđđi čujuha Sámi parlamentáralaš ráđđái ja mearriduvvon doaibmaplánii mas okta vuoruhuvvon áššesurggiin lea álggahit barggu identifiseret konkrehta rádjahehttehusaid sámi guovlluin, dainna áigumušain ahte jávkadit ja vuosttaldit daid rádjahehttehusaid mat goazahit ovttasbarggu sámi guovlluin. 41/178</p>
<p>Sámediggeráđđi evttoha Sámi parlamentáralaš ráđđái ahte dát ášši čuovvuluvvo dan doaibmaplána bokte maid Sámi parlamentáralaš ráđđi lea mearridan.</p>
<p><em type="bold">Evttohus 6 – Láhččojuvvon meahcástallan boazoguohtunguovlluin, </em>áirras Karen Anette Anti, Norgga Sámiid Riikkasearvi </p>
<p>Kulturdepartemeanta lea almmuhan bagadusa mas sii rávvejit ahte kulturgeainnut, bálgát ja mátkeláhtut galget leat mielde gielddaid areálaplánemis. Jus galggaš juksat doarjaga bálgáid ráhkadeapmái spillenruhtaortnega bokte, de galgá bálggis leat mielde gieldda plánas valáštallama ja olgoáibmodoaimmaid várás. Gielddat leat geatnegahttojuvvon sáddet dáid plánaid gulaskuddamii, ja nu ožžot sihke orohagat, fylkkamánnit ja maiddái Sámediggi vejolašvuođa addit gulaskuddancealkámuša ovdalgo mátkeláhtut ásahuvvojit. Viidáseappot eaktuda Sámediggeráđđi ahte gielddain lea lagas gulahallan orohagaiguin go bálgát ja mátkeláhtut plánejuvvojit. Dás sáhttá maid namuhit ahte jus ođđa konsultašuvdnaláhkaevttohus mearriduvvo, de lea ođđa bálgá ásaheapmi dakkár ášši mii lea lunddolaš gielddaide konsulteret orohagaiguin.</p>
<p><em type="bold">Evttohus 7 - Birra jagi geainnu ruhtadeapmi Njeareveadjái Gáŋgaviika gielddas, </em>áirras Ann-Elise Finbog, Sámeálbmotbellodat </p>
<p>Geainnuid ruhtadeapmi lea stáhta, fylkkaid ja gielddaid ovddasvástádus. Sámediggi ii sáhte váldit dan ovddasvástádusa go Sámedikki bušeahtas ii leat sadji dasa. Dál leat juo nu ollu ohcamat ealáhusovddideapmái sihke SED-doaibmaguovllu viiddideami geažil ja gáržžiduvvon juolludemiid geažil ealáhusovddideapmái. Sámediggi ádde bures dan ahte Njeareveaji servodat dárbbaša birra jagi geainnu. Birra jagi geaidnu attášii buoret vuođu ealáhusdoaimmaheapmái ja eanedivččii gili árvoháhkama. Sámediggi lea leamaš ja lea mielde ruhtadeamen bivdofatnasiid ja eará fitnodatdoaimmaid Njeareveajis.</p>
<p>Sámediggeráđi árvalus Sámediggái: </p>
<p>Sámediggi váldá Sámediggeráđi doaibmadieđáhusa dán doaibmaáigodagas diehtun. </p>
<p>Sámedikki dievasčoahkkin - 055/18 Ášši meannudeapmi álggahuvvui 04.12.18 dii. 09.40. <em type="bold">Jienasteapmi </em>Dán áššis ii jienastuvvon. <em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. 42/178 </p>
<p><em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Aili Keskitalo, presideanta</p>
<p>Lars Filip Paulsen</p>
<p>Arild Pettersen Inga</p>
<p>Aili Keskitalo 2 Ann-Elise Finbog</p>
<p>Henrik Olsen</p>
<p>Ann-Elise Finbog 3 Runar Myrnes Balto 4 Lars Filip Paulsen</p>
<p>Mikkel Eskil Mikkelsen</p>
<p>Ann-Elise Finbog</p>
<p>Niko Valkeapää</p>
<p>Lars Filip Paulsen 5 Ronny Wilhelmsen 6 Arild Pettersen Inga</p>
<p>Silje Karine Muotka</p>
<p>Arild Pettersen Inga 7 Kåre Olli</p>
<p>Mikkel Eskil Mikkelsen</p>
<p>Kåre Olli 8 Ingo Meehte Danielsen</p>
<p>Aili Keskitalo</p>
<p>Berit Marie P. E. Eira</p>
<p>Bjørn Inge Mo</p>
<p>Ingo Meehte Danielsen 9 Ann Karin Kvernmo 10 Silje Karine Muotka</p>
<p>Arild Pettersen Inga</p>
<p>John Kappfjell</p>
<p>Silje Karine Muotka 11 Niko Valkeapää 12 Mikkel Eskil Mikkelsen 13 Synnøve Søndergaard 14 John Kappfjell 15 Jon Isak Gælok 16 Laila Coldevin 17 Elisabeth Erke 18 Berit Marie P. E. Eira 19 Mathis Nilsen Eira 20 Thomas Åhrén 21 Henrik Olsen 22 Anne Henriette Reinås Nilut 23 Tor H. Mikkola 24 Klemet Erland Hætta 25 Silje Karine Muotka 26 Gunn Anita Jacobsen 27 Aili Keskitalo</p>
<p>DC - Mearrádus: Sámediggi váldá Sámediggeráđi doaibmadieđáhusa dán doaibmaáigodagas diehtun. Ášši meannudeapmi loahpahuvvui 04.12.18 dii. 12.10 43/178</p>
<p>Ášši 056/18</p>
<p>Sámedikki dievasčoahkkin 04.12.2018-07.12.2018</p>
<p>Ođđa áššiid dieđiheapmi</p>
<p>Áššenr. 18/5476</p>
<p>Sámedikki dievasčoahkkin - 056/18 <em type="bold">Evttohus 1 - Áirras Cecilie Hansen, Guovddášbellodat </em>Guovddášbellodat ovddida ođđa ášši; go politiijain ja duopmostuoluin váilot resurssat de váikkuha dat sámiid riektesihkarvuhtii. Sámediggi berre hábmet justiisapolitihkalaš cealkámuša go guoská dasa. Duogáš: Sihke politiijain ja riektedoaimmahagas odne váilot ollu resurssat, ja dilli ii leat buorránan maŋimuš jagiin, baicce juste nuppe láhkai. Ráŋggáštusáššiid lohku lea ollu njiedjan, vaikko rihkusstatistihkka lea stabiila. Áššiin mat ovddiduvvojit lea dávjá máŋgga jagi áššemeannudanáigi. Guhkes áššemeannudanáigi dagaha ahte báhcá unnán áigi meannudeapmái, eanet luvvejuvvojit ráŋggáštusas ja ožžot unnit ráŋggáštusa vuordináiggi geažil. Oaidnit maiddái ahte ollu áššit sáhttet hilgojuvvot/biehttaluvvot váldomis go leat boasttuvuođat áššemeannudeamis, váilevaš gelbbolašvuođa geažil sámi giela ja kultuvrra ektui. Politiijaáššit mat gusket guolástusaide ja meahcástanealáhusaide leat dávjá moalkás áššit ja gáibidit hui ollu resurssaid. Otnáš dilis hilgojuvvojit ollu áššit go váilu dutkan- ja giella gelbbolašvuohta ja resurssat olgun váilot. Duopmostuoluin leat maiddái nuppástusat ja resurssat geahpeduvvojit. Duopmostuoluin váilot sámi advokáhtat ja duopmárat, dulkkat ja dulkarusttegat, ja lea menddo alla lassá fágačehpiid nammademes. Vásihus čájeha maiddái ahte lea hui gáržžes áddejupmi, máhttu ja gelbbolašvuohta sámiid birra, sámiid diliid birra ja boazosámi diliid birra. Dárbu lea nannet buot dáid surggiid jos sámiide galggaš sihkkarastit ovttaárvosaš riektesihkarvuođa Norggas. Dát resursaváilivuohta oktiibuot áitá sámiid riektesihkarvuođa, ja sáhttá fuonidit luohttámuša politijaide ja riektedoaimmahahkii, lasihit rihkkosiid ja/dahje ahte olbmot ieža barget. Sámi áššiid váttisvuohta ferte maiddái oidnot juolludusas politiijaide ja duopmostuoluide. Bivdit ahte politiijat ja duopmostuolut buoridivčče sin gelbbolašvuođa sámi áššiid ektui, ja nannejit gáibádusaid sámi áššiid fágačehppodagas. <em type="bold">Evttohus 2 - Áirras Runar Myrnes Balto, NSR </em>Jovsset Ánte-ášši Eanadoallodirektoráhta gáibida ahte Jovsset Ante Sara galgá njuovvat ealus, mas leat 75 bohcco, ovdal jagi 2018 loahpa. Sara bivddii maŋidit ášši dassážii go dat galgá meannuduvvot ON olmmošvuoigatvuođa lávdegottis Genevas, muhto dat biehttaluvvui. Muhto ášši duođalašvuođa geažil oaivvilda Sámediggi ahte lea hoahppu dievasčoahkkimis mearridit čielga cealkámuša áššis. Lea dohkketmeahttun ja fuolastuhttá sakka go stáhta ii gudnejahte ahte lea riekteproseassa ON olmmošvuoigatvuođa lávdegottis, ja Sámediggi áigu cealkámušastis gáibidit ahte Sara ášši maŋiduvvo dassážii go proseassa lea gárvvis. <em type="bold">Evttohus 3 - Áirras Ann-Elise Finbog, Sámeálbmot Bellodat </em>Girjebusse 44/178 </p>
<p>Čakčamánu 2018:s mearridii Sámediggi loahpahit doarjaga sámi girjebussiide 2020 rájes. Okta mearkkašupmi geatnegahtii goitge Sámediggeráđi joatkit dialoga bokte girjebusseeaiggádiiguin. Sámediggeráđđi bovdii girjebusseeaiggádiid čoahkkimii Áltái 27. b. dán jagi. Doppe ledje ollu gažaldagat muitala media, muhto eai boahtán beare ollu vástádusat. Nordlándda fylkkaráđi Aase Refsnes lei čielggas iežas cealkámušastis:” Girjebussefálaldat Nordlánddas ii sáhte doalahuvvot otnáš rámmaiguin”. Julev- ja lullisámegiella leat garrasit áitojuvvon, ja danin lea girjebussefálaldat dáin guovlluin earenoamáš dehálaš. Sámeálbmotbellodat lea ilus go gaskkustanvirggit biddjojit julev- ja lullisámi guvlui, muhto dát eai sáhte girjebussiid sádjái boahtit. Dát maid dan dihte go girjebussiin lea rádjerasttildeaddji ovttasbargu. Girjebussiin lea sihke girjjálašvuođagaskkusteapmi ja duddjo ovttastallama sámiid gaskka. Sámeálbmotbellodat sávvá danin ahte girjebussefálaldat joatkašuvvá maid 2020 rájes. Sámiálbmot bellodat bivdá Sámediggeráđi joatkit dialoga bokte girjjebusseeaiggádiiguin dainna ulbmiliin ahte sihkkarastit girjebusse doaimma boahtte áiggis. <em type="bold">Evttohus 4 - Áirras Ann-Elise Finbog, Sámeálbmot Bellodat </em>Buot guollebiebman giddejuvvon rusttegiidda Sámediggi čujuha ahte guollebiebmanealáhus geavaha eanet ahte eanet vuotna- ja riddoguovlluid. Dát guovllut leat oktasaš almennet mii galgá leat searvevuhtii buorrin, ja earenoamážit daidda geain guolásteapmi lea ealáhus. Prinsihppa alit almenneha oktasaš geavaheami birra fallehuvvo otne go stuorra industriijakonseartnat stivrejit guollebiebmanealáhusa. Dat guoská earenoamážit luossabiebmamii. Sámediggi vuorjašuvvá earenoamážit nuoskkideami geažil mii dáhpáhuvvá doaibmavugiiguin maid luossabiebmanrusttegiin dál geavahit. Guolásteaddjit ja guolástanorganisašuvnnat leat guhkit áiggi várren nuoskkideami vuostá mas áhpedoalloealáhusas lea ovddasvástádus ja vahátváikkuhusaid vuostá maid dat dagahit. Gáibádus giddejuvvon rusttegiid ektui eastadan dihte gárgidemiid, nuoskkideami kemikálaid geavaheamis ja borramušbázahusaid ja baikkaid geažil, ovddiduvvo dál doaibmabidjun vuotna- ja riddoguovlluid lassánan nuoskkideami vuostá. Sámediggi čujuha dasto aiddo almmuhuvvon EFSA dutkanraportii, eurohpálaš eiseváldi mii galgá gozihit borramušoadjebasvuođa, mii čájeha ahte biebmoluosas lea 7 geardde eanet mirkko go maid EFSA rávve. Sámediggi čujuha maid ahte EO čáhcedirektiiva lea implementerejuvvon luondduvalljivuođaláhkii, § 26 A. Direktiiva regulere maid EEO soahpamuša ja geatnegahttá Norgga. Sámediggi oaivvilda ahte lea áigi bidjat buot guollebiebmama giddejuvvon rusttegiidda. Buot ođđa rusttegiin ferte gáibiduvvot ahte buvttadit giddejuvvon rusttegiin. Dálá rusttegiidda ferte addit eanemusat 5 jagi áiggi nuppástuhttit doaimma giddejuvvon rusttegin. Sámediggi ávžžuha buot gielddaid main leat guollebiebmanrusttegat geavahit plána- ja huksenlága mearrádusaid ja gáibidit rusttegiid mat eat nuoskkit, vrd. lága § 12-7, sihkkarastin dihte ahte guollebiebman dáhpáhuvvá giddejuvvon rusttegiin. Sámediggi vuorjašuvvá maid dainna go dat mas ráhkadit guolleborramuša fievrriduvvo guhkás riikkaid badjel ja geavaha eará ja dávjá geafes riikkaid guolleresurssaid ja eatnamiid. Danne fertet searaid bidjat dasa ahte ieža ráhkadit guollebiepmuid earret eará birasgáhttema sivaid geažil ja solidaritehta geažil guoskkahuvvon servodagaide. Sámediggi čujuha maid dasa ahte go geavahivččii giddejuvvon rusttegiid, de dat lážášii saji biroindustriijalaš ovddideapmái mas lassi árvoháhkan lea vejolaš. <em type="bold">Evttohus 5 - Áirras Ronny Wilhelmsen, Bargiidbellodat </em>Ráđđehus ferte vuordit bággodoaimmaiguin Jovsset-Ánte áššis Evttohus Ronny Wilhelmsenis, Bargiidbellodat. Bargiidbellodaga sámediggejoavku lea dorjon vuođđovuoládusa prinsihpa 200 bohcco guođđima birra boazologu vuolidemiin dan rájes go boazodoalloláhkalávdegoddi evttohii dán 2001:s. 45/178 <span type="quote">“Jus boazolohku siiddas lea badjelis go dat mii lea mearriduvvon vuosttaš dahje nuppi lađđasa mielde, de galgá juohke ovddasvástideaddji mas leat eanet go 200 bohcco, vuolidit dan logus mii lea badjel, gorálaččat”</span>. Mii čujuhit viidáseappot váikkuhusaide maid ii sáhte geassit ruovttoluotta, nu go bággodoaimmat dán oktavuođas mielddisbuktet boazodoallái ja su bearrašii, geat dán áššis leat riekteproseassaid bokte čájehan ahte ii leat ekonomalaš vuođđu viidáset doibmii jus ná vulos vuoliduvvo boazolohku. Bággomearrádus boahtá duohtavuođas heaittihit doaimma ja árbevirolaš eallinvuogi. Livččii jierpmálaš vuos unnimus lági mielde vuordit ON olmmošvuoigatvuođalávdegotti árvvoštallama dán áššis. Min mielas ii leat jierpmálaš oktiige jus ON olmmošvuoigatvuođalávdegoddi boahtá eará konklušuvdnii go Alimusriekti, maŋŋil go bággodoaimmat maid ii sáhte šat máhcahit, leat čađahuvvon. Dán vuođul evttohit mii: Sámediggi bivdá ráđđehusa vuordit johtui bidjamiin vejolaš bággodoaimmaid Boazodoallostivrra mearrádusas áššis 326/13 gitta ON olmmošvuoigatvuođalávdegoddi lea meannudan ášši. <em type="bold">Evttohus 6 - Áirras Ronny Wilhelmsen, Bargiidbellodat </em>ILO-169 30-jagi čalmmustahttin Evttohus Ronny Wilhelmsenis, Bargiidbellodat. Riikkaidgaskasaš bargoorganisašuvdna (ILO) ásahuvvui 1919 ja váldui mielde ON-vuogádahkii 1946, earenoamášorganisašuvdnan bargoeallingažaldagaid várás. ILO mandáhtta lea bargat sosiála rievttalašvuođa ovddas dan bokte ahte buohkain lea bargu ja buohkain lea seđolaš bargodilli. ILO lea biddjon čoahkkái golmmasuoratorganisašuvdnan, mas leat ovttadássásaš lahtut ráđđehusa ovddasteaddji, bargiid ovddasteaddji ja bargoaddiid ovddasteaddji – áidnalunddot struktuvra ONvuogádagas. ILO-169 álgoálbmogiid ja čearddalaš álbmogiid hárrái iešmearrideaddji stáhtain, 1989 rájes (ILO 169) lea guovddáš álbmotrievttalaš reaidu álgoálbmotvuoigatvuođaid ektui. Konvenšuvdna lea eanavuoigatvuođaid birra, bargoeavttuid birra, fidnooahpu birra, dearvvašvuođa ja oahpahusa birra. Konsultašuvnnat ja oassálastin leat vuođđoelemeanttat konvenšuvnnas. Norga ratifiserii – vuosttaš riikan – ILO-soahpamuša nr 169 stuoradiggemearrádusa bokte 20. b. geassemánu 1990:s, ja dat gustogođii 5. b. čakčamánu 1991:s. Dalle mearriduvvui ahte soahpamuš Norggas gusto Norgga beal sápmelaččaide. Norga lea áidna riika mas lea boazodoallu mii lea ratifiseren ILO-soahpamušas nr 169. Bargiidbellodat evttoha ahte Sámediggi lágida ILO-soahpamuša 30-jagi ávvodoaluid geassemánu 2019 dievasčoahkkima oktavuođas. Dat sáhttá leat heivvolaš ahte Sámedikki 30-jagi ávvudeami oktavuođas lágidit maid ILO 169 čalmmusteami. Ášši meannudeapmi álggahuvvui 04.12.18 dii. 15.00. <em type="bold">Dievasčoahkkinjođihangotti árvalus: </em>Ođđa áššit 1-3 ja 5-6 sáddejuvvojit Sámediggeráđđái meannudeapmái Ođđa áššit 2 ja 5 meannuduvvojit dievasčoahkkmis duorastaga 06.12.18 vuosttaš áššin Ođđa ášši 4 ii ovddiduvvon </p>
<p><em type="bold">Jienasteapmi </em>39 áirasis ledje 34 čoahkis. Jienasteapmi čađahuvvui čuovvovaš vuogi mielde: · </p>
<p>Dievasčoahkkinjođihangotti árvalus mearriduvvui ovttajienalaččat</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus 46/178 </p>
<p><em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Cecilie Hansen</p>
<p>Synnøve Søndergaard 2 Runar Myrnes Balto</p>
<p>Ronny Wilhelmsen</p>
<p>Ann-Elise Finbog</p>
<p>Arthur Johan Tørfoss</p>
<p>Runar Myrnes Balto 3 Ann-Elise Finbog</p>
<p>Ronny Wilhelmsen</p>
<p>Bjørn Inge Mo 4 Ann-Elise Finbog</p>
<p>Ann Karin Kvernmo</p>
<p>Ronny Wilhelmsen</p>
<p>Bjørn Inge Mo</p>
<p>Ann-Elise Finbog 5 Ronny Wilhelmsen 6 Ronny Wilhelmsen</p>
<p>DC - Mearrádus: Ođđa áššit 1-3 ja 5-6 sáddejuvvojit Sámediggeráđđái meannudeapmái Ođđa áššit 2 ja 5 meannuduvvojit dievasčoahkkmis duorastaga 06.12.18 vuosttaš áššin Ášši meannudeapmi loahpahuvvui 04.12.18 dii. 15.30 Ášši 057/18</p>
<p>Sámedikki dievasčoahkkin 04.12.2018-07.12.2018</p>
<p>Gažaldagat Sámediggeráđđái</p>
<p>Áššenr. 18/5476</p>
<p>Sámedikki dievasčoahkkin - 057/18 <em type="bold">Gažaldat 1 - Áirras Synnøve Søndergaard, Bargiidbellodat </em>Gažaldat Interreg ruđaid birra Sámediggeráđđi dadjá ahte áigot <span type="quote">“bargat oažžun dihtii stuorát ovddasvástádusa ja rolla ođđa prográmmain”</span>. Mu gažaldat ráđđái lea ahte mainna lágiin áigot bargat dán juksat ektui? <em type="bold">Gažaldat 2 - Áirras Ann-Elise Finbog, Sámeálbmot Bellodat </em>Gávpotpolitihkalaš doaibmaplána: 47/178 </p>
<p>Dievasčoahkkimis juovlamánus 2017 ovddidii Sámeálbmotbellodat ođđa ášši; gávpotpolitihkalaš doaibmaplána. Sámeálbmotbellodat bivddii dán áššis ahte biddjojuvvo lávdegoddi čielggadit dán plána. Go geahččá dan olis ahte eanet ja eanet sámit válljejit ásaiduvvat gávpogiidda ja stuorát čoahkkebáikkiide, de biddjojuvvo eanet fokus gávpotsámi servodahkii. Sámeálbmotbellodat bivdá ahte ráhkaduvvo doaibmaplána gávpogiid ja stuorát čoahkkebáikkiid várás. Das ferte oainnusmahttit, nannet ja ovddidit sámi identitehta, giela ja kultuvrra. Sámeálbmotbellodat jearrá ahte mii lea stáhtus. <em type="bold">Gažaldat 3 - Áirras Ronny Wilhelmsen, Bargiidbellodat </em>Ruhta geavaheapmi 5.8.3 Rámmašiehtadusaid ektui oahpponeavvuid buvttadeddjiiguin 2018. Gažaldat Ronny Wilhelmsenas, Bargiidbellodat. Lávdegoddevahkus jearai Bargiidbellodat gažaldat 5.8.3 Rámmašiehtadusaid birra oahpponeavvuid buvttadeddjiiguin 2018 bušeahtas. Mii bivddiimet Sámediggeráđis čilgejumi masa konkrehta leat 2 500 000 ru geavahuvvon, mat ledje várrejuvvon 2018 bušeahtas, muhto eat ožžon dohkálaš vástádusa. Danne jearrat fas, masa dát ruđat leat geavahuvvon? <em type="bold">Gažaldat 4 - Áirras Ann-Elise Finbog, Sámeálbmot Bellodat </em>Sámi heahte- ja inseastaguovddáš Sámi heahte- ja inseastaguovddáš Kárášjogas lea váttis ekonomálaš dilis ja soaitá heaittihuvvot. Sámi heahte- ja inseastaguovddáš Kárášjogas lea áidna guovddáš Norggas mii fállá veahki sámi álbmogii. Lea maid dehálaš ahte ráhkaduvvo diehtojuohkin sámegillii man ulbmil lea sámi konteavsttas loktet dihtomielalašvuođa seksualitehta ja rájáid birra, juohkit dieđuid ja eastadit illásteami ja veahkaválddi. Dás sáhtášii Kárášjoga biras čohkket gelbbolašvuođa ja fállagoahtit diehtojuohkima sámi nuoraide ja nuoraidbirrasiidda. Kárášjoga guovddáš sáhttá huksejuvvot veahkehit almmolaš veahkkeappárahta eará sajiin, gos sámegiela- ja kulturgelbbolašvuođa ferte nannet áššiin mat gusket daidda geat erenoamážit dárbbašit suoji veahkaválddis. Kárášjoga guovddáš maid galggašii šaddat guovddážin mas bisuhit álgoálbmot árbevieruid ja norpmaid, smávva servodagain lea dehálaš bargat soabademiin vai sáhttá joatkit eallima ja eallit árvvolaš eallima maŋŋil go lea vásihan seksuála vearredaguid ja veahkaválddi. Maid áigu Sámediggi bargat bisuhan dihtii Sámi heahte- ja inseastaguovddáža, fálaldat mii dálá dilis dárbbaša ruhtaveahki nannet ja hukset doaimma, ja dasa lassin ođasmahttit doaimma vai nagoda deavdit otná gáibádusaid? Kárášjoga gielddas eai leat ruhtanávccat joatkit doaimma danne go ođđa gealbo- ja huksengáibádusat lasihit goluid. Danne guovddáš ii sáhte bissut gieldalaš ovddasvástádusa vuolde, muhto ferte leat regionála dahje nationála guovddáš. Sámeálbmotbellodat vuordá dál ahte Sámediggi váldá ovddasvástádusa guovddáža bisuheamis. <em type="bold">Gažaldat 5 - Áirras Bjørn Inge Mo, Bargiidbellodat </em>Gažaldat Bjørn Inge Mo bokte, Bargiidbellodat Sámedikki raporteren CERD:ii Bargiidbellodat konstatere ahte stáhta čielgasit ii áiggo čuovvut NIM rávvagiid mearrasámiid olmmošvuoigatvuođaid birra go guoská mearraguolástussii. Sin raporteremis riikkaidgaskasaš nállevealahanlávdegoddái (CERD/C/NOR/23-24) čállet ahte eai lean ovttaoaivilis Sámedikkiin NAČ 2008:5 čuovvuleami ektui álbmotrievtti dulkomis – erenoamážit siviila ja politihkalaš vuoigatvuođaid konvenšuvnna ja ILO 169 ektui. Konsultašuvnnaid bokte lei dattetge šaddan ovttamielalašvuohta Sámedikkiin doaibmabijuid birra mat gusket láhkaaddimii - on the legislative amendments themselves (Fámus 1.1.2013 rájes). Dán šiehtadusa/ovttamielalašvuođa vuođul oaivvildit Norgga eiseváldit ahte ášši lea loahpahuvvon, eai ge leat eanet dieđut, čuožžu ráđđehusa raporttas. Dát lea hui duođalaš. NIM rávvagiid birra mearrasámiid vuoigatvuođaid ektui ii namuhuvvo sátnige, iige ahte Stuorradiggi vuordá ahte ráđđehus čuovvula dáid rávvagiid. Bargiidbellodat bivdá čilgehusa Sámediggeráđis manne Norgga ráđđehus čuoččuha ahte ášši lea loahpahuvvon, ja go Sámedikki 48/178 raporta CERD:ii 2018:s ii leat eanet vuhtii váldojuvvon. <em type="bold">Gažaldat 6 - Áirras Ann-Elise Finbog, Sámeálbmot Bellodat </em>Sámeálbmot Bellodat (SáB) vuorjašuvvá sámi vuoigatvuođaid negatiiva ovddideami geažil maŋimuš jagiid. Sihke vuoigatvuođat ealáhusaid doaimmahit, eanavuoigatvuođat ja geavahan- ja oamastanvuoigatvuođat sámi gilážiin leat garrasit fallehuvvon. Mii čujuhit dás alimusrievtti dupmui nu gohčoduvvon Unjárga-áššis, Jovsset Ánte áššái ja meahcceduopmostuolu dupmui Gulgofjord-/Vuođđavuotna-áššis. SáB:i leat buot lágan sámi vuoigatvuođat bellodaga politihka geađgejuolgi. Danne mii leat ilus go Sámediggeráđđi lea sámi iešmearrideami váldán duođas ja nammadan láhkalávdegotti boazodoallolága rievdadeapmái. Mii doarjut maid ráđi strategiija láhkabarggus go ii nammat ođđa lahtuid boazodoallostivrii ovdal go oažžut ollislaš reviderema boazodoallolágas. Dál mis lea parallealla dilli Finnmárkolágain. Soabadallamiid oktavuođas stáhtain bođii dákkár kompromissa ahte vuoigatvuođat guolásteapmái vuotna-, riddo- ja áhpeguovlluin váldojuvvui eret Finnmárkolágas. Dan čielggadii Riddoguolástanlávdegoddi maŋŋá, vrd. NAČ 2008:5 Vuoigatvuohta bivdit ábis olggobealde Finnmárkku. Lávdegoddi buvttii máŋga buori evttohusa mat livčče sihkkarastán vuoigatvuođaid ja ássama vuotna- ja riddoguovlluin. SáB šálloša sakka go Guolástanlávdegotti raporta hilgojuvvui ja hávdáduvvui departemeantta arkiivvaide. SáB oaivvilda ahte eavttut Finnmárkoláhkii ja dat kompromissa maid Sámediggi dagai Norgga eiseválddiiguin leat rihkkojuvvon go guolástanvuoigatvuođat eai leat sihkkarastojuvvon nugo lei eaktu. Dasto lea stáhta iežas riektevuogádagain garván giliservviid vuoigatvuođaid dohkkeheami. FeFo lea dáin áššiin prosederen dan ala ahte sii leat stáhta riektemaŋisboahtti, ja dat lea dáid duomuiguin nannoseabbo duođaštuvvon. Nu doaibmá FeFo duohtavuođas ovddeš Statsskog joatkkan. Mii oaivvildit ahte dat čielgasit rihkku Finnmárkolága eavttuid. Danne mii háliidit diehtit áigugo Sámediggeráđđi dáid sivaid geažil: 1. Geassit Sámedikki miellahtuid FeFo stivrras, nugo Finnmárkoláhka diktá, ja nugo ráđđi lea dahkan Boazodoallostivrra ektui? 2. Gáibidit ollislaš reviderema Finnmárkolágas sihkkarastin dihte ahte lága ulbmila eavttut sihkkarastojuvvojit nu ahte sápmelaččaid ja muđui Finnmárkku álbmoga vuoigatvuođat sihkkarastojuvvojit? 3. Gáibidit ahte Meahccekommišuvnna bargu bissehuvvo dassážiigo Finnmárkoláhka reviderejuvvo? </p>
<p>Ášši meannudeapmi álggahuvvui 04.12.18 dii. 15.30. <em type="bold">Jienasteapmi </em>39 áirasis ledje 33 čoahkis. Dievasčoahkkinjođihangotti árvalus: · </p>
<p>Gažaldagat 2 ja 4 eai ovddiduvvo dievasčoahkkimii ja Sámediggeráđđi ii vástit gažaldagaide</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Synnøve Søndergaard</p>
<p>Silje Karine Muotka</p>
<p>Synnøve Søndergaard 49/178</p>
<p>Silje Karine Muotka 2 Ronny Wilhelmsen</p>
<p>Mikkel Eskil Mikkelsen</p>
<p>Ronny Wilhelmsen</p>
<p>Mikkel Eskil Mikkelsen 3 Bjørn Inge Mo</p>
<p>Aili Keskitalo</p>
<p>Bjørn Inge Mo</p>
<p>Aili Keskitalo 4 Ann-Elise Finbog</p>
<p>Silje Karine Muotka</p>
<p>Ann-Elise Finbog</p>
<p>DC - Mearrádus: Gažaldagat 2 ja 4 eai ovddiduvvo dievasčoahkkimii ja Sámediggeráđđi ii vástit gažaldagaide Ášši meannudeapmi loahpahuvvui 04.12.18 dii. 15.55 Ášši 058/18</p>
<p>Sámedikki dievasčoahkkin 04.12.2018-07.12.2018</p>
<p>Sámedikkeráđi čilgehus sámi mediaid birra</p>
<p>Áššenr. 18/3298</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus: </em></p>
<p>Sámedikkeráđđi lea digáštallan čilgehusa sámi mediaid birra. Čilgehus čuovvu beavdegirjji mielddusin.</p>
<p><em type="bold">Sámediggeráđi čilgehus sámi mediaid birra </em></p>
<p><em type="bold">ÁLGGAHUS </em>50/178 </p>
<p><em type="bold">Oppalaččat media birra </em></p>
<p>Mediat leat dehálaš arenat almmolaš sagastallamii, ja dat leat mielde váikkuheame makkár áššiid birra ságastallojuvvo beaivválaččat ja dat maid hábme min servodatipmárdusa.Dat lea maid dehálaččat gielladikšumii ja giellaovdáneapmái. Media lea dehálaš gaskaoapmi gaskal oktagas olbmo ja servodaga, ja das lea guovddáš servodatrolla demokratiijas. Media máŋggabealatvuohta lea eaktu almmuhanfriddjavuhtii ja bures doaibmi demokratiijii. Dat dáhpáhuvvet stuora ja jođánis rievdadusat mediasuorggis mat váikkuhit min mediaárgabeaivái ja dávjá stuora oassi álbmogis viežžá ja gávdná ođđasit ja dieđuid digitála lávddiin. Dal eai leat dušše profeššunealla journalisttat dehe doaimmahusat/redakšuvnnat geat dahket mediaođđasiid ja geat mearridit gii galgá beassat oasálastit almmolaš digaštallamiin. Interneahtta ja sosiála mediaovdáneapmi addá dábálaš olbmuide alcceseaset vejolašvuođa buvttadit ja almmuhit sisdoalu, ja dát lea hui ollu viidánan. Mediageavaheaddji lea maiddái dan dihte šaddan eanet dihtomielalaš makkár mediasisdoalu váldá vuostá, goas ja geas.</p>
<p>Sosiála mediaid ovdáneapmi lea dahkan vejolažžan leavvudit boastu dieđuid ja propaganda, nu gohčoduvvon Fake News. Dát dáhpi sáhttá mielddisbuktit ahte luohtehahttivuohta árbevirolaš mediai jávká, ja gáibida ahte mediageavaheaddji dárkkista gálduid.</p>
<p>Otnáš mediaárgabeaivái gullet sihke árbevirolaš ja ođđa mediait .</p>
<p><em type="bold">Sámi mediat </em></p>
<p>Sámi mediat leat mávssolaččat sámegiela ja kultuvrra vurkkodeamis ja ovdánahttimis. Sámi mediain lea maiddai mávssolaš ja guovddáš rolla hukset sámi oktavuođaid, ja sáhttá maiddái čohkket sámi servodaga.</p>
<p>Sámi mediaid váldobargu lea čalmmustahttit sámi servodahkii dehálaš áššiid, leat arena ođđasiidda, dieđuide ja oaivillonohallamii, buvttadit ja gaskkustit guoimmuheami, ja maiddái leat arena ovdánahttit giela, identitehta ja kultuvrra, sámegillii ja dárogillii. Sámi servvodatovdáneapmi lea maiddai dan duohken ahte eanetloguservodagas lea máhttu ja ipmárdus sámi giela, kultuvrra, ealáhusaid ja servodateallima birra. Sámi median lea danne maiddai vejolašvuohta čalmmustahttit sámi kultuvrra ja servodaga, ja maiddái gaskkustit ođđasiid ja reportášaid sámi duohtavuođas ja sámi perspektiivvas, eanetloguservodahkii. Dat leat mávssolaš dieđut maiguin lasiha máhtu sámiid birra dáčča álbmogii, ja mat sáhttet easttadit olggušteami ja cielaheami , ja maiddái ovddidit goappašiid beliide árvvu ja servodat ipmárdusa.</p>
<p>Nubbi mearkkašupmi dás lea ahte sámi mediat maid leat oassin dáčča stuorát mediahivvodagas, ja dasa lassin gullet sii buot-sámi mediaárgabeaivái ja sii leat maid oassin riikkaidgaskasaš eamiálbmot mediakonteavsttas. Buorre sámi mediamáŋggabealatvuohta berre danne fátmmastit gielalaš, geográfalaš ja šáŋŋerlaš viidodaga, seammás go addo vejolašvuohta iešguđetlágan oaiviliidda ja jienaide sámi servodagas boahtit ovdán almmolaš digaštallamis.</p>
<p><em type="bold">Sámediggeráđi vuolggaheapmi </em></p>
<p>Sámediggeráđđi deattuha iežas álggahanjulggaštusas 2017-2021 áigodahkii, <em type="italic">Muohtačalmmit </em>, mediaid mávssolašvuođa govvidit máŋggabealatvuođa sámi kultuvrras ja maid daid iešguđetlágán sámegielain. </p>
<p>Sámediggeráđi háliida álggahit barggu hábmet ollislaš sáme mediapolitihka. Sámedikkis ii leat leamaš obbalaš digaštallan dan fáttá birra daid maŋemuš áiggiid. Sámediggeráđđi oaidná dárbbu ahte Sámediggi digaštallá ja mearrida politihka mii muitala dehálaš guovddášárvvuid birra sámi medias ja makkár rolla Sámedikkis galgá leat sámi media ovdáneamis. Dat lea dehálaš sihkkarastit máŋggabealatvuođa mediafálaldagain sámi álbmogii, mii addá buriid eavttuid sámi servvodatdigaštallamii ja saji sámi oasálastimii demokratiijii. Sámediggeráđđi háliida láhčit buoret olahanmuttu iešguđetlágan sámi mediafálaldagaide, erenoamážit digitála čovdosiidda sámi mánáid ja 51/178 nuoraid várás.</p>
<p><em type="bold">Sámedikki rolla sámi mediain </em></p>
<p>Sámediggi galgá dohkkehit media sorjákeahtes rolla ja servodatbarggu. Sámediggi galgá doalahit eret media redakšuvnnalaš veardádusain ii ge viggat váikkuhit dehe bidjat láidestusaid journalisttalaš doaimmaide iežas politihka bokte. Sámediggi galgá leat mielde láhčime vejolašvuođa mediaide čađahit iežaset servodatdoaimmaid dohkálaččat.</p>
<p>Sámedikkis ii leat odne njulgestaga váikkuhus nationála mediadoarjagiidda dehe gáibádusaide mat addojuvvojit álbmotsáddehagaide dehe mediadoarjagii mii addo sámi aviissaide. Sámediggi addá jámma cealkámušaid stuoradiggedieđáhusaide mediasurggiin. NRK – plakáhtii ja eará gulaskuddandokumeanttaide. Sámediggi lea maiddai lágidan mediaseminára ja oasálasttán Mediamáŋggabealatvuođalávdegotti gulaskuddančoahkkimiin.</p>
<p>Sámedikkis ii leat álddis njuolggodoarjjaortnet sámi mediai iežas bušeahtas, ja lea 2018 várren obbalaččat 4,3 mii ruvnno muhtin sámi mediaide. Sámediggi juolluda maiddai doarjagiid prošeavttaide mat orrot gullame mediasuorgái, ohcanvuđot doarjagiid vuolde. Sámediggi otnáš mihttomearri doarjjaortnegiiguin sámi mediaide lea doarjut sámi mediaid mat bohciidahttet servvodatdigaštallamiid.</p>
<p>Sámediggi nammada maiddái miellahtuid sámi prográmmaráđđái geat árvvoštallet NRK Sápmi sámi prográmmafálaldagaid.</p>
<p><em type="bold">Ráddjemat ja guovddáš definišuvnnat čielggadeamis </em></p>
<p>Doaba sámi mediat geavahuvvo dán čielggadeamis mediaid birra mat gaskkustit sámegillii ja/dehe mediat mat vuosttažettiin gaskkustit sámi servodatdilálašvuođa birra juogo dárogillii dehe sámegillii, ja /dehe mas lea olles dehe oassi dábálaš sámi gehččiin/guldaleaddjin maid sii definerejit ulbmiljoavkun iežaset sisdollui. Doaba sámi mediat geavahuvvo dán čielggadeamis redakšuvnnalaččat stivrejuvvon mediaid birra, mat doaimmahit friddja ja bealátkeahtes journalistihka mas lea čielga formulerejuvvon sámi servodatbargu ja mat barget redakšuvnnalaš, ehtalaš prinsihpaid mielde ja mat leat redaktevrraplakáhta ja Leage Várrogas-plakáhta ektui.</p>
<p>Sámi journalistihka definišuvnnas, sáhttá leat ávkkálaš geahččat akademalaš ákkastallama álgoálbmotmetodologiija- ja dutkan teoriija hárrái. Doppe ovddiduvvo dávjá <em type="italic">álgoálbmotperspektiivva </em>dehálažžan, sihke válljemiid oktavuođas, áššiid hábmemis ja presentašuvnnas. Definerenfápmu ja riekti oamastit ja muitalit iežaset historjjá lea maid hui guovddážis. čielggadeapmi addá oppalašgova sámi mediafálaldagas Norggabeale Sámis, ja čalmmustahttá muhtun guovddáš hástalusaid ja vejolaš strategiijaid. čielggadeapmi ii leat ollislaš, ja digaštallan Sámedikki dievasčoahkkimis boahtá lea láidesteaddjin Sámediggeráđđái go galgá konkretiseret sámi mediapolitihka joatkka barggus. Čuovvovaččat 2019:s lea plánejuvvon dieđáhus sámi mediaid birra, gos lea lunddolaš čiekŋudit digaštallama sámi mediafálaldaga birra davviriikalaš, buot-sámi perspektiivvas. </p>
<p><em type="bold">Relevánta rámmaeavttut ja konvenšuvnnat </em></p>
<p>Prinsihpat ja vuoigatvuođat mat fátmmastit sámi giellageavaheami ja mediavalljivuođa sámi álbmogii, lea čilgejuvvon moanat guorahallamiin, stivren- ja riektedokumeanttain, omd. NAČ 2016: 18 </p>
<p>Váibmogiella, ráđđehusa sámegiela doaibmaplánas 2009-2016, Vuođđolágas, lágas</p>
<p>Sámedikki ja eará sámi riektedilálašvuođaid birra (sámeláhka), álbmotrievttálaš vuođđodokumeanttain ja eará konvenšuvnnain. </p>
<p><em type="bold">Proseassa </em></p>
<p>Mii bovdiimet guovddáš aktevrraid mediamáilmmis buktit cealkámušaid čielggadeapmái, juogo 52/178 čálalaččat dahje oassálastima bokte gulaskuddančoahkkimiidda. Čoahkkinbovdehus almmuhuvvui maiddái Sámedikki neahttasiiddus ja dan bokte galggaše vel eanet olbmot gullan čoahkkima birra, nu ahte áigeguovdilis aktevrrat sáhttet dieđihit iežaset beroštumi dán bargui.</p>
<p>Guokte čoahkkima leat lágiduvvon mas presideanta ja sámediggeráđđi oktan hálddahusain ledje mielde. Vuosttaš čoahkkin lei Sámedikkis Kárášjogas 8.10.18 ja nubbi Guovdageainnus, 12.10.18, dat maŋit čoahkkin dan sivas go olbmot iešguđet sivaid geažil eai sáhttán searvat Kárášjoga čoahkkimii.</p>
<p>Mii oaččuimet ollu buriid cealkámušaid ja oaiviliid dáin čoahkkimiin, mat muitalit muhtun hástalusaid birra mat sámi median leat odne, ja dát cealkámušat dagahit stuora vuođu dán čielggadeapmái. Oassálastit almmuhedje ilu ja vuordámušaid dasa ahte Sámediggi háliida nannet iežas mediapolitihka, ja oaivvildedje ahte Sámedikkis, seamma go Stuoradikkis, berre leat čielga mediapolitihkka sámi mediafálaldagaid, nationála mediastrategiijaid ja mihttomeriid birra obbalaččat. . Máŋggas namuhedje ahte njuolggo eaiggátvuohta dahje mohkohalama bokte geahččalit stivret doaimmahuslaš mearrádusaid, politihkalaš orgánain nu go Sámedikkis, eaiggátvuođa dahje stivrralahttuvuođa bokte, ii leat heivvolaš friddja ja sorjjasmeahttun preassa ektui. Dát lea maid UiO-raportta 2000 jagi ávžžuhusa mielde «Samiske medier: bruk, innhold og rammevilkår (Sámi mediat: geavaheapmi, sisdoallu ja rámmaeavttut)”, politihkalaš seaguheapmi media doaimmahusbargguide ii leat dohkálaš demokratiijas. Doaimmat sámi mediapolitihkas berrejit bisohuvvot movttiidahttimin ja doarjjan, lassin gilvomearrideaddji doaibmabidjun .</p>
<p>Muhtin váldodieđuin maid máŋga oasseváldi gesse ovdan gulaskuddančoahkkimiin, ledje hástalusat go lea váilevaš máhttovuođđu ja statistihkka, dutkan ja mediaguorahallamat sámi mediageavaheaddji birra.mas čuožžu ahte</p>
<p>Eará guovddáš fáddá lei sámi giella ja Sámedikki váikkuheapmi nationála mediadoarjjaortnegiidda.</p>
<p>Eai leat boahtán makkárge cealkámušat aktevrrain mat eai leat searvan čoahkimiidda. Mii leat ožžon čálalaš cealkámušaid NRK Sámis, lullisámi girkobláđis Daerpies Dierie ja Iđut lágádusas, mat leat mielddusin dán čielggadeapmái.</p>
<p><em type="bold">Stáhtus ja sámi mediafálaldaga govva </em></p>
<p><em type="bold">Álbmotsáddehat </em></p>
<p>Álbmotsáddehat lea okta dáin oallut stáhtalaš doaimmain mii galgá ovddidit valljivuođa ja almmuhanfriddjavuođa servodagas ja Stuoradikki bajit gáibádus ja rámma NRK:i lea Nrkplakáhtas. Plakáhtta lea politihkalaš reaidu defineret álbmotsáddehaga servodatbarggu ja NRK doaimmas.</p>
<p>Sámi sisdoallogáibádus NRK:i lea čilgejuvvon NRK-plakáhtas čuovvovaččat: <em type="italic">§16 NRK galgá nannet dárogiela ja sámegielaid, ja nannet dáčča ja sámi identitehta ja kultuvrra. Stuora oassi fálaldagas galgá sisttisdoallat dárogielat čanastumi ja speadjalastit álbmoga kultuvrralaš valljivuođa. NRK:s galget leat beaivválaš sáddagat sámi álbmogii. .... § 22 NRK galgá ovddidit mánáid sátnefriddjavuođa ja diehtojuohkima, ja suddjet mánáid vahátlaš sisdoalus. NRK:s galgá leat dárogielat prográmmat mánáide mat leat vuollel 12 jagi, dássidit dárogielat prográmmat nuoraide, ja dássidit prográmmat mat leat mánáid ja nuoraid várás, iešguđet sámegillii. </em></p>
<p>NRK Sápmi váldobargu lea ráhkadit sisdoallofálaldaga sámi álbmogii, muhto dat galgá maid veahkehit addit máhtu ja diehtojuohkima sámi servodaga birra muđui álbmogii. NRK Sápmi fállá beaivválaš sáddagiid sihke rádios ja tv:s, ja interneahttafálaldat sihke dárogillii ja sámegillii. Dasa lassin buvttada 53/178</p>
<p>NRK Sápmi iešguđetge produkšuvnnaid nugo dokumentáraid, guoimmuhemiid ja sáddagiid basiid áigge ja sullasaš oktavuođain. Mánáid-tv fálaldat sisttisdoallá iežas buvttadan- ja oastán dubbejuvvon prográmmat. Mediabearráigeahčču lea 2016:s ja 2017:s álbmotsáddehaga raporttastis cuiggodan ahte NRK ii deavdde gáibádusastis ahte sáddet dássedit sámegielprográmmaid nuoraide.</p>
<p><em type="bold">Sámi áviisafálaldat stáhtabušeahtas </em></p>
<p>Dat guokte sámi áviissa Ságat ja Ávvir oažžuba doarjaga sámi aviissaide stádabušeahtas. Dasa lassin oažžuba báikkálaš áviissat Nord-Salten ja Snåsningen doarjaga buvttadit sámegielat siidduid julev- ja lullisámegillii. Sámi mediadoarjja lea vuođđuduvvon vuođđodoarjjan maid dat guokte sámi áviissa Ávvir ja Ságat juogadeaba dássálaga. Dasa lassin oažžuba áviissat doarjaga dan mielde ahte man olu siiddut almmuheaba sámegillii.</p>
<p>Doarjja dáidda sámi aviissaide ja sámegielat siidduide lea parallealla Norgga aviissaid mediadoarjagii, mii lea guovddáš doaibmabidju doalahit dárogielat mediavalljivuođa. Ulbmil addit doarjaga dáidda sámi aviissaide lea láhčit dilálašvuođa demokráhtalaš digaštallamii, ávdnet oaiviliid ja giellaovddideami dihte sámi servodagas.</p>
<p><em type="bold">Mediat mat ožžot doarjaga Sámedikkis </em></p>
<p>Sámedikki 2018 bušeahtas leat čuovvovaš mihttomearit biddjon mediasuorgái: « <em type="italic">Sámediggái lea deaŧalaš ahte sámi giella, dáidda ja kultuvra leat olámuttus iešguđege mediain, sierra sajiin ja ahte buvttadeames ja gaskkusteames lea alla kvalitehta </em>». Sámediggi lea 2018:s várren oktiibuot 4,3 miljovnna ruvnno muhtin mediaide mat almmuhit sihke davvi-, julev- ja lullisámegillii, mat almmuhit máŋgga lágan almmuhemiid ja máŋgga šáŋŋeris ja mat leat oaivvilduvvon máŋgga olahusjoavkkuide. </p>
<p><em type="bold">Eará sámi mediat </em>iSÁMi.Press AS lrs friddja ja sorjjasmeahttun sámi mediafitnodat mii álggahii Sámi Ođasmagasiidna 2017:s. Áviisa almmuhuvvo vahkkosaččat, ja das leat sullii 750 diŋgojeaddji. Áviisa almmuha áigeguovdilis áššiid birra ja reportášaid davvi- ja lullisámegillii. Neahttaalmmuheapmi almmuha lassin davvi- ja lullisámegillii maid dárogillii. Áviisa ruhtaduvvo doarjagiin priváhta ealáhusain, almmuhus- ja diŋgojeaddjiruđain ja prošeaktadoarjagiin Trøndelága fylkkasuohkanis, Nordlándda fylkkasuohkanis ja Sámedikkis. </p>
<p>Dasa lassin gávdnojit lagasrádiot main lea sámi sisdoallu, nu go Salangen Nyheter.</p>
<p><em type="bold">Oppalaččat buot-sámi mediafálaldagaid birra </em></p>
<p>Sápmelaččain Norggas lea maid vejolašvuohta olahit sámi mediaid Ruoŧas ja Suomas, mat ovttas doibmet ollislaš sámi mediafálaldahkan beroškeahttá riikkarájáin. Sihke YLE, SVT ja SR buvttadit ja almmuhit sierra sámi prográmmafálaldaga, muhto doaimmahusain lea arvat unnit bušeahtta go buohtastahttá NRK:in. NRK:s, YLE:s, SVT:s ja SR:s leat oktasaš sáddagat rádios ja TV:s mat buvttaduvvojit ja sáddejuvvojit dán golmma davvi riikkain. Lea maid lonohallan ovttaskas buvttademiin ja sisdoaluin maid almmuhit neahtas. Eai gávdno sierra sámi beaiveaviissat Ruoŧas eai ge Suomas, dahje sierra mediadoarjjaortnet sámi aviissaide. Suoma regiovdnaáviisa Lapin Kansas gal leat 54/178 ođđasat sámegillii. Ruoŧa ja Suoma sámiid várás gávdnojit áigečállagat ja neahttasiiddut. Muđui eai gávdno dál sierra sámi mediat ruoššas.</p>
<p><em type="bold">Digitála mediafálaldat </em></p>
<p>Ođđa sámi mediaárgabeaivvis lassánit digitála mediafálaldagat, mat geavahit ođđa digitála čovdosiid ja lávddiid. Okta dakkár mediafálaldat lea ovdamearkka dihte podcast, mii lea okta jietna- dehe videofiila mii sáddejuvvo interneahta bokte. Sámi podcastain lea juogo priváhta dehe initieren ja/dehe leat dábálaš mediaásahus oastán dáid, ja dain ii leat dássidis almmuhanfrekveansa. Gávdnojit maid podcastat mat eai leat sámi, muhto main leat sámi fáttat. Lea váttis addit ovtta dievaslaš listtu dakkár fálaldagain, danin go dat rievddadit jođánit.</p>
<p><em type="bold">Sosiála mediat </em></p>
<p>Sosiála mediat ovddastit ođđa kategoriija otnáš mediamáimmis ja mat ii boađe <em type="italic">árbevirolaš media </em>doahpaga vuollái. Sosiála mediat leat mediakanálat ja gaskkustanarenat mat interneahta bokte láhčet dili vuorrováikkuhussii ja oasálastimii sosiála fierpmádagain. Sosiála mediaid sisdoalu stivrejit geavaheaddjit, ja dát dagaha jođánis teknologalaš rievdadeami, ja eanas eaiggádat dáidda leat globála aktevrrat. Eanas otnáš dábálaš mediaide leat sosiála mediat hui dehálaš sáhkajuohkinkanálat, ja maid máŋgga dáfus nana hástaleaddjin sajáiduvvon mediaide. Erenoamážit mánát ja nuorat geavahit aktiivalaččat ođđa teknologiija ja digitála arenaid, ja dat váikkuha sin giellageavaheapmái. Sámediggedieđáhus <em type="italic">sámegiela birra </em>(2012) lea čállon: “Buorit sosiála neahttabáikkit gos gulahallan sáhttá leat sámegillii, sáhttet leat dehálaš giellaarenat erenoamážit mánáide ja nuoraide geat orrot dakkár báikkiin gos muđui leat unnán arenat gos sáhttá sámástit […]. </p>
<p><em type="bold">Hástalusat </em></p>
<p>Čuovvovaš kapihttalii leat fidnosuorggi cealkámušat buore muddui vuođđun:</p>
<p><em type="bold">Giella </em></p>
<p>Sámediggedieđáhus sámegiela birra 2012:s čujuhuvvo ahte media váikkuha gillii ja ahte sámi mediain lea stuora ovddasvástádus sihke čalmmustahttit, atnit buori giellageavaheami, ja addit fálaldaga mii ovdánahttá ja nanne sámegiela geavaheami. Olles sámi servodat ferte váldit ovddasvástádusa sihkkarastit, seailluhit ja ovdánahttit sámegielaid. Lea vuđolaš ovttaoaivilvuohta dasa ahte sámi media lea dehálaš giellaarena ja sis berre leat sisdoallu iešguđet ge sámegielaide. Čujuhuvvo maid ahte lea molsašuddi giellamáhttu Sámis ja lea dehálaš ahte giellageavaheaddjit ožžot mediasisdoalu mii lea heivehuvvon sin giellamáhtu ektui. Dasto berre Sámediggi doarjut sámegielat mediaid, seammás go fuolaha ahte dárogielat sámi mediat sáhttet gávdnot. Guovlluin gos sámegiella ii leat nu nanus, sáhttet sámi mediat doaibmat dego dehálaš giellaealáskahttin arenan, gos sámi teavsttain lea sihke kultuvrralaš doaibma ja seammás lea lohkanhárjehallanveahkki, inspirašuvdnan ja movttiideaddjin geavahit sámegiela. Dattege lea dárbu fágalaš guorahallamiidda gos oaidná makkár mediakonteakstastrategiija lea buoremus giellaealáskahttimii.</p>
<p>Eará stuora hástalus lea erenoamážit lulli- ja julevsámegiela giellaguovllus, gos váilot sámegielat fágaoahppan journalistat/čállit. Mediat mat almmuhit julev- ja lullisámegiliii, leat vásihan ahte lea váttis gávdnat journalisttaid ja čálliid mat máhttet gielaid. Máŋggat mediat fertejit oastit jorgalanbálvalusaid vuoi besset fállat sisdoalu dáidda gielaide. Dás cuigejuvvo guovttelágán doaibmabijuide, vuosttažettiin lea guhkidit oahppoáigodaga, ja nubbi doaibmabidju lea oanehit áigodagaid mielde doallat kurssaid ja sullasaš doaimmaid. Dát suorgi ohcala vuolggaheami Sámedikkis ja sámi oahppoinstitušuvnnain, áinnas ovttasbarggu bokte, mas lea ulbmil oahpahit eanet sámegielat journalisttaid buot sámegielaide, ja/dehe oažžut fágalaš máhtu oanehis bargobajiid bokte, sierra fágabeaivvit sámegiel mediaide ja sullasaš journalisttalaš kurssat. Dát sáhttet bargat sámegielagiid ektui main lea vejolašvuohta čállit, muhto váilu fágalaš máhttu.</p>
<p>Sámediggi sáhttá njuolggodoarjjaortnega ja eará doarjjaortnegiid bokte movttiidahttit lassi gielladiđolašvuhtii ja giellageavaheapmái sámi mediain. Lea dehálaš ja dárbbašlaš doarjut sámegielat 55/178 mediaid, danin go márkan sámegielat guldaleddjiide ja lohkkiide álo boahtá leat unnit go dárogielagiid mediain.</p>
<p><em type="bold">Sámi sisdoalu nannen NRK:s </em></p>
<p>NRK Sápmi muitala ahte sin doaimmahus galgá váikkuhit dasa ahte olles sámi álbmot oažžu doarvái diehtojuohkima nu ahte sáhttá aktiivvalaččat searvat sámi servodahkii, ja ahte NRK Sápmi galgá leat oktasaš arenan buot sápmelaččaide, beroškeahttá ipmirdit go dahje hupmet go sámegiela vai eai. . NRK Sápmi mihttomearri lea nannet sámi gielaid, kultuvrra ja identitehta. Sámedikki oainnu mielde lea okta hástalusain sámi sisdoallogáibádusas mat čužžot NRK-plakáhtas, ahte mihttomearit leat obbalaččat ja bajit dásis, ja dat mielddisbuktá ahte lea váttis árvvoštallat mihttomeriid olaheami, eai ge leat nu čavga gáibádussan go sisdoallogáibádusat muđui. NRK-Plakáhta vuolggasadji lea dáža mediamáilmmi, ja dovdo ahte lea gáidan sámi árgabeaivvis ja servodagas eret. Sámediggi lea ovdal gulaskuddancealkámušain cealkán ahte lea dehálaš ahte NRK geatnegahttojuvvo fállat dievaslaš sámi álbmotsáddehatfálaldaga seamma dásis go dáža. Lea dehálaš ahte sámi sisdoallu buoriduvvo sámi eavttuid vuođul ja mas lea sámi čanastat, mas sámi gielain, sámi árvvuin ja sámi servodagas lea diehttelas ja dárbbašlaš sadji. Sámediggi lea dasa lassin muitalan ahte sámi sisdoallu <em type="italic">ferte </em>konkretiserejuvvot mearrádusaiguin NRK njuolggadusain. Sámediggi berre ožžodit áigái dihto gáibádusaid sámi sisdollui NRK-plakáhtas, seamma ládje go dáža sisdoalu birra čuožžu, ja maid kvalitehtadárkkisteapmái gáibádusaid. </p>
<p><em type="bold">Sámedikki rolla </em></p>
<p>Sámedikkis lea leamaš oalle ii seaguheaddji rolla go gusto sámi mediaide. Sámediggi addá jahkásaččat juolludemiid oallut sámi mediaide, ja leat unnán earenoamáš gáibádusat šáŋŋer/viidodaga ja buvttadeami birra. Moadde media mat ožžot njuolggodoarjaga Sámedikkis, leat olámuttos digitála hámis. Sáhttá digaštallat nagodit go dát olahit Sámedikki mihttomeari, dása gullá maid árvvoštallat sisdoallo-, šáŋŋer-, buvttadan-, gaskkustan- ja almmuhangáibádusaid. Digaštallat sáhttá maid ahte leat go eará mediat mat berrejit oažžut doarjaga Sámedikki njuolggodoarjjaortnegis.</p>
<p>Nationála mediadoarjja</p>
<p>Sámedikkis ii leat njuolga váikkuhanvejolašvuohta nationála mediadoarjagii, mediadoarjagii sámi áviissaide dehe bajit rámmaide ja guovddáš gáibádusaide mii addojit álbmotsáddehahkii. Sámediggi sáhttá ođđasit digaštallat berre go ohcat váikkuhanválddi dán suorggis. Mediabearráigeahčču guorahalai 2009:s sámi aviissaid doarjjaortnega, gos bearráigeahčču earet eará ávžžuhii ahte doarjja buvttadit julev- ja lullisámegielat aviisasiidduid dárogielat aviissain galgá váldot mediadoarjjaortnegis ja sirdit Sámediggái. Dát evttohus oaččui stuora doarjaga čuovvovaš gulaskuddamis, muhto Sámediggi celkkii maŋŋel ahte dát ii leat sávahahtti maŋŋil go sámi aviissat bukte sin cealkámuša, gč. maid Sámedikki 2010 jahkedieđáhusa, <em type="italic">kapihttal 4.15 Mediafálaldat </em>. Dán oktavuođas deattuhii Sámediggi ahte mediafálaldat julev- ja lullisámegiella ferte ain nannejuvvot ja ovddiduvvot. </p>
<p>Sámi mediaaktevrrat mediasuorggis oaivvildedje ahte nationála mediadoarjja sámi aviissaide berre lasihuvvot nu ahte sáhttet huksejuvvot nana sámi redakšuvnnat, ja dása sáhttá Sámediggi garraseappot váikkuheaddji.</p>
<p>Nationála mediat</p>
<p>Olbmuin muđui Norggas lea unnán máhttu sámi áššiid birra. Máŋggas leat fuomašuhttan ahte lea hástálussan go Norgga riikamedia, báikkálaš aviissat ja gávppálaš aktevrrat sihke rádios ja TV:s gaskkustit hui unnán sámi diliid birra, dát lea maid boahtán ovdan mediaguorahallamis mii čađahuvvui 2000 mas čájehuvvui ahte mediagaskkusteapmi sámi áššiid birra olggobealde Finnmárkku leat hui unnán. Jus dušše sámi mediat gaskkustit sámi áššiid birra, de šaddet Norgga eanetloguálbmot ja stuoraservodat máhttogeafit dáid áššiid birra. Sámediggi berre danin leat okta gii duvdá dihtomielalašvuođa dáčča mediaide nu ahte dat maid váldet ovddasvástádusa fállat ja almmuhit prográmmasisdoalu sámi diliid birra nu ahte eai buvttat vašši kommeanttaid áššáiguoski 56/178 kommeantasajis.</p>
<p>Sihkkarastin dihte šáŋŋerviidodagas, de lei ovddit šiehtadusas gávppálaš álbmotsáddehahkii gáibádus fállat sámi sisdoalu ja giela. Go FM heaittihuvvui ja DAB bođii sadjái, de jávkkai álbmotsáddehatgáibádus ja dál ii gávdno šat makkárge sisdoallogáibádus gávppálaš rádiokanálaide. Čakčamánu 2018 addojuvvui TV2:i šiehtadus fállat álbmotsáddehatbálvalusaid TV:s. Sámi sisdoallu dahje giella ii leat geatnegasvuođaid gaskkas ođđa TV2- šiehtadusas stáhtain, Nu go lei áigodagas 2003-2009. Sámediggi sáhttá bargat politihkalaččat nu ahte ráđđehus iežas šiehtadusaiguin gávppálaš álbmotsáddehatbálvalusaid olis váldá fas mielde gáibádusaid sámi sisdoalu birra.</p>
<p><em type="bold">Dievaslaš valljivuohta sámi mediain </em></p>
<p>Stuora hástalus sámi mediabirrasis lea ahte ii leat dievaslaš valljivuohta mediafálaldagas, ovdamearkka dihte go gusto sisdollui, gillii ja šáŋŋerii. Sámediggi berre dasto joatkit bargguinis olihit valljivuođa mediaárgabeaivvi mihttomeari Sámis, ja deattuhit čielga vuordámušaid sámi mediaide. Čuovvovaš fáttát ja doaibmabijut digaštallojuvvo gulaskuddančoahkkimiin:</p>
<p>Buot-sámi mediadoarjja ásaheapmi</p>
<p>Sámediggi sáhttá šaddat gievrras aktevran mii guoská sámi mediaovdáneapmái ja váikkuhit ahte huksejuvvojit eanet iešráđálaš mediat, digitaliserenprošeavttat, innovašuvdna, journalisttalaš prošeavttat mat geavahit ođđa teknologiija ja sosiála mediat gaskkusteamis ja guorahallanprošeaktan Sámis. Sámedikki vuoruheapmi ja ulbmil lea ge doarjut servodatberošteaddji mediaid. Mediavalljivuođalávdegoddi lea ávžžuhan hukset innovašuvnna guoskevaš doarjjaortnega seamma modealla vuogi mielde dego Ruoŧas, mii lea teknologiijabealátkeahtes ja rabas buot mediaide beroškeahttá distribušuvdnavuogi ja gávpemálle ja mas doarjja addo ohcama vuođul. Seamma sullasaš ortnet mii lea buot-sámi ja lea ruhtaduvvon stádabušeahta bokte dáidda davviriikkaide, sáhttá geavahit sámi mediaárgabeaivvis.</p>
<p>Iešheanalaš sámi mediaviessu</p>
<p>Muhtimat leat ovddidan jurdaga ahte luvvet sámi ossodagaid nationála davviriikkalaš álbmotsáddehagain ja ásahit oktasaš-sámi mediaásahusa, mas jurdda lea nannet sámi media ja sámi iešmearrideami mediasuorggis. Sámi Journalisttaid Searvi (SJS) mielas ii doala dálá mediadilli álgoálbmogiid iešmearridanvuoigatvuođa nu go lea daddjon ON álgoálbmotjulggaštusas ja ávžžuha Sámedikki bidjat johtui barggu luvvet sámi ossodagaid davviriikkalaš nationála álbmotsáddehagain, ja dan sadjái hukset oktasaš-sámi mediaásáhusa mas sápmelaččat ieža mearridit ja mat leat sorjjasmeahttumat. Okta hástalusain buot-sámi mediaviesuin lea defineret eaiggát- ja bargoaddidili, ja makkár modealla mielde dákkár álbmotsáddehagas dahje mediaviesus galgá organiserejuvvot ja ruhtaduvvot. Sámediggi politihkalaš ásahussan ferte bisuhit dárbbašlaš gaskka ja lea váttis govahallat ahte Sámedikkis livčče eaiggátvuođaberoštumit dákkár fitnodagas.</p>
<p>Oktasaš davviriikalaš sámi mediaásahus</p>
<p>NRK Sápmi muittuha dehálašvuođa das ahte ain bisuhit ovddasvástádusa stáhtalaš álbmotsáddehagas, ahte lea ain dan ovddasvástádus nannet sámi giela, kultuvrra ja identitehta, ja ahte dát ii duvdásuvvo sámegielat doaimmahussan olggobealde NRK. Sii oidnet maid dárbun ovddidit davviriikkalaš bajit dási ovddasvástádusa dahje struktuvrra sámi álbmogii oppalaččat, mas leat oktasaš mihtut ja strategiijat. Dál buvttadit YLE, SVT, SR ja NRK sámi sisdoalu iešguđet sajis ja ollu das buvttaduvvo iežaset unnit fágabirrasiid siskkobealde. NRK lea ovddidan kulturdepartementii, Sámediggái ja Davviriikkalaš ráđđái ahte davviriikkalaš álbmotsáddehagat galggaše eanet váldit oktasaš ovddasvástádusa sámi guldaleddjiide ja gehččiide, ja muittuha ahte šattašii buoret kvalitehta ja olahanvejolašvuohta. Dákkár čoavddus eaktuda ahte mis leat nanu, dihto rámmaeavttut sámi doaimmahusaide davviriikkalaš álbmotsáddehagain.</p>
<p>Dát lea maid vuđoleappot čállojuvvon raportii Davviriikkaid Ministtarráđis, buoret ovttasbarggu birra davviriikkaid gaskka. Raportta čujuha maid dasa ahte davviriikkain lea earenoamáš ovddasvástádus 57/178 dasa ahte sámi álbmot sáhttá bisuhit iežas sámi identitehta. Raportta evttoha ahte sáddehagat davviriikkain čielggadit oktasaš davviriikkalaš sámi sáddehaga. Nannosit ovttasbargu gaskal sámi mediaid čuoččuhuvvui maid dehálažžan sámi mediamáŋggabealatsemináras 2016:s man Sámediggi lágidii.</p>
<p>Sámi mediabearráigeahčču</p>
<p>Lea maid digaštallojuvvon ahte galggašii go geahččalit ásahit sámi mediabearráigeahču, mas lea dárbbašlaš máhttu sámi diliid birra ja media birra. Mediabearráigeahčču dárkkista earret eará álbmotsáddehatgeatnegasvuođaid, viežžá máhtu mánáid ja nuoraid mediageavaheami birra ja áššemeannuda ja máksá preassadoarjaga aviissaide, ja doaibmadoarjaga báikkálaš rádioi ja TV:i. Oasseváldiin ledje iešguđetlágan oaivilat dasa ahte lea go ávkkálaš ásahit sámi mediabearráigeahču go jurddaša goluid ja eará resurssaid birra, ja maid man lahkalaga ja guhkkálaga leat hálddašeaddji ja fidnosuorgi. Máŋggas oaivvildedje ahte lea gelddolaš jurdda ja ahte lea dehálaš ahte dákkár mediabearráigeahčus lea buorre máhttu sámi media birra ja hástalusaid birra mat das gávdnojit. Lea dárbbašlaš digaštallat makkár organiserenmodealla mielde dákkár sámi mediabearráigeahčču galgá huksejuvvot.</p>
<p>Rekruteren ja dutkan</p>
<p>Duktan ja alit oahpu áŋgiruššan lea dehálaš sámi servodaga gáhttemii, nannemii ja ovdáneapmái. Lea maid dehálaš láhčit sisdoalu sámi dili birra ja buot sámegielaide dála ja boahtte profešuvdnaoahpus, ovdamearkka dihte journalistaoahpuin ja mediadiehtagis. Dárbu olbmuide main lea sámegiel- ja kulturgelbbolašvuohta lea stuoris sihke sámi ja dáčča mediain. Mediat váikkuhit sihke sámi ja dáčča servodahkii. Danin lea dárbu dutkamii mii earet eará addá máhtu iešguđet ge mediaid mearkkašumi birra sámi servodatovdánahttimis, ja mediaid mearkkašupmi sámegielaid ja kultuvrra stáhtusii eanetlogugiela ja kultuvrra ektui. Sámi álbmoga mediageavaheami ja mediavieru internationaliseren leat maid miellagiddevaš fáttát mediadutkamis. UiT Norgga árktalaš universitehta bargá dál dutkanguorahallamiin álgoálbmotjournalistihka birra, ja galgá maid ovttasbargat Sámi allaskuvllain ja Oslo universitehtain. Dát lea maid miellagiddevaš Sámediggái sin joatkkabarggu sámi media dieđáhusa birra. Sámi Journalistaoahppu lea leamaš dehálaš sámi journalisttaid rekruteremii, ja lea dagahan ahte lea huksejuvvon fágabiras. Dárbu lea eanet sámegielagiid oahpahit ja rekruteret mediasuorgái. Dán bargui berre Sámediggi leat veahkkeaktevran ovttas eará áigeguovdilis aktevrraiguin alit oahpahusa várás. Sámediggi sáhttá addit veahki gelbbolašvuođalokten doaibmabijuiguin ovttas fidnosurggiin, fágabeivviid, bargobájiid ja sullasaččaid lágidit.</p>
<p>Váilevaš máhttovuođđu</p>
<p>Ii gávdno statistihkka sámi mediageavaheaddji, birra almmuhuvvon, ja máhttovuođđu geavaheaddjiláhttema birra mii gusto ođđa teknologiijai lea maid unnán. Statistihkka lea unnán almmuhuvvon ja ođđa dutkan sámi media birra dehe sámi áššiid birra oppalohkái nationála mediain. Maŋemus mediaiskkadeapmi sámi media ja geavaheddjiid birra almmuhuvvui jagi 2000 raportahámis. <span type="quote">“Sámi mediat: geavaheapmi, sisdoallu ja rámmaeavttuid”</span> iskkadeapmi čađahii Media ja gulahallan instituhta Oslo Universitehta bokte. Mediagovva dan rájes lea rievdan hui olu. Dát raportta ii leat fokuseren interneahttavuđđosaš mediaide ja mobiilatelefovnnaide, mat leat hui guovddáš ávdnasat odne. Lea dárbu ođasmahttojuvvon ja vuđolaš ipmárdussii mediafálaldaga nuppástusain. Dat berre maid láhččojuvvot dili nu ahte statistihkka ráhkaduvvo sámi mediageavaheddjiid ja sámi mediavieru birra seamma dásis go dáčča mediageavaheddjiid birra. Sámediggi berre bidjat áiggi initieret joatki kártema mediageavaheami- ja vieruid birra sámi geavaheddjiid gaskkas áiggiid badjel. Sámediggi berre digaštallat makkár vuogi mielde sáhttá dán dahkat, ja fátmmastit aktevrraid dakkár bargui dego Statistihkalaš guovddášdoaimmahaga, Norgga Gallup Instituhta ja eará relevánta universitehta ja allaskuvlla instituhtaid. Nationála dutkanprošeavttaide mii maid fátmmasta sámi servodaga berre Sámediggi leat láidesteaddjin, ovdamearka dihte dialoga bokte Dutkanráđiin, mii jahkásaččat juohká dutkanjuolludemiid siskkobealde vissis kategoriijaide main lea spesifihkka ulbmil.</p>
<p>Oktasaš vuođđovuogádat sámi servodatdebáhttii</p>
<p>Sámi servodatdebáhtas leat unnán arenat gos sámi servodat beassá digaštallat áigeguovdilis áššiid 58/178 ovttas. Otná sámi servodatdigaštallan lea biđgejuvvon máŋgga iešguđet sadjái. Sámi áššiid digaštallama hástalus nationála dahje regionála debáhttasiidduin lea ahte debáhtta dávjá jorggiha eará guvlui ja álgovuolggalaš debáhtta jávká. Digaštallamiin dávjá vuhttojit ovdagáttut ja garra oaivilat. Máŋgasat eai arvva searvat almmolaš debáhttii, earenoamážit sosiála mediain ja neahttadebáhtaide. Sámi servodat dárbbaša arenaid gos beassá iežas eavttuid vuođul digaštallat dehálaš ja áigeguovdilis áššiid mat gusket Sápmái, váikkuhan dihte rahpaseabbo servodahkii. Dakkár arenat fertejit leat rahpasat, oadjebasat ja fátmmastahtti olles sámi servodahkii, gos sámi servodaga iešguđetlágan oaivilat ja jienat bohtet ovdan, ja maid redaktevrrat ja debáhttafuolaheaddjit gozihit. Ođđa teknologiijain lea vejolaš ásahit oktasaš digitála vuođđovuogádaga sámi mediaid várás ja/dahje mediaide mat almmuhit sámi guoskevaš áššiid.</p>
<p>Mediafálaldaga ovddideapmi sámi nuoraide</p>
<p>Mediafálaldat mii lea heivehuvvon sámi nuoraid mediavieruide ja beroštumiide berre ovddiduvvot ja sihkkarastojuvvot. Ii ábut jáhkkit ahte sámi nuorat rievdadit iežaset mediavieruid ja máhccet árbevirolaš mediaide rávisolmmožin. Lea dehálaš ahte nuorra mediageavaheaddjit dovdet oktavuođa sámi mediaide. Sámi nuoraid mediafálaldaga ovddidanbargui lea dehálaš fátmmastit aktevrraid dego Sámedikki nuoraidpolitihkalaš lávdegotti (SáNuL), iešguđetlágan sámi nuoraidorganisašuvnnaid ja nuoraidráđiid, ja iešguđetge fylkkaid nuoraidráđiid. Berre maiddái bovdet mediaid, mat leat earenoamážit oaivvilduvvon sámi nuoraide, mielde dakkár bargui. SáNuL lea áŋgiruššan sullasaš áššiin ja lea earret eará ovttas Nordlándda ja Romssa nuoraid Fylkaráđiin sávvan sierra sámi diehtojuohkinkanála nuoraid várás neahtas. Diekkár doaibmabidju lea ge muđui ráđđehusa sámegiela doaibmaplána 2009-2016 evttohuvvon doaibmabijuid mielde.</p>
<p>Sámediggi sáhttá gáibidit digitála čovdosiid ja vuođđovuogádagaid njuolggodoarjaga juolludeamis sámi mediaide mat leat oaivvilduvvon sámi nuoraide. Sámediggi sáhttá maiddái eará ohcanvuđot doarjagiid bokte geahččalit movttiidahttit innovašuvdnii, ovdamearkka dihte nuoraide heivehuvvon applikašuvnnaid ráhkadeapmái mobiillaide ja neahttabreahtaide.</p>
<p>Sámediggi vásiha muđui ahte váilot kvalitatiiva buorit sámegielat fálaldagat nuoraide buot sámegielain. Bivnnuhis NRK mánáid- ja nuoraidprográmmaid sámegillii teksten ja/dahje dubben livččii earenoamáš mávssolaš sámi mánáid giella- ja identitehtahuksemii, lassin iešbuvttaduvvon prográmmaide mat leat vuođđuduvvon sámi árvvuide ja servodahkii. NRK Sápmi ja máŋga iežá mediat mieđihit ahte sii eai lihkostuva doarvái bures olahit nuorra rávisolbmuid relevánta fálaldagaiguin ja sisdoaluin, ja ahte sis leat hástalusat oažžut nuorat olahusjoavkku válljet sin kanála. Dan lea maiddái Medietilsynet (mediabearráigeahčču) cuiggodan sihke 2018:s ja 2017:s.</p>
<p>Filmmat ja filbmaráiddut mánáide ja nuoraide</p>
<p>Dárbu sámi filmmaide ja filbmaráidduide oaivvilduvvon mánáide ja nuoraide miehtá Sámi lea stuoris, ja sámi filmmaid fálaldat lea unnán dan suktii go jearahallet ja go servodatdárbu lea. Lea dehálaš ahte mánát ja nuorat besset geahččat sámegielat filmmaid ja filbmaráidduid. Sámegielat filmmaid ja filbmaráidduid čađa ohppet mánát ja nuorat giela ja ovddidit giela ja dat maid váikkuha giellaválljemii stohkosiid oktavuođas ja go servoša earáiguin. Sámi filmmat ja filbmaráiddut mánáide ja nuoraide leat dehálaččat ja dárbbašlaččat, go sámi filmmain lea sámi sisdoallu ja sámi perspektiiva, nu ii leat dubbejuvvon ja tekstejuvvon filmmain. Sámi filbmakultuvra guorahallá, hábme ja viidásetovddida hástalusaid mat sámi kultuvrras ja identitehtas leat, sihke vássán áiggis, dálá áiggis ja boahtteáiggis. Sámi filmmat leat beaktilat ja ealli filbmakultuvra mas leat iešguđetlágan, ođđamállet ja áigeguovdilis ovdanbuktimat sámi kultuvrras ja identitehtas. Sámi filmmat ja filbmaráiddut mánáide ja nuoraide mielddisbuktet ahte máhttu ja diehtojuohkin sámi giela, kultuvrra ja servodaga birra leavvá viidábut stuoraservodagas. Hástalus lea ahte buvttadandoarjja sámi filbmaráidduide ja sámi filmmaide ii govčča buvttadangoluid.</p>
<p>Mediasuorgi rievdá johtilit</p>
<p>Dutkan čájeha ahte interneahtta ja mobiila leat dađistaga šaddan eanet deaŧaleabbon ođasgeavaheddjiide Norggas. Ođđasat bohtet maiddái eanet sosiála mediaid bokte – nuorat geavaheddjiid gaskkas lea Facebook šaddan deaŧaleabbon go TV ođasáššiid čuovvumis ja adnojuvvo 59/178 dasto ollu deaŧaleabbon go rádio ja báberáviisa. Lineára mediabuktagiid geavaheapmi (báberáviissat, árbevirolaš rádio ja TV) lea unnon issorasat máŋggaid jagiid badjel, go fas mobiila neahttageavaheapmi lassána. NRK analysa mielde leat ovccis logi olbmo gaskkas neahtas beaivválaččat, ja čiežas logi geavaheaddji gaskkas geavahit mobiila neahtas.</p>
<p>Sámi mediabuvttadeaddjit leat oppalaččat bázahallan teknologalaš ovdáneamis ja geavahit unnán daid vejolašvuođaid maid digitaliseren addá. Hui stuorra erohusat leat das man ollu sámi mediaávdnasat leat interneahtas. Stuorát mediaaktevrrat, nugo NRK Sápmi ja Ávvir áŋgiruššet viehka ollu digitála buktagiiguin, go fas eará unnit aktevrrat buvttadit unnán nehttii, nugo ovdamearkka dihtii nuoraidbláđđi Š. Eatnašiin dain mediain maidda Sámediggi addá doarjaga ii leat digitála fálaldat. Sámi mediat berrejit oažžut vejolašvuođa ovdánit digitaliseremiin vai geavaheddjiin livččii buoret vejolašvuohta ja beasašedje geavahit ođđa vuođđovuogádagaid, erenoamážit dat mediat mat barget nuoraid ektui.</p>
<p>Sámediggi sáhttá movttiidahttit eanet digitaliserema ja innovašuvnna ovdamearkka dihtii nu ahte ásaha sierra doarjjaortnega mediaide mat háliidit čađahit prošeavttaid digitaliserema ja ođđa teknologiija ektui. Ollu aktevrrat mediasuorggis dovddahedje ahte Sámediggi ovttasbargguin eará mediaiguin, giellabirrasiiguin, teknologalaš birrasiiguin ja oahppo-/dutkanbirrasiiguin hoahpuha ođđa teknologiija ovddideami. Okta evttohusain lea lágidit konferánssaid maidda relevánta teknologalaš birrasat ja earát sihke sámi servodagas ja dan olggobealde servet. Sámediggi sáhttá maiddái dán oktavuođas bovdet sierra mediaid, filbma ja eará aktevrraid ságastallat vejolaš ovttasbargoprošeavttaid birra main ođđa teknologiija, sisdoallu ja neahttabálvalusat tematiserejuvvojit, ja mediafálaldat sámi nuoraid várás.</p>
<p><em type="bold">Sámedikki mediapolitihka bajit mihttomearit </em>· </p>
<p>Sámedikki mediapolitihkas berre leat vuođđoeaktun sihkkarastit rámmaeavttuid vai sámi mediat sáhttet doaibmat friddja ja sorjjasmeahttumit, nu ahte buoremus lági mielde sáhttet vuhtiiváldit demokráhtalaš diehtojuohkinfriddjavuođa, almmuhanfriddjavuođa ja preassafriddjavuođa. ·</p>
<p>Sámedikki mediapolitihkka galgá váikkuhit dasa ahte sámegielaid geavaheapmi lassána. ·</p>
<p>Sámedikki mediapolitihkka galgá oččodit boahtteáigásaš čovdosiid mat dahket sámi mediasisdoalu eanet olahahtti olles sámi álbmogii, riikkarájáid rastá. ·</p>
<p>Sámediggi berre iežas mediapolitihkain movttiidahttit servodatáŋgirdahtti journalistihkkii ja láhčit arenavejolašvuođaid sámi servodatdigaštallamii.</p>
<p><em type="bold">Áŋgiruššansuorggit ja doaibmabijut </em></p>
<p>Dá lea evttohusat doaibmabijuide sámi mediamáŋggabealatvuođa bargui.</p>
<p>ÁŊGIRUŠŠANSUORGI 1: Sáddejeaddjiviidodat ·</p>
<p>Ásahit geatnegahtti ovttasbarggu sámi ossodagain davviriikkaid álbmotsáddehagain (NRK;YLE, SVT ja SR). ·</p>
<p>Čielggadit iešheanalaš davviriikkalaš sámi álbmotsáddehaga ásaheami. ·</p>
<p>Nannet dálá sámi aviissaid mediadoarjaga lasiheami bokte. ·</p>
<p>Ásahit bušehtii sierra mediaruhtaseahka mii manná digitaliserenprošeavttaide, innovašuvdnii ja ođđa mediaid geavaheapmái, ja/ dahje prošeavttaide maid ulbmil lea doaimmahit guorahalli journalistihka. ·</p>
<p>Ásahit sámi mediabearráigeahču Norgii, mii váldá badjelasas ovddasvástádusa juolludit mediadoarjaga sámi mediaide ja mii bearráigeahččá mediaid ahte dat ollašuhttet sámi doaimmaheami. Sámi mediabearráigeahčus sáhttá maid leat rollan doaibmat sámi Preassa 60/178 fágalávdegoddin (PFL), ja vejolaččat maid sihkkarastit sámi ovddasteami dálá ortnegis.</p>
<p>ÁŊGIRUŠŠANSUORGI 2: Sisdoalloviidodat: ·</p>
<p>Sámi álbmotsáddehatplakáhtta ásahuvvo, mas leat čielga doaimmat, maiddái danin vai sáhttá árvvoštallat gielalaš, geográfalaš ja šáŋŋerlaš girjáivuođa. NRK-plakáhttii fertejit čavgejuvvot gáibádusat sámi sisdollui nu ahte daid sáhttá árvvoštallat. ·</p>
<p>Gávppálaš álbmotsáddehagat geatnegahttojuvvojit fállat sámi prográmmasisdoallu. Sámi sisdoallu ferte leat čielggas ja konkrehta, nu ahte sáhttá vuohkkasit árvvoštallat sisdoalu. Movttiidahttindoaibmabijut dahje guottuidhábmejeaddji kampánnjat eará preassaid ektui, sihkkarastindihte eanet sámi sisdoalu sin sáddagiin. ·</p>
<p>Mediadoarjja viiddiduvvo nu ahte sámi mediat sáhttet hukset nanu doaimmahusaid mas leat báikkálaš kantuvrrat mat sáhttet buvttadit buori ja viiddis sisdoalu iežaset guldaleddjiide ja gehččiide. ·</p>
<p>Ásahit fágaarenaid sámi mediaide main lea beroštupmi digitaliseremii ja innovašuvdnii. ·</p>
<p>Veardádallat Sámedikki njuolggodoarjjaortnega sámi mediaide ja árvvoštallat sisdoallo-, šáŋŋer-, buvttadan- ja gaskkustangáibádusaid. ·</p>
<p>Oččodit eanet juolludemiid sámi filmmaide ja filbmaráidduide mánáide ja nuoraide.</p>
<p>ÁŊGIRUŠŠANSUORGI 3: Geavahanviidodat ·</p>
<p>Bidjat johtui doaibmabijuid mat sihkkarastet sámi mediageavaheddjiide olaheami iešguđetlágan mediaide. ·</p>
<p>Bargat dan nala ahte háhkat ovttadássásaš sámi mediagirjáivuođa, mas sámi geavaheddjiin miehtá riikka lea lihka buorre vejolašvuohta olahit mediaid sorjjakeahttá geografiijas ja gielas. ·</p>
<p>Systemáhtalaš árvvoštallan sámi mediamánggabealatvuođa ja sámi mediadábiin ásahuvvo ja čuovvuluvvo. ·</p>
<p>Movttiidahttit ásahit ja ovddidit digitála sámi mediavejolašvuođaid sámi mánáide ja nuoraide, mat leat seamma dásis go nationála ja riikkaidgaskasaš mediafálaldagat.</p>
<p>ÁŊGIRUŠŠANSUORGI 4: Rekruteren ja máhttu ·</p>
<p>Ohcalit ovttasbarggu Sámi allaskuvllain ja eará oahppoinstitušuvnnaiguin. ·</p>
<p>Ovddidit máhtu ja statistihka sámi mediaovddideami birra, mediageavaheami birra, girjáivuođa birra jna., doarjjan ja vuođđun ođđa sámi mediapolitihkkii. ·</p>
<p>Rekruteret sámi giella- ja kulturgelbbolašvuođa sámi ja dáčča mediain. Journalisttalaš oahpahus sámegielagiidda, vejolaš ođđa čálliide, earenoamážit julev- ja lullisámi guovlluin. ·</p>
<p>Vuolggahit ja movttiidahttit dutkat oažžun dihte máhtu iešguđetlágan mediaid mearkkašumi birra sámi servodatovdáneapmái, sámi giela ja kultuvrra birra majoritehtagiela ja –kultuvrra ektui ja sámi álbmogat mediageavaheami rievdama birra sámi álbmogis. ·</p>
<p>Ovdanahttit buvttadanbirrasiid mat barget iešguđetlágan šáŋŋeriid siskkobealde.</p>
<p><em type="bold">Máhttovuođđu </em></p>
<p><em type="bold">Girjjálašvuohta </em></p>
<p>Aalen, Ida (2013). <em type="italic">En kort bok om sosiale medier </em>, Fagbokforlaget, Bergen </p>
<p>Chilisa, Bagele (2012). <em type="italic">Indigenous Research Methodologies, </em>Sage Publications Ic, Los Angeles Josefsen, Eva og Eli Skogerbø (2011). `Den samiske offentligheten: mediedekningen av sametingsvalgkampen 2009`, i Eva Josefsen og Jo Saglie (red), <em type="italic">Sametingvalg. Velgere, partier, </em>61/178 <em type="italic">medier </em>, Abstrakt forlag AS </p>
<p>Mecsei, Monica (2018). `Samisk filmbølge baner vei` <em type="italic">, </em>i <em type="italic">Samiske tall forteller 11. Kommentert statistikk 2018 </em>. Sami Allaskuvla s. 83-99 </p>
<p>Rasmussen Torkel (2016) `Samiske medier for barn og ungdom <em type="italic">` </em>, i <em type="italic">Samiske tall forteller 9. Kommentert samisk statistikk 2016 </em>. Sami Allaskuvla: s. 98- 123. </p>
<p>Selle, Per, Semb, Anne Julie, Strømsnes Kristin, Nordø, Åsta Dyrnes. <em type="italic">Den samiske medborgeren. </em>Underkapittel <em type="italic">Mediebruk, </em>i kapittel 4. Cappelen Damm: s. 108 - 128. </p>
<p>Skogerbø, Eli, Josefsen, Eva, Ni Bhroin, Niamh (2015). Kapittel 10: <em type="italic">Samepolitikk på dagsorden </em>. Red. Bjerkli Bjørn, Selle, Per. Samepolitikkens utvilking, Gyldendal Akademisk: s 250- 273. </p>
<p><em type="bold">Raporttat, notáhtat ja čielggadeamit </em></p>
<p>Allmennkringkastingsrapporten 2017, Medietilsynet</p>
<p>Kalstad, Johan Ailo: En samisk mediepolitikk- forberedende notat for Sametinget, 2016. NRKs årsrapport 2017</p>
<p>ON álgoálbmotvuoigatvuođaid julggaštus</p>
<p>ILO-konvensjon nr. 169 om urfolk og stammefolk i selvstendige stater, ratifisert av Norge i 1990</p>
<p>Kongeriket Noregs grunnlov, 1814</p>
<p>Norden – nye muligheter. Forslag til økt mobilitet og integrasjon mellom de nordiske landene, 2018.</p>
<p>Norgga Almmolaš Čielggadeapmi, NAČ 2016:18. Váibmogiella. Láhkaevttohusat, doaibmabijut ja ortnegat sámi gielaide.</p>
<p>Norges Offentlige utredninger, NOU 2017:7. Det norske mediemangfoldet. En styrket mediepolitikk for borgerne.</p>
<p>Ráđđehusa doaibmaplána sámi gielai várás 2009-2016</p>
<p>Sámedikki 2018 bušeahtta Sámediggedieđáhus sámi giela birra (2012) Sámedikki 2010 jahkedieđáhus</p>
<p>Sámi Journalisttaid Searvi / SJS (2018), jahkečoahkkincealkámuš 2018</p>
<p>Skogerbø, Eli (2000): Samiske medier: bruk, innhold og rammevilkår, Universitetet i Oslo</p>
<p>Vær Varsom-plakaten, Pressens Faglige Utvalg</p>
<p><em type="bold">Neahttaartihkkalat </em><span type="quote">«Staten og TV2 skriver under avtale for kommersiell allmennkringkasting»</span>, pressemelding 26.09.2018, 62/178 </p>
<p>Kulturdepartementet</p>
<p><em type="bold">Oasseváldit gulaskuddančoahkkimiin </em></p>
<p>Gulaskuddančoahkkin Kárášjogas golggotmánu 8.b.2018: ·</p>
<p>Einar Bondevik, Lullisámi girkobláđđi Daerpies Dierie ·</p>
<p>Nils Martin Kristensen, Guovdageainnu Lagas Radio (GLR) ·</p>
<p>Jan Skoglund Paltto ojaAnne Berit Anti, Sámi ođasmágasiidna/iSámi Press ·</p>
<p>Mona Solbakk, Pål Hivand ja Elle Márjá S. Sara, NRK Sápmi ·</p>
<p>Geir Wulff ja Lars Birger Persen, Ságat ·</p>
<p>Stine Sand ja Elin Johansen, Institutt for reiseliv og nordlige studier, UiT Norges Arktiske Universitet</p>
<p>Gulaskuddančoahkkin Guovdageainnus golggotmánu 12.b.2018: ·</p>
<p>Liv Inger Somby, Sámi Allaskuvla ·</p>
<p>Nils Johan Heatta ja Johan Ante Utsi, Sámi Journalisttaid Searvi (SJS)</p>
<p><em type="bold">Bovdejuvvon aktevrrat </em></p>
<p>Nuorttanaste Nuoraidmagasiidna Š Iđut lágádus Sámis Bårjås NuorajTV Ávvir Medialinnjá Sámi joatkkaskuvllas Kárášjogas Internasjonalt samisk filminstitutt (ISFI) HighNorth news, Nord universitet Sett nordfra.noKyst og fjord Snåsningen Snåsanytt Nea Radio Arbeidets Rett Fjell-Ljom avisFosenavisa Nord-Salten lokalavis Vesterålen Online Fremover Trønder Avisa</p>
<p><em type="bold">Čálalaš gulaskuddancealkámušat </em></p>
<p>NRK Sápmi Daerpies Dierie Iđut</p>
<p>Sámedikki dievasčoahkkin - 058/18 <em type="bold">Mearkkašupmi 1 - Guovddášbellodat, áirras Elisabeth Erke </em>Maŋimus vahkkuid dáhpáhusat goas meastta buot gulahallanlinját nu go mobiilaneahta, fiberfierpmádat ja DAB eai doaibman Finnmárkkus, de čájeha dat ahte odne eai leat dát doarvái 63/178 buorit. Medias lea guovddáš rolla maiddái diehtojuohkin- ja gulahallankanálan. Servodatsihkarvuođa ja gearggusvuođa dihte lea mis dárbu sihkkaris gulahallankanálaide. Media ferte ain vuhtiiváldit iežas dieđihanrolla sihkarvuođa ja gearggusvuođa ektui. Teknologiijaovdáneami rašesvuhtii ferte maid leat fokus sihke VHF ja FM fierpmádagain. Sámi servodagat ja olbmot geat vánddardit okto meahcis dahje meara nalde, ánssášit maid sihkarvuođa ja oadjebasvuođa seamma ládje go eará guovlluin Norggas. <em type="bold">Mearkkašupmi 2 - Olgeš, áirras Lars Filip Paulsen </em>Mearkkašupmi áššái 058/18 Sámediggeráđi čilgehus sámi mediaid birra Olgešbellodaga sámediggejoavkkus, áirras Lars Filip Paulsen Mii čujuhit doarjagiid láhkaásahussii sámi aviissaide 1. Ulbmil </p>
<p>Doarjja sámi aviissaide ja sámegielat aviisasiidduide galget láhčit dili demokráhtalaš digaštallamii, oaivilhábmemiidda ja giellaovddideapmái sámi servodagas. §7 Kultur- ja girkodepartemeanta mearridit juolludemiid juohkima kap. 335:s poasta 75, mat mannet buvttadandoarjagii, doarjagiidda ráhkadit aviisasiidduid julev- ja lullisámegillii ja vejolaš earenoamážit várrejuvvon ruđain. Doarjja julev- ja lullisámi siidduide sáhttet oktiibuot leat gitta 4 % rádjái jagi juolludemiin dán poasttas. § 9.Doarjja aviisasiidduide julev- ja lullisámegillii Doarjja aviisasiidduide julev- ja lullisámegillii juolluduvvojit aviissaide mat almmuhuvvojit dahje gokčet buori muddui julev- ja lullisámi váldoguovlluid. Ii leat gáibádus ahte aviisa sáhttá definerejuvvot sámi aviisan 3. § mielde. Muđui gustojit eavttut 4. ja 5. §:in. Doarjja meroštallojuvvo almmuhemiid logu mielde ja dan geardu iežasbuvttaduvvon siidologuin ođas- ja áigeguovdilis áššiin julev- ja lullisámegillii. Dán lahtu mielas dát medialáhkaásahus lea mielde heađušteame bajit mihttomeriid ja ulbmila olles láhkaásahusas. Jus galgat olahit ulbmila oažžut demokráhtalaš, oaivilhuksema ja giellaovddideami miehtá sámi servodahkii, de ferte Sámediggi leat premissaaddi nu ahte dát ollašuvvá. Mediadoarjja, maid Ságat ja Ávvir ožžot ollásit, ferte juhkkojuvvot eará gollomeroštallama mielde go 4 % njuolggadusa mielde mii lea biddjon láhkaásahussii. Sámi aviissat Ávvir ja Ságat galget teorehtalaččat gokčat sámi birrasiid miehtá Norgga, muhto eai ole buot sajiid gokčat. Váikkuhus dálá láhkaásahusas lea ahte Ságat-aviissas ja Ávviris eai leat journalisttat julev- ja lullisámi guovlluin (lullelis Ofuohta-vuona), eai ge dain leat kantuvrrat doppe. Boađus lea ahte hárve čállojuvvo julev- ja lullisámi guovlluin dáidda aviissaide. Ii ge goasse čállojuvvo julev- dahje lullisámi gillii. Sámediggeáirrasin lea váivi go ii dieđe áššiid ja váttisvuođaid birra mat leat miehtá sámi servodagaid. Dát sáhttá mielddisbuktit ahte omd. demokráhtalaš digaštallamat, proseassat ja politihkalaš mearrádusat Sámedikkis návccahuvvet, ja vel vearrát, mearriduvvojit váilevaš máhtu haga. Sámi preassa ii čađat lihka buori kritihkalaš journalistihka unnit sámi joavkkuid birra, nu go mearrasámiid, julevsámiid ja lullisámiid birra. Mediagovas lea eanas fáttáid birra nu go boazodoalu birra ja siseatnanváttisvuođaid birra ja váilu obbalaččat viiddisgeahčastat sámi ođasáššiin. Eará stuora hástalus earenoamážit lulli- ja julevsámi giellaguovlluin, lea ahte lea ráddjejuvvon man olu sámegielat fágaoahppan journalisttat/ čállit gávdnojit. Eanet mediat mat almmuhit julev- ja lullisámi sisdoalu, leat vásihan ahte sáhttá leat váttis gávdnat journalisttaid ja čálliid mat hálddašit giela. Ollu mediat fertejit oastit jorgalanbálvalusaid vai sáhttet fállat sisdoalu dáidda gielaide. Dás čujuhuvvo guovtti goabbatlágan doaibmabijuide, mas vuosttažis lea sáhka guhkit oahppoáiggis, ja nubbi doaibmabidju fas lea kursema birra ja dakkáriid, oanehit áiggi badjel. Suorgi ohcala vuolggaheami Sámedikkis ja sámi oahppoásahusain, áinnas ovttasbarggu bokte, mat barget dan nala ahte oahpu láhčit oažžut eanet sámegielat journalisttaid buot sámi gielain ja/ dahje bargat dan nala ahte sii ožžot fágalaš lassioahpu nu go oanehit workshopaid bokte, sierra fágabeivviin sámi mediaid birra ja daid váste, ja eará sullasaš journalisttalaš kurssaid. Dáid sáhttá hábmet nu ahte heivejit sámegielagiidda mat sáhttet ja máhttet čállit, muhto geain váilu fágaoahppu. Sámegielaid doaibmaplána stáhtusis 2011-2013 lea vuođđu jearrat lea go Sámediggi ieš láhčán dili vuoigatmeahttun juohkiimii mediadoarjagis, go dát leat vuođđun; Doaibmabidju 70 Sámi aviissat – eanet lulli- ja julevsámegiela geavaheapmi. Ovddasvástideaddji: Kulturdepartemeanta. Vejolašvuođat hábmet stuorit ceahkkálastima doarjjaortnegiin sámi aviissaide guorahallojuvvui 64/178</p>
<p>Mediaáittardeaddjis, ja raportta sáddejuvvui gulaskuddamii borgemánu 25.b. 2009. Raportii vuosttalda áittardeaddji gielalaš ceahkkálastima mielde meroštallat doarjaga dahje eará giellagáibádusaid vuostá. Áittardeaddji evttohii baicca ahte giellapolitihkalaččat ákkastallojuvvon áššit doarjjaortnegiin (duohta dilis doarjja buvttadit aviisasiidduid julev- dahje lullisámegillii dáčča báikkálaš aviissaide) galget váldot eret preassadoarjagis ja sirdojuvvot Sámediggái. Dán evttohusa dorjo oallut gulaskuddancealkámušat. Sámedikki reivves departementii golggotmánu 27.b.2010 dieđihii Sámediggi ahte dat earret eará gulahallama vuođul sámi aviissaiguin, eai dan dihte hálit rievdademiid njuolggadusain, gč. maiddái Sámedikki 2010 jahkedieđáhusa kap. 4.15 mediafálaldagat. Departemeanta lea dan maŋŋil bidjan vuođđun ahte ii leat vuođđu joatkit viidáseappot dáinna konkrehta doaibmabijuin. Kulturdepartemeanta čujuha aŋkke ahte doarjjaortnega siskkobealde sámi aviissaide lea biddjon earenoamáš doarjja buvttadit áviisasiidduid julev- ja lullisámegillii. Ortnega ákkastallan lea juste dat ahte háliidit nannet mediafálaldaga dáidda gielaide. 2011:s oaččui báikkálaš aviisa NordSalten (julevsámi guovllus) 546 000 ruvnno ja Snåsningen (lullisámi guovllus) 374 000 ruvnno doarjaga dán ortnega bokte. Sámedikki 2010 jahkedieđáhusas, kap. 4.15 Mediafálaldagat “dán oktavuođas deattuha Sámediggi ahte lea ain ollu mii ferte buoriduvvot nu ahte nanne ja ovddida mediafálaldaga julev- ja lullisámegillii. Olgešbellodaga áirasa mielas ferte Sámediggi leat ovddasduvdi nu ahte mediadoarjja rievdaduvvo eará juohkinčovdosa bokte ja gáibádusaid mielde sámi mediaide ahte galget doaimmahit ođasáššiid miehtá sámi servodagaid birra, ii ge dušše osiid das. Dát ferte dahkkot jus galgat oažžut demokráhtalaš digaštallama, oaivilhuksema ja giellaovddideami sámi servodahkii Áirras oaivvilda maid ahte jus Sámediggi váldá badjelasas mediabearráigeahču, de sáhttá dat buorrin leat smávva sámi guovlluide. Muhto dat eaktuda ovddemusat ahte Sámediggi ieš háliida váldit dán ovddasvástádusa badjelasas, sihkkarastit ovttaárvosašvuođa sámi gielaid gaskka. Ášši ovddideapmi 04.12.18 dii. 15.55. Debáhtta 07.12.18 dii. 09.05</p>
<p><em type="bold">Jienasteapmi </em>Dán áššis ii jienastuvvon. <em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Henrik Olsen, áššejođiheaddji 2 Lars Filip Paulsen</p>
<p>Kåre Olli</p>
<p>Mathis Nilsen Eira</p>
<p>John Kappfjell</p>
<p>Lars Filip Paulsen 3 Runar Myrnes Balto 4 Ann-Elise Finbog 5 Cecilie Hansen 6 Klemet Klemetsen 7 Mathis Nilsen Eira 8 Ronny Wilhelmsen</p>
<p>Runar Myrnes Balto</p>
<p>Lars Filip Paulsen</p>
<p>Klemet Erland Hætta</p>
<p>Ronny Wilhelmsen 9 Jon Isak Gælok 10 Márjá-Liissá Partapuoli</p>
<p>Synnøve Søndergaard</p>
<p>Márjá-Liissá Partapuoli 65/178 11 Kåre Olli 12 Runar Myrnes Balto 13 Bjørn Inge Mo</p>
<p>Ann-Elise Finbog</p>
<p>Runar Myrnes Balto</p>
<p>Bjørn Inge Mo 14 Tor H. Mikkola</p>
<p>Aili Keskitalo</p>
<p>Márjá-Liissá Partapuoli</p>
<p>Tor H. Mikkola 15 Vidar Andersen 16 Henrik Olsen, áššejođiheaddji</p>
<p>DC - Mearrádus: Sámediggi lea digaštallan Sámediggeráđi čilgehusa sámi mediaid birra. Čilgehus lea mielddusin čoahkkingirjjis. Ášši meannudeapmi loahpahuvvui 07.12.2018 dii. 10.45 Ášši 059/18</p>
<p>Sámedikki dievasčoahkkin 04.12.2018-07.12.2018</p>
<p>Sámediggeráđi dásseárvopolitihkalaš čilgehus seksuála soju ja sohkabealleidentitehta birra</p>
<p>Áššenr. 18/4405</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus: </em></p>
<p>Čilgehus váldo vuhtii.</p>
<p><em type="bold">Sámediggeráđi dásseárvopolitihkalaš čilgehus seksuála soju ja sohkabealleidentitehta birra </em></p>
<p><em type="bold">Álgu </em>Sámedikki doaibmaplána 2009-2013 dásseárvvu birra lea leamaš vuođđun seksuála soju ja sohkabealidentitehta bargui Sámedikkis maŋimuš jagiid. Dan doaibmaplána doaibmanáigodat lea 66/178 dievvan. Danne ráhkaduvvui 2015:s sámediggeráđi čilgehus sohkabealledásseárvvu birra gos guottut lesba ja homofiila sápmelaččaide lea okta dain čuoggáin mat čalmmustuvvojit earenoamážit. Dát čilgehus lea oassin proseassas mas áigumuššan lea ođđa sámediggedieđáhus dásseárvvu birra. Dásseárvu lea guovddážis Sámedikki doaimmas. Min barggu áigumuššan lea ahte sámi álbmogis galget leat seamma vuoigatvuođat ja vejolašvuođat go álbmogis muđui. Sápmelažžan mii leat minoritehtan ja diehtit maid mearkkaša leat unnitlogus. Astri Dankertsen čállá iežas 2016 ph.d. dutkamušas ahte <span type="quote">«Go dáru lea dat mii adnojuvvo dábálažžan ja neutrálan, de dat mearkkaša ahte sápmelažžan olmmoš sierrana earáin go lea earalágan. Dát earaláganvuođa dovdu lea juoga maid subjeavttat fertejit hálddašit sosiálalaččat ja affektiivalaččat»</span>. Son čujuha viidásabbot liigebargui mii čuovvu olbmo go gullá minoritehtajovkui ja dássekeahtes fápmodillái masa dávjá lea gártan go gullá minoritehtii ja dárbbašlaš, muhto dávjá áibbas oaidnemeahttun liigebargui maid dat mielddisbuktá. Dát liigebargu lea dan birra mo olmmoš hálddaša ja artikulere iežas earaláganvuođa, ja dan birra mo iežas geahččala heivet servodahkii maid dávjá majoritehtaálbmot lea defineren, mii beare bures ii dieđe mo árgabeaivvis lea sápmelažžan leat. <em type="italic">Minoriserema liigebargu </em>lea okta vuohki mo sáhttá čilget dan badjelgeahččanvuogi mii ii leat njulgestaga vealaheapmi, muhto mii liikká sáhttá leat noađđin daidda geat árgabeaivvis dan vásihit. Dás ii dárbbaš leat sáhka eksplisihtta vealaheamis dahje givssideamis. Sáhttá seamma bures leat eksotifiseren, balaheapmi dahje olgguštandovdu, dahje ahte ii leat áktejuvvon. Sámi etnisitehta ja seksuála sodju sáhttet dagahit ovttasdoaibmi vealaheami. Dat ahte leat <span type="quote">«minoritehta minoritehtas»</span> sáhttá mearkkašit givssideami ja vealaheami sihke sámi etnisitehta geažil ja maid seksuála soju geažil. Muhtumiidda sáhttá servodaga oaidnu LHBTQ-olbmuide dagahit dakkár dovddu ahte fertejit válljet iežaset seksuála soju mielde eallit dahje eallit oassin sámi servodagas. Dásseárvosaš sámi servodat mas leat seamma vuoigatvuođat ja vejolašvuođat buohkaide lea Sámedikki bajimuš mihttomearri. Dan oktavuođas lea inkluderen ja bargu vealaheami ja olggušteami vuostá deaŧalaš mihttomearri. Mihttomearri: Leat mielde dásseárvvu ovddideamen ja vealaheami heađušteamen. <em type="bold">Stáhtus </em>Vealaheapmi Artihkkalis sápmelaččaid iežaset vásihan vealaheami birra Norggas oidno ahte máŋggas muitalit iešguđetlágan vealahanvugiid birra maid ieža leat vásihan. Sullii 1 olmmoš 5 olbmos lea vásihan vealaheami. Sullii goalmmádas sis geat leat vealahuvvon muitalit ahte vealaheapmi lea dáhpáhuvvan guokte maŋimuš jagi. Sápmelaččat geain lea nana sámi gullevašvuohta ja orrot dábálaš sámi minoritehtaguovlluin raporterejit eanemus vealaheami, sihke maŋimuš guokte jagi dáhpáhuvvan ja ovdal dan. Dábáleamos vealahanvuohki maid sápmelaččat raporterejedje lei čearddalaš vealaheapmi, dasto vealaheapmi sohkabeali ja eanandieđalaš gullevašvuođa geažil. Sápmelaččat vásihit vealaheami máŋgga arenas. Dábáleamos arenat leat skuvla, bargoeallin ja lagas servodat. Dasto ollu sápmelaččat raporterejit ahte leat loavkašuvvan go sis lea leamaš oktavuohta almmolašvuođain, go leat interneahtas ja go fitnet gávppis dahje restauránttas. Sápmelaččat leat vásihan ja vásihit ain ollu eambbo go majoritehtanorgalaččat ahte eará oahppit/studeanttat, oahpaheaddjit/skuvlla eará bargit, bargoskihpárat, almmolaš bargit, eará čearddalaš joavku go masa ieža gullet (majoritehtaálbmot), amas olbmot ja seamma čearddalaš joavku go masa ieža gullet (eará sápmelaččat) vealahit sin. Vaikke vel ollu sápmelaččat vásihitge vealaheami, de leat unnán sápmelaččat geat dieđihit áššiid Dásseárvo- ja vealahanáittardeaddjái (DVA). Dušše 1,8 % (45 olbmo) sis geat raporterejedje ahte ledje vealahuvvon lei leamaš oktavuohta DVA:in. Sivvan dasa go sápmelaččat geat vealahuvvojit eai váldde oktavuođa DVA:in oažžun dihte veahki sáhttet leat máŋga. Okta sivva sáhttá guoskat sámi norpmaide ja árbevieruide, gos galgá gievran čájehit ja ii galgga veahki ohcat bearraša olggobealde go vuostegieđa vásiha. Eará sivva dasa go sápmelaččat eai oza veahki vealaheami geažil maid leat vásihan sáhttá guoskat kultuvrralaš ja gielalaš barriearaide. 67/178 </p>
<p>Seammás čájeha iskamuš ahte LHBTQ-olbmot vásihit eanet vealaheami go álbmot muđui: https://www.bufdir.no/Statistikk_og_analyse/lhbtiq/Holdninger/. Danne sáhttá leat sivva jáhkkit ahte LHBTQ-olbmot geain lea sámi duogáš vásihit eanet vealaheami go álbmot muđui, ja maid siskkáldasat LHBTQ-olbmuid ektui geain ii leat sámi duogáš. Go veardida eará minoritehta ektui sámi servodagas, de čájehit birgenlági iskamušat doaimmashehttejuvvon olbmuid gaskka geain lea sámi duogáš ahte vásihit eanet vealaheami go doaimmashehttejuvvon olbmot geain ii leat sámi duogáš. Váldo ášši dás lea dattege dat ahte váilu dutkamuš dán suorggis. Mis leat hui unnán dieđut LHBTQolbmuid birra geain lea sámi duogáš. Birgenláhki Dutkanraporttat muitalit ahte lesbain ja homofiillain lea buoret birgenláhki dál go logi ja guoktelogi jagi dás ovdal, ja guottut LHBTQ-olbmuide šaddá dađistaga eanet positiiva. Lihkká diehtit ahte ollugiidda lea ain hástalus leat LHBTQ. Leat ain LHBTQ-olbmot geat dovdet ahte fertejit čiegadit iežaset identitehta, ahte ollu surggiin lea gaskamearálaš birgenláhki heajut, ja ahte iešsoardinlogut sakka vurjet.. Homofiillaid ja lesbaid gaskka lea sin lohku geat leat iežaset soardit geahččalan badjel beali stuorát go heterofiillaid gaskka, ja lea ain stuorát bifiillaid gaskka. Buot joavkkuin geat eai leat heterofiila leat eanet psyhkalaš dávddat, earenoamážit vuollel 30 jagi nuoraid gaskka. Vaikke vel leage leamaš positiivvalaš ovdáneapmi, de leat nu ollugat go 19 % bifiila nissonat, 12 % lesbat, 11 % bifiila albmát ja 10 % homofiilla albmát raporteren ahte leat iežaset geahččalan soardit. Heterofiila nissoniid ja albmáid gaskka lea dát lohku 5-6 %. LHBTQ-olbmuid vuortnuheapmi ja givssideapmi skuvllas ja oahpahusas: Anderssena ja Malteruda birgenlági iskkadeamis 2013:s jerre respondeanttain leatgo oahppobáikkis vuortnuhuvvon unnimusat oktii maŋimuš 12 mánu, ja geat dat ledje geat sin mielas vuortnuhedje. Homofiila albmáid gaskka ledje eanemusat geat muitaledje ahte eará studeanttat ja oahpaheaddjit ledje givssidan sin. Dán joavkkus ledje 37 % geaid eará studeanttat ledje givssidan. Lesbain, homofiillain ja bifiillain lea 1998 rájes leamaš vealahansuodjaleapmi bargoeallimis. Transolbmot ožžo vealahansuodjaleami 2014:s ja bargoaddi lea gieskat geatnegahttojuvvon čađahit doaibmabijuid ovddidan dihte dásseárvvu buot vealahanvuođuin. Ollu LHBTQ-olbmot illá dustet leat rahpasat jođiheddjiide, bargoskihpáriidda ja klieanttaide (Andersen ja Malterud, 2013). Doahpagat <em type="bold">Seksuála sodju: </em>Seksuála sojus lea sáhka das geasa liikosta, geasa dovdá geasuheami, ja geainna háliida leat ovttas. Dábáleamos seksuála sojut leat heterofiila, homofiila, bifiila ja lesba. Muhtumat lohket maid bonju. LHBTQ lea oanádus lesbas, homofiillas, bifiillas, transolbmos ja queeras. Dat lea doaba mii čohkke buot dáid minoritehtajoavkkuid, ja geavahuvvo dávjá ovddabealde eará sániid, nugo ovdamearkka dihte: LHBTQ-olbmot, LHBTQ-perspektiiva ja LHBTQ-dutkan. <em type="bold">Sohkabealleidentitehta: </em>Olbmo siskkáldas dovdu das leago nisu, almmái, sihke nisu ja almmái dahje ii guhtege dáin. Eatnasat identifiserejit iežaset danin sohkabeallin maid riegádusas ožžo, muhto eai buohkat. <em type="bold">Heteronormativitehta: </em>Heteronormativitehta mearkkaša ahte heterosohkabealli ja cissohkabealli dal juo dadjat álo adnojuvvo diehttelassan go olbmot deaivvadit. Heteronorbma guoská kultuvrralaš ja sosiálalaš ásahusaide, norpmaide, geavahussii ja gillii mat reflekterejit ahte servodat ja kultuvra eaktuda ahte buot olbmot leat heterofiillat. Heteronormativva sohkabeali fokus lea reprodukšuvdna, ja heterofiila bearaš šaddá lunddolažžan ja universeallan. Da dagaha LHBTQ-olbmuid sosiálalaččat oaidnemeahttumin ja fuonibun. Heteronormatiiva servodagas leat buot ii-heterofiillat unnitlogus ja adnojuvvojit heterofiilan nu guhká go eará ii leat duođaštuvvon. <em type="bold">Lesba: </em>Ahte leat lesba guoská sihke geavahussii, geasuheapmái ja identitehtii. Lesba nisu dovdá geasuheami dahje liikosta seamma sohkabeali olbmui, namalassii eará nissoniidda. Sihke cisolbmot ja 68/178 transolbmot sáhttet leat lesbat. <em type="bold">Homofiila: </em>Ahte leat homofiila guoská sihke geavahussii, geasuheapmái ja identitehtii. Homofiila almmái dahje nisu dovdá geasuheami dahje liikosta seamma sohkabeali olbmuide. Sihke cisolbmot ja transolbmot sáhttet leat homofiillat. <em type="bold">Bifiila: </em>Ahte leat bifiila guoská sihke geavahussii, geasuheapmái ja identitehtii. Bifiila olmmoš dovdá geasuheami dahje liikosta olbmui beroškeahttá makkár sohkabeallái gullá. Bifiila doaban, eallinvuohkin dahje identitehtan, rihkku dan áddejumi ahte álbmoga sáhttá juohkit guovtti jovkui, heterofiilla dahje homofiila jovkui. Danne bifiilat sáhttet dovdat ahte leat oaidnemeahttumin dahkkojuvvon, eai áktejuvvo dahje ahte sihke heterofiillat ja homofiillat earaláhkai vealahit sin. <em type="bold">Transolmmoš: </em>transolmmoš lea čoahkkedoaba olbmuide geaid olggosoaidnin dahje identitehta čájeha eará sohkabeali go dat sohkabealli mii sidjiide registrerejuvvui riegádusas. Transolmmoš sátni lea eŋgelas <span type="quote">«transgender»</span> jorgaleapmi. Dábáleamos lea ahte lea identitehta dahje sohkabealledovddaheapmi mii lea nuppegežiid go biologalaš vuolggasadji, albmás-nissonii dahje nissonis-albmái. Muhtun transolbmot eai dovdda iežaset juogo almmájin dahje nissonin ja hástalit min guovttejuogus sohkabeallevuogádaga go váldet saji goalmmát sohkabeallin, dahje go eai definere iežaset ovttage sohkabeallekategoriijai. Transseksuálat adnojuvvojit riikkaidgaskasaččat gullevažžan čoahkkedoahpagii, muhto dán birra digaštallojuvvo dál Norggas. Olbmo transidentitehta guoská sohkabeallegullevašvuhtii maid olmmoš ieš dovdá dahje mo dat dovddahuvvo. Dat ii muital maidege olbmo seksualitehta dahje seksuála soju birra. Transolmmoš sáhttá leat bonju, lesba, heterofiila, bifiila dahje homofiila olmmoš. Transolmmoš, dahje oaniduvvon «trans/trans*, lea nuppegežiid cisolbmos – gii dovdá iežas seammaláganin go dat biologalaš sohkabealli maid riegádusas oaččui. <em type="bold">Queer: </em>queer lea bonju sáni eŋgelas jorgaleapmi. Queer geavahuvvo čoahkkedoaban daidda geat eai hálit biddjojuvvot dihto identitehtakategoriija vuollái dan vuođul makkár seksuála sodju sis lea dahje makkár sohkabeallái gullet. <em type="bold">Cisolmmoš/cissohkabealli/cis </em>: Ahte leat cisolmmoš/cissohkabealát/cis mearkkaša ahte identifisere iežat dainna biologalaš sohkabeliin maid riegádusas oaččui. Cisnisu oaččui nissonsohkabeali riegádusas ja identifisere iežas nissonin, ja cisalmmái oaččui almmáisohkabeali riegádusas ja identifisere iežas almmájin. Doaba lea geavahuvvogoahtán nuppegeahčin transperson/transkjønnet/trans doahpagii ja čielggasmahttá ahte juohkehaččas lea sohkabealleidentitehta. Sihke heterofiila, bifiila, homofiila, lesba ja intersohkabealleolbmot sáhttet leat cisolbmot. Sámi Giellagaldu lea 2018:s normeren doahpagiid dán fágasuorggis: http://www.giella.org/meetings/90VVh9KWTCMWyKuAs4skc <em type="bold">Boahttevaš hástalusat </em>Dutkan ja girjjálašvuohta Lesba ja homofiila sápmelaččaid jearahallamat čájehit ahte dat lea joavku mii lea vásihan olggušteami ja vealaheami, muhto mii liikká lea rámis sihke dainna go leat sápmelaččat ja go leat lesbat ja homofiillat. Dat mii lea oktasaš lesbaid ja homofiillaid muitalusain iežaset eallimis leat vásihusat nugo jávohisvuohta homoseksualitehta birra, čuolmmat mat gusket identitehtii, eallin smávva ja lávges servodagain, ja psyhkalaš noađit. Seammás mii diehtit ahte leat ollu sápmelaččat geat iežaset sohkabealleidentitehta geažil eai dovdda ahte leat buresboahtin dahje ruovttus sámi searvevuođas, ja ahte váldojuvvojit vuostá jávohisvuođain. Searvevuohtan mii eat sáhte dan dohkkehit. Mii fertet duostat sohkabealleidentitehta birra hállat sámi servodagas. Sihke dan birra mo lea leat almmájin ja mo lea leat nissonin, ja mo lea go ii dovdda iežas ruovttus goappáge sohkabeallekategoriijas – dahje dovdá iežas ruovttus goappašiin. 69/178 </p>
<p>Sosiologa Merethe Giertsen artihkkal 2002 <span type="quote">«En minoritet i minoriteten. Homofile i samiske miljø og samer i homofile miljø»</span> lei áidna mii lei čállojuvvon fáttá birra ovdal go raporta <span type="quote">”Lesbiske og homofile i Sápmi. En narrativ levekårsundersøkelse”</span> bođii 2009:s. Raporttas oidno ahte leat njeallja dábálaš fenomena lesbaid ja homofiillaid jearahallamiin sámi servodagain. Dat leat jávohisvuohta homoseksualitehta birra, garra oskkolaš bealli, identitehta ja gullevašvuohta máŋgga minoritehtii, ja olggušteapmi ja sosiálalaš ekskluderen. Iskamuš čájeha maid ahte ii leat nu váttis leat rabaš lesban go homofiilan. Sivvan dasa sáhttá leat ahte olmmoš dovdá almmáirolla sámi servodagas hui baskin. Lea hui váttis sihkkarit dadjat galle homofiila ja lesba sápmelaččat Norggas leat otne, muhto studiat orru čájeheamen ahte leat gaskal 1000 ja 1500 olbmo. Studia čájeha ahte sámi lesba ja homofiila biras davvin lea smávis, ja ahte leat unnánat geat rahpasit ellet lesban dahje homofiilan. <span type="quote">”Queering Sapmi”</span> prošeakta 2013 lea deaŧalaš doaibmabidju eanet rabasvuhtii. Dán prošeavttas leat lesbat, homofiillat, bifiillat ja transolbmot sámi servodagain ožžon sáni saji ja beassan muitalit sin historjjá sihke girjjis ja čájálmasas. Seamma fenomenat go maid birgenlági iskkadeapmi mii bođii 2009:s čájeha oidnojit maid <span type="quote">«Queering Sápmi»</span>-prošeavttas. Sámediggi lea maid dorjon prošeavtta ruđalaččat. Ane Hedvig Heidrunsdotter Løvolda masterdutkamušas <span type="quote">«The silence in Sápmi - and the queer Sami breaking it»</span> mii bođii 2014:s leat sivat jávohisvuhtii suokkarduvvon. Løvold lea gávdnan golbma siva jávohisvuhtii: Lestadianismma nana sadji, earenoamáš garra heteronormativitehta – jurddan dan birra ahte buohkat leat heterofiillat ja ahte olmmoš lea almmái dahje nisu dihto vugiiguin, ja kultuvra mas ii galgga konfronteret. Berit Margrethe Oskal čilge iežas masterdutkamuša ovdasániin « <em type="bold">Garra boját ja fiinna nieiddat </em>Heteronormativitehta sámi čáppagirjjálašvuođas» mii bođii 2015:s ahte eatnašat sis geaguin son háleštii masterbarggu birra eai diehtán mii heteronormativitehta lea. Lea nu garrasit cieggan ahte eatnašat eai oppa jurdilge dan birra. Loahpas son čujuha dasa ahte heteronormatiiva servodat ii leat LHBTQ-olbmuide seamma diehttelas. Oskala analysa čájeha ahte LHBTQ-olbmot dahkkojuvvojit oaidnemeahttumin ja vealahuvvojit, ja danne servodat bissu diehtemeahttumin alternatiiva eallinvugiid birra. Son čujuha maid dasa ahte lea dárbu heteronormativitehta oainnusmahttit ja eanet dutkat dan danne go dat lea buoremus vuohki eastadit LHBTQ-olbmuid vealaheami. Dáruiduhttin ja seanadankommišuvdna Homofiillat dávjá váldojuvvojit vuostá jávohis dohkkehemiin, ja dan birra ii hállojuvvo rahpasit. Justa dán jávohisvuođa ii dieđe mo galgá hálddašit go lea lesba, homofiila dahje bifiila sámi servodagain. Dáruiduhttináigodagas lei dáruiduhttin juoga man birra ii galgan hállat. Dattege lea buohkain dárbu oainnusmahttit ja hállat dan birra geat leat, ja oažžut dohkkeheami dasa. Okta informánta Løvold masterbarggus muitalii mo dáruiduhttin maid sápmelaččat leat vásihan lea ráhkadan kultuvrra gos ii leat sadji leat earalágan. Son oaivvilda ahte dat oahpahii sápmelaččaide ahte eai galgga hállat nu ollu dan birra ja ahte eai galgga earáid konfronteret earaláganvuođa birra. Sámi servodagas leat stuorra vuordámušat duohtavuođa- ja seanadankommišuvnna bargui. Ollugat mielas vurdet vejolašvuođa beassat muitalit iežaset historjjá ja dan maid dáruiduhttin lea sidjiide mearkkašan. Mii diehtit ahte dát ášši lea rašši ja boktá ollu dovdduid. Muhto mii oskut ahte goabbatbeallásaš áktemiin ja gierdevašvuođain nuppi fearániidda ja vásihusaide proseassa lea mielde min doalvumin viidásabbot ovttaskas olmmožin ja álbmogin. Dáruiduhttinpolitihkka lei viiddis ja ollu surggiin dat váikkuhii min álbmogin ja ovttaskas olmmožin. Historjámuitaleapmi lea deaŧalaš, muhto deaŧalaččat leat maiddái váikkuhusat maid dál vásihit. Osku ja maskulinitehtanorpmat Grønningsæter ja Nuland (2009) dutkamušaš dutkit čilgeba maiddái oskku hehttehussan friijan beassamii, ja ahte dovddasteamis lesba dahje homofiila sápmelažžan lea oskkolaš bealli. Løvold (2014) lea gávdnan ahte maskulinitehtanorpmat leat nannosat, earenoamážit Sis-Finnmárkkus, gos vurdojuvvo ahte galgá leat maskuliina dihto vugiin, go fas seamma barrieara ii leat seamma garas lesba sápmelaččaide. Sii geat leat dovddasta iežaset seksuála soju leat čilgen dan noađđin, muhto maid vásihussan mii leat gievrudan sin ja man atnet persovnnalaš vuoitun (Grønningsæter ja Nuland, 2009). 70/178 </p>
<p>Riikkaidgaskasaš vuoigatvuođabargu Lesbaid, homofiillaid, bifiillaid ja transolbmuid dilli geat gullet eamiálbmotservodagaide leat illá namuhuvvon riikkaidgaskasaš vuoigatvuođabargguin eamiálbmogiid ovddas. Davvi-Amerihkás hállojuvvo two-spirited people birra. Sámediggi galggašii leat ovdamearkan dasa ahte siskkildit sohkabealleidentitehta ja seksuála soju min riikkaidgaskasaš bargui. Ii fal čoahkkedoaban eamiálbmotservodagaid earenoamážit áitojuvvon joavkkuide (nissonat, mánát, doaimmashehttejuvvon olbmot, lesbat, homofiillat jna), muhto iešguđetlágan joavkun main leat iežaset sierralágan hástalusat maiguin sierra barget. Geaidnu ovddosguvlui Ođđa organisašuvdna lesba, homofiila, bifiila ja transolbmuid várás, Queering sámit, ásahuvvui 2014:s. Dađi bahábut dat heaittihuvvui oanehis áiggi maŋŋá, muhto lea áigumuš cegget ođđa organisašuvnna, ja muhtun norgalaš organisašuvdna lea ásahan oktavuođa bonju sápmelaš nuoraiguin. Leat lágiduvvon máŋga Sápmi prida maidda Sámediggi lea searvan. Sámediggi lágidii 2015:s fágabeaivvi. Sámediggevistti olggobealde Kárášjogas levgejuvvo arvedávgeleavggain. Sámediggi háliida leat mielde váikkuheamen nu ahte positiivvalaš ovdáneami sámi servodagain joatkašuvvá lesbaide, homofiillaide ja bifiillaide buorrin. <em type="bold">Loahpaheapmi </em>Sámediggeráđis leat leamaš buori vásihusat Sámedikki dásseárvvu doaibmaplánain 2009-2013 ja sámediggeráđi dásseárvopolitihkalaš čilgehusain 2012. Mii háliidit ahte galgá ráhkaduvvot sámediggedieđáhus dásseárvvu birra dán áigodahkii. Mii háliidit maid joatkit dásseárvobarggu riikkaidgaskasaš arenas. Sámediggeráđđi evttoha čuovvulit čilgehusa sierra sámediggedieđáhusain dásseárvvu birra, gos seksuála sodju ja sohkabealleidentitehta lea okta áŋgiruššansurggiin. Eará áŋgiruššansuorggit leat sohkabealledásseárvu, veahkaváldi lagas oktavuođain ja doaimmashehttejumit. Bargu álggahuvvo 2019:s. Višuvdna: Dásseárvosaš sámi servodat gos buohkain leat seamma vuoigatvuođat ja vejolašvuođat. Mihttomearri: Leat mielde dásseárvvu ovddideamen ja vealaheami heađušteamen. Strategiijat: Bargguiguin mat guottuid ráhkadit váikkuhit eanet rabasvuođa ja dohkkeheami iešguđetlágan seksuála sojuid ja sohkabealleidentitehtaid birra. Oahpponeavvuid ovddidemiin váikkuhit dan ahte máhttu iešguđetlágan seksuála sojuid ja sohkabealleidentitehtaid birra lassána. Váikkuhit ásahit arenaid ja organisašuvnnaid mat várejit sámi LHBTQ:aid vuoigatvuođaid. Sámedikki dásseárvobarggu boahttevaš áŋgiruššansuorggit bohtet ođđa sámediggedieđáhusas dásseárvvu birra ja Sámedikki bušeahtas. </p>
<p>Sámedikki dievasčoahkkin - 059/18 Ášši álggahuvvui 04.12.18 dii. 16.05. Debáhtta 07.12.18 dii. 10.45</p>
<p><em type="bold">Jienasteapmi </em>Dán áššis ii jienastuvvon. 71/178 </p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Mikkel Eskil Mikkelsen, áššejođiheaddji 2 Ann-Elise Finbog</p>
<p>Tor Gunnar Nystad</p>
<p>Ann-Elise Finbog 3 Lars Filip Paulsen 4 Ann Karin Kvernmo 5 Jørn Are Gaski</p>
<p>Anne Henriette Reinås Nilut</p>
<p>Jørn Are Gaski 6 Jon Isak Gælok</p>
<p>Jørn Are Gaski 7 Anne Henriette Reinås Nilut 8 Cecilie Hansen 9 Aili Keskitalo</p>
<p>Jørn Are Gaski</p>
<p>Aili Keskitalo 10 Bjørn Inge Mo</p>
<p>Jon Isak Gælok</p>
<p>Bjørn Inge Mo 11 Kåre Olli 12 Niko Valkeapää 13 Márjá-Liissá Partapuoli 14 Vidar Andersen 15 Klemet Erland Hætta 16 Runar Myrnes Balto 17 Mikkel Eskil Mikkelsen, áššejođiheaddji</p>
<p>DC - Mearrádus: Sámediggi lea digaštallan Sámediggeráđi čilgehusa dásseárvopolitihkalaš čilgehus seksuála soju ja sohkabealleidentitehta birra. <em type="bold">Álgu </em>Sámedikki doaibmaplána 2009-2013 dásseárvvu birra lea leamaš vuođđun seksuála soju ja sohkabealidentitehta bargui Sámedikkis maŋimuš jagiid. Dan doaibmaplána doaibmanáigodat lea dievvan. Danne ráhkaduvvui 2015:s sámediggeráđi čilgehus sohkabealledásseárvvu birra gos guottut lesba ja homofiila sápmelaččaide lea okta dain čuoggáin mat čalmmustuvvojit earenoamážit. Dát čilgehus lea oassin proseassas mas áigumuššan lea ođđa sámediggedieđáhus dásseárvvu birra. Dásseárvu lea guovddážis Sámedikki doaimmas. Min barggu áigumuššan lea ahte sámi álbmogis galget leat seamma vuoigatvuođat ja vejolašvuođat go álbmogis muđui. Sápmelažžan mii leat minoritehtan ja diehtit maid mearkkaša leat unnitlogus. Astri Dankertsen čállá iežas 2016 ph.d. dutkamušas ahte <span type="quote">«Go dáru lea dat mii adnojuvvo dábálažžan ja neutrálan, de dat mearkkaša ahte sápmelažžan olmmoš sierrana earáin go lea earalágan. Dát earaláganvuođa dovdu lea juoga maid subjeavttat fertejit hálddašit sosiálalaččat ja affektiivalaččat»</span>. Son čujuha viidásabbot liigebargui mii čuovvu olbmo go gullá minoritehtajovkui ja dássekeahtes fápmodillái masa dávjá lea gártan go gullá minoritehtii ja dárbbašlaš, muhto dávjá áibbas oaidnemeahttun liigebargui maid dat mielddisbuktá. Dát liigebargu lea dan birra mo olmmoš hálddaša ja artikulere iežas earaláganvuođa, ja dan birra mo iežas geahččala heivet servodahkii maid dávjá majoritehtaálbmot lea defineren, mii beare bures ii 72/178 dieđe mo árgabeaivvis lea sápmelažžan leat. <em type="italic">Minoriserema liigebargu </em>lea okta vuohki mo sáhttá čilget dan badjelgeahččanvuogi mii ii leat njulgestaga vealaheapmi, muhto mii liikká sáhttá leat noađđin daidda geat árgabeaivvis dan vásihit. Dás ii dárbbaš leat sáhka eksplisihtta vealaheamis dahje givssideamis. Sáhttá seamma bures leat eksotifiseren, balaheapmi dahje olgguštandovdu, dahje ahte ii leat áktejuvvon. Sámi etnisitehta ja seksuála sodju sáhttet dagahit ovttasdoaibmi vealaheami. Dat ahte leat <span type="quote">«minoritehta minoritehtas»</span> sáhttá mearkkašit givssideami ja vealaheami sihke sámi etnisitehta geažil ja maid seksuála soju geažil. Muhtumiidda sáhttá servodaga oaidnu LHBTQ-olbmuide dagahit dakkár dovddu ahte fertejit válljet iežaset seksuála soju mielde eallit dahje eallit oassin sámi servodagas. Dásseárvosaš sámi servodat mas leat seamma vuoigatvuođat ja vejolašvuođat buohkaide lea Sámedikki bajimuš mihttomearri. Dan oktavuođas lea inkluderen ja bargu vealaheami ja olggušteami vuostá deaŧalaš mihttomearri. Mihttomearri: Leat mielde dásseárvvu ovddideamen ja vealaheami heađušteamen. <em type="bold">Stáhtus </em>Vealaheapmi Artihkkalis sápmelaččaid iežaset vásihan vealaheami birra Norggas oidno ahte máŋggas muitalit iešguđetlágan vealahanvugiid birra maid ieža leat vásihan. Sullii 1 olmmoš 5 olbmos lea vásihan vealaheami. Sullii goalmmádas sis geat leat vealahuvvon muitalit ahte vealaheapmi lea dáhpáhuvvan guokte maŋimuš jagi. Sápmelaččat geain lea nana sámi gullevašvuohta ja orrot dábálaš sámi minoritehtaguovlluin raporterejit eanemus vealaheami, sihke maŋimuš guokte jagi dáhpáhuvvan ja ovdal dan. Dábáleamos vealahanvuohki maid sápmelaččat raporterejedje lei čearddalaš vealaheapmi, dasto vealaheapmi sohkabeali ja eanandieđalaš gullevašvuođa geažil. Sápmelaččat vásihit vealaheami máŋgga arenas. Dábáleamos arenat leat skuvla, bargoeallin ja lagas servodat. Dasto ollu sápmelaččat raporterejit ahte leat loavkašuvvan go sis lea leamaš oktavuohta almmolašvuođain, go leat interneahtas ja go fitnet gávppis dahje restauránttas. Sápmelaččat leat vásihan ja vásihit ain ollu eambbo go majoritehtanorgalaččat ahte eará oahppit/studeanttat, oahpaheaddjit/skuvlla eará bargit, bargoskihpárat, almmolaš bargit, eará čearddalaš joavku go masa ieža gullet (majoritehtaálbmot), amas olbmot ja seamma čearddalaš joavku go masa ieža gullet (eará sápmelaččat) vealahit sin. Vaikke vel ollu sápmelaččat vásihitge vealaheami, de leat unnán sápmelaččat geat dieđihit áššiid Dásseárvo- ja vealahanáittardeaddjái (DVA). Dušše 1,8 % (45 olbmo) sis geat raporterejedje ahte ledje vealahuvvon lei leamaš oktavuohta DVA:in. Sivvan dasa go sápmelaččat geat vealahuvvojit eai váldde oktavuođa DVA:in oažžun dihte veahki sáhttet leat máŋga. Okta sivva sáhttá guoskat sámi norpmaide ja árbevieruide, gos galgá gievran čájehit ja ii galgga veahki ohcat bearraša olggobealde go vuostegieđa vásiha. Eará sivva dasa go sápmelaččat eai oza veahki vealaheami geažil maid leat vásihan sáhttá guoskat kultuvrralaš ja gielalaš barriearaide. Seammás čájeha iskamuš ahte LHBTQ-olbmot vásihit eanet vealaheami go álbmot muđui: https://www.bufdir.no/Statistikk_og_analyse/lhbtiq/Holdninger/. Danne sáhttá leat sivva jáhkkit ahte LHBTQ-olbmot geain lea sámi duogáš vásihit eanet vealaheami go álbmot muđui, ja maid siskkáldasat LHBTQ-olbmuid ektui geain ii leat sámi duogáš. Go veardida eará minoritehta ektui sámi servodagas, de čájehit birgenlági iskamušat doaimmashehttejuvvon olbmuid gaskka geain lea sámi duogáš ahte vásihit eanet vealaheami go doaimmashehttejuvvon olbmot geain ii leat sámi duogáš. Váldo ášši dás lea dattege dat ahte váilu dutkamuš dán suorggis. Mis leat hui unnán dieđut LHBTQolbmuid birra geain lea sámi duogáš. Birgenláhki Dutkanraporttat muitalit ahte lesbain ja homofiillain lea buoret birgenláhki dál go logi ja guoktelogi jagi dás ovdal, ja guottut LHBTQ-olbmuide šaddá dađistaga eanet positiiva. Lihkká diehtit ahte ollugiidda lea ain hástalus leat LHBTQ. Leat ain LHBTQ-olbmot geat dovdet ahte fertejit čiegadit iežaset identitehta, ahte ollu surggiin lea gaskamearálaš birgenláhki heajut, ja ahte iešsoardinlogut sakka 73/178 vurjet.. Homofiillaid ja lesbaid gaskka lea sin lohku geat leat iežaset soardit geahččalan badjel beali stuorát go heterofiillaid gaskka, ja lea ain stuorát bifiillaid gaskka. Buot joavkkuin geat eai leat heterofiila leat eanet psyhkalaš dávddat, earenoamážit vuollel 30 jagi nuoraid gaskka. Vaikke vel leage leamaš positiivvalaš ovdáneapmi, de leat nu ollugat go 19 % bifiila nissonat, 12 % lesbat, 11 % bifiila albmát ja 10 % homofiilla albmát raporteren ahte leat iežaset geahččalan soardit. Heterofiila nissoniid ja albmáid gaskka lea dát lohku 5-6 %. LHBTQ-olbmuid vuortnuheapmi ja givssideapmi skuvllas ja oahpahusas: Anderssena ja Malteruda birgenlági iskkadeamis 2013:s jerre respondeanttain leatgo oahppobáikkis vuortnuhuvvon unnimusat oktii maŋimuš 12 mánu, ja geat dat ledje geat sin mielas vuortnuhedje. Homofiila albmáid gaskka ledje eanemusat geat muitaledje ahte eará studeanttat ja oahpaheaddjit ledje givssidan sin. Dán joavkkus ledje 37 % geaid eará studeanttat ledje givssidan. Lesbain, homofiillain ja bifiillain lea 1998 rájes leamaš vealahansuodjaleapmi bargoeallimis. Transolbmot ožžo vealahansuodjaleami 2014:s ja bargoaddi lea gieskat geatnegahttojuvvon čađahit doaibmabijuid ovddidan dihte dásseárvvu buot vealahanvuođuin. Ollu LHBTQ-olbmot illá dustet leat rahpasat jođiheddjiide, bargoskihpáriidda ja klieanttaide (Andersen ja Malterud, 2013). Doahpagat <em type="bold">Seksuála sodju: </em>Seksuála sojus lea sáhka das geasa liikosta, geasa dovdá geasuheami, ja geainna háliida leat ovttas. Dábáleamos seksuála sojut leat heterofiila, homofiila, bifiila ja lesba. Muhtumat lohket maid bonju. LHBTQ lea oanádus lesbas, homofiillas, bifiillas, transolbmos ja queeras. Dat lea doaba mii čohkke buot dáid minoritehtajoavkkuid, ja geavahuvvo dávjá ovddabealde eará sániid, nugo ovdamearkka dihte: LHBTQ-olbmot, LHBTQ-perspektiiva ja LHBTQ-dutkan. <em type="bold">Sohkabealleidentitehta: </em>Olbmo siskkáldas dovdu das leago nisu, almmái, sihke nisu ja almmái dahje ii guhtege dáin. Eatnasat identifiserejit iežaset danin sohkabeallin maid riegádusas ožžo, muhto eai buohkat. <em type="bold">Heteronormativitehta: </em>Heteronormativitehta mearkkaša ahte heterosohkabealli ja cissohkabealli dal juo dadjat álo adnojuvvo diehttelassan go olbmot deaivvadit. Heteronorbma guoská kultuvrralaš ja sosiálalaš ásahusaide, norpmaide, geavahussii ja gillii mat reflekterejit ahte servodat ja kultuvra eaktuda ahte buot olbmot leat heterofiillat. Heteronormativva sohkabeali fokus lea reprodukšuvdna, ja heterofiila bearaš šaddá lunddolažžan ja universeallan. Da dagaha LHBTQ-olbmuid sosiálalaččat oaidnemeahttumin ja fuonibun. Heteronormatiiva servodagas leat buot ii-heterofiillat unnitlogus ja adnojuvvojit heterofiilan nu guhká go eará ii leat duođaštuvvon. <em type="bold">Lesba: </em>Ahte leat lesba guoská sihke geavahussii, geasuheapmái ja identitehtii. Lesba nisu dovdá geasuheami dahje liikosta seamma sohkabeali olbmui, namalassii eará nissoniidda. Sihke cisolbmot ja transolbmot sáhttet leat lesbat. <em type="bold">Homofiila: </em>Ahte leat homofiila guoská sihke geavahussii, geasuheapmái ja identitehtii. Homofiila almmái dahje nisu dovdá geasuheami dahje liikosta seamma sohkabeali olbmuide. Sihke cisolbmot ja transolbmot sáhttet leat homofiillat. <em type="bold">Bifiila: </em>Ahte leat bifiila guoská sihke geavahussii, geasuheapmái ja identitehtii. Bifiila olmmoš dovdá geasuheami dahje liikosta olbmui beroškeahttá makkár sohkabeallái gullá. Bifiila doaban, eallinvuohkin dahje identitehtan, rihkku dan áddejumi ahte álbmoga sáhttá juohkit guovtti jovkui, heterofiilla dahje homofiila jovkui. Danne bifiilat sáhttet dovdat ahte leat oaidnemeahttumin dahkkojuvvon, eai áktejuvvo dahje ahte sihke heterofiillat ja homofiillat earaláhkai vealahit sin. <em type="bold">Transolmmoš: </em>transolmmoš lea čoahkkedoaba olbmuide geaid olggosoaidnin dahje identitehta čájeha eará sohkabeali go dat sohkabealli mii sidjiide registrerejuvvui riegádusas. Transolmmoš sátni lea eŋgelas <span type="quote">«transgender»</span> jorgaleapmi. 74/178 </p>
<p>Dábáleamos lea ahte lea identitehta dahje sohkabealledovddaheapmi mii lea nuppegežiid go biologalaš vuolggasadji, albmás-nissonii dahje nissonis-albmái. Muhtun transolbmot eai dovdda iežaset juogo almmájin dahje nissonin ja hástalit min guovttejuogus sohkabeallevuogádaga go váldet saji goalmmát sohkabeallin, dahje go eai definere iežaset ovttage sohkabeallekategoriijai. Transseksuálat adnojuvvojit riikkaidgaskasaččat gullevažžan čoahkkedoahpagii, muhto dán birra digaštallojuvvo dál Norggas. Olbmo transidentitehta guoská sohkabeallegullevašvuhtii maid olmmoš ieš dovdá dahje mo dat dovddahuvvo. Dat ii muital maidege olbmo seksualitehta dahje seksuála soju birra. Transolmmoš sáhttá leat bonju, lesba, heterofiila, bifiila dahje homofiila olmmoš. Transolmmoš, dahje oaniduvvon «trans/trans*, lea nuppegežiid cisolbmos – gii dovdá iežas seammaláganin go dat biologalaš sohkabealli maid riegádusas oaččui. <em type="bold">Queer: </em>queer lea bonju sáni eŋgelas jorgaleapmi. Queer geavahuvvo čoahkkedoaban daidda geat eai hálit biddjojuvvot dihto identitehtakategoriija vuollái dan vuođul makkár seksuála sodju sis lea dahje makkár sohkabeallái gullet. <em type="bold">Cisolmmoš/cissohkabealli/cis </em>: Ahte leat cisolmmoš/cissohkabealát/cis mearkkaša ahte identifisere iežat dainna biologalaš sohkabeliin maid riegádusas oaččui. Cisnisu oaččui nissonsohkabeali riegádusas ja identifisere iežas nissonin, ja cisalmmái oaččui almmáisohkabeali riegádusas ja identifisere iežas almmájin. Doaba lea geavahuvvogoahtán nuppegeahčin transperson/transkjønnet/trans doahpagii ja čielggasmahttá ahte juohkehaččas lea sohkabealleidentitehta. Sihke heterofiila, bifiila, homofiila, lesba ja intersohkabealleolbmot sáhttet leat cisolbmot. Sámi Giellagaldu lea 2018:s normeren doahpagiid dán fágasuorggis: http://www.giella.org/meetings/90VVh9KWTCMWyKuAs4skc <em type="bold">Boahttevaš hástalusat </em>Dutkan ja girjjálašvuohta Lesba ja homofiila sápmelaččaid jearahallamat čájehit ahte dat lea joavku mii lea vásihan olggušteami ja vealaheami, muhto mii liikká lea rámis sihke dainna go leat sápmelaččat ja go leat lesbat ja homofiillat. Dat mii lea oktasaš lesbaid ja homofiillaid muitalusain iežaset eallimis leat vásihusat nugo jávohisvuohta homoseksualitehta birra, čuolmmat mat gusket identitehtii, eallin smávva ja lávges servodagain, ja psyhkalaš noađit. Seammás mii diehtit ahte leat ollu sápmelaččat geat iežaset sohkabealleidentitehta geažil eai dovdda ahte leat buresboahtin dahje ruovttus sámi searvevuođas, ja ahte váldojuvvojit vuostá jávohisvuođain. Searvevuohtan mii eat sáhte dan dohkkehit. Mii fertet duostat sohkabealleidentitehta birra hállat sámi servodagas. Sihke dan birra mo lea leat almmájin ja mo lea leat nissonin, ja mo lea go ii dovdda iežas ruovttus goappáge sohkabeallekategoriijas – dahje dovdá iežas ruovttus goappašiin. Sosiologa Merethe Giertsen artihkkal 2002 <span type="quote">«En minoritet i minoriteten. Homofile i samiske miljø og samer i homofile miljø»</span> lei áidna mii lei čállojuvvon fáttá birra ovdal go raporta <span type="quote">”Lesbiske og homofile i Sápmi. En narrativ levekårsundersøkelse”</span> bođii 2009:s. Raporttas oidno ahte leat njeallja dábálaš fenomena lesbaid ja homofiillaid jearahallamiin sámi servodagain. Dat leat jávohisvuohta homoseksualitehta birra, garra oskkolaš bealli, identitehta ja gullevašvuohta máŋgga minoritehtii, ja olggušteapmi ja sosiálalaš ekskluderen. Iskamuš čájeha maid ahte ii leat nu váttis leat rabaš lesban go homofiilan. Sivvan dasa sáhttá leat ahte olmmoš dovdá almmáirolla sámi servodagas hui baskin. Lea hui váttis sihkkarit dadjat galle homofiila ja lesba sápmelaččat Norggas leat otne, muhto studiat orru čájeheamen ahte leat gaskal 1000 ja 1500 olbmo. Studia čájeha ahte sámi lesba ja homofiila biras davvin lea smávis, ja ahte leat unnánat geat rahpasit ellet lesban dahje homofiilan. <span type="quote">”Queering Sapmi”</span> prošeakta 2013 lea deaŧalaš doaibmabidju eanet rabasvuhtii. Dán prošeavttas leat lesbat, homofiillat, bifiillat ja transolbmot sámi servodagain ožžon sáni saji ja beassan muitalit sin historjjá sihke girjjis ja čájálmasas. Seamma fenomenat go maid birgenlági iskkadeapmi mii bođii 2009:s čájeha oidnojit maid <span type="quote">«Queering Sápmi»</span>-prošeavttas. Sámediggi lea maid dorjon prošeavtta 75/178 ruđalaččat. Ane Hedvig Heidrunsdotter Løvolda masterdutkamušas <span type="quote">«The silence in Sápmi - and the queer Sami breaking it»</span> mii bođii 2014:s leat sivat jávohisvuhtii suokkarduvvon. Løvold lea gávdnan golbma siva jávohisvuhtii: Lestadianismma nana sadji, earenoamáš garra heteronormativitehta – jurddan dan birra ahte buohkat leat heterofiillat ja ahte olmmoš lea almmái dahje nisu dihto vugiiguin, ja kultuvra mas ii galgga konfronteret. Berit Margrethe Oskal čilge iežas masterdutkamuša ovdasániin « <em type="bold">Garra boját ja fiinna nieiddat </em>Heteronormativitehta sámi čáppagirjjálašvuođas» mii bođii 2015:s ahte eatnašat sis geaguin son háleštii masterbarggu birra eai diehtán mii heteronormativitehta lea. Lea nu garrasit cieggan ahte eatnašat eai oppa jurdilge dan birra. Loahpas son čujuha dasa ahte heteronormatiiva servodat ii leat LHBTQ-olbmuide seamma diehttelas. Oskala analysa čájeha ahte LHBTQ-olbmot dahkkojuvvojit oaidnemeahttumin ja vealahuvvojit, ja danne servodat bissu diehtemeahttumin alternatiiva eallinvugiid birra. Son čujuha maid dasa ahte lea dárbu heteronormativitehta oainnusmahttit ja eanet dutkat dan danne go dat lea buoremus vuohki eastadit LHBTQ-olbmuid vealaheami. Dáruiduhttin ja seanadankommišuvdna Homofiillat dávjá váldojuvvojit vuostá jávohis dohkkehemiin, ja dan birra ii hállojuvvo rahpasit. Justa dán jávohisvuođa ii dieđe mo galgá hálddašit go lea lesba, homofiila dahje bifiila sámi servodagain. Dáruiduhttináigodagas lei dáruiduhttin juoga man birra ii galgan hállat. Dattege lea buohkain dárbu oainnusmahttit ja hállat dan birra geat leat, ja oažžut dohkkeheami dasa. Okta informánta Løvold masterbarggus muitalii mo dáruiduhttin maid sápmelaččat leat vásihan lea ráhkadan kultuvrra gos ii leat sadji leat earalágan. Son oaivvilda ahte dat oahpahii sápmelaččaide ahte eai galgga hállat nu ollu dan birra ja ahte eai galgga earáid konfronteret earaláganvuođa birra. Sámi servodagas leat stuorra vuordámušat duohtavuođa- ja seanadankommišuvnna bargui. Ollugat mielas vurdet vejolašvuođa beassat muitalit iežaset historjjá ja dan maid dáruiduhttin lea sidjiide mearkkašan. Mii diehtit ahte dát ášši lea rašši ja boktá ollu dovdduid. Muhto mii oskut ahte goabbatbeallásaš áktemiin ja gierdevašvuođain nuppi fearániidda ja vásihusaide proseassa lea mielde min doalvumin viidásabbot ovttaskas olmmožin ja álbmogin. Dáruiduhttinpolitihkka lei viiddis ja ollu surggiin dat váikkuhii min álbmogin ja ovttaskas olmmožin. Historjámuitaleapmi lea deaŧalaš, muhto deaŧalaččat leat maiddái váikkuhusat maid dál vásihit. Osku ja maskulinitehtanorpmat Grønningsæter ja Nuland (2009) dutkamušaš dutkit čilgeba maiddái oskku hehttehussan friijan beassamii, ja ahte dovddasteamis lesba dahje homofiila sápmelažžan lea oskkolaš bealli. Løvold (2014) lea gávdnan ahte maskulinitehtanorpmat leat nannosat, earenoamážit Sis-Finnmárkkus, gos vurdojuvvo ahte galgá leat maskuliina dihto vugiin, go fas seamma barrieara ii leat seamma garas lesba sápmelaččaide. Sii geat leat dovddasta iežaset seksuála soju leat čilgen dan noađđin, muhto maid vásihussan mii leat gievrudan sin ja man atnet persovnnalaš vuoitun (Grønningsæter ja Nuland, 2009). Riikkaidgaskasaš vuoigatvuođabargu Lesbaid, homofiillaid, bifiillaid ja transolbmuid dilli geat gullet eamiálbmotservodagaide leat illá namuhuvvon riikkaidgaskasaš vuoigatvuođabargguin eamiálbmogiid ovddas. Davvi-Amerihkás hállojuvvo two-spirited people birra. Sámediggi galggašii leat ovdamearkan dasa ahte siskkildit sohkabealleidentitehta ja seksuála soju min riikkaidgaskasaš bargui. Ii fal čoahkkedoaban eamiálbmotservodagaid earenoamážit áitojuvvon joavkkuide (nissonat, mánát, doaimmashehttejuvvon olbmot, lesbat, homofiillat jna), muhto iešguđetlágan joavkun main leat iežaset sierralágan hástalusat maiguin sierra barget. Geaidnu ovddosguvlui Ođđa organisašuvdna lesba, homofiila, bifiila ja transolbmuid várás, Queering sámit, ásahuvvui 2014:s. Dađi bahábut dat heaittihuvvui oanehis áiggi maŋŋá, muhto lea áigumuš cegget ođđa organisašuvnna, ja muhtun norgalaš organisašuvdna lea ásahan oktavuođa bonju sápmelaš nuoraiguin. 76/178 </p>
<p>Leat lágiduvvon máŋga Sápmi prida maidda Sámediggi lea searvan. Sámediggi lágidii 2015:s fágabeaivvi. Sámediggevistti olggobealde Kárášjogas levgejuvvo arvedávgeleavggain. Sámediggi háliida leat mielde váikkuheamen nu ahte positiivvalaš ovdáneami sámi servodagain joatkašuvvá lesbaide, homofiillaide ja bifiillaide buorrin. <em type="bold">Loahpaheapmi </em>Sámediggeráđis leat leamaš buori vásihusat Sámedikki dásseárvvu doaibmaplánain 2009-2013 ja sámediggeráđi dásseárvopolitihkalaš čilgehusain 2012. Mii háliidit ahte galgá ráhkaduvvot sámediggedieđáhus dásseárvvu birra dán áigodahkii. Mii háliidit maid joatkit dásseárvobarggu riikkaidgaskasaš arenas. Sámediggeráđđi evttoha čuovvulit čilgehusa sierra sámediggedieđáhusain dásseárvvu birra, gos seksuála sodju ja sohkabealleidentitehta lea okta áŋgiruššansurggiin. Eará áŋgiruššansuorggit leat sohkabealledásseárvu, veahkaváldi lagas oktavuođain ja doaimmashehttejumit. Bargu álggahuvvo 2019:s. Višuvdna: Dásseárvosaš sámi servodat gos buohkain leat seamma vuoigatvuođat ja vejolašvuođat. Mihttomearri: Leat mielde dásseárvvu ovddideamen ja vealaheami heađušteamen. Strategiijat: Bargguiguin mat guottuid ráhkadit váikkuhit eanet rabasvuođa ja dohkkeheami iešguđetlágan seksuála sojuid ja sohkabealleidentitehtaid birra. Oahpponeavvuid ovddidemiin váikkuhit dan ahte máhttu iešguđetlágan seksuála sojuid ja sohkabealleidentitehtaid birra lassána. Váikkuhit ásahit arenaid ja organisašuvnnaid mat várejit sámi LHBTQ:aid vuoigatvuođaid. Sámedikki dásseárvobarggu boahttevaš áŋgiruššansuorggit bohtet ođđa sámediggedieđáhusas dásseárvvu birra ja Sámedikki bušeahtas. Ášši meannudeapmi loahpahuvvui 07.12.2018 dii. 11.55 Ášši 060/18 </p>
<p>Sámedikki dievasčoahkkin 04.12.2018-07.12.2018</p>
<p>Ášši 009/18</p>
<p>Bajásšaddan- fuolahus- ja oahppolávdegoddi 20.11.2018-22.11.2018</p>
<p>Giellalokten – Sámedikki strategiijaplána sámegielaid varas</p>
<p>Áššenr. 18/5346 77/178</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus: </em></p>
<p>Sámediggeráđđi dohkkeha strategiijadokumeantta sámegielaid várás - Giellalokten</p>
<p>Bajásšaddan- fuolahus- ja oahppolávdegoddi - 009/18 <em type="bold">Evttohus1.1 </em>1) 1.1, ođđa cealkka njealját teakstaoasi lohppii: Deaŧalaš lea maiddái ahte buot ohppiid giella ovdána. 2) 1.1, ođđa kuvlačuokkis: Bargat dan ala ahte nationála stáhtat váldet ovddasvástádusa nationála formalitehtain mat fertejit sadjái guovtti dahje mángastáhtaid gaskasaš skuvllaid ja mánáidgárddiid ásaheamis. 3) 1.3, goalmmát cealkaga sadjái: Digitála máilbmi ovdána johtilit. Danne ferte Sámediggi áiggis áigái rahčat dan ala ahte lea buorre sámegielat mediafálaldat, heivehuvvon ohcaleapmái, vai nuorra mediageavaheaddjit ožžot oktavuođa sámi mediain. 4) 1.3, Ođđa kuvlačuokkis, mii boahtá 9. kuvlačuoggá sadjái Fuolahit ahte ásahuvvojit eanet sámi spealut, applikašuvnnat ja youtube-kanálat. 5) 2.3. Vuosttaš cealkka, vuosttaš teakstaoasis. Loahppa rievdaduvvo leat ná: … ja almmolaš diehtojuohkin ferte addojuvvot maiddái sámegielaide digitála. 6) 2.3, loahppa vuosttaš kuvlačuoggás rievdaduvvo … sámegielat, ja almmuhuvvojit maiddái digitála. 7) 2.4, goalmmát teakstaoassi. Ođđa nubbi cealkka lasáhussan: Sámi girjjálašvuohta berre álohii addojuvvot maiddái digitála hámis. 8) 2.5, njealját kuvlačuokkis … ja buot nationála visttit 9) 2.10, Ođđa kuvlačuokkis: Bargat dan ala ahte nationála ásahusat: Opera, Nationálamusea, Nationálabibliotehka, Nationála arkiiva ja earát mat ožžot stáhtas doaibmadoarjaga prográmmerejit sámi dáidaga ja kultuvrra. Dat berre biddjojuvvot ásahusaid mearrádusaide gč. NRK mearrádusaid (NRK-plakáhta §16 ja §22 maid Stuorradiggi lea mearridan. 10) 2.11 Ođđa njealját teakstaoassái lasáhussan: Sámi giellaguovddážat leat dávjá oktii lokaliserejuvvon sámi museaiguin. Museain lea deaŧalaš rolla giella-, kultur- ja servodatmáhtu ovddideamis. Danne lea dain lunddolaš rolla sámegielaid ahtanuššanbarggus. 11) 3.2 Ođđa kuvlačuokkis Sihkkarastit ahte sámi mánáid vuoigatvuohta kultuvrralaš ja gielalaš čuovvuleapmái sihkkarastojuvvo, go leat mánáidsuodjalusa divššus, ovdamearkka dihtii go leat biddjojuvvon sámi biebmoruktui. 12) 3.4, Ođđa kuvlačuokkis Láhčit diliid nu ahte gávdnojit eanet dulkkat geain lea gelbbolašvuohta sámegielain maid guoskevaš bealit hállet. 78/178 13) 3.6, Ođđa kuvlačuokkis Bargat dan ala ahte ásahuvvojit eanet neahttaoahput ovttaskas fáttáin. 14) 3.7, Ođđa kuvlačuokkis Bargat dan ala ahte ásahuvvojit eanet neahttaoahput ovttaskas fáttáin. <em type="bold">Evttohus 2.1 </em>Evttohus ođđa teakstan ovdasániin, guovtti maŋimuš teakstaoasi sadjái: Gïelelutnjeme - Giellalåpptim - Giellalokten lea Sámedikki guhkes áiggi áŋgiruššan sámegielain, ja lea jurddašuvvon čađahuvvot máŋgga jagi badjel. Strategiijat leat viidát, ja čájehit Sámedikki ollislaš ja surggiid gaskasaš giellapolitihka boahttevaš jagiide. Dat sisdoallá ollu konkrehta doaibmabijuid sierra servodatsurggiin, ja maid Sámedikki sierra ossodagat čuovvulit. Dat álggaha ollu doaibmabijuid aktevrraid ektui, ja ráhkaduvvojit váikkuhangaskaoamit mat oainnusmahttet sámegielaid almmolaččat. Dasto lea deaŧalaš álggahit stuorát proseassaid nugo earret eará ovddidandoaibmabijuid sámegielaide, ásahit sámi giellaáittardeaddji ja konkrehta gielladoaibmabijuid. Sámedikki mihttomearrin lea ahte doaibmabijut álggahuvvojit ovdal jagi 2022. Sámediggi áigu bálddalagaid dáinna bargguin čuovvulit ráđđehusa barggu láhkaproposišuvnnain ja guoskevaš dieđáhusosiin. <em type="bold">Mearkkašupmi 1.1 </em>Giellaloktemis lohpiduvvo sámegielaid lokten, ja dieinna lágiin lea digitála perspektiiva nu deaŧalaš ahte dat berrešii leat vuođđogeađgin buot vuolitkapihttaliin. Go geahččá fárrolaga digitaliserenstrategiijain maid mii maiddái meannudit dievasčoahkkimis, oaidnit mii ahte lagaš boahtteáiggis berre digitála perspektiiva leat iešalddis čielggas buot sámi almmolašvuođas, ja metadiehtun lohkkojuvvon Sámedikki strategiijain. <em type="bold">Mearkkašupmi 2.1 </em>Mis leat stuorámus vuordámušat dasa ahte dat stuorra giellakonferánsa lágiduvvo dainna lágiin ahte dat boktá nationála fuomášumi, boktá lágidanbáikki sámi dihtomielalašvuođa ja doaibmá ođđa hutkin. Prográmma berre leat nu ahte das lea riikkaidgaskasaš ja innovatiivvalaččat alla standárda. Ferte hoahpuhit olggos guvlui dieđiheami konferánssa birra. </p>
<p><em type="bold">Evttohus 3.1 </em>3.2 Gealbolokten dearvvašvuođasuorggis Ođđa kuvlačuokkis: Čujuhit man deaŧalaš lea oktilaččat juohkit dieđuid geavaheddjiide vuoigatvuođaid birra sámelága giellanjuolggadusain ja movt dat doaibmá geavahusas. <em type="bold">Álggahus </em>Sámedikki Bajásšaddan-, fuolahus- ja oahppolávdegoddi lea meannudan ášši 009/18 Giellalokten – Sámedikki strategiijaplána sámegielaid varas. </p>
<p><em type="bold">Evttohus 4.1 </em>Rievdadit sátnehámi Sámediggeráđi mearrádusárvalusas: Sámediggi dohkkeha sámegielaid strategiijadokumeantta – Giellalokten. 79/178 </p>
<p><em type="bold">Evttohus 5.1 </em>Lasáhus Álggahus kapihttalii, ođđa teakstaoassi vuosttaš teakstaoasi maŋŋel Sámediggi láidesta sámegiela geavaheami ja ovdáneami. Sámedikkis lea erenoamáš ovddasfástádus ovddidit sámegiela ja sámegielaid dássearvu. <em type="bold">Evttohus 6.1 </em>Čuoggái 2.13 Ovttasbargu ráđđehusain biddjojuvvo ođđa teaksta mii boahtá golmma vuosttamuš teakstaosiid sadjái <span type="quote">“Stáhta dulkon- ja jorgalanbálvalusat sámegielaide”</span> vuolde. Sámediggi oaidná ahte lea dárbu buoridit jorgalemiid ja dulkonbálvalusaid sámegielaide. Min vásihus lea ahte dulkadárbu ollu oktavuođain gehččojuvvo pasieantta dahje geavaheaddji dárbbu mielde. Mii deattuhat dattetge ahte dulkondárbu lea seamma ollu bálvalusaddiid dárbu vai áddehallá ja áddejuvvo. Dat mearkkaša dan ahte stáhta ollu eanet ferte váldit ovddasvástádusa doaibmi ja dohkálaš dulkaortnegiin gieldda ja almmolaš bálvalusaddima siskkobealde. Berre ásahuvvot stáhta ásahus jorgalemiid ja dulkonbálvalusaid várás. Ásahusain galgá leat ovddasvástádus das ahte almmolaš diehtojuohkin jorgaluvvo sámegielaide, ja veahkehit sierra surggiid dulkoma láhčimiin. Deattuhit ahte lea ovttaskas bálvalusaddi ovddasvástádus láhčit vejolašvuođa geavahit dulkka, galget leat dohkálaš dulkonrusttegat ja ahte dulkon čađahuvvo dohkálaš vuogi mielde. Ásahus galgá veahkehit dulkonbálvalusaid sierra fágasurggiin, doaibmat ovddidan- ja gealboguovddážin šearbmadulkkaide, váldit ovddasvástádusa jorgalan- ja dulkonbálvalusaid oktiiordnemis almmolaš eiseválddiid ektui ja veahkehit fágaásahusaid. Stáhta berre nannet bearráigeahččama das ahte vuoigatvuođat sámelága giellanjuolggadusain ollašuhttojuvvojit. </p>
<p>BFOL - Mearrádus: <em type="bold">Bajásšaddan-, fuolahus- ja oahppolávdegotti árvalus Álggahus </em>Sámedikki Bajásšaddan-, fuolahus- ja oahppolávdegoddi lea meannudan ášši 009/18 Giellalokten – Sámedikki strategiijaplána sámegielaid varas. <em type="bold">Mearkkašumit </em><em type="italic">Mearkkašupmi ovddiduvvon Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli bokte. Lávdegotti miellahtut Norgga Sámiid Riikkasearvvi (NSR) Ann Karin Kvernmo, Jon Isak Lyngman Gælok, Anne Henriette Reinås Nilut, Niko Valkeapää, Nils Mikkelsen Utsi ja Gunn Anita Jacobsen, Åarjel-Saemiej Gielh Ingo Meehte Danielsen, Guovddášbellodaga Elisabeth Erke, Bargiidbellodaga (BB) Jørn Are Gaski, soarjjasmeahttun áirras Kåre Ivar Olli, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot: </em>Mearkkašupmi 1 Giellaloktemis lohpiduvvo sámegielaid lokten, ja dieinna lágiin lea digitála perspektiiva nu deaŧalaš ahte dat berrešii leat vuođđogeađgin buot vuolitkapihttaliin. Go geahččá fárrolaga digitaliserenstrategiijain maid mii maiddái meannudit dievasčoahkkimis, oaidnit mii ahte lagaš boahtteáiggis berre digitála perspektiiva leat iešalddis čielggas buot sámi almmolašvuođas, ja metadiehtun lohkkojuvvon Sámedikki strategiijain. <em type="italic">Mearkkašupmi ovddiduvvon Norgga Sámiid Riikkasearvvi / Sámeálbmot bellodaga (NSR/SáB) Márjá- </em>80/178 </p>
<p><em type="italic">Liissá Partapuoli bokte. Lávdegotti miellahtut Norgga Sámiid Riikkasearvvi (NSR) Ann Karin Kvernmo, Jon Isak Lyngman Gælok, Anne Henriette Reinås Nilut, Niko Valkeapää, Nils Mikkelsen Utsi ja Gunn Anita Jacobsen, Åarjel-Saemiej Gielh Ingo Meehte Danielsen, Guovddášbellodaga Elisabeth Erke, Bargiidbellodaga (BB) Jørn Are Gaski, soarjjasmeahttun áirras Kåre Ivar Olli, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot: </em>Mearkkašupmi 2 Mis leat stuorámus vuordámušat dasa ahte dat stuorra giellakonferánsa lágiduvvo dainna lágiin ahte dat boktá nationála fuomášumi, boktá lágidanbáikki sámi dihtomielalašvuođa ja doaibmá ođđa hutkin. Prográmma berre leat nu ahte das lea riikkaidgaskasaš ja innovatiivvalaččat alla standárda. Ferte hoahpuhit olggos guvlui dieđiheami konferánssa birra. <em type="bold">Evttohusat </em><em type="italic">Evttohus ovddiduvvon Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli bokte. Lávdegotti miellahtut Norgga Sámiid Riikkasearvvi (NSR) Ann Karin Kvernmo, Jon Isak Lyngman Gælok, Anne Henriette Reinås Nilut, Niko Valkeapää, Nils Mikkelsen Utsi ja Gunn Anita Jacobsen, Åarjel-Saemiej Gielh Ingo Meehte Danielsen, Guovddášbellodaga Elisabeth Erke, Bargiidbellodaga (BB) Jørn Are Gaski, soarjjasmeahttun áirras Kåre Ivar Olli, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot: </em>Evttohus 1 1) 1.1, ođđa cealkka njealját teakstaoasi lohppii: Deaŧalaš lea maiddái ahte buot ohppiid giella ovdána. 2) 1.1, ođđa kuvlačuokkis: Bargat dan ala ahte nationála stáhtat váldet ovddasvástádusa nationála formalitehtain mat fertejit sadjái guovtti dahje mángastáhtaid gaskasaš skuvllaid ja mánáidgárddiid ásaheamis. 3) 1.3, goalmmát cealkaga sadjái: Digitála máilbmi ovdána johtilit. Danne ferte Sámediggi áiggis áigái rahčat dan ala ahte lea buorre sámegielat mediafálaldat, heivehuvvon ohcaleapmái, vai nuorra mediageavaheaddjit ožžot oktavuođa sámi mediain. 4) 1.3, Ođđa kuvlačuokkis, mii boahtá 9. kuvlačuoggá sadjái Fuolahit ahte ásahuvvojit eanet sámi spealut, applikašuvnnat ja youtube-kanálat. 5) 2.3. Vuosttaš cealkka, vuosttaš teakstaoasis. Loahppa rievdaduvvo leat ná: … ja almmolaš diehtojuohkin ferte addojuvvot maiddái sámegielaide digitála. 6) 2.3, loahppa vuosttaš kuvlačuoggás rievdaduvvo … sámegielat, ja almmuhuvvojit maiddái digitála. 7) 2.4, goalmmát teakstaoassi. Ođđa nubbi cealkka lasáhussan: Sámi girjjálašvuohta berre álohii addojuvvot maiddái digitála hámis. 8) 2.5, njealját kuvlačuokkis … ja buot nationála visttit 9) 2.10, Ođđa kuvlačuokkis: Bargat dan ala ahte nationála ásahusat: Opera, Nationálamusea, Nationálabibliotehka, Nationála arkiiva ja earát mat ožžot stáhtas doaibmadoarjaga prográmmerejit sámi dáidaga ja kultuvrra. Dat berre biddjojuvvot ásahusaid mearrádusaide gč. NRK mearrádusaid (NRK-plakáhta §16 ja §22 maid Stuorradiggi lea mearridan. 10) 2.11 Ođđa njealját teakstaoassái lasáhussan: Sámi giellaguovddážat leat dávjá oktii lokaliserejuvvon sámi museaiguin. Museain lea deaŧalaš rolla giella-, kultur- ja servodatmáhtu ovddideamis. Danne lea dain lunddolaš rolla sámegielaid 81/178 ahtanuššanbarggus. 11) 3.2 Ođđa kuvlačuokkis Sihkkarastit ahte sámi mánáid vuoigatvuohta kultuvrralaš ja gielalaš čuovvuleapmái sihkkarastojuvvo, go leat mánáidsuodjalusa divššus, ovdamearkka dihtii go leat biddjojuvvon sámi biebmoruktui. 12) 3.4, Ođđa kuvlačuokkis Láhčit diliid nu ahte gávdnojit eanet dulkkat geain lea gelbbolašvuohta sámegielain maid guoskevaš bealit hállet. 13) 3.6, Ođđa kuvlačuokkis Bargat dan ala ahte ásahuvvojit eanet neahttaoahput ovttaskas fáttáin. 14) 3.7, Ođđa kuvlačuokkis Bargat dan ala ahte ásahuvvojit eanet neahttaoahput ovttaskas fáttáin. <em type="italic">Evttohus ovddiduvvon Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli bokte. Lávdegotti miellahtut Norgga Sámiid Riikkasearvvi (NSR) Ann Karin Kvernmo, Jon Isak Lyngman Gælok, Anne Henriette Reinås Nilut, Niko Valkeapää, Nils Mikkelsen Utsi ja Gunn Anita Jacobsen, Åarjel-Saemiej Gielh Ingo Meehte Danielsen, Guovddášbellodaga Elisabeth Erke, Bargiidbellodaga (BB) Jørn Are Gaski, soarjjasmeahttun áirras Kåre Ivar Olli, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot: </em>Evttohus 2 Evttohus ođđa teakstan ovdasániin, guovtti maŋimuš teakstaoasi sadjái: Gïelelutnjeme - Giellalåpptim - Giellalokten lea Sámedikki guhkes áiggi áŋgiruššan sámegielain, ja lea jurddašuvvon čađahuvvot máŋgga jagi badjel. Strategiijat leat viidát, ja čájehit Sámedikki ollislaš ja surggiid gaskasaš giellapolitihka boahttevaš jagiide. Dat sisdoallá ollu konkrehta doaibmabijuid sierra servodatsurggiin, ja maid Sámedikki sierra ossodagat čuovvulit. Dat álggaha ollu doaibmabijuid aktevrraid ektui, ja ráhkaduvvojit váikkuhangaskaoamit mat oainnusmahttet sámegielaid almmolaččat. Dasto lea deaŧalaš álggahit stuorát proseassaid nugo earret eará ovddidandoaibmabijuid sámegielaide, ásahit sámi giellaáittardeaddji ja konkrehta gielladoaibmabijuid. Sámedikki mihttomearrin lea ahte doaibmabijut álggahuvvojit ovdal jagi 2022. Sámediggi áigu bálddalagaid dáinna bargguin čuovvulit ráđđehusa barggu láhkaproposišuvnnain ja guoskevaš dieđáhusosiin. <em type="italic">Evttohus ovddiduvvon Guovddášbellodaga Elisabeth Erke bokte. Lávdegotti miellahtut Norgga Sámiid Riikkasearvvi (NSR) Ann Karin Kvernmo, Jon Isak Lyngman Gælok, Anne Henriette Reinås Nilut, Niko Valkeapää, Nils Mikkelsen Utsi ja Gunn Anita Jacobsen, Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli, Åarjel-Saemiej Gielh Ingo Meehte Danielsen, Bargiidbellodaga (BB) Jørn Are Gaski, soarjjasmeahttun áirras Kåre Ivar Olli, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot: Evttohus 3 </em>3.2 Gealbolokten dearvvašvuođasuorggis Ođđa kuvlačuokkis: Čujuhit man deaŧalaš lea oktilaččat juohkit dieđuid geavaheddjiide vuoigatvuođaid birra sámelága giellanjuolggadusain ja movt dat doaibmá geavahusas. <em type="italic">Evttohus ovddiduvvon Norgga Sámiid Riikkasearvvi (NSR) Anne Henriette Reinås Nilut bokte. Lávdegotti miellahtut Norgga Sámiid Riikkasearvvi (NSR) Ann Karin Kvernmo, Jon Isak Lyngman Gælok, Niko Valkeapää, Nils Mikkelsen Utsi ja Gunn Anita Jacobsen, Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli, Åarjel-Saemiej Gielh Ingo Meehte Danielsen, Guovddášbellodaga Elisabeth Erke, Bargiidbellodaga (BB) Jørn Are Gaski, soarjjasmeahttun áirras Kåre Ivar Olli, Sámeálbmotbellodaga Ann-Elise Finbog ja Nordkalottfolket </em>82/178 </p>
<p><em type="italic">Kjellrun Wilhelmsen dorjot: </em>Evttohus 4 Rievdadit sátnehámi Sámediggeráđi mearrádusárvalusas: Sámediggi dohkkeha sámegielaid strategiijadokumeantta – Giellalokten. <em type="italic">Evttohus ovddiduvvon soarjjasmeahttun áirasa Kåre Ivar Olli bokte. Lávdegotti miellahtut Norgga Sámiid Riikkasearvvi (NSR) Ann Karin Kvernmo, Jon Isak Lyngman Gælok, Anne Henriette Reinås Nilut, Niko Valkeapää, Nils Mikkelsen Utsi ja Gunn Anita Jacobsen, Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli, Åarjel-Saemiej Gielh Ingo Meehte Danielsen, Guovddášbellodaga Elisabeth Erke, Bargiidbellodaga (BB) Jørn Are Gaski, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot: </em>Evttohus 5 Lasáhus Álggahus kapihttalii, ođđa teakstaoassi vuosttaš teakstaoasi maŋŋel Sámediggi láidesta sámegiela geavaheami ja ovdáneami. Sámedikkis lea erenoamáš ovddasfástádus ovddidit sámegiela ja sámegielaid dássearvu. <em type="italic">Evttohus ovddiduvvon Guovddášbellodaga Elisabeth Erke bokte. Lávdegotti miellahtut Norgga Sámiid Riikkasearvvi (NSR) Ann Karin Kvernmo, Jon Isak Lyngman Gælok, Anne Henriette Reinås Nilut, Niko Valkeapää, Nils Mikkelsen Utsi ja Gunn Anita Jacobsen, Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli, Åarjel-Saemiej Gielh Ingo Meehte Danielsen, Bargiidbellodaga (BB) Jørn Are Gaski, soarjjasmeahttun áirras Kåre Ivar Olli, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot: </em>Evttohus 6 Čuoggái 2.13 Ovttasbargu ráđđehusain biddjojuvvo ođđa teaksta mii boahtá golmma vuosttamuš teakstaosiid sadjái <span type="quote">“Stáhta dulkon- ja jorgalanbálvalusat sámegielaide”</span> vuolde. Sámediggi oaidná ahte lea dárbu buoridit jorgalemiid ja dulkonbálvalusaid sámegielaide. Min vásihus lea ahte dulkadárbu ollu oktavuođain gehččojuvvo pasieantta dahje geavaheaddji dárbbu mielde. Mii deattuhat dattetge ahte dulkondárbu lea seamma ollu bálvalusaddiid dárbu vai áddehallá ja áddejuvvo. Dat mearkkaša dan ahte stáhta ollu eanet ferte váldit ovddasvástádusa doaibmi ja dohkálaš dulkaortnegiin gieldda ja almmolaš bálvalusaddima siskkobealde. Berre ásahuvvot stáhta ásahus jorgalemiid ja dulkonbálvalusaid várás. Ásahusain galgá leat ovddasvástádus das ahte almmolaš diehtojuohkin jorgaluvvo sámegielaide, ja veahkehit sierra surggiid dulkoma láhčimiin. Deattuhit ahte lea ovttaskas bálvalusaddi ovddasvástádus láhčit vejolašvuođa geavahit dulkka, galget leat dohkálaš dulkonrusttegat ja ahte dulkon čađahuvvo dohkálaš vuogi mielde. Ásahus galgá veahkehit dulkonbálvalusaid sierra fágasurggiin, doaibmat ovddidan- ja gealboguovddážin šearbmadulkkaide, váldit ovddasvástádusa jorgalan- ja dulkonbálvalusaid oktiiordnemis almmolaš eiseválddiid ektui ja veahkehit fágaásahusaid. Stáhta berre nannet bearráigeahččama das ahte vuoigatvuođat sámelága giellanjuolggadusain ollašuhttojuvvojit. <em type="bold">Lávdegotti ráva </em>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. Sámedikki dievasčoahkkin - 060/18 <em type="bold">Mearkkašupmi 3 - Ovddádusbellodat, áirras Arthur Tørfoss </em>Ovddádusbellodat doarju buori muddui ráđi strategiija sámi gielaide, muhto oaivvilda seammás ahte 83/178 sámediggi ii leat rievttes váikkuhangaskaoapmi lasihit sámegielagiid Norgii. Dárogiella ja sámegiella leat ovttadássásaš gielat. Lihkká lea eaktun našuvdnii ahte álbmogis lea oktasaš gielalaš vuođđovuogádat. Dárogiella ferte danin leat váldogiellan Norgga skuvllain. Dálá giellahálddašanmodealla ii doaimma. Olbmuid lohku geat geavahit sámegiela, lea njiedjame, ja sámegielaid hálddašanguovlu lea boasttu váikkuhangaskaoapmi. Ovddádusbellodat háliida danin heaittihit sámegielaid hálddašanguovlluid. Sámegiella galgá fállojuvvot eaktodáhtolaš giellan, ja sámegiela ferte sáhttit válljet siidogiela ovdii. Dáinna lágiin nannet mii sihke dárogiela, ja sámegiela. Dákkár oahpahussii fertejit doarvái sámegielat oahpponeavvut leat olahanmuttus. Fertejit gávdnot sámegielat oahpaheaddjit vai ohppiin lea duohta vejolašvuohta válljet sámegiela. Nanu ja bistevaš giellaáŋgiruššan mánáide lea vealtameahttun dasa ahte háhkat buori sámegielat giellaovddideami. Mánáid giellaoahpahus lea čielgasit deháleamos čoavdda sihkkarastit ja ovddidit sámi gielaid. Go aktiivvalaččat láhčá dili giellaoahppamii ja giellageavaheapmái mánáide, de lea dat dat beaktileamos doaibmabidju sihkkarastit ja ealáskahttit gielaid. Ollu sámegielat giellageavaheaddjit láhčet vuođu eanet arenaide gos giella geavahuvvo ja buoret almmolaš bálvalusfálaldahkii sámegillii. Eanet almmolaš báikkiin gos sámegiella oidno, gullo ja geavahuvvo, čalmmustahttá ja geahpida sámegiela geavaheami. Dat ahte láhčit dili dasa ahte eanemus lági mielde olbmot geat háliidit, besset oahppat ja geavahit sámegiela, dat lea iežasnanusmahtti. Iežas giela sihkkarastimis lea vuođđoárvu ja lea mihttun iešalddis. Dasa lassin lea gielaid sihkkarastimis ja ealáskahttimis mearkkašupmi sámi kultuvrra ja identitehta seailluheapmái ja ovddideapmái. Ovddádusbellodaga mielas váldosuohkanat leat rievttes hálddašandássi gosa bidjá dán barggu, go doppe han muđui lea ovddasvástádus mánáidgárddiide ja skuvllaide. Dassážii go dat geavvá ja sámegielaid hálddašanguovlu loahpahuvvo ja hálddašanovddasvástádus sirdojuvvo GOD:i ja suohkaniidda, de doarju OB eanas oasi ovddiduvvon strategiijas. <em type="bold">Mearkkašupmi 4 - Olgeš, áirras Lars Filip Paulsen </em>Giellalokten ášši lea njuolga NAČ 2016:18 Váibmogiella čuovvoleapmi. Okta vuđolaš ja čađamanni prinsihppa lávdegotti Váibmogiella barggus lea definerejuvvon 6. kapihttalis; ja govvida sámegielaid dásseárvosaš ja seammaárvosaš giellan. Sámedikki strategiijat sámegielaid várás lea bures bargojuvvon dokumeanta mas leat máŋga konkrehta evttohusa sámegielaid doaibmabijuide ja mihttomeriide. Iešguđetlágan gielladili geažil, iešguđetlágan dárbbut ja dárbbut iešguđetlágan čovdosiid ektui, de lea dehálaš geahččat sámegielaid giellahálddašeami ollislaččat, ja áinnas konkrehta ovdánahttinprográmma ektui. Sámedikki dievasčoahkkin meannudii sámegiela giellaguovllu ášši čakčamánu 2018:s. Iešguđetlágan suohkankategoriijat leat evttohuvvon, ja maid dán oktavuođas árvvoštallojuvvo dárbu vejolaš giellaresursaguovddážiidda. Giellalávdegoddi lea geahčadan dárbbu ásahit sihke sámegiel giellaáittardeaddji ja váidinfunkšuvnna, ja maid stáhtalaš dulkon- ja jorgalanbálvalusaid. Ovttas dáiguin iešguđetlágan suohkankategoriijaid ektui de lea ávkkálaš geahččat giellaresursasuohkaniid- ja vejolaš giellaresursaguovddážiid ahte sáhttet go áimmahuššat dáid funkšuvnnaid. Dahje maid ahte funkšuvnnat biddjojuvvojit dáidda resurssaide. Ášši meannudeapmi álggahuvvui 05.12.18 dii. 09.00 <em type="bold">Jienasteapmi </em>39 áirasis ledje 37 čoahkis. Jienasteapmi čađahuvvui čuovvovaš vuogi mielde: · </p>
<p>Evttohus 1 mearriduvvui ovttajienalaččat 84/178 ·</p>
<p>Evttohus 2 mearriduvvui ovttajienalaččat ·</p>
<p>Evttohus 3 mearriduvvui ovttajienalaččat ·</p>
<p>Evttohus 4 mearriduvvui ovttajienalaččat ·</p>
<p>Evttohus 5 mearriduvvui ovttajienalaččat ·</p>
<p>Evttohus 6 mearriduvvui ovttajienalaččat ·</p>
<p>Bajásšaddan- fuolahus- ja oahppolávdegotti ráva mearriduvvui ovttajienalaččat</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Anne Henriette Reinås Nilut, áššejođiheaddji 2 Elisabeth Erke</p>
<p>Tor Gunnar Nystad</p>
<p>John Kappfjell</p>
<p>Elisabeth Erke 3 Lars Filip Paulsen</p>
<p>Aili Keskitalo</p>
<p>Kåre Olli</p>
<p>Jørn Are Gaski</p>
<p>Lars Filip Paulsen 4 Jørn Are Gaski</p>
<p>Runar Myrnes Balto</p>
<p>Jørn Are Gaski 5 Arthur Johan Tørfoss</p>
<p>Jørn Are Gaski</p>
<p>Klemet Erland Hætta</p>
<p>John Kappfjell</p>
<p>Arthur Johan Tørfoss 6 Aili Keskitalo</p>
<p>Lars Filip Paulsen</p>
<p>Christina Henriksen</p>
<p>Aili Keskitalo 7 Márjá-Liissá Partapuoli 8 Klemet Klemetsen</p>
<p>Mathis Nilsen Eira</p>
<p>Kåre Olli</p>
<p>Klemet Klemetsen 9 Vidar Andersen 10 Jon Isak Gælok 11 Kåre Olli</p>
<p>Aili Keskitalo</p>
<p>Synnøve Søndergaard</p>
<p>Márjá-Liissá Partapuoli</p>
<p>Kåre Olli 12 Bjørn Inge Mo</p>
<p>Elisabeth Erke</p>
<p>Kåre Olli</p>
<p>Aili Keskitalo 13 Mikkel Eskil Mikkelsen 14 Runar Myrnes Balto 15 Tor Gunnar Nystad 16 Klemet Erland Hætta 17 Márjá-Liissá Partapuoli 18 Anne Henriette Reinås Nilut 85/178</p>
<p>DC - Mearrádus:</p>
<p>Álggahus Buot gielain lea sierra mihtilmasvuohta ja árvu, ja buot gielat heivejit seamma bures gulahallangaskaoapmin sidjiide geat daid geavahit. Gaskal beali ja guokte goalmmádas máilmmi álbmogiin leat muhtun muddui guovttegielalaččat, ja ollugat leat máŋggagielalaččat. Danne lea olbmuide miehtá máilmmi hui dábálaš leat guovttegielalaš. Seamma láhkai go biologalaš šláddjiivuohta ge, de lea gielalaš ja kultuvrralaš šláddjiivuohta iešalddis buorre.</p>
<p>Sámediggi láidesta sámegiela geavaheami ja ovdáneami. Sámedikkis lea erenoamáš ovddasfástádus ovddidit sámegiela ja sámegielaid dássearvu. Giella lea olbmo vuođđogálga. Giella ovdána dan rájes go mii riegádit ja čuovvu min miehtá eallima. Giela bokte mii gulahallat earáiguin, olggosbuktit dovdduid, jurdagiid ja nieguid, vuolggahit ovttasdoaibmama ja áddet dan máilmmi mii birastahttá min. Gielas lea mearkkašupmi min identitehtaovdáneapmái ja identitehtadovdui, ja muitala geat mii leat olmmožin. Gielas lea maid mearkkašupmi min motorihkalaš, sosiála ja dovdduide guoski ovdáneapmái. Nuppe láhkai daddjojuvvon lea giella mearrideaddjin midjiide olbmuide. Mii sáhttit oahppat ovtta dahje máŋga giela eallinagisteamet. Midjiide buohkaide lea dat oktasaš ahte buorre giellaoahpahusas lea mearkkašupmi olles eallinahkái. Sámegielain lea stuorra mearkkašupmi ovttaskas giellageavaheaddjái, sámi álbmogii ja sámi servodaga ovddideapmái. Sámegielain ii leat dušše sáhka gulahallamis, muhto dain lea lagas čatnaseapmi sámi identitehtii, kulturárbái ja gullevašvuhtii. Sámegielat govvidit min oktavuođa, min árbbi ja čanasteami min máttuide. Giella duddjo gullevašvuođa, beroškeahttá das guđe sámegiela mii máhttit dahje man ollu dahje unnán mii giela máhttit. Danne lea sámi giellapolitihkas sáhka sihke das ahte váidit ruovttoluotta massojuvvon giela ja das ahte ovddidit sámegielaid dain guovlluin gos sámegiella geavahuvvo beaivválaččat. Vaikke vel gielladilit leat iešguđetláganat, de giella čatná min oktii dan oktasaš sávaldaga bokte ahte mii háliidit gáhttet, ovddidit ja nannet sámegiela. Sámi giellapolitihkas lea maid sáhka rámmaeavttuin, láhkareguleremiin ja giellageavaheddjiid árgabeaivvis. Sámegiella guoská buot servodatsurggiide, ja dat ferte buori giellapolitihkas oidnot. Sámediggi háliida ahte sámegielat galget gullot, geavahuvvot ja oidnot servodagas, ja Sámedikki giellastrategiija – Giellalokten čalmmustahttá oainnusmahttima, ovddideami, rekrutterema ja gealboloktema buot dásiin. Erenoamážit áŋgiruššat giellafálaldagaiguin mánáide ja nuoraide. Giellalokten čalmmustahttá maiddái ovttasbarggu ja ovttastahttima daid ásahusaid, orgánaid ja organisašuvnnaid gaskka mat barget sámegielaiguin. Dán dokumeanttas deattuhuvvojit servodaga dárbbut. Giellalávdegoddi lea dokumeanttastis NAČ 2016:18 Váibmogiella, čilgen sámegielaid dili ja čujuhan máŋga hástalusa gielaid ektui. Raportta loahppacealkámuš lea ahte sámegielaiguin ferte áŋgiruššat servodaga iešguđet dásiin, ja erenoamážit deattuhuvvojit mánáid ja nuoraid giellavuoigatvuođat. Dán dokumeanttas lea giellalávdegotti raporta vuođđun, ja danne ii válddat gielladili ii ge dálá hástalusaid. Min vásáhusat giellabarggus lea ahte giella beroštahttá buohkaid ja guoská buohkaide. NAČ 2016:18 Váibmogiella lei viiddes gulaskuddamis, ja raportii bohte badjel 100 gulaskuddancealkámuša. Sámedikki mielas lea deaŧalaš oažžut sámi servodaga mielde bargui sámegielaiguin, ja iešguđet sámi birrasiid berošteaddjit leat buktán midjiide rávvagiid ja evttohusaid dán dokumentii rabas árvalusčoahkkimiin 2018 čavčča. Lea maiddái leamaš vejolaš sáddet čálalaš árvalusaid. Dasa lassin lea Sámedikki vuorrasiid ráđđi ja Sámedikki nuoraidpolitihkalaš lávdegoddi ovddidan oainnuid, rávvagiid ja evttohusaid dán bargui. Dán strategiija áigumuš lea čohkket buot Váibmogiela buriid doaibmabidjoevttohusaid, iežamet vásáhusaid ja dálá doaibmabijuid ollislaš giellaáŋgiruššamii. Dokumeanttas NAČ 2016:18 Váibmogiella leat 104 doaibmabidjoevttohusa. Dain sáhttá Sámediggi okto čuovvulit muhtuma, eará doaibmabijut gáibidit lagas ovttasbarggu earet eará nationála eiseválddiiguin. Raporttas leat maiddái máŋga láhkarievdadusevttohusa. Ráđđehus lea dál čuovvuleamen raportta ja lea hábmegoahtán 86/178 láhkaevttohusa oktan gullevaš dieđáhusosiin. Sámediggi áigu guladettiin guoskevaš departemeanttaiguin bargat viidáseappot láhkarievdadusevttohusaiguin konsultašuvdnaproseassaid bokte. Danne eat válddat láhkarievdadusevttohusaid dán dokumeanttas. Sámedikki giellastrategiija - Giellalokten guoskkaha iešguđet dásiid máŋgga servodatsuorggis. Ollislaš giellalokten mearkkaša ahte Sámediggi dárbbaša veahki olles servodagas jus galggaš lihkostuvvat dáinna bargguin, ja mii áigut váldit oktavuođa ja ovttasbargat sihke almmolaš ja priváhta oassálastiiguin, ealáhuseallimiin, máhttoásahusaiguin, gielddalaš ja almmolaš hálddašemiiguin, Ruoŧa ja Suoma bealde sámedikkiiguin ja iešguđet departemeanttaiguin. Dán strategiijas mis leat 3 váldoáŋgiruššansuorggi, main fas leat iešguđet áŋgiruššamat. Juohke áŋgiruššamii gullet máŋga konkrehta doaibmabiju. Daid doaibmabijuid ja ortnegiid maid Sámediggi okto ii sáhte čađahit, dahje ii leat hálddašanváldi daid ektui, leat čohkkejuvvon áŋgiruššansuorgái 2. Dat guoská earret eará sámi giellaguovlluide, maid Sámedikki dievasčoahkkin meannudii 2018 čavčča. Sámedikki dievasčoahkkinmearrádus galgá leat vuođđun viidásat konsultašuvnnaide Ráđđehusain. Sámedikki giellastrategiija – Giellaloktema áigumuš lea váikkuhit nana loktema sámegielaid várás olles servodagas. Min vuođđooaidnu lea ahte sámegiella ja dárogiella galget leat ovttadássásaš ja ovttaárvosaš gielat. Juksan dihtii dakkár mihttomeari dárbbašuvvo nana áŋgiruššan buot servodatsurggiin. Dát strategiija galgá čájehit čielgasit guđe guvlui giellapolitihkka galgá ovddiduvvot, ja ulbmilin lea rievdadit servodaga bistevaččat. Gïelelutnjeme - Giellalåpptim - Giellalokten lea Sámedikki guhkes áiggi áŋgiruššan sámegielain, ja lea jurddašuvvon čađahuvvot máŋgga jagi badjel. Strategiijat leat viidát, ja čájehit Sámedikki ollislaš ja surggiid gaskasaš giellapolitihka boahttevaš jagiide. Dat sisdoallá ollu konkrehta doaibmabijuid sierra servodatsurggiin, ja maid Sámedikki sierra ossodagat čuovvulit. Dat álggaha ollu doaibmabijuid aktevrraid ektui, ja ráhkaduvvojit váikkuhangaskaoamit mat oainnusmahttet sámegielaid almmolaččat. Dasto lea deaŧalaš álggahit stuorát proseassaid nugo earret eará ovddidandoaibmabijuid sámegielaide, ásahit sámi giellaáittardeaddji ja konkrehta gielladoaibmabijuid. Sámedikki mihttomearrin lea ahte doaibmabijut álggahuvvojit ovdal jagi 2022. Sámediggi áigu bálddalagaid dáinna bargguin čuovvulit ráđđehusa barggu láhkaproposišuvnnain ja guoskevaš dieđáhusosiin. </p>
<p>Min višuvdna</p>
<p><em type="bold">Sámegielat leat lunddolaš, servodatguoddi ja ealli gielat </em>Min višuvdna lea ahte sámegielat galget lunddolaččat gullat servodahkii, ja ahte buohkain galgá leat vejolašvuohta gullat, oaidnit ja geavahit sámegielaid buot servodatsurggiin. Sámegielat galget lunddolaččat gullat sihke sáme- ja dárogielagiid juohkebeaivválaš dillái. Min deaŧaleamos doaibma dán barggus lea láhčit saji sámegielaide. Dat mearkkaša ahte mii fertet saji láhčit sámegieloahpahussii ja sámegiela geavaheapmái buot servodaga arenain, mis fertejit leat buorit rámmaeavttut ja dakkár lágat mat sihkkarastet vuoigatvuođa geavahit sámegielaid. Mii áigut láhčit saji sámegielaide iešguđet áŋgiruššamiid bokte, mat gáibidit sihke olmmošlaš ja ekonomalaš resurssaid, giellafágalaš ovddideami ja dálá rámmaid rievdadeami. Mii háliidit buohkat ahte buot sámegielain galget leat buorit ovdánanvejolašvuođat, ja ahte min politihkka galgá váikkuhit dasa ahte sámegielat ahtanuššet ja ovddiduvvojit iešguđet giellaguovlluid gielladili vuođul. Mii diehtit ahte sámegielaid dilli lea iešguđetlágan iešguđet giellaguovlluin, ja mearrideaddjin lea ahte dat lea vuođđun boahttevaš giellapolitihkkii. Sámegielat leat máŋggabealagat, ja sihke geográfalaš lávdan, giellageavaheddjiid lohku ja vejolašvuohta geavahit giela lea iešguđet láhkai. Muhtun guovlluin leat sámegielat ealáskahttin- ja ovdánandilis, go fas eará sajiin leat eanetlohkodilis ja geavahuvvojit lunddolaš gulahallangiellan beaivválaččat. Min bargun lea láhčit saji buot sámegielaid nannemii ja ovddideapmái, beroškeahttá makkár gielladilis dat leat. Dan mii dahkat buoremusat lagas ovttasbargguin iešguđet giellabirrasiiguin. 87/178 </p>
<p>Min giellapolitihkka galgá ráhkadit vuođu oidnosis ja ealli sámegielaide. Sámegielaid nannen ja ovddideapmi lea rádjarasttideaddji bargu, ja ovttasbargu riikarájáid rastá ja eará aktevrraiguin lea guovddážis dán barggus. Giellapolitihkka lea maid sámepolitihkka masa gullet kultuvra, dearvvašvuohta, oahpahus, árbevirolaš ealáhusat, juridihkka ja mánát ja nuorat. Giella guoská buot servodatsurggiide, ja danne dat lea buot surggiid oktasaš ovddasvástádus. Sihkkarastimis sámegielaid ollesárvosaš ja servodatguoddi giellan Norgga beale Sámis galgá giellapolitihkka guoskat buot surggiide. Dat mearkkaša ahte buohkat geain lea ovddasvástádus politihka ovddideamis ja válddi geavaheamis, fertejit vuhtiiváldit giellapolitihkalaš beroštumiid go hábmejit ja čađahit iežaset suorggi politihka.</p>
<p>Ollislaš ja ovttamielalaš giellapolitihkain mas nationála, regionála ja gielddalaš eiseválddit ja eará aktevrrat barget ovttas, mii áigut sámegielaide láhčit saji lunddolaš ja ealli giellan servodagas. Mii áigut buktit ovdánahttima, bargosajiid, sámegielaid mat oidnojit ja nana giellabirrasiid. Nana giellabirrasiid huksen buktá buriid oahpahusvejolašvuođaid ja láhčá saji sámegielaid ovddideapmái, mii fas lea mielde sihkkarastimin boahttevaš giellageavaheddjiid. Sámegielaid boahtteáiggi ovddideamis galget min válljemat saji láhčit eanet gielladoaimmaide olles servodaga aktevrraid involveremiin. Mii han jáhkkit ahte sámegielat ja dárogiella galget sáhttit leat ovttadássásaš ja dásseárvosaš gielat servodagas, ja ahte gielat sáhttet nanusmuvvat ja ovdánit bálddalagaid. Mii leat guhkit áiggi háhkan máhtu ja vásáhusaid mat dahket min gearggusin njunnošis bargat sámegielaid nannemiin ja ovddidemiin. Mii diehtit gosa áigut, ja mii dárbbašit duinna ja servodagain fárrolagaid mátkkoštit.</p>
<p>Sámegielaid dilli</p>
<p>Buot sámegielat Norgga beale Sámis definerejuvvojit áitojuvvon dahje erenoamážit áitojuvvon giellan UNESCO áitojuvvon gielaid listtus. Finnmárkkus leat guokte gieldda gos sámegiella lea eanetlohkogiella, ja buot eará gielddain riikkas leat sámegielat unnitlohkodilis. Sámi giellalávdegotti čielggadusa loahppacealkámuš lea ahte jus buot sámegielat galget ceavzit, ja Norga galgá sáhttit ollašuhttit iežas riikkaidgaskasaš geatnegasvuođaid, de dárbbašuvvo nana áŋgiruššan stáhta ja buot guoskevaš almmolaš ja priváhta aktevrrain. Čielggadus čájeha ahte lea stuorra dárbu áŋgiruššamii sámegielaid beali servodaga iešguđet dásiin ja erenoamážit deattuhuvvojit mánáid ja nuoraid giellavuoigatvuođat.</p>
<p>Dievaslaš giellapolitihka guovddáš aktevrrat</p>
<p>Sámediggi áigu nannet ja ovddidit sámegielaid ollislaš giellaáŋgiruššama bokte mas áŋgiruššat buot dásiid ektui buot servodatsurggiin. Jus mii galgat lihkostuvvat dáinna bargguin, de ferte buot giellaáŋgiruššamiid ovttas árvvoštallat ja oktii čatnat. Giellapolitihkka ferte doalvut seamma guvlui, leš dal sámi giellabirrasiin dahje báikkálaš, regionála, nationála dahje riikkaidgaskasaš ásahusain. Rádjarasttideaddji ovttasbargu galgá sihkkarastit ahte sámegielat ovddiduvvojit ja nannejuvvojit seamma guvlui. Mii eat háliit dakkár ovdáneami mas čállingiella ja terminologiija ovddiduvvojit iešguđet guvlui. Ovttasbargu riikarájáid rastá nanne maiddái giellafálaldagaid álbmogii. Oahpahusfálaldagat, mediafálaldagat, girjjálašvuohta ja terminologiijaovddideapmi leat dakkár suorggit gos ovttasbarggu ferte buorebut láhččit. Sisriikkalaččat galgá áŋgiruššan sámegielaiguin dakkár surggiin go oainnusmahttin, gealbolokten ja rekrutteren leat mielde ollašuhttimin Giellaoktema mihttomeriid. Koordineren dárbbašuvvo dakkár surggiid ja aktevrraid gaskka mat gusket sámegielaide. Stáhtas lea iešguđet departemeanttaid, stáhtalaš doaimmahagaid, etáhtaid ja ásahusaid bokte, oktan fylkkamánniin, ovddasvástádus das ahte suorggit leat mielde nannemin ja ovddideamen sámegielaid. Ráđđehus lea deaŧalaš ovttasbargobealli giellapolitihkas, ja das lea seamma láhkai go Sámedikkis ovddasvástádus sámegielaid nannemis ja ovddideamis. Vuođđolága bokte lea stáhta geatnegahttojuvvon sihkkarastit juohkehačča vuoigatvuođa geavahit sámegiela. Rollajuohkin 88/178</p>
<p>Sámedikki ja Ráđđehusa gaskka lea muhtumin leamaš eahpečielggas. Seammás go Sámedikkis lea bajimus ovddasvástádus sámegielaid nannemis ja ovddideamis, lea Ráđđehusas deaŧalaš rolla ovddasvástádusa doaimmaheamis. Sámedikkis ii leat makkárge formálalaš váldi geatnegahttit eará ásahusaid ráhkadit doaibmabijuid mat nannejit ja ovddidit sámegielaid. Sámediggi ii okto sáhte rievdadit lágaid ge almmá lagas gulahallama ja čuovvuleami haga Ráđđehusain stuorradiggeproposišuvnnaiguin. . Fylkkagielddat leat ožžon viiddes servodatovddidan- ja plánenrolla mii mielddisbuktá ovddasvástádusa koordineremis ja ovddideamis iežaset regiovnnas. Ovddasvástádusas bokte joatkkaoahpahusas, fágaskuvllain, regionála dutkanfoanddain, gealbo- ja ealáhusovddideamis leat fylkkagielddain dakkár barggut main lea stuorra mearkkašupmi sámegielaid ovddideapmái. Sámediggi ja fylkkagielddat leat dahkan ovttasbargošiehtadusaid nannen ja ovddidan dihtii sámegielaid, sámi kultuvrra ja sámi servodateallima. Dat leat deaŧalaš reaiddut regiovnna boahttevaš barggus sámegielaid nannemis . Gielddat leat ožžon deaŧalaš rolla báikkálaš plánemis ja servodatovddideamis. Gielddain lea ovddasvástádus báikkálaš ealáhusovddideamis, mánáidgárdefálaldagain, dearvvašvuođabálvalusain, vuođđoskuvlaoahpahusas, kulturfálaldagain ja eará fálaldagain mánáide ja nuoraide. Sámegiela hálddašanguovllu gielddain leat dasa lassin máŋga geatnegasvuođa sámelága bokte sihkkarastit álbmogii vuoigatvuođa sámegiela oahppat ja geavahit. Gieldda ja Sámedikki gaskasaš ovttasbargošiehtadusa bokte lea gielda geatnegahttojuvvon árjjalaččat leat mielde nannemin ja ovddideamen sámegielaid báikkálaččat. Sámedikki guovttegielatvuođa doarjjaortnegiin gielddat ráhkadit 3-jahkásaš doaibmaplánaid. Dát plánat leat deaŧalaš reaiddut báikkálaš barggus gielladoaimmaiguin. . Sámi giellaguovddážat ja eará báikkálaš aktevrrat mat barget sámegielaid nannemin ja ovddidemiin, leat Sámedikki deaŧaleamos báikkálaš ovttasbargoguoimmit. Giellaguovddážiid bargu buriid giellaarenaid ja oahpahusfálaldagaid láhčimiin lea deaŧalaš nana giellabirrasiid ráhkadeamis. 3-jahkásaš doaibmaplánaiguin giellaguovddážat bidjet alcceseaset guhkesáiggi mihttomeriid giellabargui, ja dat leat buorit reaiddut sámegielaid ovddideapmái doaibmaguovllus. Eará sámi ásahusain, organisašuvnnain ja aktevrrain lea deaŧalaš rolla servodagas, ja sii leat mielde hábmemin sámi servodaga. Sámediggái lea deaŧalaš ahte dát ásahusat, organisašuvnnat ja aktevrrat árjjalaččat servet sámegielaid nannemii ja ovddideapmái báikkálaččat, regionálalaččat ja nationálalaččat. Dat leat maid deaŧalaš ovttasbargoguoimmit, ja Sámedikkis leat buorit vásáhusat ovttasbargodoaibmabijuid ektui iešguđet ásahusaiguin. Sámi allaskuvla, UiT Norgga árktalaš universitehta, Davvi universitehta, Sámi lohkanguovddáš, sámi joatkkaskuvllat ja earát leat deaŧalaš ovttasbargoguoimmit.</p>
<p>Giellaloktema mihttomearit</p>
<p>Sámedikki giellabargu lea vuođđuduvvon guhkesáiggi bargui ja čuovvula NAČ 2016:18 Váibmogiella. Min strategiijat sámegielaid várás galgá leat Sámedikki stivrendokumeanta Váibmogiela viidásat čuovvuleapmái. Bajimus mihttomearit Sámedikki giellastrategiijii – Giellaloktemii leat: ·</p>
<p>Ovttadássásaš ja ovttaárvosaš gielat ·</p>
<p>Oidnosis ja servodatguoddi gielat</p>
<p>Dán strategiijas deattuhuvvojit 3 bajimus áŋgiruššansuorggi: ·</p>
<p>Giellafálaldagat mánáide ja nuoraide ·</p>
<p>Oainnusmahttin ja ovttasbargu ·</p>
<p>Rekrutteren ja gealbolokten</p>
<p>Áŋgiruššansuorgi: Giellafálaldagat mánáide ja nuoraide</p>
<p><em type="bold">Mihttomearri: Mánáide ja nuoraide leat sámegielat olámuttus juohkebeaivválaš dilis </em>Giella lea stoahkan, gulahallan, guorahallan ja áddejupmi. Gielain sáhttá ovdanbuktit jurdagiid, searvat servodahkii ja muitalit gii don leat. Giella lea muittut ja juoga mii čohkke min. Giella lea hálddašeapmi, 89/178 dat jeđđe ja jálosmáhttá, ja rahpá vejolašvuođa eallinahkeoahppamii. Danne lea okta min deaŧaleamos bargguin dahkat giela olámuddui mánáide ja nuoraide. Mánát ohppet giela dan rájes go riegádit, ja váhnemat ja bearaš leat máná lagamus ovttasbargoguoimmit giellaoahppamis. Gielalaš vuođđu ráhkaduvvo mánnán, ja buorit ja oadjebas doarjagat ja gaskavuođat rávesolbmuide leat deaŧalaččat máná giellaoahpahussii. Danne lea eaktun ahte mánát gullet ja geavahit sámegielaid mánáidgárddis, skuvllas ja muđui árgabeaivvis. Giellateoriijat deattuhit man deaŧalaš dat lea ahte máná doabaáddejupmi, sátnerádju, cealkkaráhkadeapmi ja giellageavaheapmi ovddiduvvo dan rájes juo go sii leat smávvát. Mánáid giellaoahppan bidjá vuođu olles eallimii, ja buorre giellabiras lea danne áibbas deaŧalaš giellaoahppamii. Min váldobargun lea hukset nana ja buriid giellabirrasiid, mat dahket vejolažžan giela oahppat ja geavahit báikkálaš birrasis. </p>
<p>Oahpahusfálaldagat mánáide ja nuoraide</p>
<p>Sámegielaid oahppan ferte vásihuvvot miellagiddevažžan, movttiidahttin ja dan vearan mánnái, ja oahpahusas ferte leat buorre kvalitehta. Rekrutteren, gealbolokten ja máhttu nana oahpahusmodeallaid birra lea hui deaŧalaš dán bárggus. Dan birra válddahuvvo eanet áŋgiruššansuorggis 3 - gealbolokten ja rekrutteren. Árvalusčoahkkimiin dán strategiijaplána ráhkadettiin oaččui Sámediggi máŋga konkrehta árvalusa sámi nuorain. Sii deattuhit ahte doarjja, movttiidahttin ja oahpahusvuogit mat inspirerejit leat deaŧalaččat oahpus. Sii jearahit vejolašvuođa beassat oahppat máŋga sámegiela, buoret gáiddusoahpahusa ja giellačoahkkanemiid buot ohppiide geat ožžot sámegieloahpahusa. Sámedikki mielas lea kvalitehta oahpahusas deaŧalaš, ja lea deaŧalaš ahte sámegieloahpahus galgá vásihuvvot ávkkálažžan, árvvolažžan ja miellagiddevažžan. Danne galgá mis leat eanet deaddu gillii ja lohkamii ja čállimii mánáidgárddis, vuođđoskuvllas ja joatkkaoahpahusas.</p>
<p>Strategiija giela, lohkama ja čállima várás - giellaláhtut</p>
<p>Mánát geain lea sámegiella ruovttugiellan, ja mánát geat ožžot sámegieloahpahusa, leat boahtteáiggi giellaguoddit. Danne ferte sihkkarastin dihtti gielaid boahtteáiggi, sihkkarastit ahte eanet mánát ožžot sámegieloahpahusa. Buorit giellagálggat leat hui deaŧalaččat mánáid stoahkamii ja oahppamii mánáidgárddis, ohppiid lohkamii, čállimii ja oahppamii skuvlaagis, ja juohkehačča vejolašvuođaide juksit iežas mihttomeriid ja ovddidit iežas potensiála. Sámediggi háliida ahte buot sámi mánát ožžot vejolašvuođa ovddidit buori giela, lohkan- ja čállingálggaid, vai sii lihkostuvvet oahpus, barggus ja servodagas. Ráđđehus lea ráhkadan ja čađahan nationála strategiija lohkama ja čállima várás - giellaláhtut 2016-2019. Strategiija mihttomearri lea nannet mánáidgárddi giellabirrasa, mánáidgárddi ja skuvlla giellabarggu gaskavuođa, nannet oahpaheddjiid gelbbolašvuođa gielas, lohkamis ja čállimis, johtileappot identifiseret giellaváttisvuođaid, geahpedit daid ohppiid logu geain leat heajos lohkan- ja čállingálggat ja eanedit daid ohppiid logu geain leat buorit lohkan- ja čállingálggat. Dat mii lea erenoamáš dáinna strategiijain, lea ahte vuosttaš geardde áŋgiruššojuvvo systemáhtalaččat ja ollislaččat gielan, lohkamiin ja čállimiin sihke mánáidgárddis ja skuvllas, ja ahte ráhkaduvvojit geavatlaš ja máhttovuđot digitála gealboloktenpáhkat maid mánáidgárddit ja skuvllat sáhttet geavahit njuolgga báikkálaš ovddidanbarggus. Strategiijii gullet oahpásmahttinčoahkkaneamit mánáidgárddiid ja skuvllaid várás, nuvttá neahttavuđot gealboloktenpáhkat ja doarjja báikkálaš ovddidanbargguide gielddain. Gealboloktenpáhkaid lea Lohkanguovddáš ráhkadan, ja lea ásahan dakkár neahttabáikki gosa buot ávdnasat mánáidgárddiide, skuvllaide ja joatkkaskuvllaide leat čohkkejuvvon. Gealboloktenpáhkat deattuhit guovddáš fáddásurggiid maid mánáidgárddit ja skuvllat sáhttet geavahit iežaset báikkálaš ovddidan- ja gealboloktenbarggus. Neahttabáikkis leat dieđut giellaláhttobarggu, iešguđetlágan gelbbolašvuođapáhkaid, bloggaid, oaivadus- ja inspirašuvdnafilmmaid ja eará ávdnasiid birra maid sáhttá geavahit giella-, lohkan- ja čállinbarggus. Evaluerenraporta čájeha ahte strategiija lea lihkostuvvan, ja badjel 200 gieldda leat ohcan ja leamaš giellagieldan prošeaktaáigodagas. Ii oktage 90/178 sámegiela hálddašanguovllu gielddain leat leamaš mielde giellaláhttobarggus. Evaluerenraporta čájeha ahte strategiija lei uhccán heivehuvvon sámegielaide ja ahte uhccán gelbbolašvuođapáhkat ledje ráhkaduvvon sámegillii. Nationála strategiija giela, lohkama ja čállima várás - Giellaláhtuid berre ráhkadit ja heivehit sámegielaide. Sámediggi áigu váldit oktavuođa máhttodepartemeanttain ja oahpahusdirektoráhtain oažžun dihtii strategiija ovddiduvvot viidáseappot sámegillii. Lunddolaš lea bargat ovttas Sámi allaskuvllain ja Nationála sámi lohkanguovddážiin viidásat barggus.</p>
<p>Rádjarasttideaddji mánáidgárde- ja skuvlaovttasbargu</p>
<p>Sámegielat lea rádjarasttideaddjit, ja beaktilis giellapolitihkka mearkkaša buori ja huksejeaddji ovttasbarggu rastá riikkarájáid. Sámi álbmot ássá lávda, ja ollu guovlluin lea ávkkálaš bargat ovttas sihkkarastin dihtii buriid oahpahusvejolašvuođaid mánáidgárddis, vuođđoskuvllas ja joatkkaoahpahusas. Ollu báikkiin lea lunddolaš bargat ovttas rastá riikkarájáid, sihke geográfalaš ja gielalaš sivaid geažil. Dálá rádjarasttideaddji prošeavttaid ja ovttasdoaibmama berre ovddidit viidáseappot. Sámedikki mielas dárbbašuvvo davviriikkalaš ovttasbargu Sámi parlamentáralaš ráđi (SPR) ja davviriikkalaš sámeministariid bokte. Ovdamearkka dihtii dárbbašuvvo ovttasbargu mánáidgárddi, oahpahusa, oahpponeavvoráhkadeami, terminologiijaovddideami ja mediafálaldagaid oktavuođas. SPR meannuda áššiid main lea oktasaš mearkkašupmi sámiide rastá riikkarájáid, ja lunddolaš lea bidjat muhtun bargguid dohko. Dál ovttasbarget muhtun mánáidgárddit ja skuvllat rastá riikkarájáid. Dakkár ovttasbarggu lea dárbu nannet, ja maiddái bargat ovttas pedagogalaš ávdnasiid ovddideamis sámegielaide. Oktasaš čoahkkanemiid ja giellalávgumiid bokte sáhttá ovttasbargat bargiid, gelbbolašvuođa ja ávdnasiid oktavuođas. Ovttasbarggu berre maid ásahit davviriikkalaš oahpaheaddjioahpu oktavuođas. Ásahit berre maid sámegiel oahpahusfálaldaga ohppiid várás rastá riikkarájáid. Dat mearkkaša ovttasbarggu sihke oktasaš oahpaheaddjidoahppuin, oahpponeavvoráhkademiin ja buriid čovdosiiguin go diehtit ahte skuvlavuogádagat ja oahppoplánat leat iešguđetláganat. Vaikke vel skuvlavuogádagat iešguđet riikkain leat iešguđetláganat, ja iešguđetlágan oahppoplánat buktet hástalusaid, de lea deaŧalaš láhčit saji ovttasbargui resurssaid, ávdnasiid ja oktasaš doaimmaid oktavuođas.</p>
<p>Sámediggi áigu: ·</p>
<p>Vuolggahit barggu Giellaláhtuid ráhkadit ja heivehit sámegielaide ·</p>
<p>Bargat dal ala ahte eanet oahppit besset sámi giellačoahkkanemiide ·</p>
<p>Bargat dal ala ahte oahppit besset oahppat eanet sámegielain ·</p>
<p>Bargat dal ala ahte ovttasbargui mánáidgárde- ja skuvlasuorggis lassána ja buorrána ·</p>
<p>Bargat dal ala ahte ásahuvvo davviriikkalaš oahpaheddjiidoahppu ·</p>
<p>Bargat dal ala ahte lullisámi mánát Norgga ja Ruoŧa beale Sámis sáhttet geavahit lullisámegiel mánáidgárdefálaldaga, beroškeahttá ássanbáikkis ·</p>
<p>Vuolggahit barggu ásahit oktasaš digitála oahpponeavvobálvalusa oahpponeavvoráhkadeami ja oahppoplánabarggu koordineremii ·</p>
<p>Bargat dal ala ahte ásahit ovttasbargu oahpaheddjiidoahpu birra ·</p>
<p>Bargat dan ala ahte gáiddusoahpahus geavahuvvo rastá riikkarájáid ·</p>
<p>Bargat dan ala ahte nationála stáhtat váldet ovddasvástádusa nationála formalitehtain mat fertejit sadjái guovtti dahje mángastáhtaid gaskasaš skuvllaid ja mánáidgárddiid ásaheamis.</p>
<p>Giellaarenat ja gielalaš doarjja lagasbirrasis</p>
<p>Guovttegielalaš dahje máŋggagielalaš mánáide ja nuoraide lea gielladoarjja lagasbirrasis ja giellalávgun hui deaŧalaš buori giellaovdáneapmái. Deaŧalaš eaktun dasa ahte sámegielat galget seailut ja viidáseappot ovddiduvvot, lea ahte gávdnojit giellaarenat gos gielat duohtavuođas geavahuvvojit. Dan áigumuša ahte sámegielat galget leat beaivválaš gielat, sáhttá leat váttis ollašuhttit nu guhká go ii leat vejolaš geavahit gielaid beaivválaš eallimis, oktavuođas almmolaš ásahusain dahje 91/178 gulahallamis olgomáilmmiin. Ollu báikkiin eai leat sámegielat lunddolaš oassin beaivválaš eallimis, go leat uhccán arenat gos sámegielat gullojit ja oidnojit. Erenoamáš deaŧalaš dat lea dain guovlluin gos sámegiella ii leat eanetlohkogiellan. Ferte láhččit saji servodagas sámegiela duohta geavaheapmái arenaiguin ja deaivvadansajiiguin mánáid, nuoraid ja fuolaheddjiid várás. Sámi giellaguovddážiin lea hui deaŧalaš rolla dán barggus. Erenoamážit dat váhnemat geat eai máhte sámegiela ja válljejit sámegieloahpahusa iežaset mánáide, dárbbašit liigedoarjaga sihkkarastin dihtii ahte mánáid giella ovdána bures. Vai sámegielat galget geavahuvvot ja ovdánit, de lea dárbu ahte sámegiella hálddašuvvo ja geavahuvvo ruovttus. Danne fertejit váhnemat ja fuolaheaddjit oažžut gielladoarjaga vai sii sáhttet veahkehit iežaset guovttegielalaš dahje máŋggagielalaš mánáid ja čuovvulit sin sámegieloahpahusa. Dat sáhttá dahkkojuvvot leaksoveahki, giellarišu, sámegielkurssaid ja eará dakkáriid bokte. Ođđa mánáidgárde- ja skuvlajagi álggus berre fállat sámegielkurssa daidda váhnemiidda ja fuolaheddjiide geaid mánát ožžot sámegieloahpahusa.</p>
<p>Giellaleairrat</p>
<p>Sámi giellaleairrat leat šaddan deaŧalaš oasit giellaoahpahusas vuođđo- ja joatkkaskuvlaohppiide. Giellaoahpahus váldojuvvo eret luohkkálanjas ja oadjebas avádat ráhkaduvvo gos sámegiella lea gulahallangiellan máŋga beaivvi maŋŋálaga. Sámediggi háliida ahte buot ohppiin geain lea sámegiella skuvllas, galgá leat vejolašvuohta searvat giellaleirii, ja uhcimusat guokte giellaleairra berrejit lágiduvvot juohke skuvlajagis. Fálaldat berre leat báikkálaš, ja deaddu biddjojuvvot báikkálaš suopmanii ja árbevieruide. Giellaleaira lea erenoamáš deaŧalaš ohppiide geain lea gáiddusoahpahus, ja guovlluin gos sámegiella ii geavahuvvo beaivválaččat.</p>
<p>Ođđa giellaarenat</p>
<p>Sámediggi háliida ahte galget ásahuvvot giellaarenat mánáid ja nuoraid várás, maiddái arenat olggobealde mánáidgárddi ja skuvlla. Dakkár arenat leat mielde doarjumin giellageavaheami ja attášedje sámegillii maiddái stuorát árvvu. Sihke báikkálaš, nationála, digitála ja oppasámi arenat leat deaŧalaččat. Báikkálaš giellaarenat sáhttet leat astoáigefálaldagat gos sámegiella lea gulahallangiellan, stoahkanjoavkkut, bearašdeaivvadeamit, joavkkut mat mátkkoštit čohkaide, sotnabeaiskuvllat jna. Dakkár digitála giellaarenat go sámi meašttirvuođagilvvut Counter-Strikes dahje You Tube-challenges, sáhttet leat ođđa arenat mat geasuhit ođđa ulbmiljoavkkuid. Nuoraid várás geat háliidit oahppat sámegiela berre láhččit sadji lonohallamii dahje giellamátkkiide/giellalávgumii dakkár guovlluide gos sámegiella lea beaivválaš giellan. Lea stuorra ovdamunnin das go giellaoahppamis beassá giela doppe geavahit gos lea beaivválaš giellan. Vejolašvuohta beassat čuovvut oahpahusa sámegillii, orrut sámegielat verddebearraša luhtte, ja vejolašvuohta beassat geavahit sámegiela praktihkalaš beaivválaš lea earenoamáš buorre giellaoahppu.</p>
<p>Sámediggi háliida: ·</p>
<p>Ahte gávdno gielladoarjja guovtte- ja máŋggagielalaš mánáid fuolaheddjiide sámegielkurssaid ja giellarišu bokte ·</p>
<p>Ahte giellaleairrat vuođđo- ja joatkkaskuvlla ohppiid várás ovddiduvvojit viidáseappot. ·</p>
<p>Ahte ásahuvvojit ođđa giellaarenat mánáid ja nuoraid várás ·</p>
<p>Ráhkadit gelbbolašvuođapáhkaid main leat evttohusat, jurdagat ja bagadus das mo ásahit buriid sámegiel deaivvadansajiid gos ollu oahppá</p>
<p>Sámegiel mediafálaldagat</p>
<p>Dakkár mediafálaldaga mii lea heivehuvvon nuorra sámiid mediadábiide ja vuoruhemiide, berre ovddidit ja sihkkarastit. Ii lea diehttelas ahte sámi nuorat rievdadit iežaset mediadábiid ja máhccet árbevirolaš mediaide rávesolmmožin. Digitála máilbmi ovdána johtilit. Danne ferte Sámediggi áiggis 92/178 áigái rahčat dan ala ahte lea buorre sámegielat mediafálaldat, heivehuvvon ohcaleapmái, vai nuorra mediageavaheaddjit ožžot oktavuođa sámi mediain. Viidásat barggus mediafálaldagaid ovddideamis sámi nuoraide lea lunddolaš oažžut mielde ovdamearkka dihtii Sámedikki Nuoraidpolitihkalaš lávdegotti (SáNuL), iešguđet sámi nuoraidorganisašuvnnaid ja nuoraidráđiid, ja iešguđet fylkkaid nuoraidráđiid. Mediat mat geahččalit juksat erenoamážit sámi nuoraid, berrejit maid bovdejuvvot dakkár bargui. SáNuL lea maid leamaš mielde dakkár tematihkas ja lea earret eará oktii ráđiid Nordlándda ja Romssa nuoraid fylkkaráđiiguin (Ungdommenes Fylkesråd i Nordland og Troms) dán jagi ovddidan sávaldaga oažžut sierra sámi diehtojuohkinkanála nuoraid várás neahtas. Dakkár doaibmabidju soahpá muđuid evttohuvvon doaibmabijuide Ráđđehusa doaibmaplánas sámegielaid várás 2009-2016. Sámediggi sáhttá njuolggadoarjagiid juolludeami oktavuođas daidda sámi mediaide mat geahččalit juksat sámi nuoraid, maiddái bidjat gáibádussan ahte galget lea digitála čovdosat ja vuođđovuogádagat. Sámediggi sáhttá maiddái eará ohcanvuđot doarjagiiguin geahččalit movttiidahttit innovašuvdnii, ovdamearkka dihtii applikašuvnnaid ovddidit mobiilla ja dihtorbreahta várás, heivehuvvon nuorra ulbmiljovkui. Sámediggi oaidná muđui ahte kvalitatiiva buorre sámegiel fálaldat nuoraide buot sámegielain lea váilevaš. Sihke bivnnuhis NRK mánáid- ja nuoraidprográmmaid teksten ja/dahje dubben sámegillii, lassin iežasbuvttademiide mat leat vuođđuduvvo sámi árvvuide ja servodagaide, lea váikkuhangaskaoapmi mas lea hui deaŧalaš árvu sámemánáid giella- ja identitehtaovddideapmái. NRK Sápmi dovddasta ahte sii, seamma láhkai go ollu dálá mediat, eai lihkostuva doarvái bures juksat nuorra rávesolbmuid relevánta fálaldagain ja sisdoaluin, ja ahte sis leat ollu hástalusat dan ektui ahte sajáiduvvat dakkár kanálan maid nuorat válljejit. Dáid beliide lea mediabearráigeahčču maid čujuhan sihke 2016:s ja 2017:s.</p>
<p>Digitála vuođđovuogádat</p>
<p>Mediafálaldat mánáide ja nuoraide lea rievdamin, ja deaŧalaš lea ahte sámegiel mediafálaldat čuovvu servodaga dárbbuid ja čuovvu teknologalaš ovdáneami. Dárbbašuvvo máŋggabeallásaš ja buorre sisdoallu seamma láhkai go fálaldagas dárogielagiidda, ja ferte fuolahuvvot ahte dat lea olámuttus geavaheddjiide. Spillat, applikašuvnna, You Tube ja sullasaččat mat leat heivehuvvon mobiillaide ja dihtoriidda, sáhttet ávdnet buriid digitála deaivvadansajiid gos gulahallan sáhttá dáhpáhuvvat sámegillii. Digitála máilmmis leat buorit vejolašvuođat sámegielaide, maid sámi servodat ferte ávkin geavahit. Sierra portála dárbbašuvvo gosa buot relevánta dieđut sámi mánáide ja nuoraide lea čohkkejuvvon. Siiddus berrejit leat dieđut vuoigatvuođaid, oahppovejolašvuođaid, eriid ja stipeandaortnegiid birra, dakkár giellaresurssaid birra go spillaid, filmmaid ja applikašuvnnaid, ja dan birra mat nuoraidorganisašuvnnat gávdnojit, liŋka digitála dearvvašvuođadivššárbálvalussii, SÁNAG:i jna. Portálas sáhttá maid leat álkes vuohki dasa mo gulahallat mánáidáittardeddjiin, ja berre maid leat vejolaš bidjat ovdan gažaldagaid dahje oažžut bagadusa dain fáttáin mat leat portálas. Dat dagahivččii álkibun mánáide, nuoraide ja fuolaheddjiide fidnet daid dieđuid maid sii dárbbašit. Ovttasbarggus SáNuL:in ja sámi nuoraidorganisašuvnnaiguin berre árvvoštallat galggašii go geahččalit ođđasis ásahit infonuorra.no, ja makkár sisdoallu das berrešii leat.</p>
<p>Sámi mánáid-tv ja applikašuvnnat</p>
<p>Sámegiel tv prográmmat leat deaŧalaččat sámemánáide, ja dain lea mearkkašupmi máná giellaovdáneapmái, iešdovdui ja identitehtaduddjomii. Danne lea deaŧalaš ahte buvttaduvvojit ja jorgaluvvojit eanet lávlagat, riimmat ja hoahkamat buot uhcimusaid várás, ja buot sisdoallu ferte čohkkejuvvot nu ahte dat leat bures olámuttus mánáide ja rávesolbmuide. Ovdamearkan dasa sáhttá leat sámi veršuvdna NRK super tv-fálaldagas ja bivnnuhis NRK super applikašuvnnas, mas buot sisdoallu mii lea jurddašuvvon mánáide lea čohkkejuvvon ovtta applikašuvdnii.</p>
<p>Berre maid ealáskahttit klassihkkáriid, erenoamážit lulli- ja julevsámegillii. Mánáide ja nuoraide sáhttá leat stuorra illun jus boares klassihkkáriid nugo Mummi-stálo ođđasis almmuhivččii ja dubbešii bivnnuhis mánáid-tv-govvosiid ja mánáidlávlagiid mat leat juo jorgaluvvon. 93/178</p>
<p>Ferte maid gulahallat sáttamediaiguin Ruoŧa, Suoma ja Norgga bealde gávdnan dihtii oktasaš čovdosiid dasa makkár sisdoalu mánáide galgá almmuhit.</p>
<p>Filmmat ja ráiddut mánáide ja nuoraide</p>
<p>Dárbu sámi filmmaide ja ráidduide jurddašuvvon mánáide ja nuoraide lea stuoris miehtá Sámi, ja sámi filmmat leat uhccán jearaheami ja servodatdárbbuid ektui. Lea deaŧalaš ahte sámi filmmat ja ráiddut sámegielli leat olámuttus mánáide ja nuoraide. Sámi filmmaid ja ráidduid bokte mánát ja nuorat oahpašedje ja ovddidivčče gielaid, ja dat váikkuhivčče maid giellaválljema stoahkamis ja ovttastallamis. Sámi filmmat ja ráiddut mánáide ja nuoraide leat deaŧalaččat ja dárbbašlaččat dannego sámi filmmain, dan ektui go dubbejuvvon ja tekstejuvvon filmmain, lea sámi sisdoallu ja sámi perspektiiva. Sámi filbmakultuvra váldá ovdan, gieđahallá ja ovddida viidáseappot máŋga dain hástalusain mat sámi kultuvrras ja identitehtas leat go guoská vássánáigái, dálááigái ja boahtteáigái. Sámi filbma lea dynámalaš ja ealli filbmakultuvra máŋggabeallásaš, hutkkálaš ja áigeguovdilis čájáhusain sámi kultuvrras ja identitehtas. Sámi filmmat ja ráiddut mánáide ja nuoraide leat maid mielde juohkimin máhtu ja dieđuid sámi gielaid, kultuvrra ja servvodateallima birra stuorraservodahkii. Hástalussan lea ahte buvttadandoarjja sámi ráidduide ja sámi filmmaide ii dávis buvttadangoluide.</p>
<p>Mánáidfilmmaid dubben</p>
<p>Filmmat mánáid ja nuoraid várás leat deaŧalaš giellagaskkusteaddjit, ja filmmat main sáhttá válljet sámegiela ja filmmat main sáhttá válljet teavstta sámegillii, leat danne deaŧalaččat mánáid giellaovddideapmái. Sámedikki mielas dárbbašuvvo davviriikkalaš ovttasbargu Sámi parlamentáralaš ráđi ja davviriikkaid sámeministariid bokte vai sámegielat ožžot stuorát saji tv-kanálain, filmmain ja interneahttasiidduin mat leat jurddašuvvon mánáide ja nuoraide. Davviriikkalaš filbmabuvttademiide mat ožžot almmolaš doarjaga, ferte bidjat dakkár gáibádusa ahte filmmat maiddái dubbejuvvojit sámegielaide. Ferte maid gáibiduvvot ahte filmmain mánáid várás galgá leat gárvves dubbejuvvon veršuvdna sámegillii go dat almmuhuvvojit.</p>
<p>Sámediggi háliida: ·</p>
<p>Ovttas Ráđđehusain ráhkadit nationála strategiija sámegiel mediafálaldahkii mánáid ja nuoraid várás. ·</p>
<p>Váikkuhit dasa ahte prográmmafálaldagat mánáid ja nuoraid várás lassánit buot sámegielaide, ja vuolggahit barggu ásahit sierra sámi mánáid-tv-kanála. ·</p>
<p>Ahte sámegielat galget oidnot ja oažžut stuorát saji oppalaš mediafálaldagas, TV:s, filmmain ja neahttasiidduin mat leat jurddašuvvon mánáide ja nuoraide. ·</p>
<p>Movttiidahttit molssaektosaš digitála sámi mediafálaldagaid ásaheami mánáide ja nuoraide, seamma láhkai go nationála ja riikkaidgaskasaš mediafálaldagaid. ·</p>
<p>Váikkuhit dasa ahte buvttaduvvojit filmmat nuoraid várás main lea sámi sisdoallu ja perspektiiva. ·</p>
<p>Vuolggahit barggu eanet ruđa juolludeamis sámi filmmaide ja ráidduide mánáide ja nuoraide. ·</p>
<p>Bidjat gáibádussan davviriikkalaš filbmabuvttadusaide mat ožžot almmolaš doarjaga, ahte dat galget dubbejuvvot sámegielaide. ·</p>
<p>Váikkuhit dasa ahte ásahuvvo digitála vuođđovuogádat sámi mánáide ja nuoraide. ·</p>
<p>Fuolahit ahte ásahuvvojit eanet sámi spealut, applikašuvnnat ja youtube-kanálat. ·</p>
<p>Movttiidahttit rádjarasttideaddji ovttasbargui lasihan dihtii sámegiel mediafálaldagaid, ja vuolggahit barggu mas sáttamediat Ruoŧa, Suoma ja Norgga bealde gávdnet oktasaš čovdosiid dasa mo almmuhit sisdoalu mánáide ja nuoraide.</p>
<p>Sámegielat girjjálašvuođafálaldagat mánáide ja nuoraide Girjjálašvuohta veahkeha min ovddidit giela sátneráju, ja viiddida min dihtomielalašvuođa ja buktá ođđa jurdagiid ja doahpagiid jurddašeapmái. Girjjálašvuohta árvvosmahttá miellagovahallama, ja hárjehallá min siskkáldas govaid dahkat. Girjjálašvuohta addá máhtu, ja ovddida min dovdduid ja empatiijagálgga. Girjjálašvuohta buktá inspirašuvnna, addá fámu, guoimmuha ja addá 94/178 gelddolašvuođa. Girjjálašvuohta oahpaha midjiide guovddáš etihka ja bidjá min smiehttat mii lea riekta ja mii lea boastut, mii lea bahá ja mii lea buorre. Girjjálašvuohta veahkeha min áddet iežamet ja earáid, addá midjiide searvválašvuođa go mii leat okto ja čájeha ahte eanaš áššiin leat máŋga beali. Girjjálašvuohta lea deaŧalaš oassi bajásšaddamis. Mii sáhttit buohkat vásihit ilu lohkamis, beroškeahttá das makkár eavttut mis leat, muhto sáhttá dávjá leat nu ahte mii dárbbašit veaháš veahki oaidnit vejolašvuođa. Sámi girjjálašvuođas mánáide ja nuoraide lea sáhka girjjálašvuođas máná gillii, dakkár sisdoaluin maid mánná dovdá. Mánáide ja nuoraide ferte leat stuorra válljenmunni sámi girjjálašvuođas, seammás go ferte buvttaduvvot sámi girjjálašvuohta sámi mánáid ja nuoraid beaivválaš diliid birra. Danne leat deaŧalaččat sihke sámi ođđabuvttadeamit ja jorgaluvvon girjjálašvuohta mii ii leat sámi girjjálašvuohta. Sámegielat girjjálašvuhtii gullet maiddái sosiála mediat ja digitála máilbmi, blogga, digaštallansáhkavuorut, neahttaartihkkalat ja sullasaččat mat leat jurddašuvvon mánáide ja nuoraide, ja mat sáhttet movttiidahttit lohkan- ja čállinilu sámegillii.</p>
<p>Prográmmat mat movttiidahttet čállit ja lohkat</p>
<p>Sámediggi oaidná dárbbu lasihit girjjálašvuođabuvttadeami nuoraid várás, ja atná dan oktavuođas deaŧalažžan dakkár teavstta ja girjjálašvuođa maid nuorat leat čállán nuoraide. Danne mii áigut álggahit guokte prográmma; lohkanmiella ja čállinmiella, jurddašuvvon erenoamážit nuoraide. Prográmmain leat kursačoahkkaneamit, čállin- ja lohkandoaimmat báikkálaččat, bagadeapmi, čállin- ja lohkangilvvut, ávdnasiid almmuheapmi ja sosiála mediaid aktiivvalaš geavaheapmi. Sámedikki mielas leat gielddat ja báikkálaš girjerájut ja fylkkagirjerájut lunddolaš ovttasbargoguoimmit dán barggus. Ráđđehus almmuhii nationála lohkanmiellastrategiija 2013:s, ja dat sáhttá leat buorre vuođđun dasa mo áŋgiruššama sáhttá hábmet.</p>
<p>Populearagirjjálašvuođa jorgaleapmi – sihke mánáide ja nuoraide</p>
<p>Sámediggi ii leat olus vuoruhan jorgalemiid sámegillii, muhto oaidná ahte erenoamážit girjjálašvuohta nuoraide gillá dan geažil. Vai mánát ja nuorat beasašedje lohkanilu vásihit sámegillii, de lea dárbu jorgalit eanet populearagirjjálašvuođa nuoraide ja mánáide. Olgoriikkalaš girjjálašvuođa jorgaleapmi sámegillii ferte dahkkojuvvot oktanaga jorgalemiin dárogillii, nu ahte dat almmuhuvvojit oktanaga. Maid galgá jorgalit sámegillii ferte árvvoštallat beroškeahttá das mii dárogillii jorgaluvvo, ja erenoamážit eará álgoálbmotgirjjálašvuođa lea áigeguovdil jorgalit.</p>
<p>Jietnagirjjit ja e-girjjit</p>
<p>Ii dušše galgga buvttadit eanet sámegiel jietna- ja e-girjjiid mánáide ja nuoraide, muhto daid ferte maid dahkat eanet olámuddui. Jietnagirjeapplikašuvnnat leat šaddan hui bivnnuhat ja dahket álkibun girjjiid guldalit. Sámi jietnagirjjit galggašedje oažžut juogo sierra applikašuvnna, dahje váldojuvvot mielde dálá applikašuvnnaide. Girjerájut Norgga bealde Sámis leat dahkan šiehtadusa vai sáhttet luoikat e-girjjiid. Sámi girjjit eai gula vel dán fálaldahkii, ja dat mearkkaša ahte dat eai leat olámuttus sidjiide geat háliidit lohkat girjji elektrovnnalaččat. Sámi girjjit fertejit maid gullat dán ortnegii.</p>
<p>Sámediggi háliida: ·</p>
<p>Álggahit čállin- ja lohkanmiellaprográmma mánáide ja nuoraide ·</p>
<p>Álggahit čállingilvvohallama nuoraide ·</p>
<p>Váikkuhit dasa ahte populearagirjjálašvuohta mánáide ja nuoraide jorgaluvvo sámegillii ·</p>
<p>Váikkuhit dasa ahte buvttaduvvojit eanet sámegiel jietnagirjjit ja e-girjjit mánáide ja nuoraide ·</p>
<p>Váikkuhit dasa ahte maiddái sámegiel girjjit gullet Norgga kulturráđi sisaoastinortnegii ođđa Norgga čáppagirjjálašvuođa várás 95/178</p>
<p>Kulturfálaldagat mánáide ja nuoraide</p>
<p>Sámegielat ja sámi kultuvra leat lávga čadnojuvvon oktii,ja kulturfálaldaga bokte besset mánát ja nuorat vásihit ja geavahit giela lunddolaččat doaimmain ja stoahkamiin. Sámediggi áigu váikkuhit dasa ahte kulturskuvllat addet máŋggabeallásaš ja buori sámi giella- ja kulturfálaldaga. Ovttasbargu iešguđet kulturskuvllaid gaskka livččii maid ávkkálaš vásáhusaid ja jurdagiid lonohallamii. Danne áigu Sámediggi váikkuhit dasa ahte ásahuvvo kulturskuvlafierpmádat sámi giellaguovllu kulturskuvllaid várás. Mii áigut maiddái ráhkadit ABC-bagadusgihppaga kulturskuvllaid sámi giella- ja kulturdoaimmaid várás. Sámedikki mielas berre maid ásahit nationála sámi kulturbáji mánáide ja nuoraide. Dán kulturbájis berre leat johtti doaibma ja das berre leat sihke kantuvra ja neahttabáiki. Mánáid kulturbádji sáhttá leat doarjjan ja bagadussan kulturskuvllaide, giellaguovddážiidda, nuoraidservviide ja earáide geat barget buriid giella- ja kulturfálaldagaid ovddidemiin báikkálaččat. Mánáid kulturbádjái berre gullat sihke sámi musihkka ja luohti, dánsun ja drámá, dáidda ja giehtaduodji, sámi duodji ja árbediehtu. Kultuvrralaš skuvlalávkkas (KS) leat menddo uhccán sámegiel buvttadeamit. Dan jearahit sihke skuvllat ja sii geat barget KS:in, muhto leat uhccán ruđat ráhkadit dakkár buvttademiid maid sáhttá váldit mielde KS:i. Ii galggašii leat dušše Sámedikki ovddasvástádus gokčat sámi buvttademiid jearaheami. KS barggaheaddjit fertejit, seamma láhkai go dárogiel doaibmabijuid oktavuođas, aktiivvalaččat láhčit saji eanet sámi buvttademiide. Valáštallan lea ollu sámi mánáid ja nuoraid astoáigedoaibma, ja valáštallamis lea guovddáš sadji sámi servodagas. Valáštallanlágideamit ja deaivvadeamit lea vuogas giellaarenat, ja sámegiella ferte geavahuvvot ja boahtit buorebut oidnosii dakkár arenain. Sámi valáštallama lokten bajit nationála dássái sáhttá maid oainnusmahttit sihke sámi valáštallama ja giela stuorát oktavuođas.</p>
<p>Sámediggi áigu: ·</p>
<p>Viidáseappot ovddidit kulturskuvlla ja ráhkadit ABC kulturskuvlla ja eará giellabirrasiid gielladoaimmaid várás ·</p>
<p>Ásahit kulturskuvlafierpmádaga sámi giellaguovlluid kulturskuvllaid várás ·</p>
<p>Váikkuhit dasa ahte ásahuvvo mánáid kulturbádji ·</p>
<p>Váikkuhit dasa ahte lágiduvvo Mánáid giella- ja kulturbeaivi sámi vahku oktavuođas ·</p>
<p>Gulahaladettiin valáštallanlihtuiguin ja -servviiguin vuolggahit dan ahte sámegiella oainnusmahttojuvvo ja geavahuvvo valáštallanlágidemiin</p>
<p>Sámegiel dearvvašvuođafálaldagat mánáide ja nuoraide</p>
<p>Mánáid deaivvadeapmi dearvvašvuođastašuvnnain</p>
<p>Máná vuosttaš deaivvadeapmi dearvvašvuođastašuvnnain dáhpáhuvvá juo ovdal go mánná riegáda. Jortamovra addá váhnemiidda rávvagiid ja bagadusa vuordináiggis, ja dávjá válljejuvvo giella dalle juo. Muhtumiidda lea sámegiella lunddolaš válljen, go sii bajásšaddet dakkár báikkálaš birrasis gos sámegiella lea lunddolaš beaivválaš giella. Nu ii leat buohkaide, ja deaŧalaš lea ahte váhnemat nu árrat go vejolaš ožžot doarjaga ja bagadeami dán válljemis. Jortamovrraid giella- ja kulturgelbbolašvuohta mearkkaša ollu. Go sii addet doarjaga, dieđuid ja bagadeami dán válljemii, de sámegiela válljen dovdo oadjebassan. Dearvvašvuođastašuvdna čuovvu mánáid riegádeami rájes dassážiigo sii devdet 18 jagi. Dearvvašvuođastašuvdna galgá addit rávvagiid ja bagadusa buot dan birra mii guoská mánnái, maiddái máná giellaovdáneapmái. Sámegielat mánáide, leš dal sámegiella eatnigiellan dahje nubbingiellan, lea hui deaŧalaš ahte kártenávdnasat ja giellaovdáneami čuovvuleapmi lea máná eatnigillii. Deaŧalaš lea maiddái ahte dearvvašvuođadivššáris lea nana gelbbolašvuohta máŋggagielatvuođas ja oppalaš máhttu sámegielaid ja sámi kultuvrra birra vai sáhttá addit buriid dearvvašvuođabálvalusaid. Juohke galledeami oktavuođas dearvvašvuođastašuvnnas sii addet diehtojuohkinávdnasiid, mat hárve leat jorgaluvvon sámegielaide. Dásseárvosaš dearvvašvuođabálvalus mielddisbuktá ahte deaŧalaš dieđut main lea mearkkašupmi mánáide ja nuoraide, leat olámuttus máná eatnigillii. Dearvvašvuođastašuvdna ávžžuha váhnemiid hállat hui ollu mánáin ja lohkat mánnái nannen dihtii máná giellaovdáneami. Sámegiel bagadus mánáidgirjjálašvuođa birra berre danne leat fidnemis buot dearvvašvuođastašuvnnain. 96/178</p>
<p>Sámi mánát bajásšaddet iešguđet báikkiin riikkas, ja danne lea váttis nannet buot riikka dearvvašvuođastašuvnnaid giella- ja kulturgelbbolašvuođa. Danne mii oaidnit dárbbu ovddasmanniprošektii sámi digitála dearvvašvuođadivššárbálvalusain, mii addá sihke dearvvašvuođastašuvnnaide ja geavaheddjiide rávvagiid ja bagadusa. Dearvvašvuođadivššárbálvalus galgá leat sihke neahttabáiki ja kantuvra, ja dat galgá aktiivvalaččat juksat sámi mánáid ja nuoraid. Sosiála mediaid geavaheapmi lea deaŧalaš dán barggus. Ollu nuorat čuvvot Helsesista Snap Chatas, ja sullasaš fálaldat sámi nuoraide sáhtášii leat mielde addimin buriid ja dásseárvosaš bálvalusaid.</p>
<p>Nuoraid deaivvadeapmi dearvvašvuođastašuvnnain</p>
<p>Nuorravuođaáigi lea deaŧalaš áigodat eallimis. Dáidá leat dat áigodat eallimis goas dáhpáhuvvet eanemus rumašlaš, psyhkalaš ja sosiála rievdamat, ja goas dahkkojuvvojit válljemat main sáhttá leat stuorra mearkkašupmi eallimii dan maŋŋá. Áigodagas hábmejuvvo identitehta: Gii lean mun, maid galggan oaivvildit ja manin galggan šaddat? Rievdamat ja nuppástuvvamat dahket ahte nuorravuođaáiggi sáhttet ollugat vásihit gáibideaddjin, vaikke vel buot mii dáhpáhuvvá lea áibbas lunddolaš. Lea stuorra bargu leat nuorra ja rávásmuvvat. Sirdašumi mánnávuođas nuorravuhtii ja rávásmuvvamii ferte hálddašit. Seammás go galgá mearridit iešguđet válljemiid mat gusket nuorravuhtii, de leat sámi nuorain ollu eará válljemat maidda sii fertejit gávdnat vástádusa. Sámi identitehta ja gullevašvuohta sámi servodahkii lea divrras mátkegálvu mii sámi nuorain lea fárus. Muhtumin dat dattetge sáhttá dovdot váttisin. Nuorat sáhttet givssiduvvot sin sámi gullevašvuođa geažil, sii sáhttet vásihit ahte eai dohkkehuvvo dahje sii dovdat ahte sii eai leat doarvái buorit. Deaŧalaš lea ahte dearvvašvuođadivššáriin lea gelbbolašvuohta dustet dáid hástalusaid vai sámi nuorat váldojuvvojit vuostá áddejumiin ja máhtuin sámi servodatdiliid birra. Nuoraide geat bajásšaddet dakkár báikkiin gos sámevuohta ii leat nu oidnosis, ja stuorát gávpogiin, sáhttá leat hástaleaddjin go dearvvašvuođadivššáris ii leat doarvái gelbbolašvuohta. Sámi digitála dearvvašvuođadivššárbálvalusa ovddideapmi lea danne okta Sámedikki dearvvašvuođafálaldagaid pilohtaprošeavttain mánáide ja nuoraide.</p>
<p>Sámediggi áigu: ·</p>
<p>Vuolggahit barggu ásahit sámi digitála dearvvašvuođadivššárbálvalusa mánáide ja nuoraide ·</p>
<p>Ráhkadit giella- ja kulturbagadusa jortamovrraid ja dearvvašvuođadivššáriid várás ·</p>
<p>Váikkuhit dasa ahte buot dearvvašvuođastašuvnnaid diehtojuohkinávdnasat jorgaluvvojit sámegielaide ·</p>
<p>Ráhkadit gelbbolašvuođapáhkaid dearvvašvuođadivššáriid várás mas lea bagadusgihpa giellaválljema birra, kursaráidu, diehtojuohkinávdnasat sámegielaide, lista mii čájeha mat baby-girjjit ja pedagogalaš ávdnasat gávdnojit ·</p>
<p>Váikkuhit dasa ahte kárteniskosat leat fidnemis sámegielaide, ja ahte dat leat áddehahttit ja ahte dain lea buorre giella</p>
<p>Áŋgiruššansuorgi: Oainnusmahttin ja ovttasbargu</p>
<p><em type="bold">Mihttomearri: Sámegielat oidnojit ja gullojit servodagas </em>Giela oainnusmahttin govvida gullevašvuođa, leahkima ja dohkkeheami. Sámegiella ja dárogiella leat virggálaš gielat Norgga bealde Sámis. Dattetge eai leat sámegiella ja dárogiela ovttaárvosaš ja ovttadássásaš gielat dálá servodagas. Sámi álbmogii, sihke sidjiide geain lea sámegiella eatnigiellan ja sidjiide geat háliidit oahppat sámegielaid, lea stuorra mearkkašupmi das ahte sámegielat oidnojit servodagas. Dat sihke loktešii gielaid árvvu ja attášii sámi álbmogii dakkár dovddu ahte sin giella ja kultuvra dohkkehuvvo. Giela oainnusmahttin ovttaskas olbmui lea deaŧalaš, dannego giella lea persovnnalaš ja identitehtaduddjojeaddji ja lahka čadnon dovdduide. Gielaid oainnusmahttin dáhpáhuvvá čielgasepmosit čállingiela bokte. Giella oainnusmahttojuvvo galbema, dáiddalaš ovdanbuktima, dokumeanttaid, ruovttusiidduid ja tekstema bokte. Giella mii oidno lea guovddáš veahkkeneavvu giellaoahpahusas , seammáš go dat addá árvvu gillii. Danne lea deaŧalaš láhčit dili nu ahte čállingiella geavahuvvo eanet. 97/178 </p>
<p>Sámegielaid oainnusmahttimis ja ovddideamis lea ovttasbargu iešguđet aktevrraiguin áibbas deaŧalaš. Sámediggi ii bastte okto sámegielaid nannosit loktet almmá sihke priváhta ja almmolaš aktevrraid veahki haga. Mii háliidit ollislaš giellaloktema servodagas, ja mii leat gitta das ahte sihke gielddalaš ja almmolaš hálddašeapmi, ealáhusat, priváhta ja almmolaš aktevrrat ja don ovttaskas olmmožin, váldet stuorát ovddasvástádusa sámegielaid oainnusmahttimis ja geavaheamis. Mii áigut geavahit resurssaid dasa ahte ávžžuhit, movttiidahttit ja váikkuhit buohkaid leat mielde láhčimin saji sámegielaide servodagas.</p>
<p>Sámegielaid oainnusmahttin nationálalaččat ja riikkaidgaskasaččat</p>
<p>Álgoálbmotgielaid riikkaidgaskasaš jahki</p>
<p>ON mearridii 2016:s ahte 2019 galgá leat álgoálbmotgielaid riikkaidgaskasaš jahki (IYIL2019). UNESCO lea ožžon ovddasvástádusa jođihit plánenbarggu. IYIL2019 lea vuosttažettiin liiba oainnusmahttit ja ávvudit álgoálbmotgielaid, ja bovdet searvevuhtii sihkkarastin dihtii gielaid boahtteáiggi. Stivrenjoavku lea ásahuvvon masa buot čieža álgoálbmotregiovnna leat bovdejuvvon oktan stáhtaiguin ja ON álgoálbmotorgánaiguin. Sámedikki presideanta Aili Keskitalo ovddasta árktalaš álgoálbmogiid stivrenjoavkkus, ja lea mielde stivrenjoavkku jođihangottis. UNESCO lea rahpan sierra ruovttusiiddu giellajagi várás. Sii ávžžuhit buohkaid bidjat dohko dieđuid riikkaidgaskasaš konferánssaid, lágidemiid ja eará dáhpáhusaid birra mat plánejuvvojit giellajagi oktavuođas. Dá lea liŋka ruovttusiidui: https://en.iyil2019.org. Deike lea maiddái vejolaš stáhtaide, organisašuvnnaide, ásahusaide ja fitnodagaide registreret iežaset beallalažžan ja veahkehit barggus giellajagiin. Giellajahki plánejuvvo loahpahuvvot máilmmiviidosaš konferánssain dakkár loahppadokumeanttain mii galgá leat láidesteaddjin viidásat bargui álgoálbmotgielaid suodjaleamis ja ovddideamis. Sámediggi áigu vuolggahit ovttasbarggu Ruoŧa ja Suoma beale sámedikkiiguin ja Sámiráđiin giellajagi oktasaš lágidemiid ja čalmmustahttimiid birra. Sámediggi áigu Sámi Parlamentáralaš Ráđi bokte váikkuhit dasa ahte davviriikkalaš stáhtat leat mielde IYIL2019 čalmmustahttimin.</p>
<p>Giellakonferánsa</p>
<p>Sámediggi vuolggaha Giellaloktema čuovvoleami ja riikkaidgaskasaš álgoálbmotgielaid jagi sámi giellakonferánssain Romssas guovvamánu 4. ja 5. beaivvi 2019. Giellakonferánsa lea rabas buohkaide ja Sámediggi áigu maid bovdet máilmmi iešguđet osiid álgoálbmogiid. Giellalokten ja árktalaš guovlluid álgoálbmotgielat leat oassin giellakonferánssa fáttáin.</p>
<p>Báikenammasymposia</p>
<p>Nammafágalaš dutkan lea deaŧalaš sámi báikenamaid oainnusmahttimii. Lea dárbu aktiivvalaččat ovddidit sámi nammafágalaš dutkama. Davviriikkalaš ovttasbargolávdegoddi nammadutkama várás, Den Nordiske samarbeidskomiteen for navneforskning (NORNA), lágida sihke konferánssaid ja symposiaid, ja áigu 2019:s lágidit seminára fáttáin mii lea unnitlohkogielaid namaid birra mat leat unnitlohkoguovlluin ja unnitlohkodilis. Dán symposia lágida Sámi allaskuvla Guovdageainnus 2019 cuoŋománus. Sámediggi lea ovttasbargi ja lea mielde ruhtadeamen dan. Lassin nammadutkamii galggašii dát symposia leat gulahallanarenan unnitlohkogielaid nammadutkiide ja relevánta aktevrraide.</p>
<p>Sámi giellavahkku</p>
<p>Sámegielaid oainnusmahttin lea Giellaloktema guovddážis, ja mii leat oaidnán dárbbu involveret iešguđet aktevrraid ja bargat singuin ovttas sámegielaid oainnusmahttimiin servodagas. Danne mii evttohit lágidit Sámi giellavahku 2019 čavčča. Mii doaivut ahte iešguđet ásahusat ja aktevrrat leat mielde oainnusmahttimin sámegielaid báikkálaččat, regiovnnalaččat ja našuvnnalaččat. Lea maid lunddolaš oainnusmahttit sámi kultuvrra dán vahkus, ja mii háliidit várret ovtta beaivvi sámi giellavahkus erenoamážit mánáide ja nuoraide - mánáid giella- ja kulturbeaivvi. Dan oktavuođas mii maiddái čalmmustahttit buot mánáid ja nuoraid Norgga beale Sámis lokten dihtii máhtu sámegielaid ja sámi kultuvrra birra. Dat lea deaŧalaš ovdagáttuid ja rasismma eastadeami barggus. 98/178</p>
<p>Min mielas lea lunddolaš ovttasbargat Ráđđehusain ja Suoma ja Ruoŧa beale sámedikkiiguin sámi giellavahku birra álgoálbmotgielaid riikkaidgaskasaš čalmmusteami oktavuođas. Mii áigut maid vuolggahit ovttasbarggu ealáhusaiguin, gávppiiguin ja priváhta ja almmolaš aktevrraiguin álggahan dihtii iešguđetlágan doaimmaid ja doaibmabijuid dán vahkus.</p>
<p>Sámediggi áigu: ·</p>
<p>Lágidit giellakonferánssa, báikenammasymposia ja sámi giellavahku ·</p>
<p>Ávžžuhit ja bovdet ealáhusaid ja earáid leat mielde čalmmustahttimin álgoálbmotgielaid riikkaidgaskasaš jagi ja sámi giellavahku ·</p>
<p>Váldit oktavuođa Ráđđehusain ja Suoma ja Ruoŧa beale sámedikkiiguin oktasaš doaibmabijuid birra álgoálbmotgielaid riikkaidgaskasaš jagi čalmmusteami oktavuođas ·</p>
<p>Ráhkadit gilvvuid ja doaimmaid sámi giellavahku oktavuođas</p>
<p>Giellalokten servodagas</p>
<p>Giela oainnusmahttin juohkebeaivválaš dilis mearkkaša ollu giela árvui, gullevašvuođadovdui ja dasa ahte dovdat iežas dohkkehuvvon. Mii illudit oaidnit gielaideamet servodagas. Dakkár stuorát nationála lágideamit go Artic Race of Norway čájehedje sámegielaid ja sámi kultuvrra buoremus sáddenáiggis. Mii leat čuvvon Ella Marie Hætta Isaksen dán čavčča Stjernekamp riikaviidosaš tv-prográmmas. Prográmma lea leamaš mielde oainnusmahttimin sámi kultuvrra ja giela, ja lea hui vuohkkasit ovdanbuktán luođi šáŋŋerin. Buot dát lea mielde oainnusmahttimin sámevuođa ja loktemin máhtu sámegielaid ja sámi ja kultuvrra birra lassin dasa ahte dain lea stuorra symbolaárvu sámi álbmogii. Sámediggi háliida ahte eanet priváhta ja almmolaš aktevrrat, ealáhusat, gávppit ja eará aktevrrat leat mielde ná oainnusmahttimin sámegielaid ja sámi kultuvrra. Suomas merkejit buot borramušgálvvuid ja ruovttudoalloartihkkaliid sihke suomagillii ja ruoŧagillii. Sámediggi doaivu ahte biebmobuvttadeaddjit váldet bures vuostái min initiatiivva čalmmustahttit sámegielaid, ja ahte ealáhusat aktiivvalaččat servet dán bargui. Mii eat jáhke dat lea iešguđet aktevrraid dáhtu duohken, muhto ahte váilevaš láhččin dagaha barggu hástaleaddjin. Danne áigut ráhkadit álggahanpáhkaid sátnelisttuiguin, frásaiguin ja ávkkálaš dajaldagaiguin ja dahkat daid olahahttin aktevrraide. Mii áigut maid bovdet čoahkkimiidda gos mii muitalit min barggu birra oainnusmahttimiin sámegielaid. Oaidnit maiddái ahte sáhttá leat ávkkálaš ráhkadit gárvves galbbaid dahje darvvihanmearkkaid sámegillii maid mii sáhtti juohkit mánáidgárddiide, skuvllaide, gielddahálddahusaide jna. Giitun dasa ahte aktevrrat servet dán deaŧalaš bargui mii áigut jahkásaččat geiget giellabálkkašumi aktevrraide geat leat leamaš earenoamáš ovddasmannin sámegielaide báikkálaččat ja nationálalaččat. Sámegielaid oainnusmahttimis lea sáhka máhttogaskkusteamis. Mii háliidit ahte Norgga servodat galgá oažžut eanet máhtu ja áddejumi sámegielas, kultuvrras ja servodateallimis. Deaŧalaš lea maiddái ahte buot mánát mánáidgárddiin ja skuvllain oahpásmuvvet sámegielaide, ja mii jáhkkit ahte jus buot mánát Norgga beale Sámis oahpašedje muhtun sámegiel sániid, de dat livččii mielde loktemin giela árvvu ja seammás loktemin áddejumi giela erohusain. Eará máŋggagielat riikkain oahpahuvvo máŋgga gielas skuvllas. Mii oaivvildit ahte buot mánát Norgga beale Sámis galggašedje oahppat muhtun sámegiel sániid. Sámediggi áigu ovttasbargat sámi mánáidgárddiiguin ja skuvllaiguin ráhkadan dihtii oahpásmahttinpáhkaid sámegielsániiguin buot riikka mánáidgárddiide ja skuvllaide.</p>
<p>Sámediggi áigu: ·</p>
<p>Ráhkadit álggahanpáhkaid mas lea sátnelistu, dajaldagat ja doahpagat, gárvves galbbat ja liibmamearkkat, ja eará dieđut sámegiela čalmmustahttima birra. ·</p>
<p>Bovdet ealáhusaid diehtojuohkinčoahkkimii Sámedikki giellaloktema ja sámegiela čalmmustahttima birra.. ·</p>
<p>Jahkásaččat juohkit giellabálkkašumi aktevrraide geat čalmmustahttet ja ovddidit sámegiela, sihke báikkálaččat ja nationálalaččat. ·</p>
<p>Ráhkadit álggahanpáhkaid main leat sámegiel sánit mánaidgárddiide ja skuvllaide. 99/178</p>
<p>Sámegielaid oainnusmahttin diehtojuohkinávdnasiiguin</p>
<p>Sámegielat fertejit geavahuvvot eanet almmolaš hálddašeamis, ja almmolaš diehtojuohkin ferte addojuvvot maiddái sámegielaide digitála. Deaŧalaš lea ahte gielat dahkkojuvvojit ovttadássásažžan geavadis, sihke gielddalaš ja almmolaš hálddašeamis. Dat lea deaŧalaš ovttaskas olbmo giellavuoigatvuođaid sihkkarastimis, ja vai sámegielat Norgga beale Sámis oidnojit ja adnojuvvojit árvvus. Sámeláhka deattuha ahte sámegielaid hálddašanguovllus galget almmolaš orgánaid almmuhusat mat gusket olles álbmogiid dahje osiide das, leat sámegillii ja dárogillii. Almmuhusaid jorgalangáibádus guoská almmuhemiide almmuhandávvaliin, plakáhtaide, aviisaalmmuhemiide ja eará dakkáriidda. Dát galggašii maid gustot hálddašanguovllu olggobealde. Dain gávpogiin gos lea sámi álbmot, fertejit dieđut ja almmuhusat leat máŋgga sámegillii. Diehtojuohkinávdnasiidda gullá diehtojuohkin, oaivadus ja máhttogaskkusteapmi. Iešguđet surggiide ráhkaduvvojit ođđa diehtojuohkinávdnasat, ja lea deaŧalaš ahte buot lágan dieđut mat leat jurddašuvvon olles álbmogii, maiddái leat sámegielaide. Berre leat automatihkka das ahte buot lágan dieđut álo ráhkaduvvojit sámegielaide bálddalagaid dárogielain. Dás lea erenoamážit sáhka dieđuin mat leat jurddašuvvon mánáide, nuoraide ja vuorrasiidda dearvvašvuođasuorggis. Dál leat dušše muhtun lágat ja láhkaásahusat jorgaluvvon sámegillii, dahje dušše ovtta sámegillii. Dát lágat leat máinnašuvvon dakkár láhkan mas lea erenoamáš mearkkašupmi olles sámi álbmogii dahje osiide das. Ferte čielgasit muitaluvvot guđe lágat ja láhkaásahusat leat sámegielaide, ja dat fertejit maid gávdnot buot sámegielaide Norgga beale Sámis.</p>
<p>Sámediggi háliida: ·</p>
<p>Ahte buot dat diehtojuohkinávdnasat main lea mearkkašupmi olles sámi álbmogii, jorgaluvvojit sámegielaide, ja almmuhuvvojit maiddái digitála ·</p>
<p>Ahte almmuhusat sámi guovlluin maiddái leat sámegielaide ·</p>
<p>Ahte lágat ja láhkaásahusat maiddái jorgaluvvojit julev- ja lullisámegillii, ja dađistaga ođasmahttojuvvojit sámegielaide go mearriduvvojit rievdadusat</p>
<p>Sámegielaid oainnusmahttin media- ja girjjálašvuođafálaldagaid bokte</p>
<p>Mediat ja girjjálašvuohta leat deaŧalaččat servodahkii, ja dain lea ovddasvástádus oainnusmahttit sámegielaid ja ovddidit buori giellageavaheami. Mediaid bokte mii oažžut sihke dieđuid ja guoimmuheami. Sámi mediafálaldahkii gullet sihke sámegielfálaldagat ja sisdoallu sámi diliid birra, ja dat leat deaŧalaččat min identitehtaduddjomii. Mediat rivdet johtilit, nu mo servodat muđui ge. Ássanmálle lea rievdamin, ja stuorát oassi sámi álbmogis bajásšaddá árbevirolaš sámi guovlluid olggobealde. Das lea mearkkašupmi sámegielaid ovdáneapmái, ja dagaha ahte dárbbašuvvojit eambbo buorit sámi mediafálaldagat. Ollu guovlluin lea giella ealáskahttinproseassas. Sámi mediafálaldat sámi álbmoga várás ferte dan vuhtiiváldit ja leat mielde nannemin ja ovddideamen gielaid. Nana giellabirrasiid huksen mearkkaša gelbbolašvuođa čohkken ja nana ásahusaid huksen mat fuolahit iešguđet servodatdoaimmaid mat dál eai fuolahuvvo. Dat lea deaŧalaččat sámegielaid oainnusmahttimis ja nannemis, ja ovddidit sámegielaid iešguđet giellaguovlluin. Dan oktavuođas áigu Sámediggi geahčadit vejolaš čovdosiid lulli- ja julevsámi mediabirrasiid ovddideami várás. Sihke danne vai mii oažžut stuorát mediabirrasa, ja vai leat mielde nannemin mediabirrasiid ja lasiheamen mediafálaldagaid lulli- ja julevsámegillii. Dál leat hui uhccán sámi prográmmat, filmmat ja buvttadeamit. Earret eará ferte bargat dan ala ahte sámegielat ožžot stuorát saji tv-kanálain, filmmain ja interneahttasiidduin mat leat jurddašuvvon mánáide ja nuoraide. Deaŧalaš lea ahte daid prográmmaid mat ráhkaduvvojit ja buvttaduvvojit muhtun riikkas, beassá geavahit buot riikkain main lea seamma giella. Dál dat leat dávjá lohkkaduvvon nu ahte ovdamearkka dihtii ii beasa NRK prográmmaid geahččat olgoriikkas. Lea hui heittot go ollu giellageavaheaddjit eai oaččo ávkki dain prográmmain mat leat ráhkaduvvon. Sámi girjjálašvuohta lea hui deaŧalaš buori giellagáhttemii, ja danne lea deaŧalaš ahte almmuhuvvo girjjálašvuohta mas lea sihke buorre giella ja mii seammás heive ahkejovkui ja movttiidahttá lohkama. Sámi girjjálašvuohta berre álohii addojuvvot maiddái digitála hámis. Sámegiel girjjálašvuođa buvttadeapmi ja girjjálašvuođa jorgaleapmi sámegielaide lea deaŧalaš sámegielaid nannemii ja ovddideapmái. Sámegielat čálliid rekrutteren, sámi lágádusaid nannen, olgoriikka girjjálašvuođa 100/178 jorgaleapmi sámegillii, seammás go dat jorgaluvvo dárogillii, ekonomalaš resurssat sámegiel girjjálašvuođa buvttadeapmái ja jorgaleapmái leat muhtun áŋgiruššamat maid Sámediggi áigu čađahit sámi girjjálašvuođasuorggis. Čális fal! -girječállioahppu lea ovttasbargoprošeakta Sámedikki, Sámi girječálliid searvvi (SGS) ja Sámi dáiddárráđi (SDR) gaskka. Prošeavtta ulbmilin lea oččodit eanet čáppagirjjálašvuođa girjealmmuhemiid ja rekrutteret eanet girječálliid sámegillii čállit. Sámediggi háliidat ovddidit Čális fal! viidáseappot, ja oaivvilda ahte lea lunddolaš ahte oahppu biddjojuvvo universitehtii/allaskuvlii vai oassálastit ožžot oahppočuoggáid ja sáhttet oažžut oahppoloana. Sierra joavkkut galggašedje ásahuvvot iešguđet sámegielaide, ja dárbu lea maid ohcat ovttasbargoguimmiid Ruoŧa, Suoma ja Ruošša bealde.</p>
<p>Sámediggi áigu: ·</p>
<p>Váikkuhit dasa ahte bohtet eanet prográmmafálaldagat ja ahte sámegielat ožžot stuorát saji tv-kanálain, filmmain ja interneahttasiidduin ·</p>
<p>Bargat dan ala ahte sámegielat oidnojit aviissaid ovdasiidduin, neahttasiidduin ja sullasaš sajiin ·</p>
<p>Váikkuhit dasa ahte buvttaduvvojit eanet applikašuvnnat sámegielaide ·</p>
<p>Rekruteret sámi giella- ja kulturgelbbolašvuođa sámi ja dáru mediaide ·</p>
<p>Oččodit journalisttalaš oahpahusa sámegielagiidda, vejolaš ođđa čálliide, earenoamážit julev- ja lullisámi guovlluin ·</p>
<p>Álggahit rekrutterendoaibmabijuid vai oažžut eanet sámegielat girječálliid ·</p>
<p>Váikkuhit dasa ahte Čális fal! -prošeakta ovddiduvvo viidáseappot ·</p>
<p>Bargat dan ala ahte ásahuvvo ovttasbargu gaskal NRK, SVT ja YLE sámi prográmmaid oktavuođas, erenoamážit mánáide ja nuoraide</p>
<p>Galben sámegielaide</p>
<p>Galben sámegielaide lea mielde loktemin giela árvvu ja oažžumin giela oidnosii almmolaš sajiin. Galbemis leat buorit oalgeváikkuhusat ja sáhttá leat mielde eambbo báikkiid ovddideamen máŋggakultuvrralaš servodahkan. Maŋimus jagiid mii leat oaidnán eanet ahte eanet galbbaid, earret eará leat Avinor ja NSB galben girdišiljuid ja ruovdemáđiistašuvnnaid sámegillii. Stáhta geaidnodoaimmahat lea maid ceggen eanet báikenammagalbbaid maŋimus jagiid. Almmolaš galbbat sámegillii loktejit giela stáhtusa ja árvvu, seammáš go galbbat čájehit guovllu sámi leahkima ja historjjá. Daid orohagaid galben mat rasttidit biilageainnuid, lea mielde eanet oainnusmahttimin sámegielaid, seammás go dat lea mielde loktemin dihtomielalašvuođa sámi leahkimis ja máhtu sámi boazodoalu birra Norgga beale Sámis. Dakkár galbema oktavuođas lea ávkkálaš ráhkadit applikašuvnnaid mat muitalit sihke orohaga, johtolagaid, historjjá ja maid ja johtaleami birra boazojohtima oktavuođas ja dalle go leat bohccot geaidnoguorain. Sámediggi háliida ahte lagamus jagiid deattuhuvvo almmolaš visttiid, ásahusaid ja báikkiid galben ja oainnusmahttin.</p>
<p>Sámediggi háliida: ·</p>
<p>Ahte galbejuvvo sámegielaide dain báikkiin gos lea dohkkehuvvon báikenamma sámegillii ja gos muđui galbejuvvo dárogillii ·</p>
<p>Ahte orohagat mat rasttidit biilageainnuid, galbejuvvojit sámegillii, ja ahte ráhkaduvvojit applikašuvnnat main leat dieđut orohagaid birra ·</p>
<p>Ahte almmolaš ásahusat galbejuvvojit sámegielaide, maiddái skuvllat, mánáidgárddit, dearvvašvuođaguovddážat, valáštallanrusttegat, kulturviesut jna. ·</p>
<p>Váikkuhit dasa ahte sámegielat oidnojit buot almmolaš báikkiin nu go girdišiljuin, bussestašuvnnain, kinoin, kulturviesuin ja buot nationála visttin ·</p>
<p>Ávžžuhit priváhta fitnodagaid oainnusmahttit sámegielaid</p>
<p>Sámi báikenamat</p>
<p>Sámi báikenamaid geavaheapmi ja oainnusmahttin lea deaŧalaš giella- ja kulturovddidandoaibmabidju. Sámi báikenamat leat maid deaŧalaš kulturmuittut. Sámi báikenamat válddahit dávjá báikki, juogo mo 101/178 dat lea dahje masa báiki lea geavahuvvon. Leat maid ollu báikenamat maid eat sáhte čilget dál, ja dat leat várra nu boarrásat ahte ieš sátni lea jávkan beaivválaš gielas. Dakkár guovlluin gos giella áiggi mielde lea jávkan dahje lea uhccán geavahuvvon, leat ollu báikenamat jávkan. Dakkár oktavuođain sáhttá nama jietnadeapmi rievdat ja danne gártat váttisin dulkot dan mearkkašumi maŋit áiggis. Sámi báikenamaid systemáhtalaš registreren ja čohkken, erenoamážit dakkár guovlluin gos uhccán sámi nammaávdnasat leat čohkkejuvvon, livččii buorre investeren. Dan oktavuođas lea maid deaŧalaš ráhkadit nammafágalaš arkiivva vai nammaávdnasat leat álkit olámuttus. Dat mearkkaša maid oažžut sámi báikenamaid almmolaččat dohkkehuvvot vai sáhttet geavahuvvot kárttain ja galbbain.</p>
<p>Vai álbmot geavahišgoađášii sámi báikenamaid, lea deaŧalaš ahte sámi báikenamat geavahuvvojit beaivválaš gielas, ja maid gávdnojit ođđaáiggi vuođđovuogádagain, nu go applikašuvnnain. Dakkár applikašuvnnain sáhtášii leat historjágaskkusteapmi báikkis, báikenama historjá, giella- ja kulturgaskkusteapmi báikkis ja muđui eará mii lea guoskevaš báikenammii. Lokten dihtii beroštumi báikenammii ja oažžun dihtii dan eanet oidnosii, de sáhttá lágidit iešguđet doaimmaid main báikenamma lea fáddán.</p>
<p>Sámediggi áigu: ·</p>
<p>Hukset sámi nammafágalaš arkiivva vai ávdnasat leat álkit olámuttus ·</p>
<p>Ahte sámi báikenamat registrerejuvvojit ja čohkkejuvvojit systemáhtalaččat ·</p>
<p>Ovddidit giellaarenaid main báikenamat leat fáddán ·</p>
<p>Erenoamážit deattuhit báikenammačohkkema dakkár báikkiin gos giella lea ealáskahttinproseassas ·</p>
<p>Váikkuhit dasa ahte ráhkaduvvo applikašuvdna báikenamaide, mas deaddu biddjojuvvo guovllus kultuvrii, árbevieruide ja historjágaskkusteapmái ·</p>
<p>Movttiidahttit sámi báikenamaid geavaheami maiddái dárogielas, sihke njálmmálaččat ja čálalaččat</p>
<p>Terminologiijaovddideapmi</p>
<p>Sihkkarastin dihtii oktasaš vuođu sámegielaide lea deaŧalaš oažžut oktasaš terminologiijaovddideami ja normerema riikkarájáid rastá. Livččii hui unohas jus sámegielat ovdánit iešguđet guvlui, go dat sáhttá dagahit gulahallanváttisvuođaid riikkarájáid rastá. Sámediggái lea deaŧalaš oažžut áigái davviriikkalaš ovttasbarggu vai terminologiija sáhttá geavahit riikkarájáid rastá. Mihttomearrin lea ahte terminologiijaovddideapmi, kvalitehtasihkkarastin ja normeren dáhpáhuvvá dakkár davviriikkalaš ovttasbarggus mas lea sihke fága- ja giellagelbbolašvuohta. Dál ovttasbargu rastá riikkarájáid dáhpáhuvvá prošeaktan Sámi Giellagáldu olis, mii lea Sámi Parlamentáralaš Ráđi (SPR) vuollásaš. Terminologiijaovddideapmi dárbbašuvvo buot servodatsurggiin go giela galgá sáhttit geavahit iešguđet fágasurggiin. Váilevaš terminologiijat dagahit stuorra hástalusaid dál, ja dilli lea duođalaš earenoamážit lulli- ja julevsámegielas. Danne lea deaŧalaš ahte gávdno bistevaš orgána mii bargá terminologiijaovddidemiin, kvalitehtasihkkarastimiin ja normeremiin. Sámediggi oaidná dárbun ásahit sierra terminologiijajoavkkuid bihtán- ja ubmisámegielaid várás Sámi Giellagáldu vuollásažžan.</p>
<p>Sámediggi áigu: ·</p>
<p>Beavttálmahttit terminologiijabarggu ·</p>
<p>Sihkkarastit ahte Sámi Giellagáldu šaddá bistevaš orgánan sámegielaid normeremii ·</p>
<p>Váikkuhit dasa ahte ásahuvvojit terminologiijajoavkkut bihtán- ja ubmisámegielaide</p>
<p>Sámegielat ja IKT geavaheapmi</p>
<p>Earret eará doaibmi korrekturprográmmat, divvunprográmmat ja jorgalanprográmmat leat deaŧalaččat jus sámegielat galget sáhttit čuovvut teknologalaš ovdáneami ja digitaliserema servodagas. Dat álkidivččii sámi čállingiela geavaheami. Deaŧalaš lea maid ahte gávdnojit eará teknologalaš veahkkeneavvut nu go buresdoaibmi hállansyntesa sámegielaide. Dát giellafágalaš reaiddut fertejit maid ođasmahttojuvvot dárbbu mielde. Sámi čállinmearkkat iešguđet diehtovuođuin buktet hástalusaid earret eará sámi namaid ja báikenamaid registrerema oktavuođas. Diehtovuođuid, GPS, applikašuvnnaid ja eará dakkáriid oktavuođas dárbbašuvvo teknologalaš ovddideapmi vai dain lea álki geavahit sámi čállinmearkkaid. 102/178</p>
<p>Sámegielain fertejit maid leat digitála sátnegirjjit ja eará veahkkeneavvut. Áibbas deaŧalaš lea ahte daid lea álki geavahit ja áinnas čohkkejuvvon seamma sadjá. Fertejit maid leat dieđut dan birra guđe giellafágalaš veahkkeneavvut gávdnojit, ja daid ferte oahpásmahttit servodahkii. Geavaheddjiide ferte maid juohkit dieđuid giellafágalaš veahkkeneavvuid ođasmahttima birra. Vai buohkat galget sáhttit geavahit iešguđet giellafágalaš veahkkeneavvuid, lea deaŧalaš ahte gávdno bagadus ja teknihkalaš veahkki veahkkeneavvuid geavaheami várás.</p>
<p>Sámediggi áigu: ·</p>
<p>Váikkuhit dasa ahte gávdnojit buresdoaibmi korrekturprográmmat, grammatihkkadárkkisteamit ja jorgalanprográmmat sámegielaide ja ahte gávppálaš fitnodagat váldet daid mielde standárdan iežaset buvttademiin ·</p>
<p>Váikkuhit dasa ahte davvisámegiela hállansyntesabargu ovdána, ja ahte ráhkaduvvojit maiddái hállansyntesat julev- ja lullisámegiela várás ·</p>
<p>Váikkuhit dasa ahte prográmmain ja registariin galgá leat vejolaš geavahit sámi bustávaid ·</p>
<p>Ráhkadit diehtojuohkima daid giellafágalaš veahkkeneavvuid birra mat gávdnojit ja váikkuhit dasa ahte addojuvvo teknihkalaš veahki ja bagadusa giellafágalaš veahkkeneavvuid geavaheami ja sajáiduhttima birra</p>
<p>Sámegielaid geavaheami kárten</p>
<p>Iešguđet giela dilli ferte biddjojuvvot vuođđun buori giellapolitihkkii. Dat eaktuda buori duogášmáhtu ja dássidis kártemiid. Leat vásihan ahte lea váttis háhkat dieđuid giellageavaheddjiid loguid birra go eai leat registerat maid sáhttá geavahit dasa. Sámediggi áigu ovttas statistihkalaš guovddášdoaimmahagain váikkuhit dasa ahte ráhkaduvvo málle maid sáhttá geavahit vuođđun kártet sámegielhálliid logu. Buorre giellaplánen eaktuda ahte čađahuvvojit kártemat dássidit. Sámegielaid dilli lea iešguđetlágan, ii dušše gielaid gaskkas muhto maiddái iešguđet giela siskkobealde. Dat dagaha ahte dárbbašuvvojit iešguđet strategiijat dasa ahte nannet ja ovddidit sámegielaid. Háhkan dihtii eanet máhtu iešguđet gielladiliid birra, ja nu sihkkarastit ahte strategiijat leat heivehuvvon giellaguvlui, ferte dássedit kártet gielaid dili. Bihtánsámegiela, ubmisámegiela ja nuortalaš giela nannemii dárbbašuvvo vuosttažettiin vuođđobargu, nu go geavaheddjiid dálá dili duođašteapmi ja kárten. Gielaid kárten galgá geavahuvvot dasa ahte heivehit iešguđet guovlluid gielladoaibmabijuid ja bálvalusaid. Livččii maid vuogas registreret gielaid álbmotregistarii vái oččošii sámegiel bálvalusfálaldagaid vaikke ii leat daid jearahallan.</p>
<p>Sámediggi áigu: ·</p>
<p>Ovddidit ulbmillaš vuogi dasa mo kártet sámegielagiid logu Norgga beale Sámis ·</p>
<p>Váikkuhit dasa ahte sámegielat registrerejuvvojit álbmotregistarii ·</p>
<p>Bargat dan ala ahte Sámi statistihka fágalaš analysajoavku oažžu resurssaid vai sáhttá dássidit kártet ja analyseret sámegielaid dili ja ovdáneami Norgga beale Sámis ·</p>
<p>Kártet bihtánsámegiela, ubmisámegiela ja nuortalaš giela dili Norgga beale Sámis</p>
<p>Ovttasbargu priváhta ja almmolaš oassálastiiguin</p>
<p>Sámediggi juolluda dál ruđaid ollu ásahusaide ja oassálastiide. Sámediggi háliida ahte doarjjaoažžut buorebut árvvoštallet giellaperspektiivva iežaset prošeavttain, seamma láhkai go sohkabeale perspektiivva galget árvvoštallat prošeavttain ja doaibmabijuin. Sámediggái lea lunddolaš ásahit giellagáibádusa sihke njuolggadoarjagiid ja ohcanvuđot doarjagiid juolludeami oktavuođas. Dat guoská maiddái doarjjaortnegiidda eará surggiin go gielas, ovdamearkka dihtii kultuvrras, ealáhusain ja dearvvašvuođas. Giellagáibádus mearkkaša ahte ásahusat ja earát galget oainnusmahttit sámegielaid, ja/dahje ovddidit sámegielaid geavaheami. Ohcamiin galgá boahtit ovdan mo doarjja galgá oainnusmahttit sámegielaid ja lasihit daid geavaheami, ja galgá dieđihuvvot Sámediggái dábálaš raproteremis das mo ruđat leat geavahuvvon. Sámediggi háliida ahte sámegielaid oainnusmahttin galgá leat fáddán čoahkkimiin ásahusaiguin ja eará aktevrraiguin. Ovttasbargu priváhta ja almmolaš aktevrraiguin mearkkaša maiddái ahte aktevrrat buorebut 103/178 oainnusmahttet ja jearahit giella- ja kulturmáhtu, ja leat mielde dahkamin dakkár máhttu árvvolažžan. Giella- ja kulturmáhtu jearaheapmi ja árvvusatnin lea mielde dahkamin bargosajiid geasuheaddjin, ja lea nu mielde loktemin giellamáhttodárbbu servodagas. Sámediggi háliida ahte priváhta ja almmolaš aktevrrat váldet stuorát ovddasvástádusa ja leat mielde loktemin sámegielaid árvu. Priváhta ja almmolaš aktevrrat galggašedje aktiivvalaččat rekrutteret sámegiel gelbbolašvuođa iežaset fágasurggiide, ja eanet fitnat joatkkaskuvllain ja oahpposajiin rekrutteremin gelbbolašvuođa dan áiggi go studeanttat leat oahpu váldimin. Dat livččii mielde dagaheamen oahpuid geasuheaddjin ja vuolggaheamen gilvvu gelbbolašvuođas. Viidáseappot livččii ávkkálaš priváhta ja almmolaš aktevrraide ja ásahusaide kártet sámegielmáhtu iežaset suorggis vai álo sáhtášedje ráhkadit rekrutterenplána iežaset ásahussii. Sámediggi ávžžuha maiddái priváhta ja almmolaš aktevrraid árvvoštallat fállat oahppolobiid dahje oahpu bálkkáin sihkkarastin dihtii dárbbašlaš sámegielmáhtu iežaset bargosadjái dahje ásahussii. Barggus álggahit ođđa gielladoaibmabijuid, ásahit ođđa giellaarenaid ja ovddidit nana giellabirrasiid servodagas, dárbbašuvvo buorre ovttasbargu iešguđet aktevrraid gaskka. Seammás go lea deaŧalaš álggahit ođđa doaibmabijuid báikkálaččat, regiovnnalaččat ja nationálalaččat, lea maid deaŧalaš árvvoštallat mo dálá doaibmabijut, ortnegat ja ásahusat sáhttet geavahuvvot oainnusmahttimis sámegielaid. Sámedikki mielas lea deaŧalaš váikkuhit dasa ahte buot aktevrrat servodagas leat mielde ovddideamen sámegielaid ja sámi kultuvrra. Lea maid sáhka das ahte ovddidit fálaldagaid mat leat heivehuvvon daid ulbmiljoavkkuide doppe gos sii leat, ja hutkáivuođain ovddidit buriid gielladoaibmabijuid. Dat guoská erenoamážit giellafálaldagaide mánáid ja nuoraid várás. Teknologiija ovdána johtilit, ja ođđa fálaldagat ovddiduvvojit dađistaga. Danne ferte giellafálaldagaid heivehit dálá servodahkii ja teknologalaš ovdáneapmái, ja ferte maid geahččalit ovttasbargat iešguđet surggiid aktevrraiguin.</p>
<p>Sámediggi háliida: ·</p>
<p>Ahte ásahusat ja oassálastit mat ožžot doarjaga Sámedikkis galget oainnusmahttit giela ja /dahje ovddidit sámegielaid lassi geavaheami ·</p>
<p>Váikkuhit dasa ahte priváhta ja almmolaš aktevrrat jearahit sámegiela gelbbolašvuođa ·</p>
<p>Váikkuhit dasa ahte priváhta ja almmolaš aktevrrat aktiivvalaččat rekrutterejit gelbbolašvuođa iežaset fágasurggiide ·</p>
<p>Bargat dan ala ahte nationála ásahusat: Opera, Nationálamusea, Nationálabibliotehka, Nationála arkiiva ja earát mat ožžot stáhtas doaibmadoarjaga programmerejit sámi dáidaga ja kultuvrra. Dat berre biddjojuvvot ásahusaid mearrádusaide gč. NRK mearrádusaid (NRKplakáhta §16 ja §22 maid Stuorradiggi lea mearridan.</p>
<p>Ovttasbargu sámi giellaguovddážiiguin</p>
<p>Sámediggái lea deaŧalaš sihkkarastit nana sámi giellaguovddážiid fágalaš gelbbolašvuođain, buriid rámmaeavttuiguin ja máŋggabealat gielladoaimmaiguin. Sámi giellaguovddážiid bargu nannemiin ja ovddidemiin sámegielaid báikkálaččat lea hui deaŧalaš. Giellaguovddážat leat mielde oainnusmahttimin sámegielaid, ja leat mielde ovddideamen čoahkkanan- ja deaivvadansajiid gos sámegielat geavahuvvojit. Sámi giellaguovddážiin, lassin mánáidgárddiin ja vuođđoskuvllain, lea deaŧalaš doaibma giellaoahpahusas báikkálaččat. Giellaguovddážiin lea deaŧalaš fágagelbbolašvuohta ja leat hui deaŧalaččat giellaoahpahusas olggobealde vuođđoskuvlla. Ollu giellaguovddážat geavahit báikkálaš giellaguddiid, ja árbedieđu gaskkusteapmi lea deaŧalaš oassi giellaguovddážiid fálaldagas. Sámi giellaguovddážat leat organiserejuvvon iešguđet láhkai, ja doaimmat leat máŋggabealagat. Muhtun giellaguovddážat fállet giellaoahpahusa vuođđo- ja joatkkadásis gáiddusoahpahusa bokte, lassin giellakurssaide rávesolbmuid várás. Eará giellaguovddážiin leat maid fálaldagat ovdaskuvlamánáide ja skuvlaohppiide doarjjan oahpahussii mánáidgárddis ja skuvllas. Máŋga giellaguovddáža leat árjjalaččat ráhkadan oahpponeavvuid. Giellaguovddážat leat maid mielde duođašteamen guovllu historjjá, suopmana, kulturmuittuid ja báikenamaid registreremiin ja duođašteamen. Ollu giellaguovddážat ráhkadit giellafálaldagaid erenoamážit mánáid ja nuoraid várás, 104/178 ja leat mielde ráhkadeamen deaŧalaš giellaarenaid báikkálaš servodagas. Sámi giellaguovddážat leat dávjá oktii lokaliserejuvvon sámi museaiguin. Museain lea deaŧalaš rolla giella-, kultur- ja servodatmáhtu ovddideamis. Danne lea dain lunddolaš rolla sámegielaid ahtanuššanbarggus. Sámediggi lea Sámedikki jagi 2015 mannosaš strategiija vuođul sámi giellaguovddážiid várás dahkan rievdadusaid njuolggadoarjagiin sámi giellaguovddážiidda, ja mearridan strategiijaid dasa ahte sihkkarasti fágalaččat nana giellaguovddážiid, sihkkarastit rámmaeavttuid giellaguovddážiidda ja sihkkarastit fálaldagaid giellaguovddážiid doaibmaguovllu dárbbuid vuođul. Sámediggái lea deaŧalaš nannet ja ovddidit sámi giellaguovddážiid,ja min áigumuš lea ahte galget ásahuvvot eanet giellaguovddážat. 2015 rájes leat boahtán máŋga initiatiivva ásahit ođđa giellaguovddážiid. Oassin dan barggus ásahit eanet giellaguovddážiid, ráhkadii Sámediggi ráidalasmodealla daid giellaguovddážiid várás mat leat ásahuvvomin. Giellaguovddážat ráhkadit dál 3-jahkásaš doaibmaplánaid mat buorebut galget sihkkarastit ekonomalaš vuorddehahttivuođa. Sámediggi lágida jahkásaččat gielladeaivvademiid lagas ovttasbargguin giellaguovddážiiguin. Dasa lassin lea Sámediggi bargamin jahkásaš fágalaš čoahkkanemiiguin giellaguovddážiid bargiid várás. Fágalaš čoahkkanemiid bokte lea doaivva nannet giellaguovddážiid gelbbolašvuođa, seammás go oaidnit man dárbbašlaš dat lea ahte ráhkaduvvojit strategiijat fágagelbbolašvuođa háhkamii ja gealboloktemii giellaguovddážiid resursaolbmuid ja bargiid várás. Sámediggi áigu maid ásahit fierpmádatforuma giellaguovddážiid jođiheddjiid várás. Dakkár foruma bokte háliida Sámediggi nannet ovttasbarggu Sámedikki ja giellaguovddážiid gaskka, ja ovttasbarggu giellaguovddážiid gaskkas. Barggus sihkkarastit giellafálaldagaid giellaguovddážiid doaibmaguovllu dárbbuid vuođul, leat oktasaš strategiijat deaŧalaččat dasa ahte mihtidit geavaheddjiid duhtavašvuođa ja čađahit geavaheddjiidiskkademiid.</p>
<p>Sámediggi áigu: ·</p>
<p>Bargat dan ala ahte nannet dálá sámi giellaguovddážiid ja leat veahkkin ovddideamen ođđa giellaguovddážiid ·</p>
<p>Bovdet ovttasbargui báikkálaš doaibmabijuid birra mat čalmmustahttet sámegielaid ja ovddidit giellaarenaid ja gielladoaimmaid ·</p>
<p>Nannet ovttasbarggu Sámedikki ja giellaguovddážiid gaskka fierpmádaga ásahemiin giellaguovddážiid jođiheddjiide ja Sámediggái ·</p>
<p>Álggahit doaimmaid mat buoridit giellaguovddážiid gelbbolašvuođa</p>
<p>Ovttasbargu sámi ealáhusaiguin</p>
<p>Sámi ealáhusat leat sámegielaid, sámi kultuvrra ja servodateallima deaŧalaš geađgejuolggit. Boazodoalus, guolástusas, eanadoalus ja meahcástemiin lea ealli, máŋggabealat ja rikkis giella mas lea sierra terminologiija. Stuorra oassi dán terminologiijas eallá dušše ealáhusain, ja lea deaŧalaš ahte dat ealli giella ealáhusas ollá maiddái servodahkii muđuid. Giella ja terminologiija lea deaŧalaš gáldu ealáhusaid árbedihtui. Stuorrabearaš lea leamaš hui deaŧalaš árbedieđu, giela ja terminologiija gaskkusteapmái. Dálá servodat lea oppa áiggi rievdamin, ja dat váikkuha giellaovdáneami sámi ealáhusain. Sámi árbevirolaš ealáhusaid giellaguddiin lea deaŧalaš máhttu sámegielain, árbevieruin ja árvvuin. Giella lea árbevirolaččat leamaš nanus vuođđoealáhusain ja iešguđet ealáhusat leat leamaš deaŧalaččat sámegielaid ja sámi árbedieđu gaskkusteamis. Árbevirolaš sámi ealáhusaid rolla giellaoahpahusarenain ferte fuolahit ja nannet. Máŋga sámi ealáhusa leat eallinvuohki ja ealáhus mat leat vuođđuduvvon nana sámi kulturbeliide, mas maiddái bearašlaš ja eará gaskavuođat leat deaŧalaččat. Ealáhusat leat mielde gáhttemin sámegielaid, árvvuid ja árbevieruid, ja leat mielde bisuheamen, viidáseappot ovddideamen ja gaskkusteamen árbedieđu. Ovdamearkka dihtii lea boazodoallu deaŧalaš giellaguoddi sámegielain. Lullisámegiella lea dan UNESCO listtas mii čájeha hui áitojuvvon gielaid ja lea gitta nana lullisámi boazodoalus. Danne lea boazodoalus mearrideaddji rolla lullisámi giela ja kultuvrra gáhttemis, muhto lea maid deaŧalaš giellagáhttemii eará sámi guovlluin. Sámediggi oaidná deaŧalažžan ahte giellaguoddit geavahuvvojit árjjalaččat dasa ahte viidáseappot fievrridit sámegielaid sihke formálalaš ja eahpeformálalaš arenain. Erenoamážit mánáidgárddiin, 105/178 vuođđoskuvllas ja báikkálaš gielladoaibmabijuin lea ávkkálaš ja árvvolaš geavahit giellaguddiid. Sáhttá leat ávkkálaš ráhkadit bagadusaid ja ortnegiid dasa mo ásahusat sáhttet oažžut ávkki giellaguddiin oahpahusdiliin.</p>
<p>Šilljui ja Duoddarii – oahppan- ja fuolahusvuđot bálvalusat eanadoalus ja boazodoalus</p>
<p>EBD lea ovttas máhttodepartemeanttain álggahan Inn på tunet (šilljui) gohčoduvvon doaibmabiju. Dat leat oahppan- ja fuolahusvuđot bálvalusat mat geavahit dálu oahppanarenan. Inn på tunet tjenester (IPT) (šilljui bálvalusat) leat heivehuvvon ja kvalitehtasihkkarastojuvvon čálgobálvalusat dállodoalus. Buot IPT-bálvalusaid oktasaš mihttomearri lea ahte bálvalusat galget ovddidit hálddašeami, ovddideami ja čálggu. Go skuvla oastá bálvalusaid dohkkehuvvon IPT-fállis, de dat mearkkaša ahte oahppit besset searvat dálu bargguide ja doaimmaide. Mihttomearrin lea ahte barggut masa oahppit servet, ja doaimmat dálus, galget leat eanet go dušše bargu ja doaimmat. Bargu galgá dasa lassin leat čadnojuvvon fágalaš ja sosiála oahppomihttomeriide. Fálaldat galgá leat oahppoplánaid rámmaid siskkobealde ja čadnojuvvot fága oahppoplánaid gealbomihtuide. Dan sihkkarastimii lea deaŧalaš ahte lea lagas ovttasbargu skuvlla ja IPT-fálli gaskka, mas oahppi oahppanávki lea guovddážis. Eanadoallodepartemeanta ja NBR leat ovttas álggahan Ut på Vidda (Duoddarii) nammasaš prošeavtta, seamma jurdaga vuođul go Šilljui prošeavtta. Das lea boazodoallobargu vuođđun oahppamii ja hálddašeapmái. Sámediggi atná doaibmabijuid Šilljui ja Duoddarii hui árvvolažžan ja atná lunddolažžan ahte bálvalusat maid deattuhit giellaovddideami. Duoddarii lea buorre arena árbedieđu ja árbevirolaš terminologiija gaskkusteapmái ja oahppamii. Sámediggi háliida maid ahte galgá árvvoštallojuvvot makkár vejolašvuođat leat viidáseappot fievrridit dán fálaldaga guolástussii, meahcásteapmái ja eará ealáhusaide main sámegielat leat oassin beaivválaš dilis. Dan láhkai oahpašedje oahppit giela ja terminologiija eanet ealáhusain, ja beasašedje maid searvat sámegiel bargosadjái ja leat mielde bargamin sámi ealáhusain.</p>
<p>Sámediggi áigu: ·</p>
<p>Váikkuhit dasa ahte sii geat addet Inn på tunet (Šilljui) ja Ut på vidda (Duoddarii) fálaldagaid, deattuhit sámegielaid doaimmaineaset ·</p>
<p>Vuoruhit doarjagiid gielladoaimmaide Šilljui ja Duoddarii prošeavttain ·</p>
<p>Váikkuhit dasa ahte hábmejuvvo pilohtaprošeakta mas giellaguoddit geavahuvvojit oahpahusas ·</p>
<p>Ráhkadit bagadusa dasa mo geavahit giellaguddiid oahpahusdilálašvuođain ·</p>
<p>Váikkuhit dasa ahte ráhkaduvvojit eanet applikašuvnnat mas árbediehtu ja árbevirolaš terminologiija geavahuvvo ·</p>
<p>Álggahit nuoraidprošeavtta Árbedieđu duođašteapmi filmma ja teavstta bokte, mas filmmat čohkkejuvvojit ja dahkkojuvvojit olámuddui sámi digitála vuođđovuogádagas ja Ovttas.no:s</p>
<p>Ovttasbargu Ráđđehusain</p>
<p>Buorre ovttasbargu Sámedikki ja Ráđđehusa gaskka lea áibbas dárbbašlaš sámegielaid nannemis ja ovddideamis. Sámediggi ja Ráđđehus ráhkadedje ovttas giellalávdegotti mandáhta, ja máŋga politihkalaš ja hálddahuslaš čoahkkima leat dollojuvvon maŋŋágo NAČ 2016:18 Váibmogiella geigejuvvui. Sihke Sámedikki ja Ráđđehusa mielas lea deaŧalaš čuovvulit láhkarievdadusevttohusaid ja doaibmabidjoevttohusaid. Sámedikkis lea bajimus ovddasvástádus sámegielain. Ráđđehusas lea deaŧalaš doaibma dán ovddasvástádusa čađaheamis. Buorre ovttasbargu Sámedikki ja Ráđđehusa gaskka vuolggahuvvo mielmearrideami ja duohta váikkuhanválddi bokte áššiin mat gusket sámegielaide. NAČ 2016:18 Váibmogiella gieđahallá máŋga doaibmabiju ja máŋga evttohusa ásahit ođđa ortnegiid dahje ásahusaid. Máŋga dáin evttohusain gáibidit láhkarievdadusaid jus galggaš sáhttit daid čađahit. Mii váldit ovdan muhtun guovddáš evttohusaid Váibmogielas maid min mielas lea lunddolaš čuovvulit.</p>
<p>Ovddidanprográmmat sámegielaid várás</p>
<p>Sámegielaid dilli rievdá giellaguovllus giellaguvlui, ja boahttevaš politihkkaovddideamis lea deaŧalaš ahte vuolggasadjin biddjojuvvo guoskevaš giellaguovllu gielladilli go giellaovddidandoaibmabijut plánejuvvojit. Sámedikkis galgá leat lagas ovttasbargu guoskevaš giellaguovllu ásahusaiguin go ráhkaduvvojit konkrehta ovddidanprográmmat iešguđet gielaid várás. Ovddidanprográmmat galget leat 106/178 buorit reaiddut Sámedikki bušeahttabargui ja addet einnostanvejolašvuođa gielladoaibmabijuid vuoruheamis. Iešguđet giellaguovllus leat iešguđet dárbbut, ja danne fertejit ovddidanprográmmat dávistit dáid dárbbuide. Lullisámi guovllus gos álbmot lea lávdaduvvon miehtá stuorra geográfalaš guovllu, leat gielas ollu eará hástalusat go julevsámi guovllus gos giellabirrasat leat eanet čohkkejuvvon. Danne lea deaŧalaš ráhkadit plánaid ja dahkat mearrádusaid mat vuhtiiváldet dan. Go hukse nana giellabirrasiid, de ferte váldit vuođu dálá ásahusain ja ortnegiin, seammás go geahčada dárbbuid ásahit ođđa ásahusaid. NAČ 2016:18 Váibmogiella válddaha dárbbu dasa ahte ráhkadit sihke ovddidanprográmmaid sámegielaid várás ja oktasaš doaibmaplána sámegielaid várás. Sámediggi áigu čuovvulit dan, ja háliida ovttas Ráđđehusain, báikkálaš giellaásahusaiguin ja giellabirrasiiguin ráhkadit ovddidanprográmmaid iešguđet gielaid várás. Lassin ovddidanprográmmaide davvi-, julev- ja lullisámegielaid várás áigu Sámediggi ovttas Ruoŧa ja Suoma beale sámedikkiiguin váikkuhit dasa ahte ráhkaduvvojit ovddidanprográmmat bihtán-, ubmi- ja nuortalaš gielaid várás.</p>
<p>Sámi giellaguovlu</p>
<p>Dokumeanttas NAČ 2016:18 Váibmogiella lea sámi giellalávdegoddi evttohan ahte sámegiela dálá hálddašanguovlu rievdaduvvo sámi giellaguovlun. Ulbmil dainna lea ahte giellaguovlu galgá buorebut leat heivehuvvon suohkaniid iešguđet gielladillái ja evttohuvvui juohkit suohkaniid iešguđet suohkankategoriijaide. Sámedikki dievasčoahkkin lea meannudan NÁČ 2016:18 Váibmogiela máŋgga vuorus, maŋimuččat áššis 053/18 Sámi giellaguovlu. Dievasčoahkkin evttohii ahte hálddašanguovllu suohkanat juogaduvvojit viđa kategoriijan; sámi resursasuohkanat, sámi ovddidansuohkanat, sámi ealáskahttinsuohkanat, sámi gávpotsuohkanat ja vejolaš sámi giellasuohkanat. Okta váikkuhangaskaomiin dasa ahte buoremusat láhčit diliid nu ahte giellaguovloortnet heive iešguđet suohkana duohta dillái lea iešguđet suohkankategoriijaid bokte. Vai ođđa giellaguovloortnet šattašii gustojeaddjin, de ferte rievdadit ja nannet sámelága. Sápmelaččain lea vuoigatvuohta geavahit ja ovddidit iežaset giela, ja Sámedikki mihttomearri lea ahte dat galgá boahtit ovdan sámelága giellanjuolggadusain ja ođđa giellaguovloortnegis. Sámelága giellanjuolggadusat ja Sámedikki doarjjaortnet leat deaŧalaš váikkuhangaskaoamit dan barggus ahte juksat Sámedikki giellapolitihkalaš mihttomeriid suohkandásis. Sámediggi čujuha maiddái dasa ahte julev-, lulli-, nuortalaš, ubmi- ja bihtánsámegiella leat rašis dilis, ja deaŧalaš lea ahte dáid gielaid dárbbut fuolahuvvojit erenoamážit. Sámediggi vuordá ahte Ráđđehus čuovvula NAČ 2016:18 Váibmogiella láhkaproposišuvnnain mas maiddái lea dieđáhusoassi. Sámediggi bidjá vuođđun ahte dát ášši gieđahallojuvvo viidáseappot Sámedikki ja Ráđđehusa gaskasaš konsultašuvnnain.</p>
<p>Giellaresursaguovddážat</p>
<p>NAČ 2016: 18 Váibmogiella evttoha ásahit giellaresursaguovddážiid lulli-, julev, ja davvisámegiel guovlluide. Giellalávdegoddi lea raporttas čállán ná: <em type="italic">“Giellaresursaguovddážat galget dan ala bargat ahte giellarievttit ja vuoigatvuođat sihkkarastojuvvojit, ja galget maiddái leat veahkkin suohkaniidda ja olbmuide ollašuhttimin sámegiel bálvalusfálaldagaid. Lávdegoddi árvala ahte giellaresursaguovddážat galget gullat Sámedikki doaimmaid vuollái, vuoi dát leat mielde čalmmustahttime Sámedikki ovddasvástádusa ja koordinerenrolla sámegielaid ovddideamis, vitaliseremis ja seailluheamis. Giellaresursaguovddážiid ulbmil lea čohkket gelbbolašvuođa ja nannet fágabirrasiid mat leat čadnojuvvon sámegiel fálaldagaide almmolaš hálddašeamis. Lávdegoddi maid árvala ahte giellaresursaguovddážin galgá leat doarjjafunkšuvdna suohkaniidda mat gullet sámi giellaguvlui, ja maid ovddidit diehtojuohkinbarggu ja vásáhuslonohallama. Giellaresursaguovddážat galget leat veahkkin ja bagadallin suohkaniidda, seammás go suohkaniin ain lea heivehangeatnegasvuohta ja ovddasvástádus njuolggadusaid hálddašeamis ja čuovvumis. Lávdegoddi deattuha ahte giellaresursaguovddážat galget leat eará go dála giellaguovddážat, maid </em>107/178 <em type="italic">mihttomearrin lea eanet bargat giellaovddidemiin. Giellaresursaguovddážiin galgá leat koordinerenrolla ja galget maid doaibmat ráđđeaddin. Dasa lassin oaivvilda lávdegoddi ahte giellaresursaguovddážin berre leat ovddasvástádus mii lea čadnojuvvon earret eará dulkomii, jorgalanbargguide, diehtojuohkinbargguide ja gáiddusoahpahussii. Lávdegoddi oaivvilda ahte sámi giellaresursaguovddážiidda sáhttá maid bidjat bargun leat ovddidan- ja gealboguovddážin šearbmadulkomis sámegillii. Giellaresursaguovddát berrejit maid oažžut ovddasvástádusa koordineret jorgalan- ja tulkonbálvalusaid almmolaš eiseválddiide. Giellaresursaguovddážin galgá leat earenoamáš deaŧalaš rolla sámegiel mánáidgárde- ja skuvlafálaldagain. Lávdegoddi lea digaštallan galggašii go ásahit sierra lullisámi mánáidgárde- ja skuvlaovttadaga, muhto lea gávnnahan ahte bargguid main giellaresursaguovddážiin galgá leat ovddasvástádus, sáhttá guovddážiid bargi fuolahit geas lea ovddasvástádus mánáidgárddiin ja skuvllain. Giellaresursaguovddážat ja guovddážiid bargi geas lea ovddasvástádus mánáidgárddiin ja skuvllain eai galgga boahtit ásahuvvon ásahusaid sadjái, muhto leat veahkkin ásahuvvon fálaldagaide. Lávdegoddi oaivvilda ahte barggut maid bidjet giellaresursaguovddážiidda ja mat gusket mánáidgárddiide ja skuvllaide, galget earenoamážiid leat bálvalusat ja heivehandoaimmat ođđa sámegielfálaldagaid ásaheami oktavuođas. “ </em>Sámediggi lea árvvoštallan giellalávdegotti evttohusaid giellaresursaguovddážiid birra, ja mii leat dan árvvoštallan giellaáittardeaddjievttohusa oktavuođas. Mii oaidnit ahte dat barggut mat gusket diehtojuohkimii vuoigatvuođaid ja ortnegiid birra, sihke leat evttohuvvon biddjojuvvot giellaáittardeaddjái ja giellaresursaguovddážiidda. Viidáseappot oaidnit ahte leat erenoamážit barggut oahpahusas ja dulkon- ja jorgalanbálvalusas mat leat evttohuvvon biddjojuvvot giellaresursaguovddážiidda. Sámediggi lea eahpesihkar das ahte gulašedje go dát barggut oktii ja galggašedje go biddjojuvvot seamma ásahussii. Muhto jus baicce čohkkešii buot bargguid mat gullet jorgaleapmái ja dulkomii stáhta ovttadagaide, stáhta dulkon- ja jorgalanfálaldagaide, ja ásahivčče nationálalaš sámi giellaáittardeaddji geas livččii stuorát diehtojuohkinovddasvástádus, de oaidnit ahte oahpposuorggis leat oaganisátuvrralaš barggut maid dálá ásahusat eai gozit. Sámi lohkanguovddáš lea resursaguovddáš earenoamážit oahpahusvuogádaga oahpaheddjiid ja mánáidgárdebargiid várás veahkehan dihte sin láhččit saji sámegiel oahpahussii. Guovddáš bargá váldosurggiiguin lohkan- ja čállinoahpahus ja giellaovddideapmi. Dasa gullá njálmmálaš sámegiela nannen ja ovddideapmi oahpahusvuogádagas, máhttu máŋggagielalašvuođa ja giellaealáskahttima birra, ja máhtu gaskkusteapmi lohkama ja čállima birra. Sámi lohkanvuovddáža barggut leat ollu čadnojuvvon oahpahussuorggi pedagogalaš bagadeapmái, ja guovddážis leat unnán oahpahussuorggi oaganisátuvrralaš barggut. Sámediggi oaidná čielga dárbbu koordineret olu doaimmaid, muhto seammás oaidnit ahte leat doaimmat ja dárbbut servodagas maid ii oktage ásahus gozit. Ovdamearkan sáhttá namuhit koordinerema oahpposuorggis, earenoamážiid lea dárbu oahpahussuorggi koordineremii lullisámi guovllus, go lea sáhka guovllus mii lea bieđgguid máŋgga suohkanis ja fylkkas, ja riikkaráji badjel. Sámediggi oaidná dárbbu ásahit ovttasbarggu suohkaniid ja skuvlabirrasiid gaska, oaivadeami suohkaniidda lullisámegiel oahpahusa ektui, ja ahte oaivadeami vánhemiidda sámegiel mánáidgárde- ja skuvlafálaldagaid birra, ja eanet vásáhuslonohallama iešguđet aktevrraid gaskka. Mii oaidnit maid dárbbu aktiiva ja ulbmillaš rekruterenbargguide iešguđetge giellaguovlluin, ja ahte giellabirrasiin biddjojuvvojit johtui doaibmabijut gelbbolašvuođaloktemis. Mii diehtit maid ahte lea dárbu máhttogaskkusteapmái skuvllaid ja mánáidgárddiid várás. Go árvvoštallat giellaresursaguovddážiid ásaheami, de lea dehálaš dán geahčadit sámi giellaguovllu ja ođđa suohkankategoriijaid oktavuođas. Sámedikki dievasčoahkkin meannudii čakčamánu 2018 ášši sámi giellaguovllu birra. Dás evttohuvvojit ođđa suohkankategoriijat suohkaniid gielladili ektui. Suohkaniid dálá gielladilli sáhttá mielddisbuktit dan ahte ii oktage lulli- ja julevsámegiel suohkan sáhte šaddat giellaresursa- dahje giellaovddidansuohkanin. Ođđa sámi giellaguovllu hábmemis ferte árvvoštallat galgágo muhtun suohkaniidda addit earenoamáš ovddasvástádusa lulli- ja 108/178 julevsámegielas. Lea dárbbašlaš earenoamážiid geahčadit mo giellaresursaguovddážat sáhtášedje gozihit lulli- ja julevsámegielagiid, ja eará sámegielaid nugo bihtánsámegiela, ubmisámegiela ja nuortalašgiela. </p>
<p>Sámi giellaáittardeaddji ja váidindoaibma</p>
<p>Giellalávdegoddi evttoha ásahit sámi giellaáittardeaddji. Giellaáittardeaddji galgá bargat buot áššiiguin mat gusket ovttaskas olbmui ja joavkkuide sámelága kapihttala 3 mearrádusaid doaibmaguovllus. Áittardeaddji bargun lea bearráigeahččat ahte sámelága kapihttala 3 vuoigatvuođat doahttaluvvojit. Áittardeaddji galgá erenoamážit gozihit ahte láhka vuoigatvuođa birra oahpahussii sámegielas ja sámegillii čuvvojuvvo, ahte sámi buohccit ja geavaheaddjit besset geavahit iežaset sámegiela go lea oktavuohta dearvvašvuođadoaimmahagain, ahte áššebealli dahje áššáskuhttojuvvon olmmoš beassá geavahit sámegiela riektegiellan, ja ahte vihtan dahje áššáskuhttojuvvon olmmoš beassá áššis čilget sámegillii. Áittardeaddji galgá maid gozihit ahte addojuvvojit doarvái dieđut priváhta olbmuide daid vuoigatvuođaid birra mat čuvvot sámelága 3. kapihttalis. Giellaáittardeaddji sáhttá maid ieš mearridit áššiid maid háliida gieđahallat, ja ieš mearridit lea go doarvái ágga gieđahallat ášši dahje iskat ášši vuđoleappot. Sámedikki háliida bajimus giellaáittardeaddji sámegielaid várás gii galgá gozihit ja sihkkarastit sámi álbmoga vuoigatvuođaid sámelága 3. kapihttala olis. Dasa lassin livččii lunddolaš ahte giellaáittardeaddjis lea aktiivvalaš rolla diehtojuohkimis vuoigatvuođaid ja geatnegasvuođaid birra. Dakkár diehtojuohkin ferte leat sihke ovttaskas geavaheaddji ja gielddalaš ja almmolaš bálvaleddjiid várás. Giellalávdegoddi gieđahallá maid váidin- ja bearráigeahččandoaimma. Dál lea fylkkamánnis bearráigeahččanváldi, ja dat ortnet evttohuvvo jotkojuvvot. Fylkkamánni bearráigeahčču galgá váikkuhit dan ahte sámegielagiid dárbbut ja vuoigatvuođat gozihuvvojit, ja ahte doaimmahagat ja ásahusat čuvvot njuolggadusaid. Sámedikki mielas lea deaŧalaš ahte ii bearráigehččojuvvo dušše dat ahte addojuvvo go bálvalus vai ii, muhto ahte bearráigehččui maiddái gullá fálaldaga kvalitehta. Dat guoskkašii erenoamážit oahpahussuorgái. Váidagat ja rihkkumat sámelága giellanjuolggadusaid ektui leat uhccán duođaštuvvon. Dasa lassin ii leat váidinvejolašvuohta nu oahpis, ja sáhttá leat nu ahte váidinvejolašvuohta vásihuvvo váttisin. Sámediggi háliida oažžut dieđuid daid dáhpáhusaid birra go geavaheddjiid vuoigatvuođat eai ollašuhttojuvvo, geaidda dat guoská, guđelágan vuoigatvuođaid oktavuođas ja guđe surggiin dat dáhpáhuvvá. Dakkár dieđuid sáhtášii čohkket applikašuvnnain maid lea álki geavahit ja almmuhuvvo servodagas, ja mii geavaheaddjái álkit addá vejolašvuođa muitalit manne váidala. Dakkár applikašuvnnain beasašii diehtit guđe giellaguovllus váidda boahtá, guđe suorgái dat gullá ja geavaheaddji agi. Dakkár váiddaapplikašuvdna galggašii gullat giellaáittardeaddjái.</p>
<p>Stáhtalaš dulkon- ja jorgalanbálvalusat sámegielaid várás</p>
<p>Sámediggi oaidná ahte lea dárbu buoridit jorgalemiid ja dulkonbálvalusaid sámegielaide. Min vásihus lea ahte dulkadárbu ollu oktavuođain gehččojuvvo pasieantta dahje geavaheaddji dárbbu mielde. Mii deattuhat dattetge ahte dulkondárbu lea seamma ollu bálvalusaddiid dárbu vai áddehallá ja áddejuvvo. Dat mearkkaša dan ahte stáhta ollu eanet ferte váldit ovddasvástádusa doaibmi ja dohkálaš dulkaortnegiin gieldda ja almmolaš bálvalusaddima siskkobealde. Berre ásahuvvot stáhta ásahus jorgalemiid ja dulkonbálvalusaid várás. Ásahusain galgá leat ovddasvástádus das ahte almmolaš diehtojuohkin jorgaluvvo sámegielaide, ja veahkehit sierra surggiid dulkoma láhčimiin. Deattuhit ahte lea ovttaskas bálvalusaddi ovddasvástádus láhčit vejolašvuođa geavahit dulkka, galget leat dohkálaš dulkonrusttegat ja ahte dulkon čađahuvvo dohkálaš vuogi mielde. Ásahus galgá veahkehit dulkonbálvalusaid sierra fágasurggiin, doaibmat ovddidan- ja gealboguovddážin šearbmadulkkaide, váldit ovddasvástádusa jorgalan- ja dulkonbálvalusaid oktiiordnemis almmolaš eiseválddiid ektui ja veahkehit fágaásahusaid. Stáhta berre nannet bearráigeahččama das ahte vuoigatvuođat sámelága giellanjuolggadusain ollašuhttojuvvojit. 109/178</p>
<p>Sámediggi áigu: ·</p>
<p>Ovttas Ráđđehusain, báikkálaš ásahusaiguin ja giellabirrasiiguin ráhkadit ovddidanprográmmaid sámegielaid várás ·</p>
<p>Ovttas Ráđđehusain árvvoštallat dárbbu ásahit giellaresursaguovddážiid ·</p>
<p>Bargat dan ala ahte ásahuvvo sámi giellaáittardeaddji oktan váidindoaimmain ·</p>
<p>Váikkuhit dasa ahte ásahuvvojit stáhtalaš jorgalan- ja dulkonbálvalusat davvi-, julev- ja lullisámegiela várás</p>
<p>Áŋgiruššansuorgi: Gealbolokten ja rekrutteren</p>
<p><em type="bold">Mihttomearri: Sámegielat ja sámi kulturmáhttu buot servodatsurggiin </em>Váilevaš giellagelbbolašvuohta lea stuorra hástalus buot servodatsurggiin. Erenoamážit oahpahussuorggis, dearvvašvuođasuorggis, riekteásahusas ja girkus lea dat leamaš okta dain stuorámus hástalusain sámegielaid nannemis ja ovddideamis. Sámegiel gelbbolašvuođa dárbu ii leat stuoris dušše almmolaš ja gielddalaš bálvalusain, muhto maiddái sosiálalaš ja kultuvrralaš fálaldagain servodagas. Media, girjjálašvuohta ja gulahallan leat suorggit gos dárbbašuvvo sámegiel gelbbolašvuohta sámegiel fálaldagaid ovddideapmái. Ollislaš áŋgiruššan sámegielat bargiid rekrutteremiin ja oahppofálaldagain sámegielas studeanttaide ja fágabargiide, lea áibbas dárbbašlaš jus galggaš gokčat servodaga boahttevaš dárbbuid. Okta sivain váilevaš sámegielgeavaheapmái hálddašeamis lea váilevaš sámi fágaterminologiija ja váilevaš hárjáneapmi geavahit sámegiela barggus. Dat mearkkaša ahte oahppoásahusat fertejit váldit stuorát ovddasvástádusa das mii guoská sámegielat studeanttaid oahpaheapmái. Studeanttat fertejit beassat oahppat sámi fágaterminologiija vai nagodit geavahit sámegiela barggusteaset maŋŋágo leat čađahan oahpu. Sámegielagiid rekrutteren dárbbašuvvo iešguđet fidnuide vai sihkkarastojuvvo giellamáhttu iešguđet servodatsurggiin. Butenschøn-lávdegotti čielggadus deattuha maid man deaŧalaš lea ovddidit sámegiela dutkangiellan ja deattuha ahte dutkanásahusat fertejit dovdat iežaset ovddasvástádusa das ahte ovddidit kursafálaldagaid sámegillii buot dásiin. Dasto lea sámegiel dutkan guovddážis sámi fágagiela ovddideamis, ja das ahte fágagiella lea mielde go sámegiella huksejuvvo dievaslaš, ja nu maid servodatguoddi giellan. Giellaloktemii - Sámedikki strategiijaplánii sámegielaid várás - gullá gelbbolašvuođa lokten sámegielain ja sámi kultuvrras buot servodatsurggiin, nuoraid rekrutteren sámegieloahpahusaide, ja sámegielagiid rekrutteren iešguđet fágaoahpuide. Deaŧalaš lea ahte álggahuvvojit rekrutteren- ja gealboloktendoaibmabijut. Seammás deattuha Sámediggi ahte maiddái oahppoásahusain, ealáhusain ja fágabirrasiin lea ovddasvástádus sihkkarastit sámi giella- ja kulturgelbbolašvuođa servodahkii. Sámediggi áigu váikkuhit dasa ahte ásahuvvo buorre ovttasbargu iešguđet aktevrraid gaskka mas mihttomearrin lea aktiivvalaš rekrutteren ja systemáhtalaš gealbolokten servodagas. </p>
<p>Gealbolokten gielddalaš ja almmolaš hálddašeamis</p>
<p>Sámegiela hálddašanguovllu gielddat leat sámelága vuođul geatnegahttojuvvon addit álbmogii sámegiel bálvalusaid gielddalaš hálddašeamis. Olmmošlaš resurssaid ja sámegielgelbbolašvuođa váilevašvuođa ja sámi kultuvrra váilevašvuođa geažil ollu gielddat eai nagot ollašuhttit iežaset geatnegasvuođaid. Gielddalaš hálddašeamis dárbbašuvvo gealbolokten. Gealboloktemii gullet máŋga iešguđet áŋgiruššama. Dárbbašuvvo eanet gelbbolašvuohta sámegielain buot gielddalaš hálddašeami surggiin. Lea dárbu joatkkaoahpahussii sámegielas, ja ahte álggahuvvojit gealboloktendoaibmabijut vái sámegielagat álggášedje sámegiela geavahit gielddalaš hálddašeamis. Dasa lassin ferte nannet máhtu sámi diliid birra ja gelbbolašvuođa sámi kultuvrra ja servodateallima birra. Sámediggi háliida álggahit bagadanprográmmaid sámi giellaguovllu gielddaid várás, ja áigu ráhkadit gealboloktenprográmmaid main leat iešguđetlágan gealboloktemat. Bagadanprográmmaid mihttomearri galggašii leat sihke veahkehit gielddaid loktet gielddabargiid gelbbolašvuođa sámegielas ja sámi kultuvrras ja veahkehit gielddaid ráhkadit giellaovddidandoaibmabijuid gieldda ássiid várás. 110/178</p>
<p>Almmolaš hálddašeamis lea sámi giella- ja kulturgelbbolašvuođa váilevašvuohta maiddái stuorra hástalus. Nationála hálddašanorgánat ráhkadit stivrendokumeanttaid ja dahket mearrádusaid mat gusket sámi álbmogii. Sihkkarastin dihtii sámi perspektiivva buot proseassain mat válddahit sámi álbmoga ja gusket sámi álbmogii, lea deaŧalaš ahte almmolaš hálddašandásis lea nana máhttu sámi servodatdiliid birra ja sámi giella- ja kulturgelbbolašvuohta. Sámedikki mielas dárbbašit buot almmolaš hálddašanásahusat uhcimus meari gelbbolašvuođa sámegielain ja sámi kultuvrras. Vai sáhttá geavahit sámegielaid buot servodaga hálddašandásiin, lea dárbu ovddidit buori fágagiela. Dat guoská erenoamážit dearvvašvuođa- ja riektesuorgái. Buori fágagiela ovddideapmái dárbbašuvvo terminologiijaovddideapmi. Dearvvašvuođafágalaš tearpmaid ja riektesuorggi terminologiija váilevašvuohta lea stuoris lulli- ja julevsámegielas. Áŋgiruššan terminologiijaovddidemiin ja buorre fága- ja hálddašangiela ovddideapmi lea guovddážis jus galggašii leat vejolaš sámegielaid geavahit iešguđet servodatsurggiin. Jagi 2016 mannosaš Sámediggedieđáhusas boazodoalu birra deattuhuvvo boazodoallu deaŧalaš sámegielguoddin ja man deaŧalaš lea ahte boazodoalu fágagiella geavahuvvo árjjalaččat sihke ealáhusas ja hálddašeamis. Erenoamáš deaŧalaš lea ahte hálddašanoktavuođas lea dihtomielalašvuohta sámi terminologiija ja boazodoalu iežas doahpagiid geavaheamis, dan sajis go konstrueret ođđa fágagiela mii lea ealáhussii amas.</p>
<p>Sámediggi háliida: ·</p>
<p>Ráhkadit bagadanprográmmaid sámi giellaguovllu gielddaide ·</p>
<p>Ahte buot sámi giellaguovllu gielddat ráhkadit giellaplána nannen dihtii sámegielaid ja sámi kultuvrra gielddalaš bálvalusfálaldagas ·</p>
<p>Váikkuhit dasa ahte gielddat fállet oahppolobiid rekrutteremis sámegielat bargiid ·</p>
<p>Čalmmustahttit terminologiijaovddideami ja buori fágagiela ovddideami</p>
<p>Gealbolokten dearvvašvuođasuorggis</p>
<p>Máhttu sámi servodatdiliid, sámegielaid ja sámi kultuvrra birra lea deaŧalaš sámi álbmoga dearvvašvuođa buorideapmái. Dakkár máhttu lea maid eaktun buori kvalitehtii bálvalusain, ja dárbbašuvvo buhcciidsihkkarvuođa fuolaheapmái. Váilevaš máhttu sámegielaid ja sámi kultuvrra birra dearvvašvuođa- ja fuolahusbálvalusain uhcida maiddái sámi buhcciid vejolašvuođa fidnet daid bálvalusaid. Sámeálbmot vásiha stuorát gulahallanváttisvuođaid dearvvašvuođa- ja sosiálabálvalusain go dan maid eanetlohkoálbmot dahká. Vai sápmelaččat oččošedje dásseárvosaš dearvvašvuođa- ja sosiálabálvalusaid, de ferte bálvalusas leat máhttu ja gelbbolašvuohta sámegielaid ja sámi kultuvrra birra buot dásiin. Bálvalusaid kvalitehta ii sáhte leat ovttaskas olbmuid earenoamášgelbbolašvuođa duohken dahje beroštumi duohken sámegielaide ja sámi kultuvrii, ja sámi bálvalusvuostáiváldi ii galgga ieš dárbbašit defineret makkár dárbbut sus leat heivehuvvon dearvvašvuođa- ja sosiálabálvalusaide. Mii geavahit almmolaš dearvvašvuođabálvalusa juo ovdalgo mii riegádit, ja olles eallima. Buhcciidsihkkarvuhtii lea deaŧalaš ahte fálaldaga kvalitehta lea buorre ja ahte buohcci ja divššár gulahallaba. Sámi giella- ja kulturgelbbolašvuohta lea hui deaŧalaš bálvalusfálaldagas sámi álbmogii. Dakkár gelbbolašvuohta ferte šaddat oassin dearvvašvuođa- ja fuolahusbálvalusa oahpuin. Deaŧalaš lea maid ahte iešguđet dikšo- ja fuolahusfidnuid dearvvašvuođabargiid gelbbolašvuohta loktejuvvo. Dasto lea dárbu ovddidit buori fágagiela ja ahte dat dahkkojuvvo olámuddui buohkaide suorggis. Sámi buohccidivššároahpu fálaldat veahkehivččii gokčat sámegielat buohccedivššáriid váilevašvuođa dearvvašvuođasuorggis Norggas. Dakkár oahppofálaldat berrešii ollašuhttojuvvot nu fargga go vejolaš. Dasa lassin lea deaŧalaš ahte giella- ja kulturgelbbolašvuohta šaddá oassin dearvvašvuođadivššáriid ja jortamovrraid spesialiseremis. Rekrutteren doavtterohppui, erenoamážit lulli- ja julevsámegielat studeanttaid rekrutteremis lea stuorra mearkkašupmi dasa ahte fidnet dásseárvosaš dearvvašvuođabálvalusaid. Dálá earreortnet muhtun doavtteroahpuide ii leat doarvái dasa ahte 111/178 oahpahit doarvái sámegielat doaktáriid.</p>
<p>Sámediggi háliida: ·</p>
<p>Váikkuhit dasa ahte dearvvašvuođa- ja sosiálafágalaš bargiin buot dásiin lea sámi giella- ja kulturgelbbolašvuohta ·</p>
<p>Váikkuhit dasa ahte ásahuvvo sámi buohccedivššároahppu ·</p>
<p>Mánáidáittardeaddji dahkat dihtomielalažžan das ahte sis dárbbašuvvo sámegielgelbbolašvuohta ·</p>
<p>Váikkuhit dasa ahte SÁNAG viiddiduvvo ·</p>
<p>Váikkuhit dasa ahte fállojuvvojit konsultašuvnnat sámegielat doaktáriiguin telematihka bokte. Dán ortnega berre árvvoštallat geavahit dearvvašvuođastašuvnnain go mánáid kárten galgá čađahuvvot ·</p>
<p>Vuolggahit barggu ovddidit elektrovnnalaš oahppanprográmma dearvvašvuođabálvalusa várás mas sámi kulturáddejupmi deattuhuvvo ·</p>
<p>Vuolggahit barggu ásahit bagadusortnega fástadoaktáriid várás geain leat sámi buohccit ·</p>
<p>Ahte Finnmárkku buohcciviessu ovddiduvvo viidáseappot nu ahte buot almmolaš orgánat dearvvašvuođa- ja fuolahussuorggis Norggas sáhttet geavahit bálvalusa sihke lulli-, julev- ja davvisámegillii ·</p>
<p>Váikkuhit dasa ahte sámi dulkaoahppu buoriduvvo ·</p>
<p>Ahte lea formálalaš rolla ovddasteddjiid nammadeamis dearvvašvuođa- ja fuolahussuorggi stivrraide ja lávdegottiide ·</p>
<p>Sihkkarastit ahte sámi mánáid vuoigatvuohta kultuvrralaš ja gielalaš čuovvuleapmái sihkkarastojuvvo, go leat mánáidsuodjalusa divššus, ovdamearkka dihtii go leat biddjojuvvon sámi biebmoruktui. ·</p>
<p>Čujuhit man deaŧalaš lea oktilaččat juohkit dieđuid geavaheddjiide vuoigatvuođaid birra sámelága giellanjuolggadusain ja movt dat doaibmá geavahusas.</p>
<p>Gealbolokten oahpahusas</p>
<p>Mánáidgárdi</p>
<p>Sámi mánáidgárddiid kvalitehta ovddideapmi lea dan duohken ahte bargi sihke beassá loktet iežas gelbbolašvuođa ja gelbbolašvuođa fágalaš searvevuođas. Hástalussan lea loktet gelbbolašvuođa mánáidgárdesuorggis nu ahte dat lea heivehuvvon suorggi dárbbuide. Sámediggi háliida váikkuhit dasa ahte mánáidgárdeeaiggádat ja jođihangoddi álggahit kollektiivvalaš ovddidan- ja rievdadanproseassaid. Dat namuhuvvo nationála strategiijas boahttevaš mánáidgárddiid gelbbolašvuođa várás <span type="quote">«Kompetanse for fremtidens barnehage»</span> (2018-2022). Strategiija dadjá viidáseappot ahte barggu áŋgiruššansurggiiguin ferte árvvoštallat dálá nationála áŋgiruššamiid oktavuođas. Strategiija namuha maid ahte jus galggaš sámi sisdoalu bastit gozihit sámi mánáidgárddiin ja sámi ossodagaid, de ferte mánáidgárddis leat dat gelbbolašvuohta sámegielain ja sámi kultuvrras mii dárbbašuvvo. Sámediggi ovttas mánáidgárdeeiseválddiiguin čuovvula nationála gealbostrategiija implementerenproseassas sámi mánáidgárddiid várás. Gelbbolašvuohta namuhuvvo maiddái mánáidgárddi rámmaplánas - sisdoalu ja bargguid birra (2017), ja das leat čielga gáibádusat dasa mii vurdojuvvo sámi mánáidgárddiin, sámi ossodagain ja eará mánáidgárddiin main leat sámi mánát. Rámmaplánat namuhit erenoamážit sámegielaid ja sámi kultuvrra ja dat guoská olles rámmaplánii. Dat mearkkaša ahte sámi mánáidgárdesuorggi buot guoskevaš bealit ja aktevrraid ovddasvástádus ferte leat čielggaduvvon, ja ovttasbargu dárbbašuvvo gealboloktema oktavuođas, sihke nationála, regionála ja báikkálaš dásis. Sámedikki mielas lea lunddolaš ja ferte leat gáibádussan ahte sámi mánáidgárddiid bargit leat sámegielagat ja ahte sis lea máhttu ja gelbbolašvuohta sámi árbedieđus. Mánáidgárdeeaiggádat fertejit addit bargiide vejolašvuođa háhkat máhtu ja gelbbolašvuođa sámegielain, ja buorre máhttu iešguđet árbevirolaš doaimmaid birra lea deaŧalaš. Lokten dihtii sámi mánáidgárddiid kvalitehta, lea Sámediggi álggahan prošeavtta <span type="quote">"Sámi mánát ođđa searvelanjain"</span>. Prošeavtta váldomihttomearrin lea ahte sámi filosofiija galgá leat vuođđun sámi mánáidgárddiid sisdollui mas sámi árvvut, luonddufilosofiija, giella, kultuvra, jođiheapmi ja árbediehtu 112/178 leat geađgejuolgin pedagogalaš barggus. Sámediggi háliida ahte boahtteáiggi sámi mánáidgárddiin galgá áŋgiruššan biddjojuvvot dasa ahte váldit atnui nana giellamodeallaid mat leat heivehuvvon iešguđet mánáidgárddi báikkálaš dárbbuide ja gielladássái. Okta deaŧaleamos áŋgiruššansurggiin prošeavttas lea sámi giellabargu, ja dat galgá čuovvuluvvot dainna lágiin ahte geavahišgoahtit nana giellamodeallaid mánáidgárddiin.</p>
<p>Vuođđooahpahus</p>
<p>Go váilot oahppan oahpaheaddjit geain lea gelbbolašvuohta sámegielain, sámi kultuvrras ja sámi servodateallima birra, de dat dagaha ahte vuođđooahpahusa oahppit eai álo oaččo dan fálaldaga masa sis lea vuoigatvuohta. Dát váilevašvuođat váikkuhit maiddái oahpahusfálaldaga kvalitehta. Vejolašvuođat oažžut oahpahusa sámegielain vuođđoskuvllas ja dan oahpahusa kvalitehta bidjá vuođu boahtteáiggi akademiijai sámegielain. Ollu sáhttá dagahit sámi giellaovddideami ja sámi servodaga ovdii oppalaččat jus sámi mánáidgárde- ja vuođđooahpahusfálaldagas ii leat dohkálaš kvalitehta. Lea hástalus go váilot nu ollu sámegielat oahpaheaddjit, erenoamážit julev- ja lullisámi guovlluin. Sámediggi oaidná ahte dárbbašuvvojit erenoamáš gealboloktenstrategiijat oahpaheddjiide sámi skuvllain ja sámegieloahpaheddjiide, earret eará sámegiel čállin- ja lohkanoahpus ektui, guovttegielalašvuođapedagogihkas, nana oahpahusmodeallaid geavaheamis ja vugiin mat dahket ahte giellaoahpahus lihkostuvvá. Sámi duojis, máŋggakultuvrralaš áddejumis ja álgoálbmotpedagogihkas dárbbašuvvo gealbolokten. Dasto dárbbašuvvo eanet gelbbolašvuohta das mo sámegielat, sámi kultuvra ja árbediehtu sáhttá gaskkustuvvot skuvlii, ja mo integrere sámegielaid, sámi kultuvrra ja sámi árbedieđu luonddufágii, servodatfágii, matematihkkii ja eará fágaide ja mo giellaguddiid geavaha oahpahusas.</p>
<p>Sámediggi háliida: ·</p>
<p>Váikkuhit dasa ahte mánáidgárddiid ja vuođđooahpahusa oahpaheddjiin lea sámi giella- ja kulturgelbbolašvuohta ·</p>
<p>Váikkuhit dasa ahte sámegieloahpaheaddjit ožžot joatkkaoahpu ·</p>
<p>Nannet oahpponeavvobuvttadeami ja vuolggahit barggu ásahit davviriikkalaš oahpponeavvoovttasbargu ·</p>
<p>Čohkket ja ráhkadit ávdnasiid nana oahpahusmodeallaid birra ja lágidit semináraid sámi giellaguovllu oahpaheddjiid várás nana oahpahusmodeallaid geavaheami birra ·</p>
<p>Ovttas guoskevaš aktevrraiguin ráhkadit metodakurssaid giellaguddiid várás ·</p>
<p>Váikkuhit dasa ahte biddjojuvvojit searat buriid teknologalaš čovdosiidda gáiddusoahpahusas ·</p>
<p>Váikkuhit dasa ahte teknologalaš čovdosiid geavaheapmi gulašii oahpaheaddjiohppui ·</p>
<p>Ahte gielddat ráhkadit vuogádaga čájeha jearahit go olbmot sámi mánáidgárdefálaldaga, ja ráhkadit fálaldagaid dan jearaheami vuođul</p>
<p>Gealbolokten juridihkkasuorggis</p>
<p>Sápmelaččaid sihkkarvuhtii lea máhttu sámi gielaid, kultuvrra ja servodatdiliid birra juridihkkasuorggis dárbbašlaš. Eanaš gielddain váilot sámegielat politiijat, leat uhccán juristtat ja duopmárat geain lea sámi giella- ja kulturgelbbolašvuohta, ja hui uhccán vejolašvuohta geavahit sámegiela kriminálafuolahusas. Danne lea stuorra dárbu rekrutteret fágaolbmuid geain lea sámi giella- ja kulturgelbbolašvuohta juridihkkasuorgái. Galggašii bidjat eanet searaid rekrutteremii politiijaallaskuvlii ja juridihkkaohppui, ja galggašii árvvoštallat ásahit sámi eriid ja stipeandaortnegiid. Seammás lea deaŧalaš ahte oahppoásahusat váldet sámi dimenšuvnna ohppui mielde. Lea maid deaŧalaš nannet giella- ja kulturgelbbolašvuođa sihke heahtedieđihanbálvalusas, dáhpáhusaid ja ođđa áššiid dieđihanvuostáiváldimis ja kriminálafuolahusas. Dulkadárbu juridihkkasuorggis lea stuoris, sihke politiijadutkamiid oktavuođas ja erenoamážit duopmostuoluid deaivamis. Sámegielagiidda lea deaivvadeapmi duopmostuoluiguin uhccán 113/178 duhtadahtti. Doppe váilo sihke vejolašvuohta geavahit sámegielaid, ja ii leat láhččojuvvon dulkka geavaheapmái. Geavaheaddjit vásihit ahte sii dutkama vuolde, dahje dikkis eai oaččo simultánadulkonfálaldaga, ja danne fertejit ain botket čilgema. Šaddá váttis čilgehusa oktii čatnat, ja dat dagaha buohkaide hui váttis dili. Dat ii leat dohkálaš, ja dat sáhttá gártat áittan ovttaskas olbmo riektesihkkarvuhtii. Standárdafrásat duopmostuoluin, ovdamearkka dihtii duođašteapmi ahte vihtančilgehus lea vuoiggalaš, berre jorgaluvvot sámegielaide ja almmuhuvvot buot duopmostuoluin. Standárdafrásat maid politiijat geavahit, galggašedje maid jorgaluvvot ja almmuhuvvot buot politiijaguovlluin.</p>
<p>Sámediggi áigu: ·</p>
<p>Váikkuhit dasa ahte ásahuvvo sámi earri politiijaallaskuvlii ·</p>
<p>Ávžžuhit ahte ásahuvvo ovttasbargu Sámi allaskuvlla, politiijaallaskuvlla ja kriminálafuolahusa oahppoguovddáža (Kriminalomsorgens utdanningssenter) gaskka vai sámi dimenšuvdna váldojuvvo mielde dáid oahpuide ·</p>
<p>Vuolggahit barggu systemáhtalaččat rekrutteret mielbargiid duopmostuoluide, deattuhettiin erenoamážit lulli- ja julevsámi giellagelbbolašvuođa ·</p>
<p>Nannet heahtedieđihanbálvalusa bargiid giella- ja kulturgelbbolašvuođa ja daid bargiid gelbbolašvuođa geat barget dáhpáhusaid ja ođđa áššiid dieđihanvuostáiváldimis ·</p>
<p>Váikkuhit sámegielat gelbbolašvuođa rekrutteremii kriminálafuolahussii</p>
<p>Máhttu ja dutkan</p>
<p>Dakkár dutkan mii sáhtášii leat vuođđun Sámedikki ja Ráđđehusa giellapolitihkkii váilu. Servodatdutkan mas giella lea guovddážis ja giellasosiologalaš dutkan sáhtášii leat deaŧalaš go dárbbaša diehtit guđe doaibmabijut leat ávkkálaččat giellagáhttemis. Lea maid uhccán dutkojuvvon dat mo giella lea rievdan. Statistihkkaávdnasat mat leat vuođđun sámi giellaálgagiidda leat boarásmuvvamin, ja dál eat dieđe gallis olles álbmogis hállet sámegiela, ii dušše sis geat leat skuvlaagis. Váilu sihke kvantitatiiva ja kvalitatiiva dutkan sámi giellahálddašeamis. Kvalitatiiva dutkan lea hástaleaddji, muhto dárbbašlaš go galgá identifiseret sámi giellageavaheddjiid sámegielmáhtu. Oppalohkái sáhtášii dát dutkan leat mielde beavttálmahttimin doaibmabijuid sámegielaid várás. Maiddái sámi girjjálašvuođas ja hállangielas dárbbašuvvo dutkan. Mánáidgárde- ja oahpahussuorggi kvalitehta lea suorggi máhttoovddideami duohken. Evaluerenraporttas 2006:s Máhttolokten Sámi birra boahtá ovdan ahte sullii 80 % davvisámegiela hálddašanguovllu ohppiid mielas lea álkimus lohkat dárogielteavstta, ja ahte dušše 18 % almmuhit ahte sii čállet sámegillii buorebut go dárogillii. Dat čájeha ahte dárbbašuvvo dutkan giellaoahpaheami kvalitehtas, ja alit oahpu metodihkas ja didaktihkas. Maiddái dárbbašuvvo dakkár mánáidgárde- ja skuvladutkan mii sáhttá addit máhtu dan birra guđe doaibmabijuid galggašii álggahit lokten dihtti sámegieloahpahusa kvalitehta, ja maid gáiddusoahpahusa ja rávesolbmuidoahpahusa. Buresdoaibmi bajásšaddan- ja oahpahussuorgi lea hui deaŧalaš oassi sámi čálgoservodagas ja deaŧalaš servodat- ja bargoeallima ovddideapmái. Ollu ja buorit sámi mánáidgárdefálaldagat leat deaŧalaččat sámegielaid ja sámi identitehta nannemii. Maiddái kvalitatiivvalaš buori sámi fálaldagat vuođđooahpahusas leat mielde hábmemin ovttaskas olbmo positiivvalaččat ja láidesta mánáid ja nuoraid go galget válljet alit oahpu ja fidnu. Dan oktavuođas lea dutkanvuđot máhttu máŋgga suorggis mielde nannemin sámi bajásšaddan- ja oahpahussuorggi kvalitehta boahtteáiggis.</p>
<p>Sámediggi áigu: ·</p>
<p>Váikkuhit dasa ahte dutkojuvvo dakkár surggiin main lea mearkkašupmi politihkalaš mearrádusaide sámegielaid nannemis – sosiolingvisttalaš dutkan ·</p>
<p>Váikkuhit dasa ahte dutkandoaimmat lassánit sámi bajásšaddan- ja oahpahussuorggis ·</p>
<p>Bargat dan ala ahte čađahuvvojit konsultašuvnnat Norgga dutkanráđiin skuvladutkanprográmmaid birra ·</p>
<p>Váikkuhit dasa ahte dutkandoaimmat lassánit dearvvašvuođa- ja sosiálasuorggis, ja maid dutkan bálvalusfálaldagain sámi álbmogii 114/178</p>
<p>Rekrutteren sámegielohppui - ollislaš oahppofálaldat</p>
<p>Sámediggi áigu sihkkarastit ahte sii geat duođaid válljejit sámegiela, galget leat árjjalaš giellageavaheaddjit. Danne ferte sámegielaide láhččit ollislaš oahpahusmannolaga. Ollislaš oahpahusfálaldat sámegielain sáhtášii leat mielde ovddideamen sámi gealbobirrasiid eanet báikkiin, ja nu sáhtášii buoret ávkki oažžut fágalaš resurssain go dál. Dál lea dušše okta oahppobáiki alit oahpu várás mii fállá oahpahusa sámegillii, jus ii leat válljen lohkat sámegielaid dahje sámi girjjálašvuođa. Sámedikki mielas lea dárbu ásahit sierra mentorprográmma mii lea čadnojuvvon sámegieloahpahussii. Buohkat geat álget oahpahusmannolahkii sámegielas, beroškeahttá dásis, galget oažžut mentora. Mentorortnega ulbmil lea addit doarjaga oahpahuslanja olggobealde eahpeformálalaš ságastallamiiguin, grammatihkkavehkiin, ja dakkár sajiin gos beassá divvut gielalaš gažaldagaid. Mentorprográmma galgá leat oadjebas arena sámegiela hállan- ja čállinhárjehallamii. Vai sámegiella ain galggašii aktiivvalaččat geavahuvvot, de lea dárbu ahte eanet rávesolbmot válljejit sámegiela oahppat. Álgokursa sámegielas rávesolbmuid várás dárbbašuvvo ja lea deaŧalaš sámegielaid ovddideapmái. Vai rávesolbmot geat leat bajásšaddan sámegiela haga beasašedje searvat sámegiela seailluheapmái, de fertešedje ieža máhttit giela. Álgoohppui sámegielas rávesolbmuid várás lea stuorra dárbu. Jagi 2012 sámi giellaiskkadeapmi čájeha ahte olbmot háliidit oahpahusa iežaset báikkálaš birrasis, ja ahte lassin galggašedje leat háleštanjoavkkut dahje arenat sámegiela geavaheami várás. Dainna lágiin deavddášii lávkki Sámi 2 ja sámi lohkanbajioahpu gaskka, mii ollugiid mielas lea menddo guhkki. Dán jovkui livččii mentorortnet earenoamáš deaŧalaš. Giela ii sáhte oahppat dušše skuvlabeaŋkkas, ja jus galgá sihkkarastit ollislaš oahppofálaldaga, de ferte duddjot giellaarenaid gos beassá geavahit sámegiela. Sámegiela geavaheddjiid logu lasiheapmi lea gitta vejolašvuođas sámegiela geavahit buot servodatsurggiin ja buot oktavuođain. Fálaldat ferte leat heivehuvvon báikkálaš dárbbuide, ja danne lea lunddolaš ahte sámi giellaguovddážiin lea ovddasvástádus čađaheamis. Dain guovlluin gos lea guhkki lagamus giellaguovddážii, ferte leat vejolaš oažžut hospiterema/giellamátkkiid/giellalávguma. Giellaarenat doibmet gielalaš doarjjan lassin oahpahussii, ja leat áibbas dárbbašlaččat buori giellaovdáneapmái. Sis geat leat juo barggus, ferte leat vejolašvuohta váldit sámegiela mii lea heivehuvvon sin fágasuorgái/fidnui. Dat attášii oadjebasvuođa geavahit sámegiela sin fágasuorggis. Danne háliida Sámediggi ahte álggahuvvo joatkkaoahpahus sámegielas, heivehuvvon iešguđet fágasurggiide/fidnuide. Ovdamearkka dihtii ferte ásahit relevánta lasse- ja joatkkaoahppofálaldagaid hálddašeami bargiide. Oahppu sáhtášii čađahuvvot allaskuvllas/universitehtas, muhto maiddái elektrovnnalaččat. Joatkkaoahppu galgá addit lohkančuoggáid. Sidjiide geain váilu formálalaš gelbbolašvuohta, ferte fállojuvvot vejolašvuohta váldit lohkanbajioahppu vuos.</p>
<p>Sámediggi áigu: ·</p>
<p>Váikkuhit dasa ahte álo addojuvvo oahppofálaldat álgodásis gitta doavttergrádadássái lulli-, julev- ja davvisámegielas ·</p>
<p>Váikkuhit dasa ahte ásahuvvo mentorprográmma sámegieloahpahussii ·</p>
<p>Addit stipeandda daidda studeanttaide geat váldet alit oahpu sámegielain ja vuoruhuvvon ámmátoahpuin ·</p>
<p>Váikkuhit dasa ahte ásahuvvojit stipendiáhtavirggit masterdásis julev- ja lullisámegielas</p>
<p>Sámegielagiid rekrutteren alitohppui iešguđet fágasurggiin</p>
<p>Sámi servodagas leat stuorra hástalusat go guoská dakkár sámegielat bargiid rekrutteremii geat máhttet davvi-, julev- ja lullisámegiela. Váilot ollo oahppan fágabargit main lea gelbbolašvuohta sámegielain ja sámi kultuvrras iešguđet servodatsurggiin. Dat guoská olles riikii, ja dovdo erenoamážit oahpahusas ja dearvvašvuođas. Fágagelbbolašvuođa váilevašvuohta muitaluvvo váldosivvan dasa ahte sámegiela hálddašanguovllu 115/178 gielddat eai ollašuhte geatnegasvuođaideaset sámelága giellanjuolggadusaid ektui. Danne lea dárbu bidjat ollu searaid fágaolbmuid rekrutteremii ja oahpaheapmái go galgá ráhkadit sámi bálvalusfálaldagaid. Jus gielddalaš ja almmolaš hálddašeapmi galggašedje nákcet ollašuhttit iežaset geatnegasvuođaid ollu lágaid vuođul nu go mánáidgárdelága, oahpahuslága, sámelága giellanjuolggadusaid ja dearvvašvuođa- ja fuolahussuorggi lágaid vuođul, de dat eaktuda ahte gávdnojit sámegielat fágabargit. Fágagelbbolašvuođa háhkan iešguđet servodatsurggiide lea hástaleaddji ja gáibida áŋgiruššama iešguđet dásiin. Fertet áŋgiruššat joatkkaskuvlaohppiid ektui vai oažžut studeanttaid iešguđet fágaoahpuide. Aiddo báliid lea álggahuvvon lullisámi ja julevsámi oahpaheddjiidoahppu. Dan oktavuođas lea dahkkojuvvon árjjalaš ja nana bargu studeanttaid rekrutteremiin oahpuide, sihke ekonomalaš váikkuhangaskaomiiguin ja ozadeaddji oktavuođaiguin. Sámi joatkkaskuvllaid oahppit, ja oahppit geat ožžot oahpahusa sámegielain joatkkaskuvllas, leat boahtteáiggi fágabargit. Lea deaŧalaš buorebut oidnot ja árjjaleappot juohkit dieđuid ja čađahit rekrutterema dán joavkku ektui. Diehtojuohkin earreortnegiid, stipeandaortnegiid ja bargovejolašvuođaid birra lea hui deaŧalaš dán barggus. Dasa lassin lea deaŧalaš dahkat joatkkaskuvlla ohppiid dihtomielalažžan dasa man deaŧalaš sámegiel gelbbolašvuohta lea ja makkár resursat sii leat boahtteáiggis. Fágagelbbolašvuođa háhkama oktavuođas juolluda Sámediggi stipeandda joatkkaskuvlla ohppiide geat ožžot oahpahusa sámegielain. Sámediggi sáhttá juolludanreivves bidjat mielddusin dieđuid oahppovejolašvuođaid, earreortnegiid ja stipeandaortnegiid birra. Sáhttá maid lágidit giellakonferánssaid joatkkaskuvlla nuoraide gos karriearaválljen ja oahppovejolašvuođat leat guovddážis. Lea deaŧalaš ahte oahpahus sámegielas 1. ja 2. giellan doaibmá bures joatkkaoahpahusas. Stuorra luohpan oahpahusas sámegielas 1. giellan joatkkaoahpahusas vuorjašuhttá sámegiela geavaheami dáfus, ja rekrutterema dáfus alit ohppui ja dutkamii. Lassin luohpamii vuosttašgiela oahpahusas lea muđui ge stuorra luohpan, ja erenoamážit gánddaid gaskka. Dat lea liige hástalussan rekrutteremii alit ohppui ja dutkamii. Rekrutterenvuđđui sámi alit ohppui ja dutkamii eai gula dušše namuhuvvon joatkkaskuvllaoahppit. Maiddái oahppit geain ii leat sámegiella fágasuorggis sáhttet váldit sámi alit oahpu. Sámi allaskuvllas leat máŋggaid jagiid áŋgiruššan dainna ahte gealbudit studeanttaid sámi alit ohppui. Sámi allaskuvla oaččui jagis 2009 bargun Máhttodepartemeanttas ásahit ja jođihit nationála bargojoavkku mas mihttomearrin lei ráhkadit strategiija rekrutterema várás sámi alit ohppui. Erenoamáš deaddu biddjojuvvui sámi oahpaheaddjiohppui ja sámegielaide. Máhttodepartemeanta dohkkehii 2011:s nationála rekrutterenstrategiija sámi alit ohppui 2011-2014. Sámi oahpaheddjiidoahpu regiovdna, mii lea ovttasbargoorgána Sámi allaskuvlla, Davvi-Trøndelága allaskuvlla, Davvi universitehta ja UiT Norgga árktalaš universitehta gaskka, lea čuovvulan rekrutterenstrategiija. Evaluerenkonferánsa lágiduvvui cuoŋománus 2014, mas earret eará čujuhuvvui dasa ahte rekrutteren sámi alit ohppui ferte vuođđuduvvot oahppoásahusaid jođihangoddái, ja goabbatbeallásaš geatnegahtti ovttasbargui ásahusaid gaskka. Dát ovttasbargu ferte sihkkarastojuvvot ekonomalaččat, earret eará jahkásaš juolludemiiguin Máhttodepartemeanttas. Eará doaibmabijut rekrutteret sámi studeanttaid dahje eará studeanttaid sámi alit oahpuide ja dutkamii, leat sámi studeantaearit ámmátoahpuide, iešguđetlágan stipeanddat ja oahppoloanaid sihkkun. Sámedikki stipeandaortnet alit oahpu várás lea Sámedikki deaŧaleamos váikkuhangaskaoapmi dasa ahte movttiidahttit ja rekrutteret ohppui maid sámi servodat dárbbaša. Jahkásaš bušeahtas vuoruha Sámediggi guđe oahput galget gullat ortnegii.</p>
<p>Sámediggi áigu: ·</p>
<p>Váikkuhit dasa ahte rekrutteret eanet sámegielagiid iešguđet fágasurggiide ·</p>
<p>Váikkuhit dasa ahte rekrutteren sámi alit ohppui lassána ·</p>
<p>Ráhkadit buriid stipeandaortnegiid ·</p>
<p>Čohkket ja juohkit dieđuid oahppovejolašvuođaid, earreortnegiid ja stipeandaortnegiid birra joatkkaskuvlla ohppiide ·</p>
<p>Lágidit karriearakonferánssa joatkkaskuvlla ohppiide, ja ráhkadit digitála kataloga mas oaidná buot oahppofálaldagaid</p>
<p>Ášši meannudeapmi loahpahuvvui 05.12.18 dii. 11.30 116/178</p>
<p>Ášši 061/18</p>
<p>Sámedikki dievasčoahkkin 04.12.2018-07.12.2018</p>
<p>Ášši 008/18</p>
<p>Ealáhus- ja kulturlávdegoddi 20.11.2018-22.11.2018</p>
<p>Dáiddáršiehtadus 2019</p>
<p>Áššenr. 18/4042</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus: </em></p>
<p>Sámediggi dohkkeha 2019 Dáiddáršiehtadusa b. 12.10.2018</p>
<p>Ealáhus- ja kulturlávdegoddi - 008/18 EKL - Mearrádus: <em type="bold">Álggahus </em>Sámedikki ealáhus- ja kulturlávdegoddi lea meannudan ášši 008/18 Dáiddáršiehtadus 2019. Lávdegoddi ovddida čuovvovaš evttohusa: <em type="bold">Evttohus </em><em type="italic">Evttohus ovddiduvvon Ovddádusbellodaga Arthur Tørfoss bokte. </em>Evttohus 1 Sámediggeráđi evttohusa sadjái: Sámediggi oaivvilda ahte kultureallin sáhtášii ja berrešii ieš iežas ruhtadit. Kultureallin berrešii eanet ovddiduvvot ja adnojuvvot sierra ealáhussan, man oktavuođas olbmuid geasuheapmi eanet mearridivččii makkár dáiddahámit birgejit. Ii leat guđege láhkai politihkalaš doaibma mearridit mii lea 117/178 buorre kulturilbmadeapmi ovdamearkka dihtii almmolaš doarjaga bokte, muhto lea deaŧalaš ahte das masa almmolašvuohta geavaha ruđaid kulturdoaibmabijuide, boahtá ávkin eanaš olbmuide. Kultuvra buktá dávjá relašuvnnaid olbmuid gaskka ja ovddida nana ovttaskas olbmuid. Kultuvra sáhttá leat ahtanuššama fáktor. Olbmot šaddet dađistaga eanet dihtomielalaččat kultuvrralaš golahusas, ja gávpejohtu kulturealáhusain lassána eanet go eará ealáhusain. Mátkeealáhusat lea okta ollu ealáhusain maid sáhttá čatnat kultuvrii, ja mii váikkuha báikeovdáneapmái. Deaŧalaš lea áŋgiruššat nu ahte kultuvra šaddá ahtanuššama fáktorin. Danne berre kultureallima atnit iešheanalis ealáhussan masa sáhttá searvvahit eaktodáhtolaš barggu ja ámmátlaš barggu. Deaŧalaš eaktu ahtanuššamii kultursuorggis lea ahte livččii ovttasdoaibman eaktodáhtolaš suorggi ja ámmátlaš aktevrraid gaskka. Dat sáhttá áiggi mielde addit eanemus bistevaš oalgeváikkuhusaid sihke kultuvrii ja servodahkii muđui. Sámediggi oaidná ahte Norgii lea deaŧalaš ja riggudahttin go bisuhit sámi giela, kultuvrra ja árbevieruid guovlluin gos sámi árbevirolaččat leat ássan, ja gos sis lea doaibma. Bargu dán sihkkarastimiin berrešii dattetge dahkkojuvvot dábálaš álbmotválljen orgánaid bokte dahje orgánaid bokte mat vuolggahuvvojit dain, ja eaktodáhtolaččat. Almmolašvuođas lea ovddasvástádus váikkuhit sámi giela ja kultuvrra ja dasto sámi árbevieruid bisuheapmái. Nu oaidnáge Sámediggi dán vuođul dárbbašmeahttumin ahte lea sierra sámi dáiddáršiehtadus. Sámediggi dohkkeha 2019 kulturšiehtadusa. Ortnet dáiddáršiehtadusain heaittihuvvo boahtteáiggis. <em type="bold">Lávdegotti ráva </em>Lávdegottis eai lean mearkkašumit dahje eanet evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. Sámedikki dievasčoahkkin - 061/18 Ášši meannudeapmi álggahuvvui 05.12.18 dii. 11.30 <em type="bold">Jienasteapmi </em>39 áirasis ledje 35 čoahkis. Jienasteapmi čađahuvvui čuovvovaš vuogi mielde: · </p>
<p>Evttohus 1 hilgojuvvui 34 jienain 1 jiena vuostá ·</p>
<p>Ealáhus- ja kulturlávdegotti ráva mearriduvvui 34 jienain 1 jiena vuostá</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Arthur Johan Tørfoss, saksordfører 2 Arild Pettersen Inga 3 Niko Valkeapää 4 Jovna Vars Smuk 5 Hans Ole Eira 6 Vidar Andersen 7 Arild Pettersen Inga 8 Henrik Olsen 9 Klemet Erland Hætta 10 Isak Mathis O. Hætta 118/178 11 Laila Coldevin 12 Kåre Olli 13 Arthur Johan Tørfoss</p>
<p>DC - Mearrádus: Sámediggi dohkkeha 2019 Dáiddáršiehtadusa b. 12.10.2018 Ášši meannudeapmi loahpahuvvui 05.12.18 dii. 12.10</p>
<p>Ášši 062/18</p>
<p>Sámedikki dievasčoahkkin 04.12.2018-07.12.2018</p>
<p>Ášši 009/18</p>
<p>Ealáhus- ja kulturlávdegoddi 20.11.2018-22.11.2018</p>
<p>Sámedikki cealkámuš 2019/2020 boazodoallošiehtadussii</p>
<p>Áššenr. 18/5296</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus: </em></p>
<p><em type="bold">Álggahus </em>Boazodoalu vuoigatvuođaid goziheapmi lea Sámedikki boazodoallopolitihka vuođđu. Sámediggi deattuha boazodoalu árbevirolaš mihtilmasvuođa bearašvuđot sámi ealáhussan. Boazodoalu čatnaseami geažil sámi kultuvrii lea ealáhus áidnalunddot. </p>
<p>Okta Sámedikki boazodoallopolitihka deaŧaleamos mihttomeriin lea bisuhit ealáhusdoaimma ja kulturdoaimmaheami lávga gaskavuođa. Sámediggái lea deaŧalaš ahte boazodoallošiehtadus lea mielde ovddideamen boazodoalu ja buorideamen dan ekonomalaš beali, fuolaheamen kultuvrralaš beali ja sihkkarastimin boazodoalu areálaid. 119/178</p>
<p>Boazodoallošiehtadusas lea stuorra mearkkašupmi boazosápmelaččaide. Sámedikkis galgá leat váikkuhanvejolašvuohta boazodoalu ealáhusovdáneapmái ja daidda rámmaeavttuide maid stáhta eiseválddit fallet. Danne sávvá Sámediggi ahte Sámedikki váikkuhanfápmu daidda rámmaeavttuide maid stáhta fállá boazodollui nannejuvvojit mealgat. Dán vuođul lea Sámediggi čujuhan ahte dan sáhttá gozihit konsultašuvnnaid čađaheami bokte EBD:in stáhta fálaldaga birra NBR:ii ovdal boazodoallošiehtadallamiid.</p>
<p>Áigodaga 2018/2019 boazodoallošiehtadusa ollislaš rámma lea 123,1 miljon ru. Šiehtadusa váldomihttomearrin lea ovddidit boazodoalu ulbmillaš márkandiđolaš ealáhussan mii lea ceavzil guhkitáigge vuollái.</p>
<p>Dan vuođul ovddida Sámediggi dás cealkámuša 2019/2020 boazodoallošiehtadussii. Sámediggi bivdá šiehtadallanbeliid vuoruhit čuovvovačča dán jagi šiehtadallamiin: ·</p>
<p>Boazodoalu areálavuođu sihkkarastima ·</p>
<p>Ekonomalaš ovdáneami ·</p>
<p>Váikkuhangaskaomiid mat dorjot kultuvrralaš ceavzilvuođa ja bearašvuđot ealáhusa ·</p>
<p>Rekrutterema ja gelbbolašvuođaloktema ·</p>
<p>Čálgoortnegiid ja DBS-doaibmabijuid boazodoalus</p>
<p>Muđui čujuhit Sámedikki boazodoallodieđáhussii, mii lea deaŧalaš vuođđu Sámedikki boazodoallopolitihkalaš áššiid viidásat čuovvuleapmái boazodoallopolitihkalaš áššelisttas ovddas guvlui.</p>
<p>Sámediggi cealkámušas čilgejuvvo boazodoalu dálá dilli vuosttaš kapihttalis. Nuppi kapihttalis čilgejuvvo ovddit cealkámuša stáhtus. Goalmmát kapihttalis lea Sámedikki evttohus boazodoallošiehtadussii 2019/2020. <em type="bold">1 Boazodoalu dilli </em></p>
<p>Dal leat veaháš badjelaš 3000 olbmo boazodoalus, ja otnáš nammii leat sullii 214 000 bohcco. Boazodoallu geavaha sullii 40% Norgga eananareálas, sullii 140 suohkanis. Riikaviidosaččat lea boazodoallu adnojuvvon unna ealáhussan, muhto sámi oktavuođas lea boazodoallu hui stuorra ealáhus. Boazodoallu lea bidjan vuođu ja nannen ássama sámi guovlluin, ja das lea ain odne stuorra ekonomalaš mearkkašupmi báikegottiide ja sámi oktasašvuhtii.</p>
<p>Boazodoalus Norggas leat maŋemus jagiin leamaš stuorra rievdadusat, sihke siskkáldas rievdadusat, ja dan ektui movt boazodoallu hálddašuvvo. Dát nuppástusproseassa lea leamaš hástalussan 120/178 boazodollui ja sámi servodahkii, ja leat ain proseassat mat ain leat čielggatkeahttá.</p>
<p>Go guoská ieš boazodollui, de maŋimuš jagiin leamaš positiivvalaš ahtanuššan vuovdimis. Hattit leat buorránan positiivvalaččat, ja márkan ohcala bohccobierggu nu ahte lea álkit vuovdit bohccobierggu. Dát lea eanet movttiidahttán boazodoalu. Heahtedilli guohtuma ektui 2017:s dagahii ahte eai vuvdon nu ollu bohccot go 2016:s.</p>
<p>Dat mii váikkuhii eanemusat biergomárkanii lea vuovdindilli ja klimáhtalaš variašuvnnat jagis jahkái. Sámediggi vásiha dan ahte boazodoallu lea fuolastuvvan dan geažil ahte movt galget ceavzit go leat nu olu areáladuohtadeamit muhtun sajiin boazodoalus almmá ahte ealáhusas alddis livččii vejolašvuohta váikkuhit dán dillái. Sámediggi háliida bidjat eanet fokusa boazodoalu guohtuneatnamiid suodjaleapmái ja gáhttemii. Dat lea dárbbašlaš jos galggaš gozihit ekologalaš ceavzilvuođa ja boazodoalu ceavzilvuođa boahtteáiggis.</p>
<p>Vaikko boazolohku lea unnon, de lea olbmuid lohku ealáhusas lassánan, mii dagaha ahte rekrutteren ealáhussii lea sihkkarastojuvvon. Hástalussan lea sihkkarastit sirdima sohkabuolvvaid gaskka, nu ahte máhttu ja gelbbolašvuohta bisuhuvvo, ja ahte rekrutteren sihkkarastojuvvo boahtteáiggis.</p>
<p>Boraspirevahágat leat stuorra hástalussan boazodollui, go boraspiriid speadjamis leat váikkuhusat ealáhusa buvttadeapmái. Boazodoalus ohce buhtadusa 60 000 bohcco ovddas, muhto buhtadus máksojuvvui sullii 19 000 bohcco ovddas doaibmajagis 2016/2017. Boraspiriid speadjamis leat hui fuones váikkuhusat buvttadeapmái.</p>
<p>Boazodoallu vásiha ahte leat eanet garra dálkkit dálkkádatrievdamiid geažil. 2017:s lei goavvi dálvi ja giđđa mii dagahii ahte bohccot eai gávdnan guohtuma, go lei jiekŋa muohttaga alde mii muhtun guovlluin bisttii giđa lohppii. 2018 geassi lea leamaš erenoamáš báhkas ja goikkis, ja dan oktavuođas leat leamaš meahccebuollimat. Muhtin orohagat leat šaddan maŋidit mearkuma go lea leamaš nu báhkka. Dálkkádatrievdamat, boraspiriid speadjamat ja sisabahkken guohtoneatnamiidda leat stuorra hástalussan boazodollui boahtte áiggis. <em type="bold">2. Sámedikki cealkámuš 2018/2019 boazodoallošiehtadussii </em></p>
<p>Orohatdoarjja lassánii ovddit šiehtadusáigodagas. Dainna lea Sámediggi duhtavaš go Sámediggi lei ovddidan cealkámuša ahte orohatdoarjaga ferte bajidit. Sámedikki beales čujuhuvvui ahte orohatstivrraide lea dárbu ja lea dárbu daid nannet, vai dat sáhttet ekonomalaččat ja kapasitehta dáfus dustet konsultašuvnna ja mieldeváikkuheami gáibádusaid areálaáššiin.</p>
<p>Šiehtadusas leat maid lasihan doaibmadoarjaga nuoraide. Sámediggi lea addán cealkámuša dasa, ja oaivvilda ahte lea deaŧalaš eanet áŋgiruššat nuoraid ektui boazodoalus. 121/178</p>
<p>Sámediggi lea máŋga jagi gáibidan oažžut geahpeduvvot divadiid boazodoalus. Divadiin lea luvvejuvvon dál ja mii mearkkaša ahte lea dásseárvu eanadoaluin doaibmaneavvuid divadiid geahpedemiin. Ain leat ollu eará ortnegat main boazodoallu berre šaddat dásseárvui eanadoaluin. Sámediggi eaktuda ahte divatgeahpedus doaibmaneavvuin váldojuvvo sisa boazodoallošiehtadusa olggobealde, dahje šiehtadusa rámmat lasihuvvojit gorálaččat ollislaš supmiin mas lea mielde divatgeahpedeapmi.</p>
<p>Šiehtadusbealit leat soahpan ahte várrejuvvo 1,27 miljon ru oahpahus- ja fuolahusvuđot bálvalusaide 2018/2019 boazodoallošiehtadusas. Sámediggi lea ovddidan dán cealkámušas ovddeš Boazodoallošiehtadusaide, ja lea duhtavaš go leat várrejuvvon ruđat dasa.</p>
<p>Sámediggi lea addán cealkámuša heahtedili doaibmabijuide boazodolliide geat gillájit dálkkádatrievdadusaid geažil ja lohkkašuvvan guohtumiid geažil. Ovddit šiehtadusas lea biddjojuvvon ruhta heahteveahkkái orohagaide orohatdoarjagiid bokte.</p>
<p>Dat leat moadde deaŧalaš cealkámuša Sámedikkis mat leat vuhtii váldojuvvon šiehtadallamiin EBD ja NBR gaskka. <em type="bold">3. Sámedikki cealkámuš 2019/2020 boazodoallošiehtadussii </em></p>
<p><em type="bold">Boazodoalu areálavuođu sihkkarastin </em></p>
<p>Máŋggat orohagat odne vásihit stuorra areáladuohtademiid, dat sáhttet leat prošeavtta hámis mat leat njuolga duohtadeamit, dahje de lea smávva duohtademiid submi mii oktiibuot dagaha stuorra duohtademiid boazodoalloeatnamiin. Odne ii leat boazodoalus fidnemis nationála geahčastat dahje ollislaš kártavuođđu mii čájeha guohtoneatnamiid massima boazodoalus. Huksenáššiin mat gusket boazodollui, leat dávjá orohagat ieža geat fertejit ruhtadit váikkuhusaid čielggademiid maid eará aktevrrat dagahit. Dát lea hui divrras orohagaide. Dávjá sáhttet areáladuohtademiin leat oalgeváikkuhusat. Duohtadeamis mii čuohcá ovtta orohahkii sáhttet leat njuolga dahje eahpenjuolga váikkuhusat eará orohagaide birrasis, ja lea sierra duohtademiid ollislaš váikkuhusat mat leat hástaleaddji ja divrasat orohahkii okto kártet. Sámediggi evttoha ahte berre ráhkaduvvot kárta mii čájeha dili ja man ollu boazodoallu lea massán guohtuneatnamiid, ovttasráđiid boazodoaluin ja sámi ásahusaiguin.</p>
<p>Proposišuvnnas 92 S(2018-2019: 27) boahtá ovdan ahte boazodoallu juo geavaha visot otná guohtonkapasitehta. Dát nanne dan ahte lea dárbu suodjalit boazodoalu guohtonareálaid. Dál lea boazodoalus unnán váikkuhanvejolašvuohta sisabahkkema ektui. Regionála areáladuohtademiid hálddašeapmi boazodoalus buktá cealkámušaid, ja dávjá deattuhuvvojit eará servodatberoštumit areáladuohtadanáššiin. Boazodoallu lea sorjavaš dain guohtonareálain mat leat boazodoalu geavahusas. Boazodoalu gáhttema dihtii fertejit eiseválddit nannet boazodoalu guohtoneatnamiid suodjaleami. 122/178</p>
<p>Eanandoallu- ja biebmodepartemeanta háliida vuoruhit ekologalaš ceavzilvuođa barggus boazodoalloáššiiguin. Departemeanta deattuha boazologu go čilgejit ekologalaš ceavzilvuođa. Stuoradiggedieđáhusas <em type="bold">(Sd. dieđ. 32 2016-2017), </em>čujuhit dasa ahte ferte meroštit ekologalaš-, ekonomalaš- ja kultuvrralaš ceavzilvuođa. Sámediggi lea dáhtolaš meroštit sisdoallu dain kriteriain vai boazodoallu ain bissu guoddevaš ealáhussan boahtteáiggis. Sámediggái lea čielggas ahte ii sáhte geahččat ekologalaš ceavzilvuođa sierra dan guovtti eará ceavzilvuođa mihtus. Ekologalaš ceavzilvuođas ferte leat mielde boazodoalu guohtoneatnamiid sihkkarastin. Sámediggi oaivvilda ahte lea gáržžes meroštallan jos ekologalaš ceavzilvuohta meroštallojuvvo dušše boazologu mielde. Ekologalaš ceavzilvuođa siskkobealde ferte biologalaš máŋggabealatvuohta maid leat mielde. Biologalaš máŋggabealatvuođa goziheami oktavuođas ferte guohtonguovlluid suodjalit. Jus dušše čatná ekologalaš ceavzilvuođa boazolohkui, de hilgut biologalaš máŋggabealatvuođa, ja maiddái boazodoalu guovlluid geavaheami. Dieinna lágiin hilgut dan olmmošlaš ja kultuvrralaš beali boazodoalus, de ballá Sámediggi ahte mii eat olat ceavzilis boazodoalu boahtteáiggis. </p>
<p>Sámediggi oaivvilda ahte boazodoalu areálavuođu sihkkarastin lea deaŧaleamos. Vuosttamužžan boazodoalu areálaid suodjaleamis ferte ráhkaduvvot kárta mas oaidná man ollu leat massán boazoguohtoneatnamiid. Dat ferte dahkkojuvvot ovttasráđiid boazodoaluin ja sámi ásahusaiguin. Sámediggi čujuha maiddái stuorradiggedieđáhussii boazodoalu birra, mas departemeanta dovddaha ahte sii dás duohko áigot vuoruhit ruđaid boazodoallošiehtadusa bokte dutkanprošeavttaide sisabahkkemiid váikkuhusaid várás. Sámediggi vuordá lagat ságaškuššamiid gaskal Eanadoallo- ja biebmodepartemeantta, Sámedikki ja Norgga Boazosápmelaččaid Riikkasearvvi dan birra.</p>
<p>Orohatdoarjja galgá leat mielde addimin orohagaide ekonomalaš vuođu dasa ahte fuolahit iežaset ovddasvástádusa ja bargamušaid boazodoalu ovddidemes ceavzilis ealáhussan. Sámediggi lea duhtavaš go šiehtadallanbealit ovddit šiehtadusas lasihedje vuođđosupmi juohke orohaga nammii. Dat ii leat dattetge doarvái. Eanet bahkken boazodoalu guohtuneatnamiidda ja eanet geatnegasvuođat almmolaš eiseválddiin konsulteret boazodoaluin masa ášši guoská njuolga, lea mielddisbuktán ollu stuorát vuordámušaid boazodoalu orgánaide ahte sii galget addit gulaskuddancealkámušaid, ja searvat čoahkkimiidda ja konsulterenproseassaide. Danne lea dehálaš nannet ealáhusa bargonávccaid ja gelbbolašvuođa nu ahte sis lea duohta mielváikkuhanfápmu ja sáhttet konsulteret áššiid birra mat sáhttet čuohcat sidjiide njuolgga, earenoamážit areálaáššiin. Vai boazodoallu buoremus lági mielde galgá sáhttit dustet dáid lassi vuordámušaid, de lea dárbu veahkehit orohagaid ruđalaččat. Stáhtas lea stuorra ovddasvástádus sihkkarastit ahte boazodoalus leat doarvái gaskaoamit vai sáhttet fuolahit iežaset rolla buori vuogi mielde. Danne bivdá Sámediggi šiehtadallanbeliid lasihit orohatdoarjaga ain eanet.</p>
<p>Protect Sápmi ii leat vel ožžon sihkkarastojuvvot vuođđoruhtadeami sin bargui ahte fuolahit sámi vuoigatvuođalaččaid areálaberoštumiid ja eana- ja resursavuoigatvuođaid. Protect Sápmi lea okta ollu gaskaomiin guhkesáiggebarggus sihkkarastit boazodoalu areálaberoštumiid. Sámediggi lea dan rájes go Protect Sápmi vuođđuduvvui juolludan ruđa jahkásaččat, ja eaktuda ahte maiddái eará almmolaš eiseválddit juolludit mearkkašahtti olu doarjaga nu ahte Protect Sápmái sihkkarastojuvvo guhkesáiggi ruhtadeapmi. Sámediggi bivdá šiehtadallanbeliid fas ruhtadit Protect Sámi boazodoallošiehtadusa bokte. 123/178</p>
<p><em type="bold">Ekonomalaš ovdáneapmi </em></p>
<p>Sámediggái lea dehálaš ahte láhččojuvvo ekonomalaš ovdáneapmái ja eanet árvoháhkamii boazodoalus. Maŋimus jagiin leat golut lassánan boazodoalus, nu leage deaŧalaš ahte boazodoallošiehtadusa váikkuhangaskaoamit ain leat mielde loktemin gánnáheami, ja ovdánahttet biergomárkana ja eará boazobuktagiid.</p>
<p>Njuolggadoarjagat leat deaŧalaččat dasa ahte movttiidahttit njuovvat ja vuovdit bohccobierggu, ja dat leat maiddái mielde lasiheamen dietnasa boazodollui. Siidaoasseeaiggádiidda leat buorit njuolggadoarjjaortnegat hui deaŧalaččat. Dál addojuvvo doarjja buvttadanbálkkašupmin ja miessenjuovvandoarjjan. Buvttadanbálkkašumi mihttomearrin lea bálkkašit árjja, buvttadeami ja viidásat nállašuhttima ealáhusas. Dálá boazodoallošiehtadusas vuoliduvvui siidaosiid buvttadanbálkkašumi máksomearri 37 proseanttas 34 prosentii 2017/2018 šiehtadallamis. 2018/2019 šiehtadallamis lea sullii seamma máksomearri. Sámediggi bivdá šiehtadallanbeliid lasihit buvttadanbálkkašumi máksomeari dainna lágiin ahte lasihit boazodoallošiehtadusa rámmaid.</p>
<p>Boazodoalus leat ollu golut fievrruide ja daid doaimmaheapmái. Sihke boazodoallu ja Sámediggi leat máŋgii gáibidan oažžut geahpeduvvot divadiid dain mohtorfievrruin ja doallobiergasiin mat dál gohčoduvvojit personvuojánin, ja boaldámušain. Danne lea Sámediggi duhtavaš go ráđđehus lea geahpedan divada go oastá doallobiergasiid boazodoalus. Eanadoalus lea dál divatluvven boaldámušas. Sámediggi oaivvilda ahte boazodoallu ferte leat dásseárvvus eanadoaluin ja ahte dáláš ortnet vealaha boazodoalu.</p>
<p>Dálkkádatrievdamiin leat stuorra váikkuhusat boazodollui, go goavvedálkkit lassánit, lohkkašuvvan guohtun dahje eará vuorddekeahtes dilit dagahit ahte boazodoallu lea eambbo gáibideaddji, várálaš ja golut lassánit. Boazodoalus vásihit dál dávjjit lohkkašuvvan guohtuma dálvit, mii dagaha ahte šaddet biebmat ealuid, man geažil lassánit golut boazodoalus. Sámediggi fuomášuhttá ahte fuođđaris mii geavahuvvo lea soya mas sáhttet leat stuorra negatiivvalaš váikkuhusat álgoálbmogiidda ja sin areálageavaheapmái eará osiin máilmmis. Dutkama berre vuoruhit ja lassifuođđariid ráhkadeami mat eai buvttit dán lágan hástalusaid eará álgoálbmogiidda. Lassefuođđariid golut fertejit addit gánnáhahttivuođa ealáhusas.</p>
<p>Boazodoallu lea muhtun sajiin vásihan vuovdebuollimiid maŋemus jagi. Sámediggi čujuha dasa ahte boazodoalloealáhus jearai 2016/2017 ráđđehusas heahtedili ruđaid, muhto eai ožžon. Seammás attii ráđđehus eanadollui 525 miljon ru 2018:s heahtedilli buhtadussan, buhtadussan vahágiid ovddas maid 2018 goikegeasi dagahii. Dál galget orohagat várret ruđaid heahtedoaibmabijuide jos galget oažžut orohatdoarjaga. Seamma guoská DBS-doaibmabijuide ealáhusas, mas lea láhččojuvvon ahte veahkkeruđaid sáhttá oastit orohatdoarjaga bokte. Orohatdoarjja lea lassánan ovddit šiehtadusas. Sámediggi oaivvilda ahte dat lea dárbbašlaš jus boazodoallu galggaš birget boahtte áigge hástalusaiguin areáladuohtademiid ja dálkkádatrievdamiid ektui. Jus boazodoallu galggaš ain ceavzit boahtteáiggis, ja daiguin čovdosiiguin mat leat hábmejuvvon ovddit šiehtadusas go guoská dálkkádat- ja DBS-doaimmaide, de ferte ekonomalaš rámmaid orohagaide lasihit, ja boazodoallošiehtadusa ollislaš ekonomalaš rámma bajiduvvot. Ovddit šiehtadusas biddjojuvvui 2 miljon ru heahteveahkkái ealáhusa várás. Sámediggi oaivvilda ahte dán ruhtasupmi ferte lasihit. 124/178</p>
<p>Dan rájes juo go Sámediggi ásahuvvui, lea váikkuheapmi ealáhusovdáneapmái ja eanet árvoháhkamii ealáhusas deattuhuvvon. Danne lea Sámediggi guhká juolludan doarjaga boazodoalu lasseealáhusaide. Dát áŋgiruššan lea leamaš buorre veahkkin boazodoalu ealáhushutkiide. Lotnolasealáhusat leat lunddolaš oassin sámi árbevirolaš boazodoalus, ja viidásat áŋgiruššan dainna movttiidahttá eanet ealáhusovddideapmái. Dat sáhttá vuolggahit eanet boazodollui guoskevaš bargosajiid. 2 miljon ruvdnosaš juolludeami bokte boazodoallošiehtadusas lea leamaš vejolaš Sámedikkis áŋgiruššat. Maŋŋágo dat heaittihuvvui de ii leat Sámedikkis seamma buorre vejolašvuohta ruhtadit ovddideami. Danne ávžžuhuvvojit šiehtadallanbealit fas bidjat dán juolludeami Sámediggái.</p>
<p><em type="italic">Eará fágalaš, sosiála, organisašuvdnavuđot ja eará gažaldagat main lea mearkkašupmi ealáhusa ovdáneapmái. </em></p>
<p>Sámediggi registrere ahte máŋga suohkana boazodoalloguovlluin leat gáibidišgoahtán opmodatvearu boazodoalu ealáhusvisttiin ja doallorusttegiin. Eanadoalus eai dárbbaš máksit opmodatvearu. Dat boahtá ovdan lágas opmodatvearu birra suohkaniidda (opmodatvearrolága paragráfas 5). Láhka ferte aiddostahttit ahte boazodoallu ii galgga máksit opmodatvearu ealáhusvisttiid ja boazodoallorusttegiid ovddas, seamma láhkai go eará vuođđoealáhusain lea. Sámediggi lea váldán ovdan dán áššečuolmma jahkásaš cealkámušas boazodoallošiehtadussii, ja evttohii maid dán fáddán ođđa stuorradiggedieđáhussii boazodoalu birra. Konsultašuvnnain stuorradiggedieđáhusa birra vástidii ráđđehus ahte dat galgá gieđahallojuvvot dábálaš bušeahttaproseassas. Sámediggi lea 15.8.17 beaiváduvvon reivves bivdán vástádusa Finánsadepartemeanttas dasa mo dan áigot čuovvulit. Finánsadepartemeanta vástidii 1.11.17 beaiváduvvon reivves mas čujuha Proposišuvdnii 1 LS (2017-2018:144): Finánsadepartemeanta čujuha mihttomearrái dan birra ahte dássásaččat meannudit boanddaid ja boazoeaiggádiid go guoská doaibmaneavvuid divadiidda. Sámediggi ávžžuha šiehtadallanbeliid ságaškuššat áššečuolmma birra mii guoská opmodatverrui boazodoalus.</p>
<p>Sámediggi deattuha ahte boazodoallu ealáhussan nannejuvvo nana Norgga Boazosápmelaččaid Riikasearvvi bokte. Sámediggi ávžžuha šiehtadusbeliid lasihit organisašuvdnadoarjaga NBR:ii. Danne vai NBR rolla nannejuvvo boazosápmelaččaid ekonomalaš-, sosiála-, fágalaš- ja kultuvrralaš beroštumiid ovddideames.</p>
<p>Boazodoalu ealáhusovddideapmi lea duođas dakkár áŋgiruššan mii guoská sámi servodahkii. Dat mearkkaša dan ahte Sámediggi ain eanet ferte beassat váikkuhit dan ealáhusovddideapmái maid boazodoalloeiseválddit ja šiehtadallanbealit čađahit boazodoallošiehtadallamiin. Lunddolaš lea ahte Sámediggi goziha ja sihkkarastá sámi beroštumiid ja ahte sámi oaidnu gozihuvvo.</p>
<p><em type="bold">Váikkuhangaskaoamit mat dorjot kultuvrralaš ceavzilvuođa ja bearašvuđot ealáhusa </em></p>
<p>Stáhtas lea ovddasvástádus boazodoalu seailluheames ja nannemis bearašealáhussan ja sámi kultuvrra geađgejuolgin. Boazodoallošiehtadus lea váldogaskaoapmi boazodoallopolitihka 125/178 čađaheamis, ja Sámedikki mielas ferte danne láhččojuvvot sadji dán oidnui boazodoallošiehtadusas. Boazodoallošiehtadusas lea maŋimus jagiid leamaš nannejuvvon fokus ealáhusbeallái, ja dan váikkuhangaskaoamit leat jorahuvvon heivehuvvot daidda boazodolliide geain boazodoallu lea váldodoaibman. Sámedikki mielas lea gal buorre go ealáhusbealli deattuhuvvo, muhto oaivvilda ahte dát áŋgiruššan ii galgga dagahit ealáhusa kultuvrralaš beali ovdii. Sámediggi bivdá ahte boazodoallošiehtadusa váikkuhangaskaomiid bušeahttarámma lasihuvvo nannet boazodoalu bearašealáhussan.</p>
<p>Sámediggi čujuha dasto ságastallamiidda boazodoallopolitihkalaš mihttomeriid birra konsultašuvnnain ođđa stuorradiggedieđáhusa ektui boazodoalu birra, man oktavuođas sohppojuvvui ahte viidáseappot meroštallat ja hábmet eavttuid dáidda mihttomeriide, maiddái kultuvrralaš ceavzilvuođa mihttomeari ektui.</p>
<p><em type="italic">Bearašealáhus ja nissonolbmuide oaivvilduvvon doaibmabijut </em></p>
<p>Boazodoallu lea sámi vuođđoealáhus man dovdomearkan lea dan áidnalunddot struktuvra bearašealáhussan. Kultuvrralaš bealli boazodoalus lea olmmošvuoigatvuohta, masa sámi boazodoallu lea vuođđuduvvon. Sámediggi oaidná ahte leat hui unnán nissonolbmot geat eaiggádit siidaoasi ja servet boazobarggus seamma olu go ovdal. Mánáin ja nuorain lea maiddái unnit vejolašvuohta searvat ealáhusa beaivválaš bargguide. Šiehtadusbealit eai leat várren ruđaid doaibmabijuide nissonolbmuid várás 2018/2019 boazodoallošiehtadusas. Sámediggi oaivvilda ahte ferte árvvoštallat bidjat ortnega mii movttiidahttá ja nanne daid siidaosiid maid nissonolbmot eaiggádit dahje oktasaš siidaosiid.</p>
<p><em type="bold">Rekrutteren ja gelbbolašvuođa bajideapmi </em></p>
<p>Boazodoallu lea earálágan go eará vuođđoealáhusat dainna lágiin ahte rekrutterendilli lea oalle buorre, jus ortnegat addet nuoraide vejolašvuođa álgit bohccuiguin bargat. Buorre rekrutteren lea deháleamos eaktu boazodoalu seailumii ja viidáseappot ovdáneapmái. Sámedikki mielas lea deaŧalaš ahte nuorat movttiidahttojuvvot válljet boazodoalu fidnun.</p>
<p>Ulbmillaš doaibmabijuid haga sáhttit boahtit dan dillái ahte ii leat kultuvrralaš joatkevašvuohta ja ahte gelbbolašvuohta váilu. Buorit doarjjaortnegat nuoraid várás leat deaŧalaččat go sii leat álggahanproseassas ja buolvasirdinproseassas, viiddit perspektiiva boazodollui heiveheami bokte nu ahte šaddet eanet ođđa bargosajit main lea čanastus boazodollui, nu go mátkeealáhusat, viidásetbuvttadeapmi ja oahppo- ja fuolahusvuđot bálvalusat.</p>
<p>Dál addojuvvo álggahandoarjja boazodoallái gii lea vuollel 35 jagi, ja gii lea ásaheamen sierra ovttadaga. Doarjja galgá movttiidahttit strukturrievdademiide dainna lágiin ahte siidaoasit sirdojuvvojit olbmuide geat leat vuollel 35 jagi. Doarjja addojuvvo sidjiide geat váldet badjelasaset lagaš fuolkki 126/178 siidaoasi. Nuorat geat leat vuollel 35 jagi ja sis lea vejolašvuohta ásahit ođđa ovttadaga, eai oaččo dán doarjaga. Jurdda dáinna doarjjaortnegiin lea rievdadahttit struktuvrra boazodoalus, nu ahte eanet nuorat galget doaibmat siidaoassejođiheaddjin. Dálá láhkaásahusa oktavuođas ii guoskka dát doarjjaortnet buot nuoraide geat ásahit ovttadaga, mii váikkuha dan ahte doarjjaortnet erohusain meannuda.</p>
<p>Fágareiveortnet boazodoalus ruhtaduvvo šiehtadusa bokte. Ortnegii ii leat jagi 2000 rájes lasihuvvon ruhta ja nu ii leatge ortnet muddejuvvon konsumhaddeindeaksa mielde. Dat lea mielddisbuktán ahte dál eai oaččo buot fidnooahppit boazodoalus bálkká dan fágareiveortnega bokte. Fidnooahppiortnet addá nuoraide vejolašvuođa bargat bohccuiguin beaivválaččat, ja danne lea deaŧalaš maiddái bearašvuđot ealáhusas. Láhkaásahusat mat muddejit guđe fidnoohppiin lea vuoigatvuohta oažžut bálkádoarjaga, dagaha ahte fidnooahppit boazodoalus meannuduvvojit erohusain. Dain fidnoohppiin geaid vánhemiin lea siidaoassi lea riekti oažžut bálkádoarjaga, gos fas fidnoohppiin geaid vánhemiin ii leat siidaoassi eai oaččo dán bálkádoarjaga. Dás leat váikkuhusat máhtu sirdimii boarráset gearddis nuoraide boazodoalus. Sámediggi oaivvilda ahte ruhtadeapmi fágareiveortnegii boazodoalus ferte lassánit ja ferte vuoruhuvvot, ja ahte láhkaásahusat geahčaduvvojit.</p>
<p>Boazodoallošiehtadusas lea maid árrapenšunortnet boazodoalu várás, man mihttomearrin lea ahte dat galgá álkidahttit buolvamolsumiid boazodoalus sidjiide geain váldooassi dietnasis lea leamaš boazodoalus. Sámediggi oaivvilda ahte lea maiddái dárbu geahčadit lea go ortnet hábmejuvvon dan láhkai ahte dat movttiidahttá sávvojuvvon strukturrievdademiide dakko bokte ahte siidaoasit sirdojuvvojit nuorat boazodolliide.</p>
<p><em type="italic">Gelbbolašvuođalokten boazodoalus </em></p>
<p>Boazodoalloealáhusas vásihit eambbo sisabahkkemiid guohtuneatnamiidda, ja dávjá šaddá boazodoallu ieš meannudit dákkár áššiid orohagain. Areálaáššit leat váddásat boazodollui ja orohagat dahje siiddat gártet geavahit ollu resurssaid ja áiggi dákkár áššiide. Nuppástus mii dahkkojuvvui 2014:s lea dagahan ahte boazodoallu ieš ferte váldit stuorát ovddasvástádusa ja ieš bargat huksemiid váikkuhusaid ovddidemiin boazoguohtonguovlluin. Fylkkamánni lea dál váldán badjelasas rolla maŋŋá guovllustivrraid, ja dat addá cealkámušaid areálaáššiin. Boazodoalu beroštumit sáhttet dagahit vuostecealkámuša Fylkkamánni beales, muhto Fylkkamánni ovddida maiddái eavttuid eará servodatberoštumiide man geažil boazodoalu beroštumit garvojuvvojit huksenáššiin.</p>
<p>Muhtin oktavuođain vásihit siiddat dahje orohagat ahte sáhttet báhcit okto boazodoalu beroštumiid ovddidemiiguin deaŧalaš areáladuohtadanáššiin. Orohagat fertejit mannat ovddabealde ja čuovvut gielddaid areálaplánema, ja orohagat gullet dávjá máŋgga gildii. Dávjá lea nu ahte orohagat besset maŋŋit mielde iešguđege proseassaide, ja orohagat geavahit olu áiggi ja resurssaid konsulteremii ja šiehtadallamiidda ollu iešguđege aktevrraiguin. Dat gáibida ahte orohatstivrraid lahtuin dahje ovttaskas siidaoassejođiheaddjis lea máhttu.</p>
<p>Orohatstivrraid dahje siidaoassejođiheddjiid kursen sierra fágasurggiin sáhttá leat okta vuohki mo 127/178 loktet gelbbolašvuođa. Gelbbolašvuođa lokten boazodoalus lea maiddái ovddiduvvon raporttas <em type="italic"><span type="quote">«Utfordringer for selvstyre i reindriften – tiltak for å nå mål om bærekraftig reindrift»</span> </em>(rapport no. 7 2016). Kursa sáhttá addit áddejumi sierra fágasurggiide. Sáhttet leat fáttát nugo almmolaš hálddašeapmi ja boazodoalloáššiid meannudeapmi, plána- ja huksenláhka, gielddaid reguleren- ja areálaplánat ja boraspiriid hálddašeapmi. Dán lágan gelbbolašvuođa doaibmabijuid bokte oahpásmuvvá boazodoalu hálddašeapmái, muhto addá maiddái eanet áddejumi iešguđege vuoigatvuođaid birra mat orohagain ja siiddain leat boazodoalu hálddašeami oktavuođas. Maiddái gieldda plánaossodagas lea dárbu oažžut eanet máhtu boazodoalu birra, maid ferte čuovvulit ovttas eará aktevrraiguin (omd. Gielddaid Guovddášlihtuin) olggobealde dán šiehtadallama, vai sáhttá nannet boazodoalu sajádaga ja dárbbu plánaproseassain. </p>
<p><em type="bold">Čálgoortnegat ja DBS-doaibmabijut boazodoalus </em></p>
<p>Boazodoalus lea erenoamáš bargobirasdilli maidda luondduvuođus ja dálkkádat váikkuhit. Ealáhusas leat garra árgabeaivvit rumašlaččat ja psyhkalaččat hástaleaddji dálkkádatdiliin. Boazodolliin leat ollu hástalusat dan ektui go galget birgehallat lossa bargodilis ja go lea stuorra várra oažžut fidnovigiid ja -dávddaid.</p>
<p>Sámediggi čujuha prošektii <span type="quote">“Boazodoalu árgabeaivi”</span>, mas olmmošlaš noađuheamit sámi boazodolliide Norggas leat guorahallojuvvon, ja iešguđetlágan huššafáktoriid váikkuhusat sidjiide árgabeaivvis leat kártejuvvon. Bohtosat čájehit ahte boazodoallit leat hui duhtavaččat ieš bargguin, muhto ahte ollugiidda čuhcet sisabahkkemat mat mielddisbuktet sidjiide ja bearrašii huša ja lassibarggu, ja ahte sis lea dakkár eallin- ja bargodilli mas leat ráddjejuvvon vejolašvuođat dárbbašlaš áhpásmahttimii. Ollu boazodoallit eai leat goassege leamaš eret barggus buohcuvuođa geažil, dahje sis ii leat leamaš luopmu, earret eará danne go lea váttis oažžut dohkálaš sadjásačča.</p>
<p>Áibbas dárbbašlaš lea buoridit bargodiliid boazodoalus, sihke psykososiála ja fysihkalaš bargobirrasa. Sámediggi lea duhtavaš dainna go šiehtadallanbealit ovddit šiehtadallamiin nammadedje bargojoavkku mii galgá čielggadit mo DBS-doaibmabijuid boazodoalus sáhttá gozihit ja organiseret, ja vuordá ahte dát bargu čuovvuluvvo maiddái boahtte boazodoallošiehtadusas.</p>
<p>Sámedikki mielas lea áigi vuoruhit buoret čálgoortnegiid ovddideami boazodolliid várás, ja Sámediggi lea máŋgii čujuhan dasa ahte eanadoalus gávdnojit čálgoortnegat mat ruhtaduvvojit eanadoallošiehtadusa bokte, nu go doarjja sadjásaččaide luomu, astoáiggi ja buohcuvuođa oktavuođas. Sámediggi bivdá šiehtadallanbeliid árvvoštallat sullasaš ortnegiid boazodoalu várás.</p>
<p>Sámediggái lea deaŧalaš ahte boazodolliin lea oadjebas bargosadji ja buorre bargobiras. <span type="quote">“Boazodoalu árgabeaivvi”</span> prošeavtta bohtosat čájehit ahte máŋgga orohagas leat leamaš guhkesáiggi riiddut ja olbmot geat leat láhtten áitalasat. Dat buktá dorvvohis bargodiliid ja sáhttá čuohcat dearvvašvuhtii. Unohis dáhpáhusat boazodoalus čájehit ahte ferte eanet deattuhit bargobirrasa ja eastadit riidduid ja vearredaguid. Sámediggi bivdá šiehtadallanbeliid árvvoštallat doaimmaid mat 128/178 sihkkarastet oadjebasvuođa ja riektesihkarvuođa boazodolliide.</p>
<p type="listitem">Ealáhus- ja kulturlávdegoddi - 009/18        EKL - Mearrádus:  Álggahus  Sámedikki ealáhus- ja kulturlávdegoddi lea meannudan ášši 009/18 Sámedikki cealkámuš 2019/2020  boazodoallošiehtadussii. Lávdegoddi ovddida čuovvovaš evttohusa:    MearkkašupmiMearkkašupmi ovddiduvvon Nordkalottfolket Tor Mikkola bokte. Lávdegotti miellahttu Árjja Klemet  Klemetsen doarju:    Mearkkašupmi 1    Dát miellahtut eai doarjjo árvalusa Sámedikki cealkámuša birra boazodoallošiehtadussii ja ovddida  čuovvovaš mearkkašumi:    Dát miellahtut dáhtošii ahte boazodoalloealáhusas galget leat buorit rámmat mat sihkkarastet  ealáhussii nu buori stabilitehta go vejolaš, ja mat ovddidit ovdáneami ja rekruterema. Dat mearkkaša  ahte ekonomalaš, ekologalaš ja kultuvrralaš guoddevašvuohta lea eaktun jus boazodoalloealáhus  galgá boahtteáiggis ceavzit.   NBR ovddasta unnitlogu boazodolliin, muhto šiehtadallá olles ealáhusa ovddas. Sámediggi galggašii  doarjut čoahkkanansaji boazodolliide geat eai hálit NBR:i searvat, seamma láhkái go leat  guokte/máŋga organisašuvnna eará vuođđoealáhusain nugo eanadoalus ja guolásteamis. Dakkaviđe  go eará boazodoalloorganisašuvdna lea sajis galgá rahpat vejolašvuođa eanet  boazodoalloorganisašuvnnaide searvat boazodoallošiehtadusa šiehtadallamiidda.   Jus boazodoalloorganisašuvdna (-organisašuvnnat) ja stáhta eai nagot soahpat, de berre ášši  loktejuvvot Sámediggái, mii dasto konsultere beliid ovddas.     Dát miellahtut oaivvildeaba ahte boazodoallošiehtadus galgá láhččit saji eanet ovttasbargui  boazodoalu ja eará meahccegeavaheddjiid gaskka.     Dát miellahtut oaivvildeaba ahte boazoealáhusas galgá leat geavahanvuoigatvuohta iežaset  boazoguohtumiidda, muhto seamma láhkái go eará ealáhusain mat meahci geavahit, nugo bivdu,  guolásteapmi, murjen ja šattuid čoaggin, ja guohtun šibihiidda.     Dát miellahtut oaivvildeaba ahte kárta mii čájeha boazoguohtonareálaid galgá čájehit guovlluid maid  boazodoallu geavaha guohtumin, ođđa areálaid heaittihuvvon eanadoallodáluin mat  geavahuvvogohtet boazoguohtumin, boazoguohtonareálaid mat unnot huksemiid geažil ja areálaid  gos earáin lea guođohanvuoigatvuohta dahje eará vuoigatvuohta meahci geavahit.          Evttohusat    Evttohus 1    Evttohus ovddiduvvon NSR, NSR-SáB, JOHT, Guovddášbellodat Aslak Heika Hætta Bjørn bokte.  Lávdegotti miellahtut Norgga sámiid Riikasearvvi (NSR) Mathis Nilsen Eira, Sandra Andersen Eira ja  Viktor Bomstad, Norgga sámiid Riikasearvvi/Sámeálbmot bellodaga (NSR/SáB) Jovna Vars Smuk,  Bargiidbellodaga (BB) Arild Pettersen Inga, Per Mathis Oskal ja John Kappfjell, Guovddášbellodaga  Hans Ole Eira ja Johttisámiid listtu Anders Somby jr. dorjot:    Lasáhus:   129/178 1.    Ođđa kuvlačuokkis viđát teakstaoassái álggahusa vuollái:</p>
<p>Bissovaš dálkkádatfoandda ásaheapmi boazodoalu heahteveahkkái. 2. Čuokkis 1: Boazodoalu stáhtus Nuppi teakstaoasi vuollái biddjojuvvo: <span type="quote">"Sámediggi oaivvilda ahte ulbmilparagráfa boazodoallolágas ii galgga rievdaduvvot, nugo evttohuvvo Stuorradiggedieđáhusas boazodoalu birra - Lang tradisjon - unike muligheter"</span> (St. meld. 32 2016 - 2017)". Boazodoallu vuođđuduvvo golmma guoddinnákcii; ekonomalaš, ekologalaš ja kultuvrralaš guoddinnákcii. Sámedikki oaivila mielde ii sáhte kultuvrralaš beali sihkkut dahje vulos vuoruhit. Dasto oaivvilda Sámediggi ahte boazodoallolága ii galgga rievdadit go guoská almmolašvuhtii buktimis boazologuid ja indiviidamerkema ii sáhte čađahit, go ii Sámediggi iige NBR guorras dasa". Čuokkis 3. Sámedikki cealkámuš boazodoallošiehtadussii 2019/2020 Ekonomalaš ovdáneapmi 3. Nuppi teakstaoasi vuolde maŋimuš teakstaoassái lasihuvvo <span type="quote">“45 prosentii”</span> maŋimuš cealkagii sáni: <span type="quote">"máksomeari"</span> maŋábeallai", nu ahte cealkka šaddá ná: <em type="italic">" </em>Sámediggi bivdá šiehtadallanbeliid lasihit buvttadanbálkkašumi máksomeari 45 prosentii dainna lágiin ahte lasihit boazodoallošiehtadusa rámmaid <em type="italic">". </em>4. Viđát teakstaoasi vuollái maŋimuš cealkagii lasihuvvo dát: "... 10 miljovdnii boazodoallojagi 2019/2020 nammii bissovaš dálkkádatfoandda ásaheapmái”, nu ahte cealkka šaddá ná: <span type="quote">"Sámediggi oaivvilda ahte dát supmi ferte lasihuvvot 10 miljovdnii boazodoallojagi 2019/2020 nammii bissovaš dálkkádatfoandda ásaheapmái"</span>. Evttohus 2 <em type="italic">Evttohus ovddiduvvon Ovddádusbellodaga Arthur Tørfoss bokte. </em>Sámediggeráđi evttohusa sadjái: Evttohus 1: Sámediggi bivdá ealáhusa iežas ja departemeantta geahčadit boazodoallolága. Ulbmilin ferte leat buoret ceavzilvuohta ja buoret gánnáhahttivuohta boazodoalus. Oktavuohta gaskal ollesáiggi boazodolliid ja dolliid geain boazodoallu lea oalgedienas ferte čielggaduvvot. Ferte sihkkarastit ahte sii geain váldodienas boahtá boazodoalus ja galget birget, ožžot buoret rámmaeavttuid doaibmaseaset. Evttohus 2: Boazodollui ferte sihkkarastit einnostan vejolašvuođa, nu ahte boazodoallošiehtadus ii rievdaduvvot nu ollu juohke jagi. Jahkásaš bálká- ja haddereguleren ferte váldojuvvot mielde šiehtadusas. Sámediggi berre hoahpuhit barggu rámmaeavttuid sihkkarastimiin nu ahte ealáhus áiggi mielde šaddá eanet ceavzil. Evttohus 3: Sámediggi áigu bivdit ráđđehusas lobi goddit eanet boraspiriid, maiddái goaskimiid. Boralottit ja boraspiret buktet ollu gillámušaid bohccuide, ja dat čuohcá sihke elliidčálgui ja gánnáhahttivuhtii. Evttohus 4: Sámediggi bivdá ahte ráđđehus divttášii gielddaid váldit badjelasaset boraspirehálddašeami Norggas. Dieinna lágiin sáhtášii mearrádusaid dahkat johtileappot, lagabus ássiid, ja stuorát demokráhtalaš legitimitehtain. <em type="bold">Lávdegotti ráva </em>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. 130/178 </p>
<p>Sámedikki dievasčoahkkin - 062/18 <em type="bold">Mearkkašupmi 2 - Bargiidbellodat, áirras Arild Pettersen Inga </em>– Cealkámuš boazdoallošiehtadussii Bargiidbellodat ii leat áibbas duhtavaš cealkámuššii mii lea vuođđun boazodoallošiehtadussii. Mis leat konkrehta ruovttoluottadieđut ja háliidat rievdadusaid ja lasáhusaid muhtun čuoggáide. Čuovvovaččas leat Bargiibellodaga mearkkašumit 2019/2020 boazodoallašiehtadussii, muđui doarjut sámediggeráđi árvalusa. Nissonolbmuid barggu oainnusmahttin boazodoalus. Dat bargu maid nissonolbmot barget ealáhusas; duddjon, reaiddut ja sullasaččat eai leat doarvái oidnosis. Árvoháhkanbargu ii oainnusmahttojuvvo, danne go dat ii gula biergobuvttadeapmái, muhto árvoháhkan lea stuoris ja ferte gullat boazodoallošiehtadussii. Buvttadeapmi manna bearrašii ja earáide geain lea lávga oktavuohta, ii ge leat fitnodatdoaibma. Danne fertet mii sihkkarastit ahte nissonolbmuid bargu ja buvttadeapmi árvvus adnojuvvošii eanet go odne. Dohkkeheapmi ja árvobidjan dahkkojuvvo barggu buvttadanbálkašumi bokte boazodoallošiehtadusas. Mii fertet sihkkarastit máhtu ja gelbbolašvuođa seailuma oktasašvuođa ávkin. Dan sáhttá dahkat mahkáš orohagaid nannemiin areálahálddašeami oktavuođas. Hui deaŧalaš lea oažžut láhččojuvvot reginonála boazodoallokoordináhtoriid ja regionála bálvaluskantuvrraid boazodoalu várás, dasto berre árvvoštallat gieldalága láhkaásahusa ođasmahttima, nu ahte rievdaduvvošii nu ahte dáláš eanadoallokanturortnet šattašii vuođđoealáhuskantuvran buot gieldda vuođđoealáhusaid várás. Dát mearkkaša dan ahte sihkkarastit ahte gielddaid vuođđoealáhuskantuvrrain livččii dohkálaš gelbbolašvuohta boazodoalus. Dieinna lágiin sáhttit buorebut sihkkarastit dan ahte gielddain lea máhttu ja gelbbolašvuohta. Dát álkiduhtášii gielddaid barggu boazodoalu ektui, ja seammás dát veahkehivččii boazodoalu posišuvnna ja deaŧalašvuođa dohkkeheami. Go NSR, Guovddášbellodat, Johttisámiid lista ja Åarjel-Saemien Gielh biehttalit nammadeames lahtuid boazodoallostivrii, de eastada dat boazodoalu beaivválaš hálddašeami. Hálddašanmearrádusat eai čuovvuluvvo, mii ollásit čuohcá boazodoalu hálddašeapmái. Váiddaáššit ja hálddašeapmi heađuštuvvo, dát válddi boastut geavaheapmi váikkuha duođalaččat NBR:ii ja boazodollui. Eastadeapmi čuohcá maiddái gielddalaš áššemeannudeapmái go guoská boazodollui ja doaibmaplánat eai dohkkehuvvo. Dát ii ovddit sámi iešmearrideami. Nuppástusa evaluerema (2012) oktavuođas heaittihuvvojedje ja sirdojuvvojedje fágaorgánat, guovllustivrrat boazoguohtonguovlluin fylkkamánni háldui, mas ii leat gelbbolašvuohta boazodoalu hálddašeamis. Dál lea fylkkamannis duppalrolla, go das lea vuosteággavuoigatvuohta ja ovddasvástádus, ja duppalrolla dagaha ahte boazodoalu areálavuoigatvuođat hedjonit. Seammás lea fylkkamannis ovddasvástádus boraspirelávdegottiin, mas maiddái leat njuolga váikkuhusat boazodollui. Dearvvašvuođabálvalusa ásaheapmi bohccuid ja goddeellid várás seamma dásis go elliin agrokultuvrra siskkobealde lea. Animalia ruhtadanmálle sáhttá leat málle maid geahčadit lagabuidda. Penšonortnet mii fállojuvvo boazodolliide sohkabuolvamolsuma sihkkarastimii boazodoalus, ii leat doarvái buorre. Jos galgá geavahit árra-penšuvnna mii dál fállojuvvo. Ferte ráhkaduvvot ođđa penšonmálle eastadit amas dat sámit ekonomalaččat nuonddahallat, geat váldet árrat penšuvnna maŋŋá go leat leamaš guhkes áiggi boazodoalus. Penšonortnega ferte maiddái geahčadit dan olis ahte hehttet heaitima ja váilevaš rekrutterema boazodollui. Buorre penšonortnet sáhtášii váikkuhit buoret rekrutterema boazodollui ja sohkabuolvamolsun álkiduvašii dolliid gaskka. Nuorat eai hálit searvat boazodollui ja dalle sáhttá leat penšonortnet okta ákkain dasa ahte eai hálit boazodoallin. Råfisklaget málle sáhttá leat málle maid geahčadit lagabuidda. Loahpas vel, lea hui deaŧalaš ahte jos váikkuhangaskaoamit boazodoallošiehtadusas galget leat deaivilat, de ferte šiehtadusa heivehit regionála hástalusaide. <em type="bold">Mearkkašupmi 3 - Bargiidbellodat, áirras Arild Pettersen Inga </em>Bohccobiepmus ii galggašii duollu dárbbašit máksit Boazodoallošiehtadus ii leat ráhkkanan dasa ahte boazoeaiggádat nagodit hálddašit guohtonroasuid 131/178 maid diehtit bohtet dálkkádatrievdamiid geažil. Gaskamearálaš temperatuvra eatnama alde lea badjelis dál go goassige ovdal. Juohke golbma maŋimuš logijagi leat leamaš leaggaseappot go dat ovddit. Boahttevaš jagiid eana lieggana jođáneappot ja garraseappot mađe davvelii boahtá. Stuorámus váikkuhusat dálkkádatrievdamis bohtet Árktalaš guvlui muohta- ja jiekŋasuddama geažil. Dálkkádatrievdamat dagahit rievdamiid njuoskkadatminstariin. Boahttevaš jagiid šaddá eanet ekstremanjuoskkadat stuorra osiin Norggas ja Davvi-Eurohpás. Máilmmidásis boahtá ekstremadálki dávjjit ja dávjjit (Gáldu: ON). Dát rievdamat váikkuhit boazodoalu. Mii evttohit ahte bohccobiepmus ii galgga duollu dárbbašit máksit, ja oaivvildit ahte dat veahkehivččii boazoeaiggádiid ja orohagaid buorebut birget jus boahtá guohtonroassu muhtun orohahkii dahje stuorát assái boazodollui. Mii oaivvildit ahte ii leat mihkkege mii heađuštivččii orohagaid borramušrájuid ásaheamis dusten dihte guohtonroasuid maid dálkkádatrievdamat dagahit. Nugo dál lea dilli de bohtet doaibmabijut menddo maŋŋit ja dat leat dohkketmeahttun dilli boazoealáhusa bargiide. Bargiidbellodat oaivvilda maid ahte foanda boazoorohagaide livččii deaŧalaš go galgá šiehtadusa heivehit roasuide mat sáhttet boahtit. Bargiidbellodaga čielga oaidnu lea ahte Sámediggeráđi cealkámuš boazodoallošiehtadussii ii leat doarvái buorre ja háliida ahte duohtavuođa galggašedje áddet. <em type="bold">Evttohus 3 - Áirras Karen Anette Anti, NSR </em>Lasihanevttohus teakstaoassái <span type="quote">“Boazoguohtuneatnamiid sihkkarastin”</span> vuolde, 6. teakstaoasis: Dasa lassin lea stuora dárbu loktet gelbbolašvuođa boazodoalu birra almmolaš hálddašeamis, ja earenoamážit giellahálddašeamis, mat plánen- ja huksenlága mielde leat dat guđet hálddašit boazodoalu areálaid. Juste dál ii leat oktage mii váldá dárbbašlaš ovddavástádusa čađahit dan. Dasa lassin lea maid dárbu láhčit veahki orohagaide areálaproseassaid oktavuođas mat dál leat jođus. Sámedikki mielas lea danin áigi dál ahte šiehtadallanbealit digaštallet vejolašvuođa ásahit boazodoalloráđđeaddinorgána seamma lágán ráđđšaddibálvalusa go eanadoalus lea. Ferte ovttasráđiid šiehtadallanbealálaččaiguin guorahallat movt dán vuođđuda ja gosa dákkár bálvalusa galgá sajáiduhttit. <em type="bold">Evttohus 4 - Áirras Hans Ole Eira, Guovddášbellodat Ođđa teakstaoassi 2. čuoggá vuollái. Sámedikki cealkámuš 2019/2020 boazodoallošiehtadussii Ođđa njealját teakstaoassi: Sámediggi ávžžuha šiehtadallanbeliid árvvoštallat doarjjaortnegiid heiveheami, nu ahte buohkat mat leat boazoealáhusdoaimmas ja leat momsadivatlogus galget oažžut buvttadanbálkkašumi ja miessedoarjaga iežaset bohccuid ovddas. Dán vaikko sis ii leat hálddahuslaččat iežaset siidaoassi, muhto gullet eará olbmo oassái. Dát dásseda boazodolliid main lea boazodoallu ealáhussan ja speadjalastá ráđđehusa divatluvvema ásaheami, seamma jovkui, oastit boazodollui doaibmarusttegiid. </em>Ášši meannudeapmi álggahuvvui 05.12.18 dii. 15.00. <em type="bold">Jienasteapmi </em>39 áirasis ledje 36 čoahkis. Jienasteapmi čađahuvvui čuovvovaš vuogi mielde: · </p>
<p>Evttohus 2 hilgojuvvui 35 jienain 1 jiena vuostá ·</p>
<p>Evttohus 4 mearriduvvui 32 jienain 4 jiena vuostá ·</p>
<p>Evttohus 3 mearriduvvui 32 jienain 4 jiena vuostá ·</p>
<p>Evttohus 1 mearriduvvui 32 jienain 4 jiena vuostá ·</p>
<p>Ealáhus- ja kulturlávdegotti ráva mearriduvvui 32 jienain 4 jiena vuostá 132/178</p>
<p><em type="bold">Beavdegirjelasáhusat </em>Tor H. Mikkola, Nordkalottfolket, ovddidii čuovvovaš beavdegirjelasáhusa: 4. teakstaoasis: maŋimus oassi cealkagis "..mii dasto konsultere beliid ovddas" rievdaduvvo <span type="quote">"stáhtain"</span> <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Arild Pettersen Inga, áššejođiheaddji</p>
<p>Berit Marie P. E. Eira</p>
<p>Runar Myrnes Balto, čoahkkinortnegii</p>
<p>Arild Pettersen Inga 2 Jovna Vars Smuk 3 Karen Anette Anti</p>
<p>Arild Pettersen Inga</p>
<p>Karen Anette Anti 4 Arthur Johan Tørfoss 5 Hans Ole Eira 6 Nils Mikkelsen Utsi 7 Tor H. Mikkola</p>
<p>Mathis Nilsen Eira</p>
<p>John Kappfjell</p>
<p>Anders S. Buljo</p>
<p>Tor H. Mikkola 8 Anders S. Buljo 9 Mathis Nilsen Eira 10 Arild Pettersen Inga</p>
<p>Berit Marie P. E. Eira</p>
<p>Cecilie Hansen</p>
<p>Mathis Nilsen Eira</p>
<p>Arild Pettersen Inga 11 Silje Karine Muotka</p>
<p>Arild Pettersen Inga</p>
<p>Cecilie Hansen</p>
<p>Silje Karine Muotka 12 John Kappfjell 13 Synnøve Søndergaard 14 Hans Ole Eira 15 Berit Marie P. E. Eira 16 Arild Pettersen Inga, áššejođiheaddji</p>
<p>DC - Mearrádus: <em type="bold">Álggahus </em>Boazodoalu vuoigatvuođaid goziheapmi lea Sámedikki boazodoallopolitihka vuođđu. Sámediggi deattuha boazodoalu árbevirolaš mihtilmasvuođa bearašvuđot sámi ealáhussan. Boazodoalu čatnaseami geažil sámi kultuvrii lea ealáhus áidnalunddot. </p>
<p>Okta Sámedikki boazodoallopolitihka deaŧaleamos mihttomeriin lea bisuhit ealáhusdoaimma ja kulturdoaimmaheami lávga gaskavuođa. Sámediggái lea deaŧalaš ahte boazodoallošiehtadus lea mielde ovddideamen boazodoalu ja buorideamen dan ekonomalaš beali, fuolaheamen kultuvrralaš 133/178 beali ja sihkkarastimin boazodoalu areálaid.</p>
<p>Boazodoallošiehtadusas lea stuorra mearkkašupmi boazosápmelaččaide. Sámedikkis galgá leat váikkuhanvejolašvuohta boazodoalu ealáhusovdáneapmái ja daidda rámmaeavttuide maid stáhta eiseválddit fallet. Danne sávvá Sámediggi ahte Sámedikki váikkuhanfápmu daidda rámmaeavttuide maid stáhta fállá boazodollui nannejuvvojit mealgat. Dán vuođul lea Sámediggi čujuhan ahte dan sáhttá gozihit konsultašuvnnaid čađaheami bokte EBD:in stáhta fálaldaga birra NBR:ii ovdal boazodoallošiehtadallamiid.</p>
<p>Áigodaga 2018/2019 boazodoallošiehtadusa ollislaš rámma lea 123,1 miljon ru. Šiehtadusa váldomihttomearrin lea ovddidit boazodoalu ulbmillaš márkandiđolaš ealáhussan mii lea ceavzil guhkitáigge vuollái.</p>
<p>Dan vuođul ovddida Sámediggi dás cealkámuša 2019/2020 boazodoallošiehtadussii. Sámediggi bivdá šiehtadallanbeliid vuoruhit čuovvovačča dán jagi šiehtadallamiin: ·</p>
<p>Boazodoalu areálavuođu sihkkarastima ·</p>
<p>Ekonomalaš ovdáneami ·</p>
<p>Váikkuhangaskaomiid mat dorjot kultuvrralaš ceavzilvuođa ja bearašvuđot ealáhusa ·</p>
<p>Rekrutterema ja gelbbolašvuođaloktema ·</p>
<p>Čálgoortnegiid ja DBS-doaibmabijuid boazodoalus ·</p>
<p>Bissovaš dálkkádatfoandda ásaheapmi boazodoalu heahteveahkkái.</p>
<p>Muđui čujuhit Sámedikki boazodoallodieđáhussii, mii lea deaŧalaš vuođđu Sámedikki boazodoallopolitihkalaš áššiid viidásat čuovvuleapmái boazodoallopolitihkalaš áššelisttas ovddas guvlui.</p>
<p>Sámedikki cealkámušas čilgejuvvo boazodoalu dálá dilli vuosttaš kapihttalis. Nuppi kapihttalis čilgejuvvo ovddit cealkámuša stáhtus. Goalmmát kapihttalis lea Sámedikki evttohus boazodoallošiehtadussii 2019/2020. <em type="bold">1 Boazodoalu dilli </em></p>
<p>Dal leat veaháš badjelaš 3000 olbmo boazodoalus, ja otnáš nammii leat sullii 214 000 bohcco. Boazodoallu geavaha sullii 40% Norgga eananareálas, sullii 140 suohkanis. Riikaviidosaččat lea boazodoallu adnojuvvon unna ealáhussan, muhto sámi oktavuođas lea boazodoallu hui stuorra ealáhus. Boazodoallu lea bidjan vuođu ja nannen ássama sámi guovlluin, ja das lea ain odne stuorra ekonomalaš mearkkašupmi báikegottiide ja sámi oktasašvuhtii. 134/178</p>
<p>Boazodoalus Norggas leat maŋemus jagiin leamaš stuorra rievdadusat, sihke siskkáldas rievdadusat, ja dan ektui movt boazodoallu hálddašuvvo. Dát nuppástusproseassa lea leamaš hástalussan boazodollui ja sámi servodahkii, ja leat ain proseassat mat ain leat čielggatkeahttá.</p>
<p>Sámediggi oaivvilda ahte ulbmilparagráfa boazodoallolágas ii galgga rievdaduvvot, nugo evttohuvvo Stuorradiggedieđáhusas boazodoalu birra - Lang tradisjon - unike muligheter" (St. meld. 32 2016 - 2017)". Boazodoallu vuođđuduvvo golmma guoddinnákcii; ekonomalaš, ekologalaš ja kultuvrralaš guoddinnákcii. Sámedikki oaivila mielde ii sáhte kultuvrralaš beali sihkkut dahje vulos vuoruhit. Dasto oaivvilda Sámediggi ahte boazodoallolága ii galgga rievdadit go guoská almmolašvuhtii buktimis boazologuid ja indiviidamerkema ii sáhte čađahit, go ii Sámediggi iige NBR guorras dasa.</p>
<p>Go guoská ieš boazodollui, de maŋimuš jagiin leamaš positiivvalaš ahtanuššan vuovdimis. Hattit leat buorránan positiivvalaččat, ja márkan ohcala bohccobierggu nu ahte lea álkit vuovdit bohccobierggu. Dát lea eanet movttiidahttán boazodoalu. Heahtedilli guohtuma ektui 2017:s dagahii ahte eai vuvdon nu ollu bohccot go 2016:s.</p>
<p>Dat mii váikkuhii eanemusat biergomárkanii lea vuovdindilli ja klimáhtalaš variašuvnnat jagis jahkái. Sámediggi vásiha dan ahte boazodoallu lea fuolastuvvan dan geažil ahte movt galget ceavzit go leat nu olu areáladuohtadeamit muhtun sajiin boazodoalus almmá ahte ealáhusas alddis livččii vejolašvuohta váikkuhit dán dillái. Sámediggi háliida bidjat eanet fokusa boazodoalu guohtuneatnamiid suodjaleapmái ja gáhttemii. Dat lea dárbbašlaš jos galggaš gozihit ekologalaš ceavzilvuođa ja boazodoalu ceavzilvuođa boahtteáiggis.</p>
<p>Vaikko boazolohku lea unnon, de lea olbmuid lohku ealáhusas lassánan, mii dagaha ahte rekrutteren ealáhussii lea sihkkarastojuvvon. Hástalussan lea sihkkarastit sirdima sohkabuolvvaid gaskka, nu ahte máhttu ja gelbbolašvuohta bisuhuvvo, ja ahte rekrutteren sihkkarastojuvvo boahtteáiggis.</p>
<p>Boraspirevahágat leat stuorra hástalussan boazodollui, go boraspiriid speadjamis leat váikkuhusat ealáhusa buvttadeapmái. Boazodoalus ohce buhtadusa 60 000 bohcco ovddas, muhto buhtadus máksojuvvui sullii 19 000 bohcco ovddas doaibmajagis 2016/2017. Boraspiriid speadjamis leat hui fuones váikkuhusat buvttadeapmái.</p>
<p>Boazodoallu vásiha ahte leat eanet garra dálkkit dálkkádatrievdamiid geažil. 2017:s lei goavvi dálvi ja giđđa mii dagahii ahte bohccot eai gávdnan guohtuma, go lei jiekŋa muohttaga alde mii muhtun guovlluin bisttii giđa lohppii. 2018 geassi lea leamaš erenoamáš báhkas ja goikkis, ja dan oktavuođas leat leamaš meahccebuollimat. Muhtin orohagat leat šaddan maŋidit mearkuma go lea leamaš nu báhkka. Dálkkádatrievdamat, boraspiriid speadjamat ja sisabahkken guohtoneatnamiidda leat stuorra hástalussan boazodollui boahtte áiggis. <em type="bold">2. Sámedikki cealkámuš 2018/2019 boazodoallošiehtadussii </em></p>
<p>Orohatdoarjja lassánii ovddit šiehtadusáigodagas. Dainna lea Sámediggi duhtavaš go Sámediggi lei ovddidan cealkámuša ahte orohatdoarjaga ferte bajidit. Sámedikki beales čujuhuvvui ahte orohatstivrraide lea dárbu ja lea dárbu daid nannet, vai dat sáhttet ekonomalaččat ja kapasitehta dáfus dustet konsultašuvnna ja mieldeváikkuheami gáibádusaid areálaáššiin. 135/178</p>
<p>Šiehtadusas leat maid lasihan doaibmadoarjaga nuoraide. Sámediggi lea addán cealkámuša dasa, ja oaivvilda ahte lea deaŧalaš eanet áŋgiruššat nuoraid ektui boazodoalus.</p>
<p>Sámediggi lea máŋga jagi gáibidan oažžut geahpeduvvot divadiid boazodoalus. Divadiin lea luvvejuvvon dál ja mii mearkkaša ahte lea dásseárvu eanadoaluin doaibmaneavvuid divadiid geahpedemiin. Ain leat ollu eará ortnegat main boazodoallu berre šaddat dásseárvui eanadoaluin. Sámediggi eaktuda ahte divatgeahpedus doaibmaneavvuin váldojuvvo sisa boazodoallošiehtadusa olggobealde, dahje šiehtadusa rámmat lasihuvvojit gorálaččat ollislaš supmiin mas lea mielde divatgeahpedeapmi.</p>
<p>Šiehtadusbealit leat soahpan ahte várrejuvvo 1,27 miljon ru oahpahus- ja fuolahusvuđot bálvalusaide 2018/2019 boazodoallošiehtadusas. Sámediggi lea ovddidan dán cealkámušas ovddeš Boazodoallošiehtadusaide, ja lea duhtavaš go leat várrejuvvon ruđat dasa.</p>
<p>Sámediggi lea addán cealkámuša heahtedili doaibmabijuide boazodolliide geat gillájit dálkkádatrievdadusaid geažil ja lohkkašuvvan guohtumiid geažil. Ovddit šiehtadusas lea biddjojuvvon ruhta heahteveahkkái orohagaide orohatdoarjagiid bokte.</p>
<p>Dat leat moadde deaŧalaš cealkámuša Sámedikkis mat leat vuhtii váldojuvvon šiehtadallamiin EBD ja NBR gaskka. <em type="bold">3. Sámedikki cealkámuš 2019/2020 boazodoallošiehtadussii </em></p>
<p><em type="bold">Boazodoalu areálavuođu sihkkarastin </em></p>
<p>Máŋggat orohagat odne vásihit stuorra areáladuohtademiid, dat sáhttet leat prošeavtta hámis mat leat njuolga duohtadeamit, dahje de lea smávva duohtademiid submi mii oktiibuot dagaha stuorra duohtademiid boazodoalloeatnamiin. Odne ii leat boazodoalus fidnemis nationála geahčastat dahje ollislaš kártavuođđu mii čájeha guohtoneatnamiid massima boazodoalus. Huksenáššiin mat gusket boazodollui, leat dávjá orohagat ieža geat fertejit ruhtadit váikkuhusaid čielggademiid maid eará aktevrrat dagahit. Dát lea hui divrras orohagaide. Dávjá sáhttet areáladuohtademiin leat oalgeváikkuhusat. Duohtadeamis mii čuohcá ovtta orohahkii sáhttet leat njuolga dahje eahpenjuolga váikkuhusat eará orohagaide birrasis, ja lea sierra duohtademiid ollislaš váikkuhusat mat leat hástaleaddji ja divrasat orohahkii okto kártet. Sámediggi evttoha ahte berre ráhkaduvvot kárta mii čájeha dili ja man ollu boazodoallu lea massán guohtuneatnamiid, ovttasráđiid boazodoaluin ja sámi ásahusaiguin.</p>
<p>Proposišuvnnas 92 S(2018-2019: 27) boahtá ovdan ahte boazodoallu juo geavaha visot otná guohtonkapasitehta. Dát nanne dan ahte lea dárbu suodjalit boazodoalu guohtonareálaid. Dál lea boazodoalus unnán váikkuhanvejolašvuohta sisabahkkema ektui. Regionála areáladuohtademiid 136/178 hálddašeapmi boazodoalus buktá cealkámušaid, ja dávjá deattuhuvvojit eará servodatberoštumit areáladuohtadanáššiin. Boazodoallu lea sorjavaš dain guohtonareálain mat leat boazodoalu geavahusas. Boazodoalu gáhttema dihtii fertejit eiseválddit nannet boazodoalu guohtoneatnamiid suodjaleami.</p>
<p>Eanandoallu- ja biebmodepartemeanta háliida vuoruhit ekologalaš ceavzilvuođa barggus boazodoalloáššiiguin. Departemeanta deattuha boazologu go čilgejit ekologalaš ceavzilvuođa. Stuoradiggedieđáhusas <em type="bold">(Sd. dieđ. 32 2016-2017), </em>čujuhit dasa ahte ferte meroštit ekologalaš-, ekonomalaš- ja kultuvrralaš ceavzilvuođa. Sámediggi lea dáhtolaš meroštit sisdoallu dain kriteriain vai boazodoallu ain bissu guoddevaš ealáhussan boahtteáiggis. Sámediggái lea čielggas ahte ii sáhte geahččat ekologalaš ceavzilvuođa sierra dan guovtti eará ceavzilvuođa mihtus. Ekologalaš ceavzilvuođas ferte leat mielde boazodoalu guohtoneatnamiid sihkkarastin. Sámediggi oaivvilda ahte lea gáržžes meroštallan jos ekologalaš ceavzilvuohta meroštallojuvvo dušše boazologu mielde. Ekologalaš ceavzilvuođa siskkobealde ferte biologalaš máŋggabealatvuohta maid leat mielde. Biologalaš máŋggabealatvuođa goziheami oktavuođas ferte guohtonguovlluid suodjalit. Jus dušše čatná ekologalaš ceavzilvuođa boazolohkui, de hilgut biologalaš máŋggabealatvuođa, ja maiddái boazodoalu guovlluid geavaheami. Dieinna lágiin hilgut dan olmmošlaš ja kultuvrralaš beali boazodoalus, de ballá Sámediggi ahte mii eat olat ceavzilis boazodoalu boahtteáiggis. </p>
<p>Sámediggi oaivvilda ahte boazodoalu areálavuođu sihkkarastin lea deaŧaleamos. Vuosttamužžan boazodoalu areálaid suodjaleamis ferte ráhkaduvvot kárta mas oaidná man ollu leat massán boazoguohtoneatnamiid. Dat ferte dahkkojuvvot ovttasráđiid boazodoaluin ja sámi ásahusaiguin. Sámediggi čujuha maiddái stuorradiggedieđáhussii boazodoalu birra, mas departemeanta dovddaha ahte sii dás duohko áigot vuoruhit ruđaid boazodoallošiehtadusa bokte dutkanprošeavttaide sisabahkkemiid váikkuhusaid várás. Sámediggi vuordá lagat ságaškuššamiid gaskal Eanadoallo- ja biebmodepartemeantta, Sámedikki ja Norgga Boazosápmelaččaid Riikkasearvvi dan birra.</p>
<p>Orohatdoarjja galgá leat mielde addimin orohagaide ekonomalaš vuođu dasa ahte fuolahit iežaset ovddasvástádusa ja bargamušaid boazodoalu ovddidemes ceavzilis ealáhussan. Sámediggi lea duhtavaš go šiehtadallanbealit ovddit šiehtadusas lasihedje vuođđosupmi juohke orohaga nammii. Dat ii leat dattetge doarvái. Eanet bahkken boazodoalu guohtuneatnamiidda ja eanet geatnegasvuođat almmolaš eiseválddiin konsulteret boazodoaluin masa ášši guoská njuolga, lea mielddisbuktán ollu stuorát vuordámušaid boazodoalu orgánaide ahte sii galget addit gulaskuddancealkámušaid, ja searvat čoahkkimiidda ja konsulterenproseassaide. Danne lea dehálaš nannet ealáhusa bargonávccaid ja gelbbolašvuođa nu ahte sis lea duohta mielváikkuhanfápmu ja sáhttet konsulteret áššiid birra mat sáhttet čuohcat sidjiide njuolgga, earenoamážit areálaáššiin. Vai boazodoallu buoremus lági mielde galgá sáhttit dustet dáid lassi vuordámušaid, de lea dárbu veahkehit orohagaid ruđalaččat. Stáhtas lea stuorra ovddasvástádus sihkkarastit ahte boazodoalus leat doarvái gaskaoamit vai sáhttet fuolahit iežaset rolla buori vuogi mielde. Danne bivdá Sámediggi šiehtadallanbeliid lasihit orohatdoarjaga ain eanet.</p>
<p>Protect Sápmi ii leat vel ožžon sihkkarastojuvvot vuođđoruhtadeami sin bargui ahte fuolahit sámi vuoigatvuođalaččaid areálaberoštumiid ja eana- ja resursavuoigatvuođaid. Protect Sápmi lea okta ollu gaskaomiin guhkesáiggebarggus sihkkarastit boazodoalu areálaberoštumiid. Sámediggi lea dan rájes go Protect Sápmi vuođđuduvvui juolludan ruđa jahkásaččat, ja eaktuda ahte maiddái eará almmolaš eiseválddit juolludit mearkkašahtti olu doarjaga nu ahte Protect Sápmái sihkkarastojuvvo guhkesáiggi ruhtadeapmi. Sámediggi bivdá šiehtadallanbeliid fas ruhtadit Protect Sámi boazodoallošiehtadusa bokte. 137/178</p>
<p>Dasa lassin lea stuora dárbu loktet gelbbolašvuođa boazodoalu birra almmolaš hálddašeamis, ja earenoamážit giellahálddašeamis, mat plánen- ja huksenlága mielde leat dat guđet hálddašit boazodoalu areálaid. Juste dál ii leat oktage mii váldá dárbbašlaš ovddavástádusa čađahit dan. Dasa lassin lea maid dárbu láhčit veahki orohagaide areálaproseassaid oktavuođas mat dál leat jođus. Sámedikki mielas lea danin áigi dál ahte šiehtadallanbealit digaštallet vejolašvuođa ásahit boazodoalloráđđeaddinorgána seamma lágán ráđđšaddibálvalusa go eanadoalus lea. Ferte ovttasráđiid šiehtadallanbealálaččaiguin guorahallat movt dán vuođđuda ja gosa dákkár bálvalusa galgá sajáiduhttit.</p>
<p><em type="bold">Ekonomalaš ovdáneapmi </em></p>
<p>Sámediggái lea dehálaš ahte láhččojuvvo ekonomalaš ovdáneapmái ja eanet árvoháhkamii boazodoalus. Maŋimus jagiin leat golut lassánan boazodoalus, nu leage deaŧalaš ahte boazodoallošiehtadusa váikkuhangaskaoamit ain leat mielde loktemin gánnáheami, ja ovdánahttet biergomárkana ja eará boazobuktagiid.</p>
<p>Njuolggadoarjagat leat deaŧalaččat dasa ahte movttiidahttit njuovvat ja vuovdit bohccobierggu, ja dat leat maiddái mielde lasiheamen dietnasa boazodollui. Siidaoasseeaiggádiidda leat buorit njuolggadoarjjaortnegat hui deaŧalaččat. Dál addojuvvo doarjja buvttadanbálkkašupmin ja miessenjuovvandoarjjan. Buvttadanbálkkašumi mihttomearrin lea bálkkašit árjja, buvttadeami ja viidásat nállašuhttima ealáhusas. Dálá boazodoallošiehtadusas vuoliduvvui siidaosiid buvttadanbálkkašumi máksomearri 37 proseanttas 34 prosentii 2017/2018 šiehtadallamis. 2018/2019 šiehtadallamis lea sullii seamma máksomearri. Sámediggi bivdá šiehtadallanbeliid lasihit buvttadanbálkkašumi máksomeari 45 prosentii dainna lágiin ahte lasihit boazodoallošiehtadusa rámmaid.</p>
<p>Boazodoalus leat ollu golut fievrruide ja daid doaimmaheapmái. Sihke boazodoallu ja Sámediggi leat máŋgii gáibidan oažžut geahpeduvvot divadiid dain mohtorfievrruin ja doallobiergasiin mat dál gohčoduvvojit personvuojánin, ja boaldámušain. Danne lea Sámediggi duhtavaš go ráđđehus lea geahpedan divada go oastá doallobiergasiid boazodoalus. Eanadoalus lea dál divatluvven boaldámušas. Sámediggi oaivvilda ahte boazodoallu ferte leat dásseárvvus eanadoaluin ja ahte dáláš ortnet vealaha boazodoalu.</p>
<p>Sámediggi ávžžuha šiehtadallanbeliid árvvoštallat doarjjaortnegiid heiveheami, nu ahte buohkat mat leat boazoealáhusdoaimmas ja leat momsadivatlogus galget oažžut buvttadanbálkkašumi ja miessedoarjaga iežaset bohccuid ovddas. Dán vaikko sis ii leat hálddahuslaččat iežaset siidaoassi, muhto gullet eará olbmo oassái. Dát dásseda boazodolliid main lea boazodoallu ealáhussan ja speadjalastá ráđđehusa divatluvvema ásaheami, seamma jovkui, oastit boazodollui doaibmarusttegiid.</p>
<p>Dálkkádatrievdamiin leat stuorra váikkuhusat boazodollui, go goavvedálkkit lassánit, lohkkašuvvan guohtun dahje eará vuorddekeahtes dilit dagahit ahte boazodoallu lea eambbo gáibideaddji, várálaš ja golut lassánit. Boazodoalus vásihit dál dávjjit lohkkašuvvan guohtuma dálvit, mii dagaha ahte šaddet biebmat ealuid, man geažil lassánit golut boazodoalus. Sámediggi fuomášuhttá ahte fuođđaris mii geavahuvvo lea soya mas sáhttet leat stuorra negatiivvalaš váikkuhusat álgoálbmogiidda ja sin areálageavaheapmái eará osiin máilmmis. Dutkama berre vuoruhit ja lassifuođđariid ráhkadeami mat eai buvttit dán lágan hástalusaid eará álgoálbmogiidda. Lassefuođđariid golut fertejit addit 138/178 gánnáhahttivuođa ealáhusas.</p>
<p>Boazodoallu lea muhtun sajiin vásihan vuovdebuollimiid maŋemus jagi. Sámediggi čujuha dasa ahte boazodoalloealáhus jearai 2016/2017 ráđđehusas heahtedili ruđaid, muhto eai ožžon. Seammás attii ráđđehus eanadollui 525 miljon ru 2018:s heahtedilli buhtadussan, buhtadussan vahágiid ovddas maid 2018 goikegeasi dagahii. Dál galget orohagat várret ruđaid heahtedoaibmabijuide jos galget oažžut orohatdoarjaga. Seamma guoská DBS-doaibmabijuide ealáhusas, mas lea láhččojuvvon ahte veahkkeruđaid sáhttá oastit orohatdoarjaga bokte. Orohatdoarjja lea lassánan ovddit šiehtadusas. Sámediggi oaivvilda ahte dat lea dárbbašlaš jus boazodoallu galggaš birget boahtte áigge hástalusaiguin areáladuohtademiid ja dálkkádatrievdamiid ektui. Jus boazodoallu galggaš ain ceavzit boahtteáiggis, ja daiguin čovdosiiguin mat leat hábmejuvvon ovddit šiehtadusas go guoská dálkkádat- ja DBS-doaimmaide, de ferte ekonomalaš rámmaid orohagaide lasihit, ja boazodoallošiehtadusa ollislaš ekonomalaš rámma bajiduvvot. Ovddit šiehtadusas biddjojuvvui 2 miljon ru heahteveahkkái ealáhusa várás. Sámediggi oaivvilda ahte dát supmi ferte lasihuvvot. Sámediggi oaivvilda ahte dát supmi ferte lasihuvvot 10 miljovdnii boazodoallojagi 2019/2020 nammii bissovaš dálkkádatfoandda ásaheapmái.</p>
<p>Dan rájes juo go Sámediggi ásahuvvui, lea váikkuheapmi ealáhusovdáneapmái ja eanet árvoháhkamii ealáhusas deattuhuvvon. Danne lea Sámediggi guhká juolludan doarjaga boazodoalu lasseealáhusaide. Dát áŋgiruššan lea leamaš buorre veahkkin boazodoalu ealáhushutkiide. Lotnolasealáhusat leat lunddolaš oassin sámi árbevirolaš boazodoalus, ja viidásat áŋgiruššan dainna movttiidahttá eanet ealáhusovddideapmái. Dat sáhttá vuolggahit eanet boazodollui guoskevaš bargosajiid. 2 miljon ruvdnosaš juolludeami bokte boazodoallošiehtadusas lea leamaš vejolaš Sámedikkis áŋgiruššat. Maŋŋágo dat heaittihuvvui de ii leat Sámedikkis seamma buorre vejolašvuohta ruhtadit ovddideami. Danne ávžžuhuvvojit šiehtadallanbealit fas bidjat dán juolludeami Sámediggái.</p>
<p><em type="italic">Eará fágalaš, sosiála, organisašuvdnavuđot ja eará gažaldagat main lea mearkkašupmi ealáhusa ovdáneapmái. </em></p>
<p>Sámediggi registrere ahte máŋga suohkana boazodoalloguovlluin leat gáibidišgoahtán opmodatvearu boazodoalu ealáhusvisttiin ja doallorusttegiin. Eanadoalus eai dárbbaš máksit opmodatvearu. Dat boahtá ovdan lágas opmodatvearu birra suohkaniidda (opmodatvearrolága paragráfas 5). Láhka ferte aiddostahttit ahte boazodoallu ii galgga máksit opmodatvearu ealáhusvisttiid ja boazodoallorusttegiid ovddas, seamma láhkai go eará vuođđoealáhusain lea. Sámediggi lea váldán ovdan dán áššečuolmma jahkásaš cealkámušas boazodoallošiehtadussii, ja evttohii maid dán fáddán ođđa stuorradiggedieđáhussii boazodoalu birra. Konsultašuvnnain stuorradiggedieđáhusa birra vástidii ráđđehus ahte dat galgá gieđahallojuvvot dábálaš bušeahttaproseassas. Sámediggi lea 15.8.17 beaiváduvvon reivves bivdán vástádusa Finánsadepartemeanttas dasa mo dan áigot čuovvulit. Finánsadepartemeanta vástidii 1.11.17 beaiváduvvon reivves mas čujuha Proposišuvdnii 1 LS (2017-2018:144): Finánsadepartemeanta čujuha mihttomearrái dan birra ahte dássásaččat meannudit boanddaid ja boazoeaiggádiid go guoská doaibmaneavvuid divadiidda. Sámediggi ávžžuha šiehtadallanbeliid ságaškuššat áššečuolmma birra mii guoská opmodatverrui boazodoalus.</p>
<p>Sámediggi deattuha ahte boazodoallu ealáhussan nannejuvvo nana Norgga Boazosápmelaččaid Riikasearvvi bokte. Sámediggi ávžžuha šiehtadusbeliid lasihit organisašuvdnadoarjaga NBR:ii. Danne vai NBR rolla nannejuvvo boazosápmelaččaid ekonomalaš-, sosiála-, fágalaš- ja kultuvrralaš 139/178 beroštumiid ovddideames.</p>
<p>Boazodoalu ealáhusovddideapmi lea duođas dakkár áŋgiruššan mii guoská sámi servodahkii. Dat mearkkaša dan ahte Sámediggi ain eanet ferte beassat váikkuhit dan ealáhusovddideapmái maid boazodoalloeiseválddit ja šiehtadallanbealit čađahit boazodoallošiehtadallamiin. Lunddolaš lea ahte Sámediggi goziha ja sihkkarastá sámi beroštumiid ja ahte sámi oaidnu gozihuvvo.</p>
<p><em type="bold">Váikkuhangaskaoamit mat dorjot kultuvrralaš ceavzilvuođa ja bearašvuđot ealáhusa </em></p>
<p>Stáhtas lea ovddasvástádus boazodoalu seailluheames ja nannemis bearašealáhussan ja sámi kultuvrra geađgejuolgin. Boazodoallošiehtadus lea váldogaskaoapmi boazodoallopolitihka čađaheamis, ja Sámedikki mielas ferte danne láhččojuvvot sadji dán oidnui boazodoallošiehtadusas. Boazodoallošiehtadusas lea maŋimus jagiid leamaš nannejuvvon fokus ealáhusbeallái, ja dan váikkuhangaskaoamit leat jorahuvvon heivehuvvot daidda boazodolliide geain boazodoallu lea váldodoaibman. Sámedikki mielas lea gal buorre go ealáhusbealli deattuhuvvo, muhto oaivvilda ahte dát áŋgiruššan ii galgga dagahit ealáhusa kultuvrralaš beali ovdii. Sámediggi bivdá ahte boazodoallošiehtadusa váikkuhangaskaomiid bušeahttarámma lasihuvvo nannet boazodoalu bearašealáhussan.</p>
<p>Sámediggi čujuha dasto ságastallamiidda boazodoallopolitihkalaš mihttomeriid birra konsultašuvnnain ođđa stuorradiggedieđáhusa ektui boazodoalu birra, man oktavuođas sohppojuvvui ahte viidáseappot meroštallat ja hábmet eavttuid dáidda mihttomeriide, maiddái kultuvrralaš ceavzilvuođa mihttomeari ektui.</p>
<p><em type="italic">Bearašealáhus ja nissonolbmuide oaivvilduvvon doaibmabijut </em></p>
<p>Boazodoallu lea sámi vuođđoealáhus man dovdomearkan lea dan áidnalunddot struktuvra bearašealáhussan. Kultuvrralaš bealli boazodoalus lea olmmošvuoigatvuohta, masa sámi boazodoallu lea vuođđuduvvon. Sámediggi oaidná ahte leat hui unnán nissonolbmot geat eaiggádit siidaoasi ja servet boazobarggus seamma olu go ovdal. Mánáin ja nuorain lea maiddái unnit vejolašvuohta searvat ealáhusa beaivválaš bargguide. Šiehtadusbealit eai leat várren ruđaid doaibmabijuide nissonolbmuid várás 2018/2019 boazodoallošiehtadusas. Sámediggi oaivvilda ahte ferte árvvoštallat bidjat ortnega mii movttiidahttá ja nanne daid siidaosiid maid nissonolbmot eaiggádit dahje oktasaš siidaosiid.</p>
<p><em type="bold">Rekrutteren ja gelbbolašvuođa bajideapmi </em>140/178 </p>
<p>Boazodoallu lea earálágan go eará vuođđoealáhusat dainna lágiin ahte rekrutterendilli lea oalle buorre, jus ortnegat addet nuoraide vejolašvuođa álgit bohccuiguin bargat. Buorre rekrutteren lea deháleamos eaktu boazodoalu seailumii ja viidáseappot ovdáneapmái. Sámedikki mielas lea deaŧalaš ahte nuorat movttiidahttojuvvot válljet boazodoalu fidnun.</p>
<p>Ulbmillaš doaibmabijuid haga sáhttit boahtit dan dillái ahte ii leat kultuvrralaš joatkevašvuohta ja ahte gelbbolašvuohta váilu. Buorit doarjjaortnegat nuoraid várás leat deaŧalaččat go sii leat álggahanproseassas ja buolvasirdinproseassas, viiddit perspektiiva boazodollui heiveheami bokte nu ahte šaddet eanet ođđa bargosajit main lea čanastus boazodollui, nu go mátkeealáhusat, viidásetbuvttadeapmi ja oahppo- ja fuolahusvuđot bálvalusat.</p>
<p>Dál addojuvvo álggahandoarjja boazodoallái gii lea vuollel 35 jagi, ja gii lea ásaheamen sierra ovttadaga. Doarjja galgá movttiidahttit strukturrievdademiide dainna lágiin ahte siidaoasit sirdojuvvojit olbmuide geat leat vuollel 35 jagi. Doarjja addojuvvo sidjiide geat váldet badjelasaset lagaš fuolkki siidaoasi. Nuorat geat leat vuollel 35 jagi ja sis lea vejolašvuohta ásahit ođđa ovttadaga, eai oaččo dán doarjaga. Jurdda dáinna doarjjaortnegiin lea rievdadahttit struktuvrra boazodoalus, nu ahte eanet nuorat galget doaibmat siidaoassejođiheaddjin. Dálá láhkaásahusa oktavuođas ii guoskka dát doarjjaortnet buot nuoraide geat ásahit ovttadaga, mii váikkuha dan ahte doarjjaortnet erohusain meannuda.</p>
<p>Fágareiveortnet boazodoalus ruhtaduvvo šiehtadusa bokte. Ortnegii ii leat jagi 2000 rájes lasihuvvon ruhta ja nu ii leatge ortnet muddejuvvon konsumhaddeindeaksa mielde. Dat lea mielddisbuktán ahte dál eai oaččo buot fidnooahppit boazodoalus bálkká dan fágareiveortnega bokte. Fidnooahppiortnet addá nuoraide vejolašvuođa bargat bohccuiguin beaivválaččat, ja danne lea deaŧalaš maiddái bearašvuđot ealáhusas. Láhkaásahusat mat muddejit guđe fidnoohppiin lea vuoigatvuohta oažžut bálkádoarjaga, dagaha ahte fidnooahppit boazodoalus meannuduvvojit erohusain. Dain fidnoohppiin geaid vánhemiin lea siidaoassi lea riekti oažžut bálkádoarjaga, gos fas fidnoohppiin geaid vánhemiin ii leat siidaoassi eai oaččo dán bálkádoarjaga. Dás leat váikkuhusat máhtu sirdimii boarráset gearddis nuoraide boazodoalus. Sámediggi oaivvilda ahte ruhtadeapmi fágareiveortnegii boazodoalus ferte lassánit ja ferte vuoruhuvvot, ja ahte láhkaásahusat geahčaduvvojit.</p>
<p>Boazodoallošiehtadusas lea maid árrapenšunortnet boazodoalu várás, man mihttomearrin lea ahte dat galgá álkidahttit buolvamolsumiid boazodoalus sidjiide geain váldooassi dietnasis lea leamaš boazodoalus. Sámediggi oaivvilda ahte lea maiddái dárbu geahčadit lea go ortnet hábmejuvvon dan láhkai ahte dat movttiidahttá sávvojuvvon strukturrievdademiide dakko bokte ahte siidaoasit sirdojuvvojit nuorat boazodolliide.</p>
<p><em type="italic">Gelbbolašvuođalokten boazodoalus </em></p>
<p>Boazodoalloealáhusas vásihit eambbo sisabahkkemiid guohtuneatnamiidda, ja dávjá šaddá 141/178 boazodoallu ieš meannudit dákkár áššiid orohagain. Areálaáššit leat váddásat boazodollui ja orohagat dahje siiddat gártet geavahit ollu resurssaid ja áiggi dákkár áššiide. Nuppástus mii dahkkojuvvui 2014:s lea dagahan ahte boazodoallu ieš ferte váldit stuorát ovddasvástádusa ja ieš bargat huksemiid váikkuhusaid ovddidemiin boazoguohtonguovlluin. Fylkkamánni lea dál váldán badjelasas rolla maŋŋá guovllustivrraid, ja dat addá cealkámušaid areálaáššiin. Boazodoalu beroštumit sáhttet dagahit vuostecealkámuša Fylkkamánni beales, muhto Fylkkamánni ovddida maiddái eavttuid eará servodatberoštumiide man geažil boazodoalu beroštumit garvojuvvojit huksenáššiin.</p>
<p>Muhtin oktavuođain vásihit siiddat dahje orohagat ahte sáhttet báhcit okto boazodoalu beroštumiid ovddidemiiguin deaŧalaš areáladuohtadanáššiin. Orohagat fertejit mannat ovddabealde ja čuovvut gielddaid areálaplánema, ja orohagat gullet dávjá máŋgga gildii. Dávjá lea nu ahte orohagat besset maŋŋit mielde iešguđege proseassaide, ja orohagat geavahit olu áiggi ja resurssaid konsulteremii ja šiehtadallamiidda ollu iešguđege aktevrraiguin. Dat gáibida ahte orohatstivrraid lahtuin dahje ovttaskas siidaoassejođiheaddjis lea máhttu.</p>
<p>Orohatstivrraid dahje siidaoassejođiheddjiid kursen sierra fágasurggiin sáhttá leat okta vuohki mo loktet gelbbolašvuođa. Gelbbolašvuođa lokten boazodoalus lea maiddái ovddiduvvon raporttas <em type="italic"><span type="quote">«Utfordringer for selvstyre i reindriften – tiltak for å nå mål om bærekraftig reindrift»</span> </em>(rapport no. 7 2016). Kursa sáhttá addit áddejumi sierra fágasurggiide. Sáhttet leat fáttát nugo almmolaš hálddašeapmi ja boazodoalloáššiid meannudeapmi, plána- ja huksenláhka, gielddaid reguleren- ja areálaplánat ja boraspiriid hálddašeapmi. Dán lágan gelbbolašvuođa doaibmabijuid bokte oahpásmuvvá boazodoalu hálddašeapmái, muhto addá maiddái eanet áddejumi iešguđege vuoigatvuođaid birra mat orohagain ja siiddain leat boazodoalu hálddašeami oktavuođas. Maiddái gieldda plánaossodagas lea dárbu oažžut eanet máhtu boazodoalu birra, maid ferte čuovvulit ovttas eará aktevrraiguin (omd. Gielddaid Guovddášlihtuin) olggobealde dán šiehtadallama, vai sáhttá nannet boazodoalu sajádaga ja dárbbu plánaproseassain. </p>
<p><em type="bold">Čálgoortnegat ja DBS-doaibmabijut boazodoalus </em></p>
<p>Boazodoalus lea erenoamáš bargobirasdilli maidda luondduvuođus ja dálkkádat váikkuhit. Ealáhusas leat garra árgabeaivvit rumašlaččat ja psyhkalaččat hástaleaddji dálkkádatdiliin. Boazodolliin leat ollu hástalusat dan ektui go galget birgehallat lossa bargodilis ja go lea stuorra várra oažžut fidnovigiid ja -dávddaid.</p>
<p>Sámediggi čujuha prošektii <span type="quote">“Boazodoalu árgabeaivi”</span>, mas olmmošlaš noađuheamit sámi boazodolliide Norggas leat guorahallojuvvon, ja iešguđetlágan huššafáktoriid váikkuhusat sidjiide árgabeaivvis leat kártejuvvon. Bohtosat čájehit ahte boazodoallit leat hui duhtavaččat ieš bargguin, muhto ahte ollugiidda čuhcet sisabahkkemat mat mielddisbuktet sidjiide ja bearrašii huša ja lassibarggu, ja ahte sis lea dakkár eallin- ja bargodilli mas leat ráddjejuvvon vejolašvuođat dárbbašlaš áhpásmahttimii. Ollu boazodoallit eai leat goassege leamaš eret barggus buohcuvuođa geažil, dahje sis ii leat leamaš luopmu, earret eará danne go lea váttis oažžut dohkálaš sadjásačča. 142/178</p>
<p>Áibbas dárbbašlaš lea buoridit bargodiliid boazodoalus, sihke psykososiála ja fysihkalaš bargobirrasa. Sámediggi lea duhtavaš dainna go šiehtadallanbealit ovddit šiehtadallamiin nammadedje bargojoavkku mii galgá čielggadit mo DBS-doaibmabijuid boazodoalus sáhttá gozihit ja organiseret, ja vuordá ahte dát bargu čuovvuluvvo maiddái boahtte boazodoallošiehtadusas.</p>
<p>Sámedikki mielas lea áigi vuoruhit buoret čálgoortnegiid ovddideami boazodolliid várás, ja Sámediggi lea máŋgii čujuhan dasa ahte eanadoalus gávdnojit čálgoortnegat mat ruhtaduvvojit eanadoallošiehtadusa bokte, nu go doarjja sadjásaččaide luomu, astoáiggi ja buohcuvuođa oktavuođas. Sámediggi bivdá šiehtadallanbeliid árvvoštallat sullasaš ortnegiid boazodoalu várás.</p>
<p>Sámediggái lea deaŧalaš ahte boazodolliin lea oadjebas bargosadji ja buorre bargobiras. <span type="quote">“Boazodoalu árgabeaivvi”</span> prošeavtta bohtosat čájehit ahte máŋgga orohagas leat leamaš guhkesáiggi riiddut ja olbmot geat leat láhtten áitalasat. Dat buktá dorvvohis bargodiliid ja sáhttá čuohcat dearvvašvuhtii. Unohis dáhpáhusat boazodoalus čájehit ahte ferte eanet deattuhit bargobirrasa ja eastadit riidduid ja vearredaguid. Sámediggi bivdá šiehtadallanbeliid árvvoštallat doaimmaid mat sihkkarastet oadjebasvuođa ja riektesihkarvuođa boazodolliide.</p>
<p>Ášši meannudeapmi loahpahuvvui 05.12.18 dii. 16.30</p>
<p>Ášši 063/18</p>
<p>Sámedikki dievasčoahkkin 04.12.2018-07.12.2018</p>
<p>Ášši 010/18</p>
<p>Ealáhus- ja kulturlávdegoddi 20.11.2018-22.11.2018</p>
<p>Jagi 2019 duodjeealáhusšiehtadusa dohkkeheapmi</p>
<p>Áššenr. 18/3412</p>
<p>Mildosat</p>
<p>Evttohusat ja mearkkašumit 143/178</p>
<p><em type="bold">Sámediggeráđi mearrádusárvalus: </em></p>
<p>Sámediggi dohkkeha dahkkojuvvon šiehtadusa Duojáriid ealáhussearvvi, Sámiid Duodji ja Sámedikki gaskka, beaiváduvvon 5.10.2018. Sámediggi ráhkada njuolggadusaid ovttas duodjeorganisašuvnnaiguin daid sierra ortnegiidda lassin daidda mat bohtet ovdan Sámedikki 2019 bušeahtas.</p>
<p>Ealáhus- ja kulturlávdegoddi - 010/18 EKL - Mearrádus: <em type="bold">Álggahus </em>Sámedikki ealáhus- ja kulturlávdegoddi lea meannudan ášši 010/18 Jagi 2019 duodjeealáhusšiehtadusa dohkkeheapmi. Lávdegoddi ovddida čuovvovaš evttohusa: <em type="bold">Mearkkašupmi </em><em type="italic">Mearkkašupmi ovddiduvvon Nordkalottfolket Tor Mikkola bokte. Lávdegotti miellahtut Bargiidbellodaga (BB) Arild Pettersen Inga, Per Mathis Oskal ja John Kappfjell dorjot: </em>Mearkkašupmi 1 Dát miellahtut dorjot árvalusa duodjeealáhusšiehtadusa dohkkeheami birra čuovvovaš mearkkašumiin: - </p>
<p>Dát miellahtut oaivvildit ahte Sámedikki válgajienastuslogu eavttuid geavaheapmi duodjeregisterii eaktun lea áibbas boastut. Go vel duodjeorganisašuvnnat ge eahpidit duodjeregistera. -</p>
<p>Doarjja duodjái dán šiehtadusa bokte ii geavahuvvo ollásit, ja danne dát miellahtut oaivvildit ahte ruđaid galggašii eambbo sirdit njuolggadoarjagis eanet ohcanvuđot doarjjan. -</p>
<p>Sápmelaččat geat áiggošedje oahpu gazzat vai oččošedje duojis gealbbu hilgojuvvojit go ii leat giellagealbu. Danne galggašii eavttuin čilget makkár gealbu gáibiduvvo jus doarjaga galgá oažžut. <em type="bold">Evttohus </em><em type="italic">Evttohus ovddiduvvon Ovddádusbellodaga Arthur Tørfoss bokte. </em>Evttohus 1 Sámediggeráđi evttohusa sadjái: Sámediggi áigu addit čuovvovaš cealkámuša ja bidjat láidestusaid jagi 2019 šiehtadussii: Nugo odne lea de ii váikkut šiehtadus iige váikkuhangaskaoapmeapparáhta ealáhusovddideapmái sámi guovlluin. Norgga ealáhuseallimis, maiddái sámi guovlluin leat váldoáššis smávva ja gaska sturrosaš fitnodagat. Danne bivdá Sámediggi ahte Stuorradiggi ráhkadivččii buoret rámmaeavttuid ahtanuššamii ja ovddideapmái. Dan ferte dahkat earret eará byråkrátiija ja skoviid geahpedemiin, ja guhkes áiggi ja einnostahtti politihkain. Dieinna lágiin šaddá álkit álggahit, nuppástuhttit, ođasmahttit ja doaimmahit smávva ja gaska sturrosaš fitnodagaid. Ferte álkiduhttit fitnodagaid main lea unna gávpejohtu ahte jahkásaš momsadieđáhus (lassiárvodivatdieđáhus), ja dáláš stuorámus gávpejohtu miljon ruvnnuin bajiduvvošii. Innovašuvnna ektui lea deaŧalaš álkiduhttit ovttaolbmofitnodaga álggaheami ja doaimmaheami. Dan sáhttá dahkat dainna lágiin ahte álkiduhttit ovttaolbmofitnodagaid vearuheami, nannet sosiála vuoigatvuođaid iešheanalis ealáhusdolliide ja álkiduhttit momssa raporterema. Movttiidahttin dihtii fitnodatdoaimma háliidat mii maiddái rahpat nuoraide vejolašvuođa álggahit ovttaolbmofitnodaga go 144/178 leat deavdán 16 jagi, ovdamearkka dihtii ahte fuolaheaddjit dahje earát addet dáhkádusa doibmii olbmuide geat vuollel 18 jagi. Prográmmaid nugo Nuorra ealáhushutkan berre nannet, ja Sámediggi háliida geavahit ruđaid Nuorra Ealáhushutkan Finnmárkui movttiidahttin dihtii árvvoštallat duoji ealáhussan. Evttohus: 1. </p>
<p>Sámediggi dohkkeha šiehtadusa jahkái 2019. 2.</p>
<p>Ortnet duodjeealáhusšiehtadusain heaittihuvvo. 3.</p>
<p>Sámediggi bivdá ráđi dahkat searvevuođašiehtadusa Nuorra Ealáhushutkamiin Finnmárkkus.</p>
<p><em type="bold">Lávdegotti ráva </em>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. Sámedikki dievasčoahkkin - 063/18 Ášši meannudeapmi álggahuvvui 05.12.18 dii. 17.00. <em type="bold">Jienasteapmi </em>39 áirasis ledje 36 čoahkis. Jienasteapmi čađahuvvui čuovvovaš vuogi mielde: · </p>
<p>Evttohus 1 hilgojuvvui 35 jienain 1 jiena vuostá ·</p>
<p>Lávdegotti ráva mearriduvvui 35 jienain 1 jiena vuostá</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Mathis Nilsen Eira, áššejođiheaddji 2 Arthur Johan Tørfoss</p>
<p>Klemet Erland Hætta</p>
<p>Arthur Johan Tørfoss 3 Anders S. Buljo 4 Jovna Vars Smuk 5 Ann Karin Kvernmo 6 Tor H. Mikkola 7 Laila Coldevin</p>
<p>Ann-Elise Finbog</p>
<p>Berit Marie P. E. Eira 8 John Kappfjell</p>
<p>Anders S. Buljo</p>
<p>Ann Karin Kvernmo</p>
<p>Tor H. Mikkola</p>
<p>John Kappfjell 9 Hans Ole Eira</p>
<p>John Kappfjell</p>
<p>Arild Pettersen Inga</p>
<p>Hans Ole Eira 10 Runar Myrnes Balto</p>
<p>Ann-Elise Finbog</p>
<p>Runar Myrnes Balto 11 Márjá-Liissá Partapuoli 12 Mathis Nilsen Eira, áššejođiheaddji 145/178</p>
<p>DC - Mearrádus: Sámediggi dohkkeha dahkkojuvvon šiehtadusa Duojáriid ealáhussearvvi, Sámiid Duodji ja Sámedikki gaskka, beaiváduvvon 5.10.2018. Sámediggi ráhkada njuolggadusaid ovttas duodjeorganisašuvnnaiguin daid sierra ortnegiidda lassin daidda mat bohtet ovdan Sámedikki 2019 bušeahtas.</p>
<p>Ášši meannudeapmi loahpahuvvui 05.12.18 dii. 17.55</p>
<p>Ášši 064/18</p>
<p>Sámedikki dievasčoahkkin 04.12.2018-07.12.2018</p>
<p>Ohcan luvvejuvvot doaimmas Sámedikki várreáirrasin - Arne Nerås Joma</p>
<p>Áššenr. 18/509</p>
<p>Mildosat</p>
<p>Evttohusat ja mearkkašumit</p>
<p><em type="bold">Dievasčoahkkinjođihangotti mearrádusárvalus: </em></p>
<p>Arne Nerås Joma luvvejuvvo doaimmastis Sámedikki várreáirrasin válgaáigodaga 2017-2021 lohppii. Vuođđun lea sámelága §2-7 mii dadjá ahte Sámedikki bargit eai sáhte válljejuvvot Sámediggái.</p>
<p>Sámedikki dievasčoahkkin - 064/18 <em type="bold">Mearkkašupmi - NSR, áirras Vidar Andersen, NSR/SáB, Guovddášbellodat, Johttisámiid Listu, Åarjel Saemieh Gielh </em>Vuođustusa árvvoštallan beasset luvvejuvvot Sámedikki ámmáhis Ovddiduvvon NSR, NSR/SÁB, Guovddašbellodaga, Johttisámiid Listu ja Åarjel Saemieh Gielh bokte. Go nuppes ođasmahtto Sámedikki čoahkkinortnet de berre čuovvovaš árvvoštallot: Čilgehusas áššái permišuvnna birra vuođustuvvo luvven Sámelága § 2-7 vuođul, gos čuožžu ahte hálddahusbargit eai sáhte válljejuvvot Sámediggái. Ii dárbbaš leat boastut ovddidit ášši mas vuođđun 146/178 geavahuvvo diet paragráfa. Seammás čuožžila gažaldat goas diet ovddasteaddji lea luvvejuvvon ámmáhis, lea go dalle go virgáiduvvo Sámedikki hálddahussii, vuoi dalle go ášši meannuduvvo Sámedikki dievasčoahkkimis. Lea vejolaš diet gažaldat sáhttá mearkkašit juoidá boahttevaš áššiin gos lea hupmu unnán jienaid birra. Maiddái lea dies váikkuhus hálddahuslaččat ja ekonomalaččat. Muhto vuođustit sáhttá maid Sámelága § 2-9 nuppi lađđasa mielde ahte olmmoš luohpá Sámedikkis: “Áirasat guđet manahit jienastanvuoigatvuođaset Vuođđolága 53. § mielde, dahje guđet biddjojuvvojit virgái Sámedikki hálddahussii, guđđet Sámedikki válgaáigodaga lohppii». Dien paragráfa vuođul sáhttá dulkot nu ahte lea automatihkka ahte dan rájes go virgáiduvvo de son ii leat šat Sámedikki miellahttu dahje várrelahttu. Diet maid čuovvu prinsihpa earuhit gaskal politihkalaš orgána ja hálddahusa. Dat mielddisbuktá ahte ii dárbbaš eahpidit goassá rájes olmmoš ii leat šat miellahttu Sámedikkis, ja álkida vejolaš boahttevaš áššiid gos jienastanlohku sáhttá mearridit bohtosa. Sámediggi bivdá čoahkkinjođihangotti geahččat lagabui dáid beliid. Ášši meannudeapmi álggahuvvui 05.12.18 dii. 17.55. <em type="bold">Jienasteapmi </em>39 áirasis ledje 36 čoahkis. Jienasteapmi čađahuvvui čuovvovaš vuogi mielde: · </p>
<p>Dievasčoahkkinjođihangotti mearrádusárvalus mearriduvvui ovttajienalaččat</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Tom Sottinen, áššejođiheaddji 2 Vidar Andersen 3 Tom Sottinen 4 Bjørn Inge Mo 5 Runar Myrnes Balto</p>
<p>Tom Sottinen 6 Jørn Are Gaski</p>
<p>Runar Myrnes Balto</p>
<p>DC - Mearrádus: Arne Nerås Joma luvvejuvvo doaimmastis Sámedikki várreáirrasin válgaáigodaga 2017-2021 lohppii. Vuođđun lea sámelága §2-7 mii dadjá ahte Sámedikki bargit eai sáhte válljejuvvot Sámediggái.</p>
<p>Ášši meannudeapmi loahpahuvvui 05.12.18 dii. 18.10 Ášši 065/18</p>
<p>Sámedikki dievasčoahkkin 04.12.2018-07.12.2018 147/178</p>
<p>Ášši 011/18</p>
<p>Plána ja finánsalávdegoddi 20.11.2018-22.11.2018</p>
<p>Sámedikki 2019 bušeahtta</p>
<p>Áššenr. 18/1249</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus: </em></p>
<p>Sámedikki 2019 bušeahtta dohkkehuvvo 1. mildosa vuođul.</p>
<p>Plána ja finánsalávdegoddi - 011/18 <em type="bold">Bealálašvuođaveardideapmi áššis Sámedikki 2019 bušeahtta Dievasčoahkkinjođihangotti árvalus: </em></p>
<p>Čuovvovaš áirasat leat bealálaččat meannudit ášši Sámedikki 2019 bušeahtta plána- ja finánsalávdegottis: Áirras Aili Guttorm, NSR. Áirras Thomas Åhrén, NSR. Áirras Lars Filip Paulsen, Olgešbellodat. <em type="bold">Mearrádus: </em></p>
<p>Dievasčoahkkinjođihangotti árvalus mearriduvvui ovttajienalaččat.</p>
<p>Dat áirasat geaidda dat guoská, eai lean mielde meannudeamen bealátvuođaášši. Čuovvovaš várrelahtut válde saji lávdegoddečoahkkimis go ášši Sámedikki 2019 bušeahtta meannuduvvui plána- ja finánsalávdegottis: Várrelahttu Mona T. Hornæs, áirasa Aili Guttorm sadjásaš. Várrelahttu Lars Peder Dunfjeld, áirasa Thomas Åhrén sadjásaš. Várrelahttu Nils Ante Eira, áirasa Lars Filip Paulsen sadjásaš.</p>
<p>PFL - Mearrádus: <em type="bold">Plána- ja finánsalávdegotti árvalus Álggahus </em>148/178 </p>
<p>Sámedikki plána- ja finánsalávdegoddi lea meannudan ášši 65/18 Sámedikki 2019 bušeahtta. <em type="bold">Mearkkašupmi </em><em type="italic">Mearkkašupmi ovddiduvvon Bargiidbellodaga (BB) Ronny Wilhelmsen bokte. Lávdegotti miellahtut Bargiidbellodaga (BB) Tom Christer Sottinen ja Synnøve Søndergaard dorjot: </em>Mearkkašupmi 1 Bargiidbellodaga molssaektosaš 2019 stáhtabušeahtas vuoruhit mii lasáhusa juolludussii Sámediggái ja sámi ulbmiliidda, oktiibuot lea lasáhus 88 miljon ru. Bargiidbellodaga molssaektosaš 2019 stáhtabušeahtas lea várrejuvvon álggahan juolludus Beaivváš sámi našunalateáhterii 10 miljon ru. Boahtte jahkái vuoruhit mii nannet ja lasihit áŋgiruššama oahpponeavvuide sámegillii. Mas mielde lasáhus gielalaš oahpponeavvuid digitaliseremii. Stuorra dárbu lea maiddái ruđaide mánáidsuodjalussii, ja psykalaš dearvvašvuođabálvalussii ja dát dárbu ferte biddjojuvvot boahtte jagi bušeahtas. Dán livččii Bargiidbellodaga molssaektosaš bušeahtta mearkkašan Sápmái 2019:s. </p>
<p><em type="bold">Bargiidbellodaga molssaektosaš 2019 stáhtabušeahta vuođul </em></p>
<p><em type="bold">Ruđat Sámedikki geavahussii </em></p>
<p>Mánáidsuodjalus 1 000 000 merkejuvvon</p>
<p>Sámedikki bálká ja haddegoarkŋun 12 000 000 1. gč vuolde</p>
<p>Sámedikki bálká ja haddegoarkŋuma bázahallan 9 000 000 2. gč vuolde</p>
<p>Digitála oahpponeavvut 13 000 000</p>
<p>Bååstede 7 000 000</p>
<p>Sámi mánáidgárddit 5 000 000 3. gč vuolde</p>
<p>Ođđa girjebussiid investeren 4 000 000 4. gč vuolde</p>
<p><em type="bold">Submi Sámedikki geavahussii 51 000 000 </em></p>
<p><em type="bold">Ruđat eará sámi ulbmiliidda </em></p>
<p>Beaivváš sámi našunálateáhter álgin 10 000 000</p>
<p>Doarjja sámi vuođđoskuvla oahpponeavvuide 17 000 000</p>
<p>Sámi filbmafoanda 5 000 000</p>
<p>Sámi áviissat 5 000 000</p>
<p><em type="bold">Bb lasáhus sámi ulbmiliidda 88 000 000 </em>1. Dás áigut mii vuoruhit barggu veahkaválddi vuostá lagaš oktavuođain, Divttasvuona ášši j.s. </p>
<p>Sámedikki beales. 2. Mii leat fuolas sámi, oktasaš kulturárdna geažil. Mis leat museat main lea menddo heittot magasiidna, mii ii leat heivehuvvon dáláš seailluhan ja konserverema gáibádusaide. Mis lea menddo unna sadji bidjat čájáhusaid, ja čájehit ovdan dan mii lea min álbmoga kulturárbi ja identitehta. Dan áigut mii nannet áŋgiruššama bokte museaid, arkiiva, magasiinna ja dutkama ektui ja gaskkusteami ektui. 3. Guovlluin gos sámevuohta lea heittot ja sámit leat unnitlogus servodagas (gč. Váibmogiella). 4. Ođđa girjebussiid investeren. Áŋgiruššat lávdaduvvon fálaldagain mii ii dušše olat mánáid ja nuoraid, muhto maiddái rávis olbmuid ja vuorasolbmuid álbmoga gaskkas. Eanet rivttes namma <span type="quote">“girjebussiide”</span> lea kultur- ja girjebusse. Go mii nu nannosit háliidat loktet sámi girjjálašvuođa ja viidásetovddidit dan, de gáibida dat ruhtadeami. Lassin ferte sihkkarastit 149/178 ruđaid buori girjjálašvuođa ovddideapmái boahtteáiggis.</p>
<p><em type="bold">Evttohusat </em><em type="italic">Evttohus ovddiduvvon Norgga Sámiid Riikkasearvvi (NSR) Runar Myrnes Balto bokte. Lávdegotti miellahtut Norgga Sámiid Riikkasearvvi (NSR) Tor Gunnar Nystad, Karen Anette Anti, Klemet Erland Hætta, Mona Tornensis Hornæs ja Lars Peder Dunfjeld, ja Guovddášbellodaga (GB) Nancy Porsanger Anti dorjot: </em>Evttohus 1 Buot rievdadusaid vuolggasadji lea sámediggeráđi bušeahttaevttohus: <em type="bold">Tabeallarievdadusat Ealáhus </em></p>
<p>Submi mii sirdojuvvo</p>
<p><em type="bold">Tabell nr. </em></p>
<p>Submi maŋŋá rievdadeami + 500.000 7.2.2 Doarjja vuođđoealáhusaide - ohcanvuđot doarjja 7 000.000 - 500.000 7.3.2 Doarjja ealáhusaide, fitnodatovddideapmái, lotnolas- ja meahcástanealáhusaide - ohcanvuđot doarjja 6 800.000</p>
<p><em type="bold">Kultuvra </em>+ 399.000 8.3.2 15110 Tjaktjen Tjåanghkoe 502.000 - 399.000 8.3.2 15104 Raasten Rastah 103.000 + 500.000 </p>
<p>Ođđa áŋgiruššansuorgi 8.3.4 Museaid vuollái: Guovdageainnu/Álaheaju-ášši duođaštanguovddáš - prošeakta 500.000 - 500.000 14 hálddahusdássi, bálkkát ja sosiála golut 94 572.000</p>
<p type="listitem">Teakstarievdadusat    Kapihttal 4: GiellaTeaksta 4.2.2 vuollái Guovttegielatvuođadoarjja suohkaniidda – njuolggodoarjja    Bálvalusdoarjja rehkenastojuvvo ohppiid logu vuođul geain lei sámegiella vuosttaš- dahje  nubbingiellan 2017/18 skuvlajagi ja ássiid logu vuođul geat 30.06.2017 ledje čálihuvvon Sámedikki  válgajienastuslohkui. Sivvan 2019-2018 erohussii lea ohppiidlogu rievdan 2016/17 skuvlajagis  2017/18 skuvlajahkái.      Lassiteaksta 4.3 vuollái:    2018 rájes sirdojuvvui 2,7 miljon ruvnnu mii galgá geavahuvvot gielladoaibmabijuide julev-, mátta- ja  márkosámi guovlluin Norlándda fylkkamánnis Sámediggái. Dáin ruđain lea Sámediggi geavahan kr  300.000 hálddahusa resurssaide muhtun muddui gokčat ođđa virggi masa 2018 čakčamánu álggii  olmmoš. Virggi váldobargun lea olggos guvlui oktavuohta dáid guovlluid giellabirrasiiguin ja veahkehit  rávvagiiguin ja oaivademiiguin giellabarggus ja giellaohcamiid čállimiin. Báhcán ruđat leat 150/178 juogaduvvon giellaprošeaktapostii mas leat sierra vuoruheamit, giellatjiehppái Árranis ja studeanttaide  geat lohket mátta- ja julevsámegiela.     Rievdadus kapihttalis 4.3.8 Giellastipeanda alit ohppui - ohcanvuđot doarjja Lasáhus vuoruhančuoggái: ja sámi giellaohppui márkosámi guovllu  studeanttaide    Kapihttal 5: MáhttuOđđa nubbi cealkka kap. 5.7.4 tekstii.  <span type="quote">“Raporta ferte leat gárvvis buori áiggis ovdal 2019 reviderejuvvon bušeahta”</span>.    Kapihttal 7: EaláhusTeakstaevttohus bušeahta 7.2 kapihttalii (s. 48).  Ođđa 4. teakstaoassi:  Eanadoallo- ja biebmodepartemeantta lei 2016:s bidjan boazodoallolága ja eanajuohkolága  rievdadusaid gulaskuddamii. Gulaskuddamis lei sáhka boazodoallolága ja eanajuohkolága rievdadit.  Gulaskuddamis ođđa eanajuohkolága evttohusas máŋga gulaskuddanásahusa dovddahedje ahte  boazodoalus galggašedje leat seamma eanajuohkogaskaoamit go earáin. Dattege eai evttohuvvon  konkrehta láhkarievdadusat joatkevaš proposišuvdnabarggus, earret eará dainna čujuhusain ahte  dákkár evttohusat eai lean gulaskuddama oassin. Evttohus sisttisdoallá maid máŋga čuoggá  gealboloktema birra riektevuogádagas eanet máhtuin sáme- ja boazodoallorievtti birra ja  njuolggadusaiguin soabaheami birra, vrd. Prop. 101 L (2012-2013) čuoggá 2.3 .    Sámediggi áigu bargat dan ala ahte dát evttohus gieđahallojuvvo viidásabbot. Rievdadus guoská  earret eará dasa ahte eanajuohkolága mandáhtta viiddiduvvo nu ahte sáhttá čađahit sihke  riektemearrideaddji ja riekterievdadeaddji áššiid siskkáldasat boazodoalus.      Kapihttal 8: KultuvraOđđa áŋgiruššansuorgi  8.3.4 museaid vuolláiGuovdageainnu/Álaheaju-ášši duođaštanguovddáš – prošeakta  Hui guovddáš oassi sámi historjjás dárbbaša bissovaš ásahuslaš ruovttu. Sámediggi organisere  ođđasis barggu Guovdageainnu/Álaheaju-ášši duođaštanguovddáža ásahemiin Mázii dan oktavuođas  go 2019:s lea 40 jagi dassái go nealgudanstreaikkat álggahuvvojedje Stuorradikki ovddabealde.  Prošeavtta oassin lea árvvoštallat ovttasbargovejolašvuođa áigumušain beakkán sámi dáiddárjoavkku  viesu ođđasis ásahemiin. Dáiddáriid viessu ásahuvvui Mázii 1978:s. Prošektii biddjojuvvo kr 500.000.     Ođđa maŋimuš teakstaoassi 8.3.5 vuollái Sámi kulturviesut ja kulturgaskkustanásahusat -  njuolggodoarjja   Várdobáiki lea ožžon 12 %  lasáhusa 2019:s danne go leat váldán badjelasaset ekonomalaš  hálddašanovddasvástádusa Vilgesváris, mii ovdal lei sierra bušeahttapoasttas. Sirdin dáhpáhuvai  2018 reviderejuvvon bušeahtas, ja jotkojuvvo 2019:s.     Ođđa kuvlačuokkis 8.3.6 vuollái Ásahusovddideapmi</p>
<p>Ovddidanprošeavttat sámi ásahusaide gávpogiin</p>
<p><em type="bold">Kapihttal 12 Ovttasbargošiehtadusat </em>Ođđa maŋimuš teakstaoassi servodatmihtu vuollái: Sámediggi áigu 2019:s bargat earenoamážit dálá guoibmevuođabarggu nannemiin ja ođđa guoibmevuođabarggu ásahemiin báikkálaš ja regiovnnalaš eiseválddiiguin, mas mihttomearrin lea searválagaid loktet sámi ásahusaid. 151/178 </p>
<p><em type="italic">Evttohus ovddiduvvon Bargiidbellodaga (BB) Ronny Wilhelmsen bokte. Lávdegotti miellahtut Bargiidbellodaga (BB) Tom Christer Sottinen ja Synnøve Søndergaard dorjot: </em>Evttohus 2 <em type="bold">Rievdadusevttohus Sámediggeráđi bušehttii </em></p>
<p>Evttohuvvon rievdadusat</p>
<p>Nedtrekk</p>
<p>Pluss 5.8.4 Ovttas 250 000 1 jahkedoa. mearrasámi - strateg. 850 000 6.2.1 Protect Sapmi 613 000 Sámi vuoigatvuođ. areálat (3) 2 100 000 6.2.3 Ohcanvuđot doarjja - areála/res. 1 600 000 Vaibmogiella mánáidgárd./skuvllat 400 000 7.2.3 Geahč. boazodoallolága - proš. 500 000 Doarjja/stip. Duodji - ohcanvuđot 300 000 7.4.2 Kreatiiva ealáhusat- ohcanvuđot 200 000 8.3.5 Deanu/Várjjat musea 100 000 11.4.7 Int. Eamiálbm.bargu - proš. 300 000 8.3.5 Sjeltie 95 000 13.1.1 Politihkalaš dássi - ráđđi 600 000 8.3.5 Bihtánsámi viessu 150 000 8.3.5 Sjøsamisk tun 34 000</p>
<p>Sámi čoahkkananbaiki Viestterálas 34 000</p>
<p><em type="bold">Submi oktiibuot 4 063 000 4 063 000 </em></p>
<p>Sámediggi áigu ain nannet áŋgiruššama vuoigatvuođaid, areálaid ja giela ektui Sámis. Bušeahttaevttohus oainnusmahttá Sámedikki áŋgiruššama. Teaksta poasttaide 1 jahkedoaibma mearrasámi strategiija 850 000 ru ja Sámi vuoigatvuođaide ja areálaide 2 100 000 ru: <em type="bold">1. </em></p>
<p><em type="bold">Sámi vuoigatvuođaid ja areálaid čuovvuleapmi </em></p>
<p>Sámediggi ferte eanet ieš gártadit gelbbolašvuođa sámi vuoigatvuođaid goziheami ektui, ja váldit ovddasvástádusa olbmuid veahkeheames gažaldagain ja áššiin dan birra. Sámediggi lea vuostá gelbbolašvuođa privatiserema ja sávvá ahte Sámediggeráđđi galgá váldit váldoovddasvástádusa dán áŋgiruššamis. Mearrasámiid vuoigatvuođaid, areálavuoigatvuođaid, boazodoalu, eanadoalu ja meahccedoalu láhkii čatnan, leat deaŧalaš áššit mat gáibidit alla gelbbolašvuođa. Dán gelbbolašvuođa ferte maiddái buktit olbmuid olámuddui nu ahte buohkat sáhttet oažžut dárbbašlaš veahki beroškeahttá olbmo ekonomiijas. Lunddolaš lea ahte Sámediggi váldá dás ovddasvástádusa. Sámi áddejumi mielde leat eana, čáhci ja mearra, resursaguovllut maiguin leat ávkkástallan birgejumi dihtii ja háhkan smávva ja stuorra servodagaid. Dát lea sámi giela, kultuvrra, identitehta ja servodateallima luondduvuođus. Oktasaš vuoigatvuođat leat deaŧalaččat sámi álbmogii. Oktavuohta ja bearaš lea okta vuođđogeđggiin min kultuvrras. Sámi beroštumiin ja vuoigatvuođaoamasteddjiin galgá leat duohta vejolašvuohta konsulterejuvvot vai sáhttá addit friija ovdagihtii dieđihuvvon miehtama plánaide ja doaibmabijuide mat čatnasit areála- ja resursahálddašeapmái. ·</p>
<p>Prošeavttat ja doaibmabijut maid ulbmilin lea fállat juridihkalaš veahki sámi vuoigatvuođaoamasteddjiide áššiin maid ferte doalvut duopmostuoluide ja main lea prinsihpalaš bealli mii čatnasa eana/mearra- ja resursavuoigatvuođaid goziheapmái. ·</p>
<p>Prošeavttat ja doaibmabijut maid ulbmilin lea kártet geavaheami dahje juohkit dieđuid sámi boaresvirot vieruid birra hálddašeamis, ovdamearkka dihtii mearrádusain mat gusket meahci geavaheapmái árbevirolaš ávkkástallama oktavuođas. ·</p>
<p>Prošeavttat ja doaibmabijut mat čatnasit bagadeapmái ja iskkademiide vai muhtun geas lea rievttálaš beroštupmi sáhttá ovddidit gáibádusa oktasaš vuoigatvuođaid ektui 152/178</p>
<p>Finnmárkkukommišuvdnii, das mielde mearra- ja vuotnaguovlluid vuoigatvuođat. ·</p>
<p>Fierpmádagat ja organisašuvnnat mat barget eana/mearra- ja resursavuoigatvuođaid dohkkehemiin olggobealde Finnmárkku (Sámi vuoigatvuođalávdegoddi). ·</p>
<p>Ráhkadit strategiijaid boazodoallolága ollislaččat geahčadeami várás.</p>
<p>Evttohusat eai leat dievaslaččat ja daid berre árvvoštallat dađistaga juksan dihtii mihttomeari sámi vuoigatvuođaid goziheamis. Teaksta postii váibmogiella mánáidgárddit/skuvllat: <em type="bold">2. </em></p>
<p><em type="bold">Giellaáŋgiruššan </em></p>
<p>Sámegielat galget suodjaluvvot, ovddiduvvot ja bisuhuvvot boahttevaš sohkabuolvvaide. Sámi giellaoahpahusa ja kulturgaskkusteami ferte oainnusmahttit, ovddidit ja ođasmahttit muđui servodatovddideami mielde. Ferte deattuhit buriid oktasašvuođa čovdosiid sámi mánáidgárdefálaldaga ja oahpu siskkobealde. Olámuttus fertejit leat oahpponeavvut maiddái digitála hámis buot sámegielaide. <em type="bold">Sámediggi áigu: </em>· </p>
<p>Bargat dan ala ahte sámegielat ealáskahttojuvvojit, erenoamážit máttasámi ja julevsámi guovlluin. ·</p>
<p>Vuoruhit mátta- ja julevsámegiela bargogiellan dáid guovlluid ásahusain, ja bargat dan ala ahte Davvi universitehta oažžu rámmaeavttuid gozihit iežas ovddasvástádusa dán guovtti gielas. ·</p>
<p>Buot oahppit sámi guovlluin sáhttet oažžut oahpahusa sámegielas dan sadjái go oalgegielas. ·</p>
<p>Čađahit pilohtaprošeavttaid addin dihtii sámegiela oahpahusa eanet ohppiide olggobealde hálddašanguovllu. ·</p>
<p>Ollásit válljenfriijavuohta sámegielas oahpahusgiellan ja sámegielas giellafágan. ·</p>
<p>Ahte lea duohta válljenfriijavuohta sámegielas oahpahusgiellan ja sámegielas giellafágan vuođđooahpahusas sámi hálddašanguovllus. ·</p>
<p>Sihkkarastit ahte eanet oahpaheaddjit, geain sámegiella lea fágasuorggis váldet oahpu. ·</p>
<p>Gávnnahit geavatlaš ortnegiid amas sisaváldingáibádusat hehttet rekrutterema alit sámi ohppui. ·</p>
<p>Buoridit sámegielagiid rekrutterema dulkaohppui alit oahppodásis. ·</p>
<p>Ahte gielddat ožžot ruđa duohta goluide guovttegielalaš hálddašeapmái ja oahpahussii sámegielain. ·</p>
<p>Ahte leat eanet giellaguovddážat nannen dihtii sámegielaid ja báikkálaš suopmaniid. ·</p>
<p>Ovddidit ja sihkkarastit sámegielaid media bokte (rádio, mobiila, TV, interneahtta ja sosiála mediat). ·</p>
<p>Ahte eanet riikkaidgaskasaš mánáidgirjjálašvuohta ja filmmat jorgaluvvojit sámegielaide. ·</p>
<p>Ahte sámegielat geavahuvvojit hálddašeamis miehtá Norgga.</p>
<p type="listitem">Evttohus ovddiduvvon Guovdageainnu dálon searvi Isak Mathis O. Hætta bokte:    Evttohus 3    Geavaheddjiide heivehuvvon fálaldat vuoras sápmelaččaide – njuolggadoarjja Mázii  Njuolggadoarjja Maze bo- og aktivitetii kr 1 000 000    Galgá gokčojuvvot ná: 13.2 Politihkalaš dási doaibmagolut, 1510 Sámediggeráđđi kr 500 000,-,  hálddahusas kr 200 000,-  ja 1010 Sámedikki dievasčoahkkimis kr 300 000,-.    8.2.6 Doarjja kultuvrii     2019 vuoruheamit</p>
<p type="listitem">Boares govaid ja filmmaid digitaliseren    4.3.8 Giellastipeanda alit ohppui – ohcanvuđot doarjja  Doarjjaortnega mihttomearri – Giellastipeanda alit ohppui:   - Movttiidahttit eambbogiid lohkat eanemus uhkiduvvon sámegielaid.  153/178</p>
<p>Rievdaduvvo dánin: - Movttiidahttit eambbogiid sámegiela lohkat. <em type="bold">5.8.1 Čoahkketabealla – oahpponeavvut </em>- oahpponeavvut meahcásteami/birgejumi birra. <em type="bold">6.2.1 Čoahkketabealla – árbediehtu areálageavaheami birra </em>30000 Protect Sápmi vuođđudus - njuolggodoarjja galgá leat 0 30500 Eará <em type="italic">čuovvuleapmi sámi vuoigatvuođain </em>– ohcanvuđot doarjja Lasihuvvo 2 213 rádjái 2019:s <em type="bold">8.3.5 Sámi kulturviesut ja kulturgaskkustanásahusat – njuolggodoarjja </em>Ođđa kulturviessu Guovdageidnui Kr 1 000 000 Galgá gokčojuvvot ná: 13.2 Politihkalaš dási doaibmagolut, 1510 Sámediggeráđđi Doarjja Sámi Bivdo- ja Meahcástansearvái kr 500 000,- rádjái, vái sis lea vejolašvuohta organiseret iežaset Galgá gokčojuvvot ná: 55000 Sámi váldoorganisašuvnnat – njuolggadoarjja <em type="bold">7.3.6 Sámi mátkeealáhusat - ohcanvuđot doarjja kr 1 000 000 lasáhus </em>Galgá gokčojuvvot ná: 7.3.5 Sámi mátkeealáhusat - prošeakta <em type="bold">7.1.1 Áŋgiruššansuorggit – ealáhusat </em>Juohkelágan ealáhusat, lotnolas- ja meahcástanealáhusat, árvoháhkan ja ođđaásaheamit Lasáhus kr 900 000,- Galgá gokčojuvvot ná: 1010 Sámedikki dievasčoahkkin kr 500 000, hálddahusas kr 400 000. <em type="bold">Lávdegotti ráva </em>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. Sámedikki dievasčoahkkin - 065/18 <em type="bold">Mearkkašupmi 2 - NSR, áirras Runar Myrnes Balto, Guovddášbellodat, Johttisápmelaččaid listu ja ÅaSG </em>Sámediggi boahtá nannosit čuovvut mielde ruhtadeame ja plánenproseassa áššis Dáiddamusea Kárášjohki, mii lea juo 40 jage plánejuvvon sáme dáiddáriid beales. Sámediggi vuordá ahte dát prošeakta ollašuvva dál go Beaivváš Teater ja Sámi Juotkaskuvla Guovdageainnus lea Stáhta huksen listtu alde. </p>
<p><em type="bold">Evttohus 4 - Áirras Runar Myrnes Balto, NSR </em>4.3.6 giellaprošeavttat Ođđa kuvlačuokkis vuoruhemiid vuollái: · </p>
<p>Váikkuhit dan ahte sámi mediafálaldagaide, mat leat ásahuvvomin, bohtet ovddidanprošeavttat dassážii go šaddet dássedis doarjjaortnegat.</p>
<p><em type="bold">Evttohus 5 - Áirras Ann-Elise Finbog, Sámeálbmot Bellodat </em>Čoahkketabealla 6.2.1 – Árbevirolaš máhttu areálahálddašeamis Bušeahtta 2019 Bušeahtta 2018 Erohus 2018-2019 % erohus 30000 Protect Sápmi vuođđudus – Njuolggodoarjja 0 500 -500 -100 % Sámi Álbmotbellodat ii gávnna makkár ákka dasa ahte Sámediggi galgá juolludit njuolggodoarjaga 154/178 fitnodahkii maid atnit priváhta konsuleantafitnodahkan. Dáid ruđaid galggašii baicce geavahit nannet sámi organisašuvnnaid ja bellodagaid mat leat Sámedikkis. 8.3.4 Museat Bušeahtta 2019 Bušeahtta 2018 Erohus 2018 - 2019 % erohus 15508 Bååstede – Norsk Folkemuseum 0 607 -607 -100 % Sámi Álbmotbellodat oaivvilda ahte ii leat sámi álbmot mii galgá máksit sámi dávviriid máhcaheami Norgga álbmotmuseas ja Kulturhistorjjálaš álbmotmuseas. Dá lea norgga stáhta gollu. Sámi Álbmotbellodat lea muđui duđavaš go Sámediggi lea nannen sámi museaid. Daid ruđaid galggašii geavahit baicce nannet sámi girjjálašvuođa ja juolludit 300 000 Girjjálašvuođa Guovddážii Kárášjohkii ja sámi mediai, namalassii 500 000 SÁMI ođasmagasiidnii. Lassiruhta 293 000 gokčat SÁMI ođasmagasiinna juolludeami vižžojuvvo kap. 6.2.1 boasta 30000 Protect Sámi vuođđudus- njuolggodoarjja. Dát mearkkaša ahte šaddet ođđa boasttat de: 8.4.3 Doarjja girjjálašvuođa ovddideapmái ja ovdánahttimii – njuolggodoarjja Bušeahtta 2019 Bušeahtta 2018 Erohus 2019 – 2018 % erohus 70000 Girjjálašvuođa Guovddáš 300 0 300 100 % 8.4.5 Sámi mediat– ođđa boasta Bušeahtta 2019 Bušeahtta 2018 Erohus 2019 - 2018 % erohus SÁMi ođasmagasiidna 500 0 500 100 % 13.3.2 Opposišuvnna bargoeavttut Sámedikki ráđi čálalaš čielggadusas háliida Sámedikki ráđđi sihkkarastit Sámedikki opposišuvdnii buriid bargoeavttuid ja jahkásaččat juolludit ruđaid politihkalaš opposišuvdnajoavkkuid doibmii. Jagis 2017:s jahkái 2018:ii lea doarjja unniduvvon 370 000 ruvnnuin. Sámi Álbmotbellodat árvala danne ahte poasta 62100 máhcahuvvo 2017 dássái, 1 819 000 ruvdnui. Ruhta dán gokčat, 370 000, vižžojuvvo hálddahuslaš dásis- Eará Doaibmagolut 13.3.4 - Doarjja organisašuvnnaide ja bellodagaide main lea ovddastus Sámedikkis – ohcanvuđot doarjja Ilolaš lea oaidnit ahte Sámedikki ráđđi lasiha doarjaga 13 000 ruvnnuin organisašuvnnaide ja bellodagaide main lea ovddastus Sámedikkis. Muhto go buohtastahttá sámi váldoorganisašuvnnaiguin lea dát boasta unnit ruhtaduvvon. Sámi Álbmotbellodat árvala danne lasihit dán boasta 320 000 ruvnnas 843 000 ruvdnui. Dát submi gokčojuvvo ruđain mii vižžojuvvo kap 6.2.1 Protect Sápmi vuođđudus - njuolggadoarjja. 13.3 Politihkalaš váikkuhangaskaoamit Bušeahtta 2019 Bušeahtta 2018 Erohus 2018 - 2019 % erohus 62100 Opposišuvnna bargoeavttut 1 819 1 449 370 20,4 % 56000 Doarjja organisašuvnnaide ja bellodagaide main lea ovddastus Sámedikkis 843 510 333 39,5 % <em type="bold">Evttohus 6 - Áirras Kjetil Romsdal, Nordkalottfolket </em></p>
<p>Sámedikki bušeahtta (Boahtá ráđi evttohusa ovdii) <em type="bold">Álgu </em>Sámedikki bušeahtta lea huksejuvvon ekonomalaš rámmaid ektui maid ráđđehus evttoha juolludit Sámediggái ráđđehusa proposišuvnna bokte stáhtabušehttii (Prop. 1 S) guoskevaš bušeahttajagi (geahča kap. 3.2 Ekonomalaš váikkuhangaskaoamit). 155/178 </p>
<p>Rievdadusat ráđđehusa stáhtabušeahta evttohusas Stuoradikki meannudeames ja mearrádusas, sajáiduhtto easkka go Sámediggi revidere bušeahta čuovvovaš giđa. <em type="bold">Rámmat ja prinsihppat </em>Nordkalottfolket háliida bušeahta mas lea fokus ahte sámi servodat galgá oažžut buoremus vejolaš ekonomalaš váikkuhangaskaomiid mat addojuvvojit. Dát ekonomalaš váikkuhangaskaoamit galget hálddašuvvot beaktilit, ja dáinna ulbmiliin ahte buoremus lági mielde ovdánahttit sámi kultuvrra, ealáhusaid ja servodateallima. Min bušeahtta huksejuvvo prinsihppa vuođul ahte sámi váldoguovlluin ja mearrasámi guovlluide galget bidjat earenoamáš fokusa mii guoská ovdánahttit sámi kultuvrra. Sámi guovddášguovlluin oaivvilduvvojit guovllut gos sámi kultuvra ja giella ain leat nannosat. Vuolggasadji bušeahtas, lea ahte šiehtaduvvon ja sajáiduvvon ortnegat jotkojuvvojit, muhto ahte joraheapmi bušeahta guvlui álggahuvvo dakkaviđe. </p>
<p><em type="bold">Giella </em>Giella galgá oidnot ja gullot juohke sajis gos dat lea gávdnon. Nordkalottfolket háliida ain áŋgiruššat sámi gielaid ovddas, daiguin rámmaiguin mat Sámedikkis leat. · </p>
<p>Sámi giella galgá oidnot ja gullot sihke davvi-, lulli- ja julevsámi guovlluin.</p>
<p><em type="bold">Máhttu ja skuvla </em>Nordkalottfolket háliida ain áŋgiruššat máhtu ja skuvlla ovddas. Ođđa surggiin lea eanet fokus 156/178 · </p>
<p>Sámi kulturmáhttu oppalaččat, maiddái mánáidgárddiide gos leat dárogielat sápmelaččat. ·</p>
<p>Sámi luonddumáhttu, sihke dáro- ja sámegielat mánáidgárddiin.</p>
<p><em type="bold">Meahccegeavaheapmi </em>Sápmelaččat leat eallán luonddus ja luondduin, ja oallugiin lea nanu gullevašvuohta lundui. Nordkalottfolket háliida meahccegeavaheami ođđa sierra áŋgiruššansuorgin – nanu meahccegeavaheami bokte váldit mii vára luonddus, váraváldá sámi eallinvuogi ja bisuha dehálaš luonddumáhtu. Mii háliidit nanu meahccegeavaheami davvin, mii mielddisbuktá nannosit identitehta, eanet luonddumovtta ja mii lea vuođđun viidáset ealáhussii meahcis. Ekonomalaš váikkuhangaskaoamit maid galgat geavahit olahit dán: · </p>
<p>Dutkanprošeavttat sáivaguliid, murjjiid ja urttaid birra mat dokumenterejit buktagiid kvalitehta, ja buktet ođđa bargosajiid. ·</p>
<p>Mii galgat addit ruđa ealáhusláhččojuvvon dutkamii ođasmahtti resurssain meahcis, nu go sáivaguliin, murjjiin ja urttain. ·</p>
<p>Fierbmegáržžideamit mat hehttejit bistevaš sáivaguollebivddu, galget eret. ·</p>
<p>Mohtorjohtolatláhka mii hehtte bistevaš ealáhusaid, meahci ávkkástallama ja geavaheami, galget rievdaduvvot. Olbmot galget beassat eallit iežaset eallima meahcis, ja birget daiguin resurssaiguin mat doppe leat.</p>
<p><em type="bold">Ealáhusat </em>· </p>
<p>Mis galget leat sámi ealáhusat miehta riika. ·</p>
<p>Mis galget leat 500 ođđa bargosaji meahcásteamis ja viidásetbuvttadeamis, mat doaimmahuvvojit ođđaáigásaš vugiid mielde. ·</p>
<p>STN-guovlu heaittihuvvo vuođđun váikkuhangaskaoapmegeavaheapmái ealáhusaide, ja baicca čujuha movt gorálaččat háliida juohkit iešguđet regiovnnaide riikkas. Jus boahtá okta buorre ealáhusprošeakta Romsii, Áltái dahje Østlándii, de galgá dat maid sáhttit vuoruhuvvot. ·</p>
<p>Mearrasámi ealáhusaide galgá leat earenoamáš fokus. ·</p>
<p>Prošeavttat mat ovddidit háhkama ja viidásetbuvttadeami mariidna resurssain nu go debbuid ja stáraid, galget vuoruhuvvot.</p>
<p><em type="bold">Sámi kultuvrrat ja kulturovddideamit </em>· </p>
<p>Sámi kultuvra galgá leat bures sajáiduvvon ja dohkkehuvvon oassin Norgga kultuvrras. ·</p>
<p>Ovttaárvosašvuohta sámi kultuvrra siskkobealde, mearkkaša maid ahte leat ovttadássásaš fálaldagat ja vejolašvuođat sidjiide geain lea dárogiella sin sámi ruovttugiellan. Ortnegat mat dán hehttejit, rievdaduvvojit. </p>
<p><em type="bold">Kulturmuitosuodjalus </em>· </p>
<p>Eanet fokus divodit árbevirolaš visttis, maiddái visttiid mat dál eai leat suodjaluvvon ovdamearkka dihte gođiid.</p>
<p><em type="bold">Vuoigatvuođabarggut, riikkaidgaskasaš ovttasbarggut ja ovttaárvosašvuohta </em>· </p>
<p>Eanet fokus nissonolbmuide ja dásseárvui. ·</p>
<p>Prošeavttat davviguovlluin vuoruhuvvojit.</p>
<p><em type="bold">Politihkalaš dásis </em>· </p>
<p>Politihkalaš ja hálddahuslaš dásit beavttálmahttojuvvojit, ja galget njealji jagi badjel unniduvvot 35% rájes eanemusat 22% rádjái bušeahtas. · 3 dahje 4 dievasčoahkkima jagis, main lávdegodde- ja dievasčoahkkin leat seamma vahkkus.</p>
<p><em type="bold">Hálddahuslaš dásis </em>· </p>
<p>Politihkalaš ja hálddahuslaš dásit beavttálmahttojuvvojit, ja galget njealji jagi badjel unniduvvot 35% rájes eanemusat 22% rádjái bušeahtas. ·</p>
<p>Eanet digitaliseren seastá ollu resurssaid boahtteáiggis. 157/178</p>
<p>Ášši meannudeapmi álggahuvvui 06.12.18 dii. 09.20.</p>
<p><em type="bold">Bealátvuođaárvvoštallamat </em>Dievasčoahkkinjođihangotti árvalus: Čuovvovaš áirasat leat bealálaččat meannudit ášši 65/18 Sámedikki 2019 bušeahtta: · </p>
<p>Áirras Aili Guttorm, NSR ·</p>
<p>Áirras Thomas Åhrén, NSR ·</p>
<p>Áirras Elisabeth Erke, Guovddášbellodat ·</p>
<p>Áirras Kåre Olli, Bellodat sorjjasmeahttun áirras ·</p>
<p>Áirras Arild Pettersen Inga, Bargiidbellodat ·</p>
<p>Áirras Ann-Elise Finbog, Sámeálbmot Bellodat ·</p>
<p>Áirras Lars Filip Paulsen, Olgešbellodat ·</p>
<p>Áirras Bjørn Inge Mo, Bargiidbellodat ·</p>
<p>Áirras Runar Myrnes Balto, NSR ·</p>
<p>Várrelahttu Klemet Klemetsen, Árja - Mearriduvvui 20 jienain 2 jiena vuostá ·</p>
<p>Várrelahttu Anders S. Buljo, Johttisápmelaččaid Listu ·</p>
<p>Várreláhttu Vidar Andersen, NSR</p>
<p>Dat áirasat geaidda dat guoská, eai lean mielde meannudeamen bealátvuođaášši. Čuovvovaš várreláhtut válde saji dievasčoahkkimii meannudit ášši 65/18 Sámedikki 2019 bušeahtta: · </p>
<p>Várreláhttu Laila Coldevin, áirras Aili Guttorm sadjásaš. · </p>
<p>Várreláhttu Lars Peder Dunfjeld, áirras Thomas Åhrén sadjásaš · </p>
<p>Várreláhttu Inge Pettersen Lindi, áirras Elisabeth Erke sadjásaš · </p>
<p>Várreláhttu Marit Kirsten A. Gaup, áirras Kåre Olli sadjásaš · </p>
<p>Várreláhttu Ove André Johnsen, áirras Arild Pettersen Inga sadjásaš · </p>
<p>Várreláhttu Inga Anna Fossli, áirras Ann-Elise Finbog sadjásaš · </p>
<p>Várreláhttu Elin Kristina Oskal, áirras Runar Myrnes Balto sadjásaš · </p>
<p>Ii oktage várreláhttu Lars Filip Paulsen sajis · </p>
<p>Ii oktage várreláhttu Bjørn Inge Mo sajis · </p>
<p>Ii oktage várreláhttu Klemet Klemetsen sajis · </p>
<p>Ii oktage várreláhttu Anders S. Buljo sajis · </p>
<p>Ii oktage várreláhttu Vidar Andersen sajis </p>
<p><em type="bold">Jienasteapmi </em>39 áirasis ledje 30 čoahkis. Jienasteapmi čađahuvvui čuovvovaš vuogi mielde: · </p>
<p>Evttohus 5 hilgojuvvui 28 jienain 2 jiena vuostá ·</p>
<p>Evttohus 3 hilgojuvvui 29 jienain 1 jiena vuostá ·</p>
<p>Evttohus 6 hilgojuvvui 26 jienain 4 jiena vuostá ·</p>
<p>Evttohus 2 hilgojuvvui 23 jienain 7 jiena vuostá ·</p>
<p>Evttohus 4 mearriduvvui 18 jienain 12 jiena vuostá ·</p>
<p>Evttohus 1 mearriduvvui 18 jienain 12 jiena vuostá ·</p>
<p>Plána ja finánsalávdegotti ráva mearriduvvui 25 jienain 5 jiena vuostá</p>
<p>Áirras Arthur Tørfoss, Ovddádusbellodat, ovddidii evttohusa mii ii lean buktojuvvon áigemeari sisa gč. Čoahkkinortnet ja vuođđonjuolggadusat § 24 b). Erenoamaš dáhpáhusain sáhttá dievasčoahkkin guokte goalmmádasa eanetloguin mearridit gieđahallat evttohusaid ja mearkkašumiid mai eai leat buktojuvvon b) áigemeari sisa. Evttohus hilgojuvvui 25 jienain 5 jiena vuostá. <em type="bold">Beavdegirjelasáhusat </em>Cecilie Hansen, Guovddášbellodat, ovddidii čuovvovaš beavdegirjelasáhusa: Bivdit ođđasis árvvoštallat Sámedikki njuolggadusaid bealátkeahtesvuođa birra. Čujuhit Gielda- ja guovlodepartemeantta 2011 bagadussii, mas čuoggás 4.3.2 čilgejuvvo spiehkastat 158/178 bealátkeahtesvuođa lágas gieldda bargiid ektui. Doppe čuožžu ná: <em type="italic">4.3.2 Spiehkastat ovttaskas bajimuš áššiid meannudeami oktavuođas. Jahkebušeahta, ekonomiijaplána, gieldaplána, regionála plánastrategiija ja regionálaplána meannudettiin ii gusto njuolggadus automáhtalaš bealátvuođa birra gieldda ja fylkkagieldda bargiide, § 40 nr 3 bustáva b nuppi čuoggá mielde. Dát áššit leat bajimuš dásis ja oppalaččat, man oktavuođas ovttaskas bargi váikkuhus dábálaččat lea unnán geahčaduvvon ášši ollislaš viidodaga olis. Spiehkastat § 40 nr 3 bustáva b nuppi čuokkis lea dievaslaš, mii mearkkaša dan ahte guoská dušše áššiide mat leat namuhuvvon. </em>Bivdit maiddái árvvoštallat Sámedikki njuolggadusaid dan ektui movt Stuorradiggi meannuda sullasaš áššiid. <em type="italic">Árvvoštallamiid oktavuođas berre váldit vuhtii erohusaid Sámedikki, Stuorradikki ja gielddaid ja fylkkagielddaid gaskka. </em>Jos gávnnaha ahte láivudit njuolggadusaid, de sáhttá árvvoštallat váldit čuoggá etihkalaš njuolggadusaide go guoská čoahkkingeatnegasvuhtii ja bealátkeahtesvuhtii, ja registreret luohttámušdoaimmaid ja ekonomalaš beroštumiid, ná lea Stuorradikki etihkalaš njuolggadusain. Buori áiggis ovdal čuovvovaš bušeahta meannudeami galgá ođđasis árvvoštallat, ja ovddiduvvo ášši dievasčoahkkimii mii guoská dasa ahte váldojuvvo go atnui sullasaš spiehkastat Sámedikkis. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Tom Sottinen, dievasčoahkkinjođiheaddji</p>
<p>Isak Mathis O. Hætta, čoahkkinortnegii</p>
<p>Klemet Erland Hætta, čoahkkinortnegii</p>
<p>Runar Myrnes Balto, čoahkkinortnegii</p>
<p>Arthur Johan Tørfoss, čoahkkinortnegii</p>
<p>Vidar Andersen, čoahkkinortnegii</p>
<p>Cecilie Hansen, čoahkkinortnegii</p>
<p>Henrik Olsen, čoahkkinortnegii</p>
<p>Ronny Wilhelmsen, čoahkkinortnegii</p>
<p>Jørn Are Gaski, čoahkkinortnegii</p>
<p>Tom Sottinen, čoahkkinortnegii 2 Tom Sottinen</p>
<p>Ann Karin Kvernmo, čoahkkinortnegii</p>
<p>Isak Mathis O. Hætta, čoahkkinortnegii 3 Tom Sottinen</p>
<p>Cecilie Hansen, čoahkkinortnegii</p>
<p>Klemet Erland Hætta, čoahkkinortnegii</p>
<p>Ronny Wilhelmsen, čoahkkinortnegii</p>
<p>Isak Mathis O. Hætta, čoahkkinortnegii 4 Klemet Erland Hætta, áššejođiheaddji 5 Ronny Wilhelmsen</p>
<p>Silje Karine Muotka</p>
<p>Mikkel Eskil Mikkelsen 159/178</p>
<p>Klemet Erland Hætta</p>
<p>Ronny Wilhelmsen 6 Arthur Johan Tørfoss</p>
<p>Márjá-Liissá Partapuoli, čoahkkinortnegii</p>
<p>Ronny Wilhelmsen, čoahkkinortnegii</p>
<p>Arthur Johan Tørfoss, čoahkkinortnegii 7 Inga Anna Fossli</p>
<p>Silje Karine Muotka</p>
<p>Márjá-Liissá Partapuoli</p>
<p>Inga Anna Fossli 8 Kjetil Romsdal</p>
<p>Silje Karine Muotka</p>
<p>Mikkel Eskil Mikkelsen</p>
<p>Kjetil Romsdal 9 Cecilie Hansen</p>
<p>Synnøve Søndergaard</p>
<p>Cecilie Hansen 10 Isak Mathis O. Hætta</p>
<p>Henrik Olsen</p>
<p>Isak Mathis O. Hætta 11 Mathis Nilsen Eira 12 Karen Anette Anti 13 Silje Karine Muotka 14 Henrik Olsen</p>
<p>Ronny Wilhelmsen</p>
<p>Marit Kirsten Anti Gaup</p>
<p>Henrik Olsen 15 Synnøve Søndergaard</p>
<p>Mikkel Eskil Mikkelsen</p>
<p>Synnøve Søndergaard 16 Lars Peder Dunfjeld 17 Mikkel Eskil Mikkelsen 18 Klemet Erland Hætta, áššejođiheaddji</p>
<p>Isak Mathis O. Hætta, čoahkkinortnegii</p>
<p>DC - Mearrádus: Sámedikki 2019 bušeahtta lea dohkkehuvvon mildosa 1 vuođul, daid rievdadusaiguin maid dievasčoahkkin lea mearridan. Ášši meannudeapmi loahpahuvvui 06.12.18 dii. 16.05 Ášši 066/18</p>
<p>Sámedikki dievasčoahkkin 04.12.2018-07.12.2018</p>
<p>Ášši 007/18</p>
<p>Sámedikki valgalávdegoddi 05.12.2018-05.12.2018</p>
<p>Ođđa lahtu nammadeapmi Sámedikki váiddalávdegoddái 160/178</p>
<p>Áššenr. 17/4028</p>
<p>Mildosat</p>
<p><em type="bold">Áššeovddidus </em>Sámediggi lea ásahan váiddalávdegotti doarjjaáššiid várás áššis SP 015/11. Doarjjaáššiid váiddalávdegottis leat 3 lahtu ja 2 várrelahtu. Nammadeapmi čuovvu Sámedikki válgaáigodaga. Čuovvovaš olbmot leat áššis SP 058/17 válljejuvvon Sámedikki doarjjaáššiid váiddalávdegoddái áigodahkii 2018-2021: Lahttun: 1. Ingar Kuoljok 2. Kirsti Guvsám 3. Josef Vedhugnes Várrelahttun: 1. Randi A. Skum 2. Jarle Jonassen Lahttu Josef Vedhugnes jámii giđđat 2018 ja danne fertet nammadit ođđa lahtu Sámedikki váiddalávdegoddái su sadjái. Deaŧalaš gelbbolašvuohta váiddalávdegoddái oktiibuot lea juridihkalaš máhttu, sámegiella, sámi kulturgelbbolašvuohta, dovdá bures sámi ealáhusaid ja servodatdiliid ja buorre čálalaš ovdanbuktindáidu. </p>
<p>Evttohusat ja mearkkašumit</p>
<p><em type="bold">Mearrádus: </em></p>
<p>Čuovvovaš lahttu válljejuvvo Sámedikki doarjjaáššiid váiddalávdegotti lahttun áigodaga 2018-2021: ·</p>
<p>Sámedikki dievasčoahkkin - 066/18 Ášši meannudeapmi álggahuvvui 06.12.18 dii.16.10 <em type="bold">Jienasteapmi </em>39 áirasis ledje 29 čoahkis. Jienasteapmi čađahuvvui čuovvovaš vuogi mielde: 161/178 · </p>
<p>Válgalávdegotti mearrádusárvalus mearriduvvui ovttajienalaččat</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Mathis Nilsen Eira, áššejođiheaddji</p>
<p>DC - Mearrádus: Čuovvovaš lahttu válljejuvvo Sámedikki doarjjaáššiid váiddalávdegotti lahttun áigodaga 2018-2021: ·</p>
<p>Hagbart Grønmo</p>
<p>Ášši meannudeapmi loahpahuvvui 06.12.18 dii. 16.15 Sámedikki valgalávdegoddi - 007/18 VL - Mearrádus: <em type="bold">Válgalávdegotti mearrádusárvalus: </em>Hagbart Grønmo válljejuvvo Sámedikki doarjjaáššiid váiddalávdegotti lahttun áigodaga 2018-2021. Ášši 067/18 </p>
<p>Sámedikki dievasčoahkkin 04.12.2018-07.12.2018</p>
<p>Ášši 010/18</p>
<p>Bajásšaddan- fuolahus- ja oahppolávdegoddi 20.11.2018-22.11.2018</p>
<p>Sámedikki digitaliserenstrategiija</p>
<p>Áššenr. 17/4199</p>
<p>Mildosat 162/178</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus: </em></p>
<p>Sámedikki digitaliserenstrategiija dohkkehuvvo 1. mildosa vuođul.</p>
<p>Bajásšaddan- fuolahus- ja oahppolávdegoddi - 010/18 <em type="bold">Álggahus </em>Sámedikki Bajásšaddan-, fuolahus- ja oahppolávdegoddi lea meannudan ášši 010/18 Sámedikki digitaliserenstrategiija. </p>
<p>BFOL - Mearrádus: <em type="bold">Bajásšaddan-, fuolahus- ja oahppolávdegotti árvalus Álggahus </em>Sámedikki Bajásšaddan-, fuolahus- ja oahppolávdegoddi lea meannudan ášši 010/18 Sámedikki digitaliserenstrategiija. <em type="bold">Lávdegotti ráva </em>Lávdegottis eai leat mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. Sámedikki dievasčoahkkin - 067/18 Ášši meannudeapmi álggahuvvui 06.12.18 dii.16.15 <em type="bold">Jienasteapmi </em>39 áirasis ledje 34 čoahkis. Jienasteapmi čađahuvvui čuovvovaš vuogi mielde: · </p>
<p>Bajásšaddan- fuolahus- ja oahppolávdegoti ráva mearriduvvui ovttajieanalaččat</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Nils Mikkelsen Utsi, áššejođiheaddji 2 Jørn Are Gaski 3 Cecilie Hansen</p>
<p>Tor H. Mikkola</p>
<p>Jørn Are Gaski</p>
<p>Cecilie Hansen 4 Kåre Olli 5 Silje Karine Muotka 6 Henrik Olsen 163/178 7 Klemet Erland Hætta 8 Nils Mikkelsen Utsi, áššejođiheaddji</p>
<p>DC - Mearrádus: Sámedikki digitaliserenstrategiija dohkkehuvvo 1. mildosa vuođul. Ášši meannudeapmi loahpahuvvui 06.12.18 dii.16.40 Ášši 068/18</p>
<p>Sámedikki dievasčoahkkin 04.12.2018-07.12.2018</p>
<p>Ášši 011/18</p>
<p>Bajásšaddan- fuolahus- ja oahppolávdegoddi 20.11.2018-22.11.2018</p>
<p>Etihkalaš njuolggadusat sámi dearvvašvuođadutkamii.</p>
<p>Áššenr. 18/5159</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus: </em></p>
<p>Sámediggi diehtá ahte lea stuorra beroštupmi eamiálbmogiid dearvvašvuođa ja eallinvuogi dutkamii. Dat guoská maid sámi álbmogii. Sámediggi diehtá maid ahte iešguđet dearvvasvuođaiskkademiin ja dutkanoahpuin leat máŋga paramehtera maiguin kategoriserejit sápmelaččaid ja eará čearddalaš joavkkuid, ja ahte leat dutkandihtorbásat biobáŋkkuin ja biobáŋkku haga, gos sámi čearddalašvuohta lea oassin. Bioteknologalaš ovdánemiin lea dáid dutkanresurssaid mearkkašupmi lassánan go leat boahtán ođđa analysavuogit ja ođđa máhttu genetihka ja dávddaid čanastumi birra.</p>
<p>Sámediggi gávnnaha ahte dát ovdáneapmi buktá sámi servodahkii ođđa hástalusaid. Dát ovdáneapmi buktá vejolašvuođaid sihke pasieanttaid dikšumii, máhtu ovdánahttimii ja dutkamii, ja sáhttá leat dehálaš boahtteáiggi dearvvašvuođabálvalusaide.</p>
<p>Seammás dát buktá ollu gažaldagaid, nugo dasa mii guoská olbmo suddjemii, ja gažaldagaid etnisitehta ja genehtalaš resurssaid stivrenválddi ektui mat gullet sámi álbmogii. Sámediggi oaivvilda ahte lea dárbbašlaš prinsihpalaš ságastallamii sámi servodagain dan birra mii guoská dutkamii sámi 164/178 servodaga birra, geavaheapmái ja hálddašeapmái sámi humána biologalaš ávdnasiid ja sámiid vuoigatvuođaid dán barggu.</p>
<p>Dat eahperiekti mii lea geavvan sámiid ja eará álgoálbmogiid guovdu – sihke ássin ja dearvvašvuođadutkama oassin – lea bures duođaštuvvon. Danne eahpidit dál ollugat álgoálbmotguovlluin dutkama ja dutkiid. Dán historjjá vuođul regulerejuvvo álgoálbmogiid dearvvašvuođadutkan dál riikkaidgaskasaččat sierra njuolggadusaid mielde mat čatnasit álgoálbmogiid iešmearridanriektái. Dát riekti lea álgoálbmogiid oktasaš riekti ja dasa leat vuođđun ON konvenšuvdna siviila ja politihkalaš vuoigatvuođaid birra (SP), ja konvenšuvdna ekonomalaš, sosiála ja kultuvrralaš rivttiid birra (ESK), ja dasto ON álgoálbmotjulggaštus. Norggas, Ruoŧas ja Suomas eai gávdno makkárge njuolggadusat sámiid go lea álgoálbmot, dearvvašvuođadutkamii.</p>
<p>Sámediggi nammadii 2016:s lávdegotti mas leat mielde sámi dearvvašvuođafágalaš dutkanbirrasa ovddasteaddjit ja juridihkalaš áššedovdit ja mii galgá evttohit sámi dearvvašvuođadutkama etihkalaš njuolggadusaid.</p>
<p>Njuolggadusaiguin háliida Sámediggi sihkkarastit ahte dutkan mii guoská sámiide álbmogin, dahje sin biologalaš ávdnasiidda, vuhtii váldá ja gudnejahttá sámi kultuvrra ja sámi servodagaid máŋggabealatvuođa ja mihtilmasvuođa. Njuolggadusaid bokte háliida Sámediggi dasto sihkkarastit dutkanproseassaid ovttaárvosašvuođa goabbat guvlui, ja bidjat fuomášumi dutkanetihkalaš prinsihpaide mat berrejit leat vuođđun sámi dearvvašvuođadutkamis.</p>
<p>Lávdegoddi evttohii njuolggadusaid sámi dearvvašvuođadutkamii Norggas ja geigii raporttas juovlamánus 2017. Dán evttohusa vuođul mearrida Sámediggi čuovvovaš proseassa etihkalaš njuolggadusaid ásaheapmái sámi dearvvašvuođadutkama várás. ·</p>
<p>Sámediggi meannuda ja mearrida loahpalaš njuolggadusaid sámi dearvvašvuođadutkama várás 2019:s. ·</p>
<p>Sámediggi čielggada makkár vejolašvuođat ja eavttut leat vejolaš sámi etnisitehta registreremii álbmotregistaris ja láhkamearriduvvon dearvvašvuođaregistariin. ·</p>
<p>Sámediggi čielggada sámi oktasaš miehtama eavttuid, ja vejolašvuođa ásahit olggobeale ja áššedovdi komitea mii hálddaša sámi dearvvašvuođadutkama njuolggadusaid. Dákkár komitea ferte árvvoštallat maiddái oppasámi perspektiivvas.</p>
<p>Sámediggi rávve ahte Sámi parlamentáralaš ráđđi (SPR) árvvoštallá ja ráhkada bajimuš dási ja oktasaš davviriikkalaš njuolggadusaid sámi dearvvašvuođadutkama várás sámi iešmearrideami ja oktasaš miehtama prinsihpaid vuođul. 165/178 166/178</p>
<p>Lávdegottis eai leat mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. Sámedikki dievasčoahkkin - 068/18 <em type="bold">Evttohus 1 - Áirras Arthur Tørfoss, Ovddádusbellodat </em>Sámediggi ii oainne makkárge sivaid dasa ahte galggašedje sierra njuolggadusat dearvvasvuođadutkamii sápmelaččaid birra. Sápmelaččat leat nu bures integrerejuvvon dáža álbmogii sihke sosiálalaččat, ekonomalaččat ja juridihkalačča ahte láhka medisiinnalaš ja dearvvasvuođalaš ( láhka dearvvasvuođadutkama birra) dutkama birra galggašii sáhttit sápmelaččaide maid gustot. <em type="bold">Evttohus 2 - Áirras Jørn Are Gaski, Bargiidbellodat </em>Čuovvovaš cealkka Sámediggeráđi árvalusevttohusas evttohuvvo sihkkojuvvot: Sámediggi čielggada vejolašvuođaid ja eavttuid sámi etnisitehta registrerema ektui álbmotregisterii ja lágas mearriduvvon dearvvasvuođaregisteriidda. Ášši meannudeapmi álggahuvvui 06.12.18 dii.17.10 <em type="bold">Jienasteapmi </em>39 áirasis ledje 37 čoahkis. Jienasteapmi čađahuvvui čuovvovaš vuogi mielde: · </p>
<p>Evttohus 1 hilgojuvvui 36 jienain 1 jiena vuostá ·</p>
<p>Evttohus 2 hilgojuvvui 29 jienain 8 jiena vuostá ·</p>
<p>Bajásšaddan- fuolahus- ja oahppolávdegoti ráva mearriduvvui 36 jienain 1 jiena vuostá</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Jørn Are Gaski, áššejođiheaddji Anne Henriette Reinås Nilut</p>
<p>Jørn Are Gaski 2 Mikkel Eskil Mikkelsen</p>
<p>Jørn Are Gaski</p>
<p>John Kappfjell</p>
<p>Lars Filip Paulsen</p>
<p>Mikkel Eskil Mikkelsen 3 Elisabeth Erke</p>
<p>Synnøve Søndergaard</p>
<p>Mikkel Eskil Mikkelsen</p>
<p>John Kappfjell</p>
<p>Elisabeth Erke 4 Arthur Johan Tørfoss</p>
<p>Jørn Are Gaski</p>
<p>Hans Ole Eira</p>
<p>Jon Isak Gælok</p>
<p>Arthur Johan Tørfoss 5 Ann Karin Kvernmo 6 Anne Henriette Reinås Nilut 7 Lars Filip Paulsen 8 Jon Isak Gælok 167/178 9 Jørn Are Gaski</p>
<p>Mikkel Eskil Mikkelsen</p>
<p>Aili Keskitalo</p>
<p>Klemet Erland Hætta</p>
<p>Jørn Are Gaski 10 Runar Myrnes Balto</p>
<p>John Kappfjell</p>
<p>Runar Myrnes Balto 11 Kåre Olli</p>
<p>Mikkel Eskil Mikkelsen</p>
<p>Kåre Olli 12 Aili Keskitalo</p>
<p>Jørn Are Gaski</p>
<p>John Kappfjell</p>
<p>Aili Keskitalo 13 Jørn Are Gaski, áššejođiheaddji</p>
<p>DC - Mearrádus: Sámediggi diehtá ahte lea stuorra beroštupmi eamiálbmogiid dearvvašvuođa ja eallinvuogi dutkamii. Dat guoská maid sámi álbmogii. Sámediggi diehtá maid ahte iešguđet dearvvasvuođaiskkademiin ja dutkanoahpuin leat máŋga paramehtera maiguin kategoriserejit sápmelaččaid ja eará čearddalaš joavkkuid, ja ahte leat dutkandihtorbásat biobáŋkkuin ja biobáŋkku haga, gos sámi čearddalašvuohta lea oassin. Bioteknologalaš ovdánemiin lea dáid dutkanresurssaid mearkkašupmi lassánan go leat boahtán ođđa analysavuogit ja ođđa máhttu genetihka ja dávddaid čanastumi birra. Sámediggi gávnnaha ahte dát ovdáneapmi buktá sámi servodahkii ođđa hástalusaid. Dát ovdáneapmi buktá vejolašvuođaid sihke pasieanttaid dikšumii, máhtu ovdánahttimii ja dutkamii, ja sáhttá leat dehálaš boahtteáiggi dearvvašvuođabálvalusaide. Seammás dát buktá ollu gažaldagaid, nugo dasa mii guoská olbmo suddjemii, ja gažaldagaid etnisitehta ja genehtalaš resurssaid stivrenválddi ektui mat gullet sámi álbmogii. Sámediggi oaivvilda ahte lea dárbbašlaš prinsihpalaš ságastallamii sámi servodagain dan birra mii guoská dutkamii sámi servodaga birra, geavaheapmái ja hálddašeapmái sámi humána biologalaš ávdnasiid ja sámiid vuoigatvuođaid dán barggu. Dat eahperiekti mii lea geavvan sámiid ja eará álgoálbmogiid guovdu – sihke ássin ja dearvvašvuođadutkama oassin – lea bures duođaštuvvon. Danne eahpidit dál ollugat álgoálbmotguovlluin dutkama ja dutkiid. Dán historjjá vuođul regulerejuvvo álgoálbmogiid dearvvašvuođadutkan dál riikkaidgaskasaččat sierra njuolggadusaid mielde mat čatnasit álgoálbmogiid iešmearridanriektái. Dát riekti lea álgoálbmogiid oktasaš riekti ja dasa leat vuođđun ON konvenšuvdna siviila ja politihkalaš vuoigatvuođaid birra (SP), ja konvenšuvdna ekonomalaš, sosiála ja kultuvrralaš rivttiid birra (ESK), ja dasto ON álgoálbmotjulggaštus. Norggas, Ruoŧas ja Suomas eai gávdno makkárge njuolggadusat sámiid go lea álgoálbmot, dearvvašvuođadutkamii. Sámediggi nammadii 2016:s lávdegotti mas leat mielde sámi dearvvašvuođafágalaš dutkanbirrasa ovddasteaddjit ja juridihkalaš áššedovdit ja mii galgá evttohit sámi dearvvašvuođadutkama etihkalaš njuolggadusaid. Njuolggadusaiguin háliida Sámediggi sihkkarastit ahte dutkan mii guoská sámiide álbmogin, dahje sin biologalaš ávdnasiidda, vuhtii váldá ja gudnejahttá sámi kultuvrra ja sámi servodagaid máŋggabealatvuođa ja mihtilmasvuođa. Njuolggadusaid bokte háliida Sámediggi dasto sihkkarastit dutkanproseassaid ovttaárvosašvuođa goabbat guvlui, ja bidjat fuomášumi dutkanetihkalaš prinsihpaide mat berrejit leat vuođđun sámi dearvvašvuođadutkamis. Lávdegoddi evttohii njuolggadusaid sámi dearvvašvuođadutkamii Norggas ja geigii raporttas juovlamánus 2017. Dán evttohusa vuođul mearrida Sámediggi čuovvovaš proseassa etihkalaš njuolggadusaid ásaheapmái sámi dearvvašvuođadutkama várás. ·</p>
<p>Sámediggi meannuda ja mearrida loahpalaš njuolggadusaid sámi dearvvašvuođadutkama várás 2019:s. 168/178 ·</p>
<p>Sámediggi čielggada makkár vejolašvuođat ja eavttut leat vejolaš sámi etnisitehta registreremii álbmotregistaris ja láhkamearriduvvon dearvvašvuođaregistariin. ·</p>
<p>Sámediggi čielggada sámi oktasaš miehtama eavttuid, ja vejolašvuođa ásahit olggobeale ja áššedovdi komitea mii hálddaša sámi dearvvašvuođadutkama njuolggadusaid. Dákkár komitea ferte árvvoštallat maiddái oppasámi perspektiivvas.</p>
<p>Sámediggi rávve ahte Sámi parlamentáralaš ráđđi (SPR) árvvoštallá ja ráhkada bajimuš dási ja oktasaš davviriikkalaš njuolggadusaid sámi dearvvašvuođadutkama várás sámi iešmearrideami ja oktasaš miehtama prinsihpaid vuođul. Ášši meannudeapmi loahpahuvvui 06.12.18 dii. 18.25</p>
<p>Ášši 069/18</p>
<p>Sámedikki dievasčoahkkin 04.12.2018-07.12.2018</p>
<p>Ášši 012/18</p>
<p>Plána ja finánsalávdegoddi 20.11.2018-22.11.2018</p>
<p>Njuolggadusat Sámedikki politihkalaš dássái - revideren</p>
<p>Áššenr. 17/2947</p>
<p>Mildosat</p>
<p>Evttohusat ja mearkkašumit</p>
<p><em type="bold">Čoahkkinjođihangotti mearrádusárvalus: </em></p>
<p>Sámediggi čujuha Njuolggadusaide Sámedikki politihkalaš dássái ja mearrida čuovvovaš rievdadusaid gustovaš 01.01.2019 rájes: <em type="bold">2.1 Fásta buhtadusat </em>Nubbi teakstaoassi rievdaduvvo ná: Buhtadusaid máksimis ii leat mielde luopmoruhta. <em type="bold">2.1.4 Fásta áirasiidda </em>Ođđa cealkka maŋimuš teakstaoassái: Geassin dahkkojuvvo juohke jahkebealis. 169/178 <em type="bold">2.1.7 Joavkojođiheddjiide </em>Teakstaoassi 5 penšunortnega birra sihkkojuvvo, danne go dat guoská dušše ollesáiggepolitihkkariidda, gč. Sámelága (sameloven § 2-15). <em type="bold">2.2 Molsašuddi buhtadusat </em>Vuosttaš teakstaoassi rievdaduvvo ná: Molsašuddi buhtadusaid máksomearit heivehuvvojit presideantta buhtadussii nu ahte lasáhus proseantta mielde lea seamma stuoris go presideantta lasáhus. Máksomearri jorbejuvvo dasto lagamus 50 ruvdnui. <em type="bold">2.2.3 Aktiivvalaš oassálastin politihkalaš barggus joavko-, lávdegodde- ja dievasčoahkkimiid oktavuođas </em>Olles vuosttaš teakstaoassi rievdaduvvo ná: Fásta áirasat, spiehkastahkan leat sii geat ožžot buhtadusa čoahkkimiid ovddas eará máksomeriid mielde, ožžot buhtadusa árjjalaš searvama ovddas fágalávdegodde- ja dievasčoahkkimiidda čuovvovaš máksomeriid mielde: a) Telefončoahkkima ovddas mii bistá gitta 30 minuhta rádjái, 0,027 % presideantta buhtadus mielde b) Telefončoahkkima ovddas mii bistá badjel 30 minuhta, 0,098 % presideantta buhtadusas c) Aktiivvalaš searvama ovddas beaivái 0,142 % presideantta buhtadusas <em type="bold">2.3 Massojuvvon bargodietnasa birra </em>Vuosttaš teakstaoassi <span type="quote">“Čuokkis guoská olles Sámedikki politihkalaš dássái.”</span> sihkkojuvvo. <em type="bold">2.3.1 Duođaštuvvon massojuvvon bargodienas </em>Vuosttaš teakstaoassi rievdaduvvo ná: Duođaštuvvon massojuvvon bargodietnasa sáhttá máksit gitta 0,32 % presideantta buhtadusas sutnje gii sáhttá duođaštit bargodietnasa duohta massima. Máksomearri jorbejuvvo dasto lagamus 50 ruvdnui. <em type="bold">2.3.1 Duođaštuvvon massojuvvon bargodienas, vuosttaš cealkka čuokkis b) </em>Sáni <span type="quote">«livnnegiin»</span> sadjái biddjojuvvo <span type="quote">“vearuhusa vuođđu”</span>. <em type="bold">2.3.1 Duođaštuvvon massojuvvon bargodienas </em>Njealját cealkka b) čuoggás: <span type="quote">“Iehčanas ealáhusdoalli sáhttá molssaeaktun oažžut buhtaduvvot bálkká sadjásažžii gitta kr 2 500 rádjái beaivái.”</span> rievdaduvvo ná: Iehčanas ealáhusdoalli sáhttá molssaeaktun oažžut buhtaduvvot bálkká sadjásažžii gitta 0,27 % rádjái presideantta buhtadusas. Máksomearri jorbejuvvo dasto lagamus 50 ruvdnui. <em type="bold">2.3.2 Massojuvvon bargodienas duođaštusa haga </em>Ođđa vuosttáš teakstaoassi: Máksomearit massojuvvon bargodietnasa ovddas duođaštusa haga máksojuvvo proseanttaid mielde presideantta buhtadusas. Máksomearri jorbejuvvo dasto lagamus 50 ruvdnui. Vuosttaš teakstaoassi, mii dál šaddá nubbi teakstaoassi rievdaduvvo ná: Sii geat barget ruovttus, studeanttat, pensionistat ja earát geat eai sáhte duođaštit bargodietnasa massima, sáhttet oažžut 0,10 % juohke beaivvi presideantta buhtadusas. Nubbi teakstaoassi, mii dál šaddá guolmmát teakstaoassi rievdaduvvo ná: Iehčanas ealáhusdoalli mii lea čálihuvvon momsaregisterii sáhttá oažžut gitta 0,16 % rádjái presideantta buhtadusas. <em type="bold">8 Jávkan iežas buozalmasvuođa geažil </em>Olles kapihttal 8 rievdaduvvo ná: “Sámedikki áirasat leat álbmotválljejuvvon áirasat ja definerejuvvojit danne luođubargin. 170/178 </p>
<p>Álbmotválljejuvvon áirasiin lea riekti oažžut buohcanruđa luođubargiid gustovaš njuolggadusaid mielde. <span type="quote">“Sámedikki ollesáiggi politihkkáriidda gokčá Sámediggi differánssa gaskal NAV máksámuša, luođubargiid buohcanruđa njuolggadusaid mielde, ja álbmotválljejuvvon áirasa fásta buhtadusa. Politihkalaš ráđđeaddi definerejuvvo álbmotoadjolágas bargin.”</span> <em type="bold">9 Bargomátkkit </em>Vuollekapihttal 9.1 sihkko eret. Kapihttal 9 rievdaduvvo ná: <span type="quote">“Sámedikki politihkalaš doaimma bargomátkkiid oktavuođas biddjojuvvojit vuođđun dat njuolggadusat mat leat Sierrašiehtadusas mátke- ja biebmogoluid máksimis sis- ja olgoriikka mátkkiid ovddas. Bargomátkin lohkkojuvvo mátki Sámedikki ovddas. Dalle jos lea eahpádus ahte sáhttá go oassi mátkkis dahje olles mátki lohkkojuvvot bargomátkin, mearrida dievasčoahkkinjođiheaddji dahje sámediggepresideanta ášši.”</span> Vuollekapihttal 9.2 Golut beallalačča/guoimmi ovddas rievdaduvvo kapihttalnummirii 9.1. <em type="bold">11 Telefongolut ja golut teknihkalaš veahkkeneavvuide </em>Kapihttalnamma rievdaduvvo ná: 11 Elektrovnnalaš gulahallama olggosgoluid gokčan Vuollekapihttal 11.1, namma ja teaksta rievdaduvvo ná: 11.1 Ollesáiggepolitihkkáriidda ja politihkalaš ráđđeaddiide Dievasčoahkkinjođiheaddji, sámediggeráđđi ja ráđi politihkalaš ráđđeaddit ožžot máksojuvvot elektrovnnalaš gulahallanbálvalusaid ovddas, dalle go lea dárbu bálvalusa čađaheapmái. Eará teknihkalaš reaiddut addojuvvojit geavahussii. Vuollekapihttal 11.2 Sámedikki fásta áirasat bajilčála rievdaduvvo ná: 11.2 Fásta áirasiidda <em type="bold">12 Penšuvdna - Pensjon </em>Olles kapihttal rievdaduvvo ná: Dievasčoahkkinjođiheaddji ja sámediggeráđđi leat penšunortnega lahtut, gč. lága Sámedikki ja eará sámi riektediliid birra (sámeláhka) § 2-15. Politihkalaš ráđđeaddit čuvvot seamma penšunortnega go Sámedikki bargit. <em type="bold">13 Luohpan </em>Ođđa guolmmát teakstaoassi: Bálká maŋŋil luohpama ii atte penšuvdnačuoggáid. <em type="bold">Kapihttal <span type="quote">“14 Dáhkádusat”</span> lea ođđa kapihttal: </em><span type="quote">“Sámedikkis lea sierra mátkedáhkádus Sámedikki áirasiidda, nu maid vuollásaš lávdegottiid ja ráđiid lahtuide. Dáhkádus gusto lávdegottiid čoahkkanemiide ja čoahkkimiidda. Dasto gusto dáhkádus maid ovdan ruoktot čoahkkinbáikái oktan ijastallamiin, ja maid mátkkiin maid Sámediggi lágida. Sámedikki politihkkárat fertejit ieža váldit oktavuođa dáhkádusservviin jos dasa šaddá dárbu. Politihkalaš ráđđeaddit leat dáhkiduvvon prinsihpa mielde mii dadjá ahte stáhta lea iešdáhkideaddji, gč. Statens Personalhåndbok.”</span> 171/178 </p>
<p>Sámedikki politihkalaš dási njuolggadusaid rievdadusat bohtet fápmui 01.01.2019 rájes.</p>
<p>Plána ja finánsalávdegoddi - 012/18 PFL - Mearrádus: <em type="bold">Plána- ja finánsalávdegotti árvalus Álggahus </em>Sámedikki plána- ja finánsalávdegoddi lea meannudan ášši 69/18 Njuolggadusat Sámedikki politihkalaš dássái - revideren <em type="bold">Mearkkašumit </em><em type="italic">Mearkkašupmi ovddiduvvon Norgga Sámiid Riikkasearvvi (NSR) Tor Gunnar Nystad bokte. Lávdegotti miellahtut Norgga Sámiid Riikkasearvvi (NSR) Runar Myrnes Balto, Karen Anette Anti, Klemet Erland Hætta, Aili Guttorm ja Thomas Åhrén, Guovddášbellodaga (GB) Nancy Porsanger Anti, Bargiidbellodaga (BB) Synnøve Søndergaard, Ronny Wilhelmsen ja Tom Christer Sottinen, Olgešbellodaga Nils Ante Oskal, ja Guovdageainnu dálon searvi Isak Mathis O. Hætta dorjot: </em>Mearkkašupmi 1 Dát miellahtut plána- ja finánsalávdegottis bivdet sámediggeráđi árvvoštallat rievdadit láhkaásahusa sámediggeáirasiid penšuvdnaortnega birra. Láhkaásahus berre rievdaduvvot nu ahte penšuvdnaortnet guoská buot válljejuvvon áirasiidda, ja ahte vuođđun dasa lea eaktodáhtolašvuohta. Lea eaktu ahte dan sáhttá čađahit almmá lasáhusaid haga ovttaskas áirasiid buhtadusain ja honorárain. <em type="bold">Evttohus </em><em type="italic">Evttohus ovddiduvvon Bargiidbellodaga (BB) Tom Christer Sottinen bokte. Lávdegotti miellahtut Bargiidbellodaga (BB) Ronny Wilhelmsen ja Synnøve Søndergaard, Norgga Sámiid Riikkasearvi (NSR) Tor Gunnar Nystad, Runar Myrnes Balto, Karen Anette Anti, Klemet Erland Hætta, Aili Guttorm ja Thomas Åhrén, ja Guovddášbellodaga (GB) Nancy Porsanger Anti dorjot: </em>Evttohus 1 <em type="bold">Kapihttal 8 Jávkan iežas buohcama geažil </em>Kapihttala teaksta sihkkojuvvo ja sadjái biddjojuvvo: Sámedikki áirasat leat álbmotválljejuvvon áirasat ja definerejuvvojit danne luođubargin. Álbmotválljejuvvon áirasiin lea riekti oažžut buohcanruđa luođubargiid gustovaš njuolggadusaid mielde. Sámedikki ollesáiggi politihkkáriidda gokčá Sámediggi differánssa gaskal NAV máksámuša, luođubargiid buohcanruđa njuolggadusaid mielde, ja álbmotválljejuvvon áirasa fásta buhtadusa. Sámediggi máksá buohcciruđaid 1. beaivvi rájes 16. beaivvi rádjái buozalmasvuođajávkama oktavuođas. <em type="bold">14 Dáhkádusat </em>Sihkkut maŋimuš teakstaoasi mii čuodjá ná: Politihkalaš ráđđeaddit leat dáhkiduvvon prinsihpa mielde mii dadjá ahte stáhta lea iešdáhkideaddji, 172/178 gč. Statens Personalhåndbok. <em type="bold">Lávdegotti ráva </em>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa. Sámedikki dievasčoahkkin - 069/18 <em type="bold">Evttohus 2 - Áirras Arthur Johan Tørfoss, Ovddádusbellodat </em>Evttohus njuolggadusaide Sámedikki politihkalaš dásis – revideren Rievdadusevttohus: Molsašuddi buhtadus indeksheivehuvvojit 2019 rájes, nu go muđui sámedikki buhtadusat. Dat mearkkaša ahte eat regulere mieldeválimiin dan mii lea báhcán 2011 rájes. Ášši meannudeapmi álggahuvvui 07.12.18 dii. 13.00 <em type="bold">Jienasteapmi </em>39 áirasis ledje 37 čoahkis. Jienasteapmi čađahuvvui čuovvovaš vuogi mielde: · </p>
<p>Evttohus 2 hilgojuvvui 35 jienain 2 jiena vuostá ·</p>
<p>Evttohus 1 mearriduvvui 36 jienain 1 jiena vuostá ·</p>
<p>Plána ja finánsalávdegotti ráva mearriduvvui 36 jienain 1 jiena vuostá</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Tor Gunnar Nystad, áššejođiheaddji 2 Synnøve Søndergaard 3 Arthur Johan Tørfoss 4 Cecilie Hansen</p>
<p>John Kappfjell</p>
<p>Arthur Johan Tørfoss</p>
<p>Aili Guttorm</p>
<p>Cecilie Hansen 5 Tor Gunnar Nystad, áššejođiheaddji</p>
<p>Runar Myrnes Balto, čoahkkinortnegii</p>
<p>DC - Mearrádus: Sámediggi čujuha Njuolggadusaide Sámedikki politihkalaš dássái ja mearrida čuovvovaš rievdadusaid gustovaš 01.01.2019 rájes: <em type="bold">2.1 Fásta buhtadusat </em>Nubbi teakstaoassi rievdaduvvo ná: Buhtadusaid máksimis ii leat mielde luopmoruhta. <em type="bold">2.1.4 Fásta áirasiidda </em>173/178 </p>
<p>Ođđa cealkka maŋimuš teakstaoassái: Geassin dahkkojuvvo juohke jahkebealis. <em type="bold">2.1.7 Joavkojođiheddjiide </em>Teakstaoassi 5 penšunortnega birra sihkkojuvvo, danne go dat guoská dušše ollesáiggepolitihkkariidda, gč. Sámelága (sameloven § 2-15). <em type="bold">2.2 Molsašuddi buhtadusat </em>Vuosttaš teakstaoassi rievdaduvvo ná: Molsašuddi buhtadusaid máksomearit heivehuvvojit presideantta buhtadussii nu ahte lasáhus proseantta mielde lea seamma stuoris go presideantta lasáhus. Máksomearri jorbejuvvo dasto lagamus 50 ruvdnui. <em type="bold">2.2.3 Aktiivvalaš oassálastin politihkalaš barggus joavko-, lávdegodde- ja dievasčoahkkimiid oktavuođas </em>Olles vuosttaš teakstaoassi rievdaduvvo ná: Fásta áirasat, spiehkastahkan leat sii geat ožžot buhtadusa čoahkkimiid ovddas eará máksomeriid mielde, ožžot buhtadusa árjjalaš searvama ovddas fágalávdegodde- ja dievasčoahkkimiidda čuovvovaš máksomeriid mielde: a) Telefončoahkkima ovddas mii bistá gitta 30 minuhta rádjái, 0,027 % presideantta buhtadus mielde b) Telefončoahkkima ovddas mii bistá badjel 30 minuhta, 0,098 % presideantta buhtadusas c) Aktiivvalaš searvama ovddas beaivái 0,142 % presideantta buhtadusas <em type="bold">2.3 Massojuvvon bargodietnasa birra </em>Vuosttaš teakstaoassi <span type="quote">“Čuokkis guoská olles Sámedikki politihkalaš dássái.”</span> sihkkojuvvo. <em type="bold">2.3.1 Duođaštuvvon massojuvvon bargodienas </em>Vuosttaš teakstaoassi rievdaduvvo ná: Duođaštuvvon massojuvvon bargodietnasa sáhttá máksit gitta 0,32 % presideantta buhtadusas sutnje gii sáhttá duođaštit bargodietnasa duohta massima. Máksomearri jorbejuvvo dasto lagamus 50 ruvdnui. <em type="bold">2.3.1 Duođaštuvvon massojuvvon bargodienas, vuosttaš cealkka čuokkis b) </em>Sáni <span type="quote">«livnnegiin»</span> sadjái biddjojuvvo <span type="quote">“vearuhusa vuođđu”</span>. <em type="bold">2.3.1 Duođaštuvvon massojuvvon bargodienas </em>Njealját cealkka b) čuoggás: <span type="quote">“Iehčanas ealáhusdoalli sáhttá molssaeaktun oažžut buhtaduvvot bálkká sadjásažžii gitta kr 2 500 rádjái beaivái.”</span> rievdaduvvo ná: Iehčanas ealáhusdoalli sáhttá molssaeaktun oažžut buhtaduvvot bálkká sadjásažžii gitta 0,27 % rádjái presideantta buhtadusas. Máksomearri jorbejuvvo dasto lagamus 50 ruvdnui. <em type="bold">2.3.2 Massojuvvon bargodienas duođaštusa haga </em>Ođđa vuosttáš teakstaoassi: Máksomearit massojuvvon bargodietnasa ovddas duođaštusa haga máksojuvvo proseanttaid mielde presideantta buhtadusas. Máksomearri jorbejuvvo dasto lagamus 50 ruvdnui. Vuosttaš teakstaoassi, mii dál šaddá nubbi teakstaoassi rievdaduvvo ná: Sii geat barget ruovttus, studeanttat, pensionistat ja earát geat eai sáhte duođaštit bargodietnasa massima, sáhttet oažžut 0,10 % juohke beaivvi presideantta buhtadusas. Nubbi teakstaoassi, mii dál šaddá guolmmát teakstaoassi rievdaduvvo ná: Iehčanas ealáhusdoalli mii lea čálihuvvon momsaregisterii sáhttá oažžut gitta 0,16 % rádjái presideantta buhtadusas. 174/178 <em type="bold">8 Jávkan iežas buohcama geažil </em>Kapihttala teaksta sihkkojuvvo ja sadjái biddjojuvvo: Sámedikki áirasat leat álbmotválljejuvvon áirasat ja definerejuvvojit danne luođubargin. Álbmotválljejuvvon áirasiin lea riekti oažžut buohcanruđa luođubargiid gustovaš njuolggadusaid mielde. Sámedikki ollesáiggi politihkkáriidda gokčá Sámediggi differánssa gaskal NAV máksámuša, luođubargiid buohcanruđa njuolggadusaid mielde, ja álbmotválljejuvvon áirasa fásta buhtadusa. Sámediggi máksá buohcciruđaid 1. beaivvi rájes 16. beaivvi rádjái buozalmasvuođajávkama oktavuođas. <em type="bold">9 Bargomátkkit </em>Vuollekapihttal 9.1 sihkko eret. Kapihttal 9 rievdaduvvo ná: <span type="quote">“Sámedikki politihkalaš doaimma bargomátkkiid oktavuođas biddjojuvvojit vuođđun dat njuolggadusat mat leat Sierrašiehtadusas mátke- ja biebmogoluid máksimis sis- ja olgoriikka mátkkiid ovddas. Bargomátkin lohkkojuvvo mátki Sámedikki ovddas. Dalle jos lea eahpádus ahte sáhttá go oassi mátkkis dahje olles mátki lohkkojuvvot bargomátkin, mearrida dievasčoahkkinjođiheaddji dahje sámediggepresideanta ášši.”</span> Vuollekapihttal 9.2 Golut beallalačča/guoimmi ovddas rievdaduvvo kapihttalnummirii 9.1. <em type="bold">11 Telefongolut ja golut teknihkalaš veahkkeneavvuide </em>Kapihttalnamma rievdaduvvo ná: 11 Elektrovnnalaš gulahallama olggosgoluid gokčan Vuollekapihttal 11.1, namma ja teaksta rievdaduvvo ná: 11.1 Ollesáiggepolitihkkáriidda ja politihkalaš ráđđeaddiide Dievasčoahkkinjođiheaddji, sámediggeráđđi ja ráđi politihkalaš ráđđeaddit ožžot máksojuvvot elektrovnnalaš gulahallanbálvalusaid ovddas, dalle go lea dárbu bálvalusa čađaheapmái. Eará teknihkalaš reaiddut addojuvvojit geavahussii. Vuollekapihttal 11.2 Sámedikki fásta áirasat bajilčála rievdaduvvo ná: 11.2 Fásta áirasiidda <em type="bold">12 Penšuvdna - Pensjon </em>Olles kapihttal rievdaduvvo ná: Dievasčoahkkinjođiheaddji ja sámediggeráđđi leat penšunortnega lahtut, gč. lága Sámedikki ja eará sámi riektediliid birra (sámeláhka) § 2-15. Politihkalaš ráđđeaddit čuvvot seamma penšunortnega go Sámedikki bargit. <em type="bold">13 Luohpan </em>Ođđa guolmmát teakstaoassi: Bálká maŋŋil luohpama ii atte penšuvdnačuoggáid. <em type="bold">Kapihttal <span type="quote">“14 Dáhkádusat”</span> lea ođđa kapihttal: </em>“Sámedikkis lea sierra mátkedáhkádus Sámedikki áirasiidda, nu maid vuollásaš lávdegottiid ja ráđiid lahtuide. Dáhkádus gusto lávdegottiid čoahkkanemiide ja čoahkkimiidda. Dasto gusto dáhkádus maid ovdan ruoktot čoahkkinbáikái oktan ijastallamiin, ja maid mátkkiin maid Sámediggi lágida. Sámedikki politihkkárat fertejit ieža váldit oktavuođa dáhkádusservviin jos dasa šaddá dárbu. 175/178 </p>
<p>Sámedikki politihkalaš dási njuolggadusaid rievdadusat bohtet fápmui 01.01.2019 rájes.</p>
<p>Ášši meannudeapmi loahpahuvvui 07.12.2018 dii. 13.30 Ášši 070/18</p>
<p>Sámedikki dievasčoahkkin 04.12.2018-07.12.2018</p>
<p>Bággonjuovvama mearrádusa maŋideapmi - Jovsset Ánte Sara</p>
<p>Áššenr. 18/5839</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus: </em></p>
<p>Sámediggi vuordá ahte Eanadoallo- ja biebmodepartemeanta maŋida Jovsset Ánte ášši viidáseappot meannudeami dassážii go ON olmmošvuoigatvuođalávdegoddi lean dan meannudan. Norga ferte gudnejahttit ášši mii lea ovddiduvvon ON olmmošvuoigatvuođalávdegoddái. Norgii lea hui unohas jos ON olmmošvuoigatvuođalávdegoddi gávnnaha eará konklušuvnna go maid Alimusriekti lea dahkan dahje ahte bággodoaibmabijut maid ii sáhte váldit ruovttoluotta leat čađahuvvon.</p>
<p>Dát lea dohkketmeahttun ja hui fuolastuhtti go stáhta ii gudnejahte riekteproseassa mii lea čađahuvvomin ON olmmošvuoigatvuođalávdegottis.</p>
<p>Sámediggi čujuha ahte našuvdnii šaddet unnán váikkuhusat jos vuordá bággodoaibmabijuid álggaheami. Dilli lea hui erenoamáš go ášši nugo dát lea ovddiduvvon olmmošvuoigatvuođalávdegoddái. 176/178</p>
<p>Sámedikki dievasčoahkkin - 070/18 <em type="bold">Evttohus 1 - Áirras Arthur Tørfoss, Ovddádusbellodat </em>Sámediggi guorrasa Jovsset Ánte Sara oidnui ahte ii sáhte eallit ollesáiggi boazodoallin dušše 75 heakkain. Sámediggi oaivvilda ahte sii geat barget eanadoalus, dása gullá maiddái boazodoallu, galget ealihit iežaset ollesáiggi dáinna bargguin. Sámediggi maid seammás doarju stáhta gáibádusa geahpedit ealuid, danne go bohccot goarránit stuorra ealuin, seammás go dát čuohcá duoddara ekologalaš ceavzimii, ja boazodoalu birgejupmái. Duogážin stáhta gáibádussii lea ahte ealáhus ii leat áiggiid čađa ieš nagodan njeaidit boazologu. Vaikko vel stáhta leage čalmmustahttán ja deattuhan ášši. Go Jovsset Ante dál ferte geahpedit ealus 75 heggii, de lea dát dan dihte go earát siiddas eai leat háliidat njeaidit iežaset boazologu. Jos Sara siida livččii háliidan Jovsset Ánte siidaguoibmin, de livčče eará boazoeaiggádatge sáhttán geahpedit ja dien láhkai juogadan noađi. Danne lea boastut sivahaddat ráđđehusa go Sara lea gártán dán dillái, go Fálá orohaga eará boazodoallit livčče ieža sáhttán čoavdit dili. Sámediggi ii váldde dan dihte oktavuođa ráđđehusain dán ášši čoavdit. <em type="bold">Evttohus 2 - Áirras Klemet Mikkel Buljo, Nordkalottfolket </em>Sámediggi oaidná ahte Jovsset Ánte Sara-ášši lea dagahan ahte boazoeaiggát lea dubmejuvvon njuovvat ealus 75 heakka rádjái. Dat čájeha ahte lágas leat duođalaš váilivuođat, go lea veadjemeahttun ná unnán bohccuiguin oažžut buori ekonomiija. Sámediggi dáhttu stáhta bissehit gáibádusa ealu njuovvat dassážii go ášši lea gieđahallojuvvon ON:s. Sámediggi dáhttu maid stáhta rievdadit boazodoallolága nu ahte ealu geahpedeami oktavuođas galgá beassat geassit eret 250 heakka ovdal geahpedeami, ja ahte vejolaš geahpedeami siiddas galget sii váldit geain leat stuorámus ealut. Ášši meannudeapmi álggahuvvui 06.12.18 dii. 09.05. <em type="bold">Jienasteapmi </em>39 áirasis ledje 35 čoahkis. Jienasteapmi čađahuvvui čuovvovaš vuogi mielde: · </p>
<p>Evttohus 1 hilgojuvvui 34 jienain 1 jiena vuostá ·</p>
<p>Evttohus 2 hilgojuvvui 31 jienain 4 jiena vuostá ·</p>
<p>Sámediggeráđi evttohus mearriduvvui 34 jienain 1 jiena vuostá</p>
<p><em type="bold">Beavdegirjelasáhusat </em>Dán áššis ii ovddiduvvon beavdegirjelasáhus. <em type="bold">Sáhkavuorrolistu ja replihkat </em></p>
<p>Sáhkavuorru</p>
<p>Replihkka 1 Silje Karine Muotka, áššejođiheaddji 2 Arthur Johan Tørfoss 3 Ronny Wilhelmsen 4 Runar Myrnes Balto 5 Klemet Mikkel Buljo 6 Anders S. Buljo 7 Ann-Elise Finbog 177/178 8 Kåre Olli 9 Hans Ole Eira 10 Silje Karine Muotka, áššejođiheaddji</p>
<p>DC - Mearrádus: Sámediggi vuordá ahte Eanadoallo- ja biebmodepartemeanta maŋida Jovsset Ánte ášši viidáseappot meannudeami dassážii go ON olmmošvuoigatvuođalávdegoddi lean dan meannudan. Norga ferte gudnejahttit ášši mii lea ovddiduvvon ON olmmošvuoigatvuođalávdegoddái. Norgii lea hui unohas jos ON olmmošvuoigatvuođalávdegoddi gávnnaha eará konklušuvnna go maid Alimusriekti lea dahkan dahje ahte bággodoaibmabijut maid ii sáhte váldit ruovttoluotta leat čađahuvvon.</p>
<p>Dát lea dohkketmeahttun ja hui fuolastuhtti go stáhta ii gudnejahte riekteproseassa mii lea čađahuvvomin ON olmmošvuoigatvuođalávdegottis.</p>
<p>Sámediggi čujuha ahte našuvdnii šaddet unnán váikkuhusat jos vuordá bággodoaibmabijuid álggaheami. Dilli lea hui erenoamáš go ášši nugo dát lea ovddiduvvon olmmošvuoigatvuođalávdegoddái.</p>
<p>Ášši meannudeapmi loahpahuvvui 06.12.18 dii. 09.20 178/178</p>
<p>Vuollaičállit lea lohkan čoahkkingirjji, ja gávnnahan ahte čoahkkingirjái fievrriduvvon mearrádusat leat nu movt Sámediggi mearridii. Kárášjohka, 04.12.2018 - 07.12.2018 Dievasčoahkkinjođihangoddi Tom Christer Sottinen</p>
<p>Tor Gunnar Nystad jođiheaddji nubbinjođiheaddji</p>
<p>Aili Guttorm</p>
<p>Thomas Åhren</p>
<p>Kåre Ivar Olli</p>
</body></document>
