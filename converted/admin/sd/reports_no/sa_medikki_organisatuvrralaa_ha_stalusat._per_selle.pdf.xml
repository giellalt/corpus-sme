<document xml:lang="sme" id="no_id">
  <header>
    <title/>
    <genre code="admin"/>
    <author>
      <unknown/>
    </author>
    <wordcount>30833</wordcount>
    <conversion_status type="standard"/>
    <availability>
      <free/>
    </availability>
    <multilingual/>
    <origFileName>http://samediggi.no/content/download/1685/15681/version/1/file/S%C3%A1medikki+organisatuvrrala%C5%A1+h%C3%A1stalusat.+Per+Selle.pdf</origFileName>
    <parallel_text xml:lang="nob" location="sametingets_organisatoriske_utfordringer._per_selle.pdf"/>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision: 154948 $; </version>
  </header>
  <body>
    <p>
      <em type="bold">Sámedikki organisatuvrralaš hástalusat. Árvvoštallan </em>
    </p>
    <p><em type="italic">                      Per Selle, Bergene Universitehta ja Norut Alta - Áltá</em> </p>
    <p>
      <em type="bold">1. Duogáš ja vuohki </em>
    </p>
    <p>Jagi 2010 álgogeasi ožžon jearaldaga Sámedikkis evalueret Sámedikki hálddahusa</p>
    <p>doaibmačoavdima. Mun mieđihin čađahit dán gelddolaš barggu danne go dat heive nu bures</p>
    <p>mu dutkanprofiilii, ja go dat lea erenoamáš relevánta dan oahppogirjeprošektii maid lean</p>
    <p>álggahan Sámedikki birra. Vaikke lean ge čuvvon Sámedikki ja sámepolitihka oalle dárkilit dan maŋemus 10 jagi, mii vulggii mu barggus Fápmo- ja demokratiijačielggademiin (1998 – 2003), de lea dán proseassas ilbman hui ollu mii lea ođas ja relevánta. Dát bargu lea leamaš sihke movttiidahtti ja lean oahppan ollu.</p>
    <p>Mandáhtta bivdá mu čuvgehit movt Sámedikki hálddahus gieđahallá daid sierra rollaid hálddašanorgánan, politihkalaš čállingoddin ja parlameantačállingoddin, ja oaidná áinnas ahte mun evttohivččen molssaektosaš vugiid organiseret doaimmaid čoavdima, vai buorebut</p>
    <p>nákcejit gulahallat ja fállat bálvalusaid sámi servodahkii. Mu leat maiddái bivdán čuvget makkár ovdamunit ja hehttehusat livčče jus rátkkášii hálddašandoaimmaid sierra ovttadahkii</p>
    <p>Sámedikki vuollái, man oktavuođas maiddái hálddahuslaš ja ekonomalaš váikkuhusaid evttohusat galget árvvoštallojuvvot.</p>
    <p>Olles 2010 čavčča lean mun čohkken dieđuid ja lohkan almmolaš ja unnit almmolaš</p>
    <p>dokumeanttaid Sámedikki barggu birra. Mun lean jearahallan ja ságastallan ollu Sámedikki</p>
    <p>bargiiguin dan áigodagas, ja háliidan giitit din buohkaid. Jus ehpet livčče nu millosat juohkán muinna dieđuid de livččii veadjemeahttun čállit dán raportta. Proseassa čađahettiin vásihin</p>
    <p>Jus áiggut oktavuođa čálliin, de geavat per.selle@isp.uib.no.</p>
    <p>ahte <em type="italic">organisašuvnnas lea stuora dárbu ovddidit čoahkkananbáikkiid</em> gos olbmot dávjá besset ságastallat dakkár diliid birra maid mii deattuhit dás.      </p>
    <p>Mun lean ožžon diehtit hui ollu organisašuvnna birra (ja organisašuvnna olbmuid birra) daid</p>
    <p>jearahallamiid bokte, jearahallamat mat dávjá rivde hávskes ja buvttadeaddji ságastallamin.</p>
    <p>Jearahallamat ledje álgoálggus jurddašuvvon veahá summal jearahallamin gos mun dieđusge áigon guoskkahit váldofáttáid, muhto goitge ledje rahpasat vaikke makkár lahkonanvugiide ja</p>
    <p>jurdagiidda main čájehuvvui leat mearkkašupmi. Borgemánu rájes gitta juovlamánnui lean mátkkoštan miehtá Sámedikki iešguđege kántorbáikkiin ja ságastallan bargiiguin iešguđege ossodagain. Mun lean maiddái jearahallan jođiheddjiid/jođiheaddjijoavkku. Olles</p>
    <p>bargobeaivvi geavahin jearahallamiidda Unjárggas, Romssas – gos maiddái bargit</p>
    <p>Olmmáivákkis (ja Evenášis) ledje mielde, ja Snoasas ja Divttasvuonas, gos maiddái deiven</p>
    <p>Evenáši bargiid. Guovdageainnus jearahallen golbma bargobeaivvi, ja Kárášjogas vihtta.</p>
    <p>Kárášjogas oassálasten lávdegoddečoahkkimiin 2010 skábmamánus, ja de bessen maiddái</p>
    <p>jearahallat politihkalaš dási, sihke sámediggeráđi, posišuvnna ja opposišuvnna jođiheddjiid dievasčoahkkimis, iešguđege joavkojođiheddjiid, dievasčoahkkinjođihangotti, lávdegoddejođiheddjiid, ja ovtta Bearráigeahččanlávdegotti áirasa. Maiddái politihkalaš</p>
    <p>birrasis ledje hui mielas muinna ságastallat ja mis ledje hui buorit ságastallamat sihke</p>
    <p>politihkalaš ja hálddahuslaš organiserema ja ovdáneami birra. Maŋemus jearahallamiid ja ságastallamiid čađahin bargiidseminára oktavuođas Girkonjárggas juovlamánus, gos vel</p>
    <p>jearahallen bargiid geain lea kántorbáiki Álttás. Lassin lea mus leamaš ollu oktavuohta</p>
    <p>singuin geaid lean jearahallan E-boastta bokte.</p>
    <p>Lassin dálá bargiide ja politihkkáriidda sámediggevuogádagas, leat mus maiddái leamaš</p>
    <p>guhkes ságastallamat Heidi Salmiin, Sven-Roald Nystøin ja Steinar Pederseniin.</p>
    <p>Raportaevttohus lea ovddiduvvon Sámedikki jođiheddjiide guovvamánus, ja jođiheddjiide ja politihkalaš dássái njukčamánus. Maŋŋel dan maŋemus čoahkkima háliidedje maiddái</p>
    <p>fágasearvvit buktit eanet formála cealkámušaid, ja dan sii besse. Cealkámušat dáin</p>
    <p>čoahkkimiin ja fágaservviid čálalaš kommentárat leat diehttelasat váikkuhan loahpalaš veršuvnna. Resursaolbmot organisašuvnnas leat maiddái lohkan čađa evttohusa ja veahkkin sihkkon eret vejolaš čielga boasttoipmárdusaid ja boasttuvuođaid. Muhto lea deaŧalaš deattuhit ahte dá lea mu bargu ja dat ii leat guđege ládje čállojuvvon earáid stivrema vuođul.</p>
    <p>Mátkkit, orrumat ja earenoamážit jearahallamat diehttelasat eai livčče šaddan nu buvttadeaddjit jus in livčče ožžon nu dárkilis veahki barggu heiveheapmái. Olles dán</p>
    <p>áigodagas lea mus leamaš lagas oktavuohta Anne Britt Hættain gii lea munnje ordnen dan</p>
    <p>maid lean bivdán. Son lea heivehan prográmma ja ohcan dokumeanttaid maid oaivvildii</p>
    <p>ávkkálažžan munnje, dahje maid ieš lean jearahan. Son lea oppalohkái bargan stuora barggu.</p>
    <p>Loahppaáigodagas lea maiddái Berit Karen Paulsen leamaš hui buorre veahkkin munnje.</p>
    <p>Giittán dudno goappašagaid. Seammás háliidan maiddái giitit Sámedikki bajimus hoavddaid.</p>
    <p>Eai leat nu ollu ásahusat geat luitet earáid nu lahka iežaset go dii lehpet dahkan.</p>
    <p>Dáid viiddis jearahallamiid ja stuora dokumeanttaid bokte oktii buot lean ožžon buori gova</p>
    <p>organisašuvnna ovddidansárgosiin ja movt bargiid mielas organisašuvnna dilli lea. Nu go</p>
    <p>galgat oaidnit dás, de lea sáhka organisašuvnnas mas lea stuora rievddadanmunni ja mas leat</p>
    <p>hui ollu návccalaš, movttegis ja hutkás bargit. Vaikke organisašuvnnas sáhttá leat ollu mainna</p>
    <p>ii leat nu duhtavaš, de orrot eanaš bargit loaktimin sihke bargguin ja bargosajis. Muhto leat</p>
    <p>goitge muhtumat geat deattuhit ahte dat boares áŋgirvuohta sámi politihkalaš prošektii ii soaitte šat nu go lávii ja ahte das soitet leat váikkuhusat organiserenvuohkái. Mun árvvoštalan</p>
    <p>maiddái ahte daid boahttevaš jagiid leat Sámedikkis stuorra hástalusat maidda gáibiduvvo</p>
    <p>hutkáivuohta. Raporttas áiggun geahččalit guovdilastit áššiid ja hástalusaid mat mu mielas</p>
    <p>leat stuorrát ja maidda gusket mávssolaš válljemat. Muhto áiggun dieđusge maiddái kommenteret unnit beliid maid lean fuobmán ja maid vejolaččat sáhttá buoridit almma stuorát</p>
    <p>doaimmaid haga.</p>
    <p>Ferten muittuhit ahte buot vuđolaš hálddahuslaš ja hálddašeaddji hástalusat eai dušše guoskka</p>
    <p>organisatuvrralaš válljejumiide, muhto dain leat maiddái politihkalaš bealit. Namalassii lea</p>
    <p>das eanet mearkkašupmi go ahte geahččalit oččodit beaktileabbo ja buorebut doaibmi   organisašuvnna, ja dat lea čavga čadnojuvvon dasa mii sámepolitihkka lea oaivvilduvvon leat.</p>
    <p>Ferten maiddái deattuhit ahte ollu mu árvvoštallamiin ja rievdadanevttohusain leat sierralágan</p>
    <p>meroštallamat ja muhtumin daid soitet maiddái báidnit mu iežan oainnut movt mun</p>
    <p>háliidivččen ahte sámepolitihka galggašii ovdánahttit. Mun lean goitge geahččalan bissut nu</p>
    <p>objektiivvalažžan go vejolaš, ja boahttevaš nanu Sámedikki sihkkarastin lea leamaš barggu</p>
    <p>guovddáš.</p>
    <p>Sámediggi lea dál moalkás organisašuvdna mas leat stuorra hástalusat. Ii ge leat álki gávdnat</p>
    <p>čovdosa boahtteáigái dakkáraš moalkás dilálašvuođaide mat Sámedikki bargosurggiin leat.</p>
    <p>Danne lea dávjá váttis mearridit mii livččii buoremus čoavddus boahtteáigái. Danne čálán ge iežan evttohusaid ja árvvoštallamiid golmma láhkai, a) konkrehta evttohussan mii berre</p>
    <p>dahkkot ja manne, b) mun geasán ovdan daid maid mun árvvoštalan leat dat iešguđege molssaeavttut, muhto lean eahpesihkar mii livččii buoremus Sámediggái, ja c) oasit maiguin</p>
    <p>lean vel eahpesihkkareabbo, muhto jáhkán hui sihkkarit ahte Sámediggi ferte vuđolaččat digaštallat daid fáttáid birra jođánepmosit.</p>
    <p>Sávan ahte mun raporttas lean gávdnan daid guovddáš hástalusaid mat sámediggevuogádagas</p>
    <p>leat  ja ahte mus seammás lea juoga dadjamuš daid birra mii lea deaŧalaš. Lean geahččalan čállit raportta gehppes gielain ja jurdda lei ahte dat ii galgan šaddat nu guhkki ahte ii báljo oktage gille lohkat. Dat dieđusge mearkkaša ahte ollu deaŧalaš áššit eai leat čiekŋuduvvon</p>
    <p>eaige dárkilit guorahallojuvvon, muhto sávvamis lean dan muttus dárkilit čállán goit ahte sisdoallu boahtá čielgasit ovdan.</p>
    <p>Lea veara muittuhit ahte ii oktage organisašuvdna leat álo seamma beaktil ja álo buoremus.</p>
    <p>Jus mii galgat birget organisašuvnnas, ja jus dat organisašuvdna galgá birget, de ferte</p>
    <p>muhtumin leat veahá <span type="quote" xml:lang="sms">“loažža”</span> vuogádat. Jus beare haga deattuha beaktilvuođa, de dávjá šaddá boađus áibbas eará. Nugo mii beassat dás oaidnit, de sáhttá maiddái sámediggevuogádat rahčat struktuvrralaš hástalusaiguin mat hábmejit organisašuvnna, muhto main lea váttis dahje veadjemeahttun organiseret áibbas eret. Ii buot sáhte čoavdit organiserema bokte. Muhto ollu</p>
    <p>sáhttá, ja organiserenvuohki sáhttá mearridit hui ollu makkár bargguid sámediggevuogádat</p>
    <p>sáhttá bargat ja movt čoavdit bargguid. Organiserenvuohki váikkuha seammás movt olmmoš árvvoštallá iežas rolla servodagas. Dainna stuora ja deaŧalaš rollain mii Sámedikkis galgá leat servodagas, ja gáržžiduvvon bušeahttarámmaiguin mat Sámedikkis leat, ii leat Sámedikkis</p>
    <p>guhká árta doaibmat eahpebeaktilit ja čielga mihttomeari haga. Danne gáibiduvvo ahte</p>
    <p>organiserema ja resurssaid beaktilis ávkkástallan garrasit deattuhuvvo, muhto ii dan dihte ábut</p>
    <p>gal šaddat nu ahte dat lea <span type="quote" xml:lang="swe">“visot”</span> mas berošta.</p>
    <p>Raportta álggus lea ollislaš geahčastat Sámedikki organisatuvrralaš ovdáneamis, ja deattuha <em type="italic">dan joatkevaš ođđasis organiserema </em>(2.oassi). Das ozan earenoamážit organisatuvrralaš váikkuhusaid dain iešguđege čađahuvvon organiseremiin, namalassii ođđasis organiserema </p>
    <p>deaŧalaš dimenšuvnnaid mat hábmejit deaŧalaš rámmaid digaštallamiidda maŋŋelis. Dasto čiekŋudan digaštallamii mii guoskkaha dan ahte makkár organisašuvdna Sámediggi lea ja</p>
    <p>maid dat mearkkaša organiserenvuohkái (3. oassi). <em type="italic">Das deattuhan erenoamážit Sámedikki </em></p>
    <p>
      <em type="italic">dakkár ásahussan mii lea sihke stáhtalaš gulaskuddan- ja mearridanorgána ja sámi </em>
    </p>
    <p><em type="italic">álbmotválljen orgána.</em> Go de lean geargan organisatuvrralaš ovdánemiin ja Sámedikki </p>
    <p>mihtilmasvuođain, de áiggun eanet konkrehta čujuhit daid mat mu mielas leat</p>
    <p>organisatuvrralaš hástalusat Sámedikkis (4. oassi). Dás árvvoštalan hástalusaid otná</p>
    <p>modeallain, namalassii maid berre dahkat duohtatkeahttá vuođđoorganiserenhámi. Das digaštalan geográfalaš juohkima, gos maiddái árvvoštalan gaskavuođa Kárášjoga ja</p>
    <p>Guovdageainnu gaskka, mun geahčadan lea go čumpe-organiseren ja jođihanstruktuvra ulbmillaš, ja dasto digaštalan leat go vuoigatvuođa-, giella ja oahpahusáššit nu guovddážis go berrejit dakkár organisašuvnnas go Sámediggi. Loahpas dán oasis digaštalan ahte váldojit go</p>
    <p>deaŧalaš čuolmmat bealátkeahtesvuođa ektui doarvái duođalaččat organisašuvnnas. Boahtte oassi (5. oassi) lea 2010 čavčča organiserema birra ja čoavdá go dat makkárge guovddáš hástalusaid maiguin mun oaivvildan organisašuvdna rahčá. Ja danne go konklušuvdna das lea negatiiva, de mun čiekŋudan viidábut digaštallamii dan birra ahte movt Sámediggi sáhttá čoavdit váttis oktavuođaid gaskal politihkaovddideami ja hálddašeami (6. oassi). Mun čuvgehan muhtun muddui stuorát váttisvuođaid dálá modeallas ja digaštallat movtt dakkár hástalusaid lea vejolaš čoavdit dán seamma váldomodealla siskkobealde, vai ferte go rievdadit maidege vuđolaččat. Maŋemus váldooasis (7. oassi) digaštalan dárbbu áibbas ođđasis válljet ja dainna lágiin hábmet áibbas ođđa organisašuvdnamodealla. Galgá go Sámediggi rátkit</p>
    <p>hálddašanoasi sierra olggobeale etáhtan (áinnas olggobealde Kárášjoga), vai galgá go áibbas</p>
    <p>nuppi guvlui bargat ja unnidit hálddašanoasi ja baicca vuoruhit politihkkaovddidanbarggu?</p>
    <p>Dasto loahpas (8. oassi) lea oanehis čoahkkáigesson digaštallan ja konkrehta evttohusat ja</p>
    <p>váldoárvvoštallamat Sámedikki hástalusaid ektui.</p>
    <p>Ovdal go álgit lohkat de leat muhtun deaŧalaš bealit maid háliidan namuhit. Dát lea dakkár bargu gos mun lean geahččalan <span type="quote">“buohtastahttit Sámedikki iežainis”</span>. Váldá go Sámediggi</p>
    <p>rivttes organisatuvrralaš válljemiid ja ávkkástallá go iežas resurssaiguin nu bures– sihke</p>
    <p>olmmošlaš ja ekonomalaš – go berrešii? Muhtun oasit dás sáhttet orrut hui kritihkalaččat. Muhto de ferte muitit ahte dát ii leat Sámedikki ja earalágan ásahusaid buohtastahttin, nugo</p>
    <p>suohkaniid ja fylkasuohkaniid. Dakkár oktavuođas soaittášii Sámediggi birget hui bures, ja eahpitkeahttá lea ollu mii doaibmá bures sámediggevuogádagas. Muhto dat ii eastat ahte</p>
    <p>Sámedikkis, nugo mii beassat oaidnit, leat stuora hástalusat maiddái organisatuvrralaš dásis.</p>
    <p>
      <em type="bold">2. Sámedikki organisatuvrralaš ovdáneapmi. Joatkevaš ođđasis organiseren  </em>
    </p>
    <p>Buot dávgasis ja dynámalaš organisašuvnnat rievdadastet organisašuvnna go orru dárbu,</p>
    <p>namalassii go siskkáldas dárbbut dahje rievdadusat ja ođđa gáibádusat birrasis dahket ahte ferte rievdadit. Dieđusge lea deaŧalaš ahte Sámedikkis bissu dakkár dynamihkka ja</p>
    <p>dávggasvuohta, muhto seammás lea rádji das man ollu organiseren ja</p>
    <p>organiserendigaštallamat leat ávkkálaččat organisašuvdnii.</p>
    <p>Dan rájes go Sámediggi várrogasat álggii unnán bargiiguin 1989:s, de lea leamaš áibmadas</p>
    <p>ovdáneapmi, ja lea dál organisašuvdna mas leat ollu badjel 130 bargi. Sámediggi lea maiddái</p>
    <p>ožžon ođđa válddi ja ođđa bargguid láhkahálddašeami, doarjjahálddašeami ja</p>
    <p>ásahushálddašeami bokte.</p>
    <p>Vuosttaš áigodagas (1989 – 1993) ledje Sámedikki hálddahusas sullii 20 bargi</p>
    <p>organiserejuvvon ovtta politihkalaš ja ovtta hálddahuslaš ossodahkii, ja kontorbáiki lei</p>
    <p>Kárášjohka. 1994:s juo lea vuđolaš ođđasis organiseren ja sentraliseren, go ollu eará sámi</p>
    <p>ásahusat mat ledje ihtán ovdal dahje oktanaga Sámedikkiin, sirdojuvvojedje</p>
    <p>sámediggevuogádahkii. Dat ledje Sámi ealáhusfoanda, Sámi kulturfoanda ja Sámi</p>
    <p>kulturmuitohálddašeapmi, seammás go Sámi giellaráđđi ja Sámi ealáhusráđđi maiddái</p>
    <p>ásahuvvojedje. Buot dát ásahusat definerejuvvojedje, mii lea miellagiddevaš, vuollásaš ráđđin Sámedikkis, sierra jođiheddjiiguin ja hálddahusaiguin, ja gos juohke foanddas dahje ráđis lei sierra stivra mii hálddašii ruđa ja láhkahálddašanbargguid. Dat maid mii dás oaidnit lea dat</p>
    <p>vuosttaš deaŧalaš viggamuš čohkket nu ollu go vejolaš das mii lei ihtán ja mii hálddašii sámegiela, sámi kultuvrra ja ealáhusa, oassin Sámediggái. Dalle juo ledje Sámedikki<em type="italic"> </em>bargit </p>
    <p>geográfalaččat bieđgguid.</p>
    <p>Seammás mii oaidnit ahte lea sáhka dakkár organisašuvdnamodeallas gos dat seamma</p>
    <p>foanddat/ráđit bisuhit stuora oasi ásahusautonomiijas; namalassii ahte ođđa Sámediggi ii leat doarvái fámolaš dahje eai leat doarvái beroštumit ja dáhttu duođas váldit badjelasas daid.</p>
    <p>Deaŧalaš váikkuhus das lea ahte politihkka ja hálddašeapmi eai leat nu bures ovttaiduhtton.</p>
    <p>Sáhttá vuoiga dadjat ahte dán struktuvrras leat oasit olggut etáhta jurddašeamis maid máŋggas sámediggevuogádagas dál sávašedje, nugo mii oaidnit dás vuollelis (geahča 7. oasi).</p>
    <p>Boahtte stuora ođđasis organiseren lei 2000:s. Stuora ja deaŧalaš ásahus <em type="italic">Sámi oahpahusráđđi </em></p>
    <p>(su. 30 bargi) ja <em type="italic">Sámi sierrabibliotehka</em> sirdojuvvojedje Sámediggái. Sierrabibliotehka čadno váldohálddahussii Kárášjohkii, muhto oahpahusráđđi šaddá sierra ossodahkan </p>
    <p>Guovdageainnus namain <em type="italic">Oahpahusossodat</em>. Dan sivas go dát lei stuora ja deaŧalaš ásahus, de lei ja lea dán sirdimis stuora mearkkašupmi Sámedikki viidásit ovdáneapmái. Okta dain </p>
    <p>stuorámus ja deháleamos ásahusain Sámedikkis lea olggobealde Kárášjoga, ja mas lea</p>
    <p>gelbbolašvuohta ja oainnut dan ektui ahte movt áššit berrešedje leat.</p>
    <p>Dás lea sáhka fágaossodagas mii vissásii dovddai iežas oalle guhkkin eret ja mas lei unnán</p>
    <p>beroštupmi stuora oassái sámediggevuogádaga politihkalaš digaštallamis, iige lean</p>
    <p>beroštupmi stivrejuvvot dan politihkalaš dásis mas guovddáš lei Kárášjogas. <em type="italic">Dás mii eat </em></p>
    <p>
      <em type="italic">oainne dušše geográfalaš vuostálasvuođa, muhto maiddái vuostálasvuođa gaskal fága ja </em>
    </p>
    <p><em type="italic">politihka mii lea bisson sámediggevuogádagas dan rájes.</em> Dát deaŧalaš sirdin sámediggevuogádahkii – maid gal máŋggas várra oaivvildedje lei áibbas lunddolaš danne go ođđaáigásaš sámi almmolašvuohta ovdánii ja Sámediggi lei guovddážis, ii goitge báljo čielggaduvvon váikkuhusaid ektui. Lea eambbo go eahpečielggas guđe muddui dat iešguđege ossodagat gehččojuvvojedje oktan, ja makkár jurdagat ledje movt oktavuohta gaskal politihka </p>
    <p>ja hálddašeami galggai leat. Maŋit áiggis lea dat váikkuhan Sámedikki bargui ja organiseremii. Ášši lea guovddáš hástalus hálddašeami ja politihka oktavuođa birra, ja mii lea áibbas guovddážis dán čielggadeamis. Man vuogas ja riekta lea ahte politihkalaš dássi stivre</p>
    <p>juoidá maid máŋggas oaivvildit čielga hálddašanbargun dahje fágalaš hástalussan ja mii dávjá lea mearriduvvon (ja dárkkistuvvo) lágain áibbas eará olbmuid bokte go Sámedikki</p>
    <p>politihkkariin. </p>
    <p>Dás ferte dattetge mearkkašit ahte departemeanta stivrii Sámi oahpahusráđi (politihkalaččat).</p>
    <p>Dasa lassin čielggada dat mii geavai 2000:s ahte lea vuđolaš vuostálasvuohta</p>
    <p>Sis ii lean láhkaásahusváldi mearridit oahppoplánaid, dahje konsultašuvdnarolla oahppoplánaid várás main lea sámi sisdoallu nugo Sámediggi oaččui go ođđa oahpahusláhka doaibmagođii 1999:s. Ii lean sáhka dušše bargguid sirdimis, muhto maiddái ođđa bargguid ja áibbas ođđa rolla birra. Ja dát ii buhtaduvvon ekonomalaččat, ii dat ge ahte Sámediggi galggai bargat politihkalaččat dán suorggi bargguiguin.</p>
    <p>Dát govvideapmi ii soaitte ollislaččat gokčat oahpahusa ja giela hálddašanbargguid danne go</p>
    <p>Sámedikkis dán suorggis lea láhkaásahus- ja mearridanváldi. Kulturmuitosuorggis gal dáidá govvideapmi leat unnit eanet nu go bajábealde čállon. Ii ábut dan ge badjelgeahččat ahte go guoská lágaide ja láhkaásahusaide de lea Sámedikkis buorre váikkuhanvejolašvuohta dan ektui ahte man stuora oassi sámediggevuogádagas berre leat Kárášjogas. Dasa máhccat 4.</p>
    <p>oasis.</p>
    <p>Dattetge leat dat sierra foanddat ja ráđit ain autonoma ovttadagat sámediggevuogádagas. 2001:s juo boahtá ođasteapmi mas doaivumis lea leamaš <em type="italic">eanemus mearkkašupmi </em> ja mii lei dat vuđoleamos ođđasis organiseren maid Sámediggi lea čađahan. Buot vuollásaš ráđit </p>
    <p>heaittihuvvojedje ja mearkkašahtti ođđasis organiseren biddjojuvvui johtui. Sámediggi ásahii čieža ossodaga, mat šadde Sámedikki hálddahusa oassin. Muhto oassi dáin váldokantuvrrain</p>
    <p>bissot olggobealde Kárášjoga ja, mii lea hui miellagiddevaš, olggobealde Guovdageainnu</p>
    <p>(Vuonnabađas, Ájluovttas). Dáinna ođđasis organiseremiin Sámediggi rievdada buot mii</p>
    <p>ovdal lea leamaš oalle autonoma, ovttaiduhtton oassin sámediggevuogádahkii. Dás rájes ii</p>
    <p>lean šat eahpečielggas ahte Sámedikkis lea bajimus ovddasvástádus politihkkahábmemis ja hálddašeamis/bušeahtas. </p>
    <p><em type="italic"> </em>Dat sierra stivrrat jávke. Dál oaidnit maiddái čielgasit juoidá mii maŋŋá dušše šattai vel čielgaseabbon, namalassii ahte hálddahuslaš struktuvra lea hui bieđgguid, nu ahte seamma ossodaga bargiin lea kontorbáiki sierra geográfalaš guovlluin.  </p>
    <p>Dát čieža ossodaga leat sturrodaga dáfus sierraláganat, muhto šaddet goitge ollu jođiheaddjit. Dan ektui bohte ge jođánit garra moaitámušat. </p>
    <p>Dasa lassin dagaha dakkáraš geográfalaš</p>
    <p>háddjejuvvon ja differensierejuvvon struktuvra váttisin čielggadit politihkkaovddideami ja hálddahusa oktavuođa. Sámedikki bargguid stuora variašuvdna gáibida ollu ossodagaid, dahje</p>
    <p>stuora ossodagaid main leat formaliserejuvvon vuolleossodagat, juste fal dan dihte vai lea</p>
    <p>nanu fágalaš jođiheapmi mii sáhttá ovttaidahttit politihka ja hálddašeami.</p>
    <p>Dattetge oaidnit dál ahte muhtun fágabirrasiid mávssolašvuohta ja deattuheapmi stuorru dan</p>
    <p>ektui ahte politihkalaš dássi dat galgá mearridit, vaikke lea gal veahá vuosteháhku dasa, dahje</p>
    <p>goit juobe unnán áŋgirvuohta dan ektui. Muhto ii leat eará go jurddašišgoahtit eanet dan</p>
    <p>konsultašuvdnaortnegiid bokte dain surggiin mat leat deaŧalaččat sámi servodagas. Stáhta</p>
    <p>bealis ii leat dušše duolbmut Sámedikki dáin áššiin.</p>
    <p>Dát ii leat formálalaččat áibbas riekta dan sivas go ovdamearkka dihte Kulturmuitosuodjalus</p>
    <p>ain lea Riikaantikvára vuolde direktoráhttan.</p>
    <p>Dát kritihkka lea rievtti mielde oalle eahpevuoiggalaš. Duohta lea ahte šadde veahá unnit</p>
    <p>ossodatdirektevrrat, muhto jođiheaddjit eai geahppánan. Ja maŋemus organisašuvdnarievdadeamis 2010 čavčča leat seamma ollu ossodatdirektevrrat go 2001-05</p>
    <p>ledje. Dás ferte maiddái namuhit ahte lea áibbas dábálaš ahte leat ná ollu direktevrrat bargiid ektui almmolaš hálddahusa jođiheamis, vai galgá sáhttit doaibmat konsekveanta ja ovttalágaš fágalaš jođihemiin.</p>
    <p>guvlui, eará ášši lea oažžut sadjái dakkár organisatuvrralaš struktuvrra man bokte dan sáhttá</p>
    <p>čađahit geavadis. Politihkkariid fámu mearkkašupmi ja rájit vuogádagas lea dimenšuvdna ja</p>
    <p>riidosuorgi mii ii leat jávkan áiggi mielde<em type="italic">. </em>Seammás oaidnit ahte dál leat </p>
    <p>sámediggevuogádagas oanehis áigodagas váldoossodagat olggobealde Sis-Finnmárkku. Nu go</p>
    <p>mii oaidnit de ii fámohuva Guovdageainnu posišuvdna maŋit organisašuvdnarievdademiin, muhto eará kantuvrrat gal masset formála válddi ja posišuvnna.</p>
    <p>Ođđa modealla ii beassan doaibmat go njeallje jagi, ja dán áigodagas ledje joatkevaš digaštallamat viidásit plánaid birra; namalassii ođđa vejolaš organisašuvdnarievdadusaid birra. Dasa leat dieđusge máŋga siva. Okta sivva lei ahte lei váttis koordineret hálddahusa go</p>
    <p>ledje nu ollu ossodagat, ja go máŋgga ossodagas lei váldokantuvra olggobealde guovddášhálddahusa Kárášjogas. Das ferte maiddái jurddašit ahte man stuora</p>
    <p>organisašuvdnarievdan dát duođai lei, go jurddaša ahte dat dáhpáhuvai dakkár vuogádagas</p>
    <p>gos oktavuohta gaskal politihka ja hálddahusa ain lei dan muttus seađas ja muhtun muddui oalle eahpečielggas.</p>
    <p>Juoga mii goitge lea čielggaduvvon dás, ja mii lea deaŧalaš dimenšuvdna juo 1994</p>
    <p>organiserema rájes, lea dakkár jurdda ahte <em type="italic">Sámedikkis galgá leat váldoovddasvástádus ja </em></p>
    <p>
      <em type="italic">áinnas maiddái hálddašit nu ollu go vejolaš dan mii gullá sámi servodatovdáneapmái. </em>
    </p>
    <p>Dađistaga ihtá maiddái politihkalaš dimenšuvdna čielgaseabbo dakkár áššiin mat ovdal leat álgoálggus leamaš hálddašanáššit, ja main vuođus lea leamaš fágalaš jođiheapmi ja</p>
    <p>árvvošteapmi. Vaikke 2001-organiseren ii beassan doaibmat nu guhká, de lei dát ođđasis organiseren dat stuora lávki, go <span type="quote">“buot Sámedikki olggobealde”</span> šattai Sámedikki barggu</p>
    <p>vuollái ja mas politihkka galggai leat njunnošis. Dán dáhpáhusas leat leamaš stuora</p>
    <p>váikkuhusat viidásit ovdáneapmái, ja dan mii beassat das maŋŋelis oaidnit.</p>
    <p>Ovdal dan boahtte stuora nuppástuhttima 2005:s čađahuvvui vuđolaš čielggadanbargu mas</p>
    <p>maiddái <em type="italic">Statskonsult </em>lei mielde. Ođđa organisašuvdnamodealla álgoevttohus lea hui miellagiddevaš dokumeanta mas hálddašeami ja politihka vuostálasvuođat digaštallojuvvojedje gelddolaš vuogi mielde. </p>
    <p> <em type="italic">Sámedikki hálddahusa ođđasis organiseren, 1.3. 2005.</em> </p>
    <p>Dán dokumeanttas lea ollu mii ain addá</p>
    <p>deaŧalaš rámmaid dálá digaštallamii. Evttohuvvo ahte ásahuvvojit guokte stuora ossodaga, okta <em type="italic">Politihkka- ja hálddašanossodat </em>ja okta <em type="italic">Bálvalusossodaga.</em> Gávnnahuvvo ahte áigi ii leat dievvan, dahje ahte sámediggevuogádat ii leat doarvái stuoris dahje gelbbolašvuohta ráddjet </p>
    <p>politihka ja hálddašeami sierra ossodagaide. Raporttas ákkastallo ahte <em type="italic">direktoráhttamodealla</em> </p>
    <p>(olggut etáhtat) ii heive ja ahte leat buoret čohkket politihkkaovddideami ja hálddašeami ovtta stuora ossodahkii, gos ii ráddje politihka ja hálddašeami sierra vuolleossodagaide.</p>
    <p>Váldoággan dása lea dárbu synergiijai gaskal politihka ja hálddašeami. Das daddjo maiddái</p>
    <p>ahte Sámedikkis eai leat doarvái resurssat ii ge dárbu sierra dievasčoahkkinhálddahussii. Raporttas rahppo goitge vejolašvuohta áiggi mielde viidásit ovddideapmái mii áinnas maiddái</p>
    <p>mielddisbuktá čielgaseabbo rájiid gaskal politihka ja hálddašeami siskkáldasat dan stuora</p>
    <p>ossodagas. Nubbi ossodat mii evttohuvvo, <em type="italic">Bálvalusossodat, </em>lea juste nie, ossodat mii </p>
    <p>doaimmaha bargguid nugo bargiidáššiid ja ekonomiija, DBS, rehketdoalu, IT ja</p>
    <p>doaimmaheami, teknihka, bassama, bálvalusguovddáža jna., namalassii barggut mat dál eanaš</p>
    <p>gullet <em type="italic">Hálddahusossodahkii. </em>Lassin evttohuvvojit guokte unni bargoveaga, <em type="italic">Ráđi ja direktevrra bargoveahka ja Dievasčoahkkinbargoveahka.  </em>    <em type="italic"> </em> </p>
    <p>Dán evttohusa áigumuššan ii lean geahnohuhttit báikkálaš kantuvrraid. Jus nu livččii dohkkehuvvon, de das livččii hui deaŧalaš konsekveansa, danne go de livččii goappašiid váldoossodagaid váldokantuvra leamaš Kárášjogas. Dat livččii mearkkašan ahte Kárášjohka nanusmahttojuvvošii ođđa sámepolitihka guovddážin. Dán čielggadeami mielde boahtá maiddái čumpe-organiserema evttohus. Dattetge lea deaŧalaš mearkkašit ahte dušše</p>
    <p>politihkka- ja hálddašanossodagas háliidit čumpe-organiserema, ja doppe dušše sii geat aivve barget čielga politihkkaovddidemiin. Oaivvildit ahte dakkár organiseren ii heive dohko gos barget čielga hálddašanbargguiguin. Muhto áibbas čielggas lea ahte <em type="italic">Bálvalusossodagas </em>galgá </p>
    <p>leat dábálaš linjaorganiseren.</p>
    <p>Nugo namuhuvvon de lea dát evttohus miellagiddevaš ja ain hui relevánta, danne go dás leat</p>
    <p>deaŧalaš oainnut čumpe-organiserema rájiid ektui ja oktavuođa birra gaskal hálddašeami ja politihka. Dás ákkastallo čielgasit ahte sámediggevuogádat ii leat dakkár posišuvnnas ahte sáhtášii doaibmat bures jus hálddašeami ja politihka gaskkas livččii nanu rádji. Ákkastallo vel ahte rádji dan guovtti gaskkas sáhttá leat veahá eahpečielggas, muhto olbmot eai oainne dan</p>
    <p>nu stuora váttisvuohtan. Árvvoštallo ahte politihkkaovddideapmi ja hálddašeapmi leat</p>
    <p>sorjavaččat nubbi nuppis. Raporttas čuožžu viidásit ahte vaikke vel šattašedje ge čielgasit rájit</p>
    <p>gaskal hálddašeami ja politihka áiggiid mielde, de eai leat goitge doarvái barggut, olbmot ja</p>
    <p>gelbbolašvuohta rátkit hálddašanoasi sierra olggut etáhtan. Dasto oaivvildit ahte sáhttá</p>
    <p>dohkálaš dássái sirret politihkkaovddideami ja hálddašeami dakko gokko lea dárbbašlaš, erenoamáš politihkkaovddidan-čumppiid ásahemiid bokte. Stuora gažaldat lea ahte dolle go dát árvvoštallamat deaivása dalle, ja jus dan dahke, leat go de maŋŋel leamaš dan muttus ollu dáhpáhusat ahte leat boahtán sisa ođđa ákkat dan ektui ahte hukset ođđa olggut etáhta (geahča</p>
    <p>7. oasi).</p>
    <p>2005 ođđasis organiseren ii čađahuvvon áibbas dán evttohusa mielde maid mii dás roavvát leat govahallan. Evttohusa šiehtadallamiin bođii ovdan ahte fágasearvvit (ja earát) eai háliidan</p>
    <p>guokte dakkár stuora ossodaga – mat fas livčče šaddan organiseret sierra vuollásašossodagaid. Boađus šattai ahte ásahuvvojedje baicca golbma ossodaga. <em type="italic">Politihka- ja hálddahusossosat </em>njulgestaga juhkkui guovtti oassái ja boađus šattai <em type="italic">Hálddahusossodat </em>(Bálvalusossodat) mas </p>
    <p>váldokantuvra lea Kárášjogas, <em type="italic">Vuoigatvuođa-, ealáhus- ja birasossodat </em>man váldokantuvra lea Kárášjogas ja <em type="italic">Oahpahus-, giella- ja kulturossodat </em>man váldokantuvra lea </p>
    <p>Guovdageainnus. Mun in eahpit ahte šiehtadallamiin ledje joavkkut main lei čiegus árta</p>
    <p>(eambbo go gažaldat sturrodaga birra), mas mihttomearri lei sihkkarastit ja nannet</p>
    <p>Guovdageainnu formála posišuvnna sámediggevuogádagas. Ja vaikke movt dál leaččai árta, nu šattai goit boađus.</p>
    <p>Vaikke golbma lea dušše okta eambbo go guokte, de mun árvvoštalan ahte dát rievdadus</p>
    <p>rihkui álgoevttohusa mihá vuđoleabbo go vuosttaš geahčastagas orru. Okta stuora ossodat</p>
    <p>vejolaš vuollásaš ovttadagaiguin, guovtti ossodaga ektui mas eai leat vuolleossodagat, gos dan</p>
    <p>ovtta ossodaga váldokantuvra lea Guovdageainnus ja gos galget bargat áibbas guovddáš</p>
    <p>bargguid – muhtumat dajašedje maiddái eanemus guovddáš barggut giella-, kultur- ja</p>
    <p>oahpahussurggiin, rahpá áibbas eará ovdáneami Sámediggái go maid álgoevttohus dagašii.</p>
    <p>Šiehtadallanproseassas geavvá maiddái eará miellagiddevaš rievdadus mii maiddái lea</p>
    <p>mearkkašan ollu Sámedikki viidásit ovdáneapmái. Čumpe-organiseren šaddá alfa ja omega, ja galgá geavahuvvot miehtá organisašuvnna, maiddái hálddahusossodagas gos barget čielga</p>
    <p>hálddašanbargguid. Dát lea oalle imašlaš mearrádus. In leat goasse vásihan ahte oktage</p>
    <p>fágalaččat ákkastallá ahte čumpe-organiseren lea heivehuvvon čielga hálddašanbargguide.</p>
    <p>Áiggun maŋŋelis ákkastallat ahte leat leamaš heajos váikkuhusat dáinna lágiin geavahit čumpe-organiserema.</p>
    <p>Muhto ođđasis organiseren ii noga dása. Čájehuvvo fargga ahte ođđa modeallas leat</p>
    <p>gáržžádusat. <em type="italic">Direktevrra bargoveahka </em>heaittihuvvo juo 2009:s, ja ásahuvvo ođđa </p>
    <p><em type="italic">Gulahallanossodat</em>, mii vel báljo ii leat gávdnan iežas loahpalaš hámi, ja dát lea ossodat man </p>
    <p>ektui mun goit in leat vihkon makkár vuostehágu organisašuvnnas. Dássážii lea dát unna</p>
    <p>ossodagaš mas lea váldoovddasvástádus strategiijaovddideamis, media- ja</p>
    <p>servodatoktavuođas ja gulahallanbarggus Sámedikkis. Dán ođđa ossodaga ásaheami sáhttá geahččat lunddolaš ovdáneapmin organisašuvnnas, dan dihte vai buorebut nákcet doaimmahit</p>
    <p>gulahallama ja heiveheami, sihke siskkáldasat ja olggos guvlui. Dat han lea deatalaš buot</p>
    <p>dynámalaš organisašuvnnain. Mun árvvoštalan ahte <em type="italic">Gulahallanossodat </em>álgoálggus lea dálá </p>
    <p>váldomodealla heiveheapmi ja boađus siskkáldas, ja muhtun muddui olggut gáibádusain ja</p>
    <p>dárbbuin buoridit gulahallama birrasis. Áigumuš lei ahte ossodat galggai buoridit</p>
    <p>organisašuvnna gulahallanrávnnji sihke siskkáldasat ja olggos guvlui, muhto dat ii duođaš makkárge vuđolaš ođđahutkama organisašuvnnas, iige leat boađus hálddašeami ja politihkkaovddideami vuđolaš rievdadeamis. Mun árvvoštalan ahte dán berre vuosttažettiin oaidnit dego geahččaleapmin buoridit diehtojuohkin- ja gulahallanbarggu, ja dat ii čujut makkárge duođalaš rihkkuma 2005 organisašuvdnahámis. Sámediggi oažžu dál njeallje</p>
    <p>ossodaga dan ovdii go golbma, ja ovtta bargoveaga <em type="italic">(Dievasčoahkkinbargoveahka). </em>        </p>
    <p>Buot ođđasis organiseren váldá áiggi ja resurssaid, ja olmmoš galggašii jáhkkit ahte ammahal dál lea ráfi oanehaš. Muhto seammás go mun oaččun bargun evalueret Sámedikki organisašuvdnahámi, de čájehuvvo fargga ahte ođđa stuorát ođđasis organiseren lea juo</p>
    <p>álggahuvvon. Boađus lea ahte 2010 golggotmánu rájes leat Sámedikkis guokte ođđa ossodaga. Sámediggi lea dál, guđain ossodagain, measta ruovttoluotta dan ossodatlogus (čieža) maid guđii 2005:s beavttálmahttin dihte barggu. Dál lea fas measta vuolggasajis, muhto ođđa struktuvra lea goitge eará lágan, dan mii beassat oaidnit maŋŋelis.</p>
    <p><em type="italic">Hálddahusossodat </em> ja ođđa <em type="italic">Gulahallanossodat</em> eai báljo rievdda, muhto bohtet ođđa ossodagat <em type="italic">Giella- ja dearvvašvuođaossodat, Máhtto- ja bearašossodat, Vuoigatvuohta-, ealáhus ja kulturmuitosuodjalus </em>ja<em type="italic"> Kultur-, biras- ja bušeahttaossodat.</em> Vaikke dát ođđasis organiseren ii boađe duššis ja leat leamaš proseassat jođus ođđa organisašuvdnamodealla ektui 2009 giđa rájes, de boahtá goitge dát ođđaorganiseren oalle fáhkka máŋgasiidda.   </p>
    <p>Ođđasis organiserema dárbu vulggii muhtun muddui das go organisašuvnnas ja ossodagain ii</p>
    <p>orron buot doaibmamin seamma bures maŋŋá 2005 ođđasis organiserema, muhto nugo mii galgat oaidnit maŋŋelis, de dát ii eisege lean váldoágga, muhto baicce Sámediggeráđi dárbu ja gáibádus álkiduhttit gulahallama politihkalaš dási ja hálddašeami gaskka. Ođđasis organiseren čađahuvvui almmá lasitkeahttá direktevrraid logu eanet go ovttain, ja buot ossodagain dál ii lea sihke ossodatdirektevra ja guokte vuolitdirektevrra, muhto okta direktevra ja okta</p>
    <p>vuolitdirektevra. Unnimus ossodagas, <em type="italic">Giella ja dearvvašvuohta,</em> lea dušše okta direktevra. </p>
    <p>Dát lea maiddái dat ođđa direktevravirgi. Guđa ossodaga direktevrrain čohkkájit dál golmmas</p>
    <p>Guovdageainnus. Vaikke ovddeš stuorra ossodat man váldobáiki lei Guovdageaidnu,</p>
    <p>(oahpahus-, giella- ja kulturossodat) dál lea juhkkojuvvon, de ođđasis organiseren ii nappo nu ollu čuoza Guovdageainnu geográfalaš posišuvdnii sámediggevuogádagas.</p>
    <p>Dás lea sáhka viehka stuorra ođđasis organiseremis, muhto čumpe-organiserema geažil eai</p>
    <p>vealtameahttumit šatta buot bargiide nu stuorra rievdadusat beaivválaš barggus. Eanaš</p>
    <p>sirdojuvvojit olles čumppet ossodagaid gaskka. Ollugat organisašuvnnas leat hui kritihkalaččat ođđasis organiserema ieš prosessii ja ákkastallet ahte bargiin ii leat leamaš olus</p>
    <p>dadjamuš. Ollugat čuoččuhit ahte lea leamaš menddo unnán diehtojuohkin vaikke fágasearvvit leat leamaš mielde oppa áiggi. Sii geat ovddastit sin, čuoččuhit dalle maiddái ahte proseassa eanaš lea leamaš buorre.</p>
    <p>Ollugat leat hui garrasit cuiggodan ođđa ossodagaid sisdoalu ja čoahkkádusa. Mun áiggun</p>
    <p>máhccat dása ruovttoluotta (5. oasis), muhto doarjjun dan oainnu ahte ollu ossodagat eai oro</p>
    <p>čohkkejuvvon ulbmillaš vuogi mielde. Ja dán ii berrešii váldit šlumpa, go dat lea deaŧalaš</p>
    <p>organisašuvnna viidáseappot ovddideapmái dan ektui makkár joavkkut leat ovttas ossodagain,</p>
    <p>čumpe-organiseren vai ii. Mun in sáhte oaidnit dokumeanttain mat leat vuođđun ođđa</p>
    <p>organiseremii, ahte dat livččii leamaš erenoamáš deaŧalaš ja vuđolaččat jurddašuvvon.</p>
    <p>Váldosivva dasa manne ossodatstruktuvra lea šaddan nugo lea, lea maiddái dat go ráđđelahtut leat ožžon dáhtuset čađa; <em type="italic">sii háliidit čohkket ovddasvástádussurggiideaset sierra ossodagaide</em>. Sáhttá oaidnit ahte ođđa ossodatstruktuvra lea oassi proseassas mii guoská politihkalaš ja hálddahuslaš rájiid čielggasmahttimii mas politihkalaš fápmu galgá sihkkarastojuvvot. Váttisvuođaid dáinna galget mii digaštallat dievasleappot viđát oasis, muhto mun lean </p>
    <p>kritihkalaš dasa go hálddahuslaš jođiheaddjit ná ollu go dás leat heivehan iežaset ráđđelahtuid gáibádusaid ektui, vaikke mun čielgasit ádden ahte ledje eanet go buorit ákkat dasa ahte ráđđelahtuid ovddasvástádussuorggit rivde. </p>
    <p>Ovdal jagi 2010 ođđasis organiserema lei ráđđelahtuin ovddasvástádus hui juogaduvvon ja</p>
    <p>várra ii nu erenoamáš beaktilit organiserejuvvon. Buohkain lei ovddasvástádus sierra ealáhusosiin, giella lei juhkkojuvvon sierra gielaid mielde, jna.</p>
    <p> Dat go <em type="italic">Sámediggeráđi</em> lahtut áiggis áigái sáhttet rievdadaddat ossodatstruktuvrra, ii eisege leat organisašuvdnajurddašeapmi. Dás lea dattetge prinsihpalaččat deaŧalaš dat ahte politihkalaš dássi ja politihkkariid gáibádusat (ráđđi) ožžot </p>
    <p>mearrideaddji deaŧalaš mearkkašumi Sámedikki hálddahuslaš struktuvrii. Dán lágan váikkuhanfápmu galgá sis maiddái leat (dihto rájiid siskkobealde), muhto ii dieinna lágiin</p>
    <p>movt dás leat oaidnán. Politihkalaš dásis lea dieđusge maiddái stuorra ovddasvástádus das ahte Sámedikkis áiggis áigái lea bures doaibmi hálddahuslaš struktuvra mii manná guhkkelii</p>
    <p>ovttaskas politihkkara beroštussuorggi.</p>
    <p>Nuppiiguin sániiguin daddjojuvvon de leat deaŧalaš ođđa struktuvrrat boahtán ja mat dadjet midjiide juoga juoidá dan birra mii lea deaŧalaš politihka ja hálddahusa/ hálddašeami gaskasaš oktavuođa rievdadusain sámediggevuogádagas. Gulahallanlinját sáhttet orrut eanet čielggasmuvvan ja šaddan rávdnjelinjá hápmásažžan, muhto dás lea okta deaŧalaš gažaldat,</p>
    <p>ahte lea go politihkalaš dássi menddo ollu ožžon dadjamuša dákkár vuogádagas go Sámediggi</p>
    <p>lea (gč. 5. oasi).</p>
    <p>Dán oasis leat mii oaidnán ahte Sámediggi lea ásahus mii measta oppa áiggi lea ođđasis</p>
    <p>organiserejuvvomin, nappo dakkár organisašuvdna mii ii leat gávdnan institušuvnnalaš</p>
    <p>dássedeattu. Buot stuorámus rievdadus bođii dattetge 2001:s. Dalle go vuollásaš ráđit heaittihuvvojedje, oažžugođii Sámediggi ođđaáigásaš hámi. Muhto seammás mearkkašii dat dan ahte sieiva hálddašandoaimmat bohte njuolga organisašuvnna sisa almmá ahte vejolaš</p>
    <p>váikkuhusat livčče vuđolaččat árvvoštallojuvvon. Boađus dás lea politihka ja hálddašeami</p>
    <p>viehka eahpečielga <span type="quote">“seaguhus”</span> mii dagaha dan ahte ollugiid mielas sámediggevuogádat lea hui politiserejuvvon, gos fágabealli ja profešuvnna rolla lea, nu go mii maŋŋelis galgat oaidnit, šaddan hui eahpečielggas. <span type="quote" xml:lang="fkv">“Buot”</span> lea šaddan politihkkan, muhto geavahusas han lea hui ollu mii duođai dahkkojuvvo ja masa ruđat geavahuvvojit, njuolggadusaiguin stivrejuvvon</p>
    <p>hálddašandoaimmat, man oktavuođas politihkalaš dássi lea viehka jávkosis beaivválaččat.</p>
    <p>Dasto čielggasmahttá maŋimuš ođđasis organiseren dan ahte lea jurddašuvvon menddo unnán</p>
    <p>makkár váikkuhusat sierra ossodatstruktuvrrain leat organisašuvnna bargui ja ovdáneapmái.</p>
    <p>Sáhttá orrut ahte čumpe-organiseren livčče sihkkarastán muhtun lágan dávggasvuođa mii lea caggan jurddašeamis makkár vejolaš eahpeoiddolaš váikkuhusat <em type="italic">Sámediggeráđi</em> organiserengáibádusas leat.  </p>
    <p>Sámedikki organisatuvrralaš ovdáneami geahčadeapmi lea oainnusmahttán ollu guovddáš</p>
    <p>dimenšuvnnaid nugo geográfalaš struktuvrra, hálddahuslaš juohkima, hálddašeami politihka, čumpe-organiserema, jođiheaddjistruktuvrra, jna. ektui. Dát lea eanet vuođđo dimenšuvnnat</p>
    <p>mas mii galgat váldit vuolggasaji go viidáset digaštallat Sámedikki organiserema ja vejolaš</p>
    <p>ođđasis organiserema birra. Muhto ovdalgo mii sáhttit eanet konkrehta dahkat maidege, de dárbbašit mii eanet go máhtolašvuođa organisatuvrralaš ovdáneami birra, mii dárbbašit</p>
    <p>maiddái áddet Sámedikki doaimma guovddáš rámmaid. Man lágan ásahus Sámediggi lea, go</p>
    <p>dat doaibmá stáhtalaš váldeorgána ja sámi álbmotválljen orgána gaskasaš gealdagasas.</p>
    <p>
      <em type="bold">3. Makkár ásahus lea Sámediggi? </em>
    </p>
    <p>
      <em type="italic">3.1 Sámediggi stáhta váldeorgánan sámi áššiin </em>
    </p>
    <p>Sámediggi lea erenoamáš ásahus. Dát lea vissa váldosivvan dasa go váilu organisatuvrralaš</p>
    <p>dássedeaddu ja go čađat lea ođđasis organiseren. Vaikke Sámedikkis organisatuvrralaččat ja muđui lea hui guhkás organisatuvrralaš autonomiija (nuppi láhkái go Sámedikkis Ruoŧa</p>
    <p>bealde), de lea Sámedikki deaŧalaš dovdomearka dat ahte dan sáhttá áddet stáhtalaš gulaskuddanorgánan ja dađistaga maiddái hálddašanorgánan viehka stuorra autonomiijain.  Sámediggi hálddaša dađistaga eanet norgalaš sámepolitihkas. Vaikke leage dađistaga</p>
    <p>biddjojuvvon eanet deaddu sámi iešmearrideapmái, mii mearkkaša dan ahte Sámediggi ieš</p>
    <p>eanet njuolga lea hábmemin politihka maid čađaha, de lea Sámediggi čadnojuvvon nannosit</p>
    <p>nationála lágaide ja buori hálddašanpolitihka njuolggadusaide, ja lea áibbas sorjavaš dain</p>
    <p>bušeahttarámmain mat addojuvvojit geavahussii. Geavahusas leat hui ollu dain ruđain čadnojuvvon nu ahte ii leat olus vejolaš dahkat friija mearrádusaid.</p>
    <p>Almmolaš eiseválddiid ektui lea dát vissa dat stuorámus hástalus odne, vaikke maiddái dat</p>
    <p>gažaldat lea deaŧalaš ahte berrešii go Sámediggi šaddat <em type="italic">iešheanalis riektesubjeaktan</em> sihkkarastin dihte eanet formálalaš autonomiija. Beaivválaš barggu ektui </p>
    <p>sámediggevuogádagas lagamus jagiin lea dattetge gažaldat bušeahta sturrodaga birra eanemus</p>
    <p>duođalaš ja dan friijavuođa birra maid dat addá. Jos váldit vuhtii dan maid oppalaš</p>
    <p>bálkálassáneamit váldet, de ii leat leamaš sáhka makkárge ođđa áŋgiruššamiin maŋimuš jagiin. Muhto hástalusaid oktavuođas lea várra seamma ollu sáhka das <em type="italic">movt bušeahtta ráhkaduvvo</em> go <em type="italic">bušeahta sturrodagas</em>. Maŋimuš jagiid gáržžes bušeahtat ja dat gažaldat movt bušeahtta ráhkaduvvo, lea buvttihan árvalusaid sihke hálddahusa ja politihkalaš dási bealis </p>
    <p>main ákkastallojuvvo ahte Sámedikki gieđat ja juolggit leat nu čavga čadnojuvvon ahte dat measta lea áibbas ovddasvástádusa haga dan ektui mii dáhpáhuvvá.</p>
    <p>Go oaidnit maid Sámediggi lea olahan maŋimuš 10 jagis, erenoamážit <em type="italic">Finnmárkkulága</em> oktavuođas, de jáhkán mun ahte ferte leat várrugas dákkár ákkastallamiin. Buot hástalusaid oktavuođas maid birra lea sáhka, ii leat sáhka dušše bušeahtas ja ruđain, ja Sámediggi lea </p>
    <p>ožžon eanet váikkuhanfámu ollu surggiin almmá ahte dan vealtameahttumit livččii bušeahta sturrodat mearridan. Dán lágan lossa ákkastallan, vaikke dat ii livčče ge almmá dihto duohtavuođa haga, sáhttá leat mielde fuonideamen luohttámuša ja jáhku Sámediggái sin</p>
    <p>beales geaid dat galggašii bálvalit (ja earáid beales). Fámu ja fámohisvuođa gealdagasas lea dás váttis doalahit dássedeattu, maid ii galgga vajálduhttit. Dás ferte maiddái fuomášuhttit dan</p>
    <p>ahte dát politihkalaš olaheapmi ii oro leamen lávga čadnojuvvon Sámedikki hálddašangeavahussii (gč. 7. oasi).</p>
    <p>Nuppi beales lea hui váttis áddet manne Sámedikkis galgá leat nu fuones rolla bušeahttaáššiin</p>
    <p>go stáhta muđui lea rahpan konsultašuvdnavejolašvuođa eanaš eará surggiin. Dát buktá dieđusge váttisvuođaid Sámediggái – sihke hálddahuslaččat ja politihkalaččat – go eai dieđe</p>
    <p>mii boahtá ovdal maŋeš čavčča ja dat fargga galgá mearriduvvot. Geavahusas mearkkaša dát dávjá dan ahte bušeahtta lassána oppalaččat hui unnán. Dát ii atte stuorra vejolašvuođaid hálddašeamis ja váikkuha várra bisuheapmin. Vaikke Sámedikkis várra ii leat ge nu unnán</p>
    <p>váikkuhanfápmu bušehttii go orru leamen, go dat sáhttá evttohit sidjiide geat ráhkadit</p>
    <p>bušeahtaid masa ruhta dárbbašuvvo, de mu mielas lea <em type="italic">eahpeoiddolaš dat bušeahttamálle</em> mii </p>
    <p>dál lea. Muđui lea deaŧalaš muitit ahte Sámedikkis eai leat dakkár organisašuvnnat go Gielddaid Lihttu mat gozihivčče Sámedikki beroštumiid. Nuppiiguin sániiguin daddjojuvvon</p>
    <p>de lea Sámediggi hui rašis vuogádat mii lea áibbas sorjavaš <span type="quote">“earáin”</span>, mii mearkkaša dan ahte</p>
    <p>lea rašši almmolaš hálddašeami ja politihkalaš rievdadusaid oktavuođas oppalaččat. Dát bidjá Sámedikki erenoamáš dillái norgalaš hálddašeamis.</p>
    <p>Dan hálddašanárbevierus mii lea dán riikkas, ahte lea nana ministtarovddasvástádus ja</p>
    <p>ovttaskas departemeanttas stuorra autonomiija, ii leat álki oažžut buori departemeanttaid</p>
    <p>rastásaš ovttasdoaibmama. Hui ollu dutkan lea čájehan juste dán. Nie ožžotge departemeanttat mat šaddet nu gohčoduvvon <span type="quote">“ovddasvástideaddji”</span> departemeantan, muhtun suorggis váttisvuođaid gozihit ollislaš politihka. Dál lea <em type="italic">Ođasmahttin-, bargo- ja girkodepartemeanttas</em> </p>
    <p>ovddasvástádus ollislaš sámepolitihka goziheamis. Go Sámedikki barggut leat viidát, de lea</p>
    <p>dat seammás sorjavaš stuorra ja unna juolludusain earáin go dušše <span type="quote">“ollislašdepartemeanttas”</span>.</p>
    <p>Dasa lassin leat Sámedikkis deaŧalaš láhka- ja hálddašanbarggut eará departemeanttaid beales. Duohta dilli lea nu ahte juolludusat sámi ulbmiliidda leat stuorát <em type="italic">Máhttodepartemeanttas</em> go dán <span type="quote">“ollislašdepartemeanttas”</span>, vaikke dát <span type="quote" xml:lang="fin">“ollislašdepartemeanta”</span> lea ieš Sámedikki čielgasit stuorámus ruhtagáldu.  </p>
    <p>Guovddážis dás lea dat ahte historjjálaš árbevierru departemeantastruktuvrra ja gulahallama</p>
    <p>ektui rastá departemeantarájáid fárrolaga ođđa stivrenteknihkaiguin almmolašvuođas (New Public Management variánttat) deattuhettiin árjjalašvuođa ja bearráigeahču, leat várra hui unnán heivehuvvon Sámedikki dárbbuide viiddis orgánan. Áiggi mielde mielddisbuktet</p>
    <p>struktuvrralaš ja oalle dávjá maiddái háliitkeahtes sivat dan ahte Sámediggi vuoittahallá, man</p>
    <p>oktavuođas <span type="quote">“ollislašdepartemeanttas”</span> ii leat doarvái deaddu ja váldi eará departemeanttaid ektui oainnusmahttit ja oažžut čađa erenoamáš sámi dárbbuid. Dasa lassin sáhttet dieđusge</p>
    <p>leat politihkalaš ákkat (gč. vuolábealde) dasa ahte bušeahtat eai lassán eanet, muhto mun jáhkán ahte ii galgga badjelgeahččat dákkár struktuvrralaš beliid. Jos Sámediggi galggaš</p>
    <p>sáhttit doaibmat válddálaš orgánan, de dat ferte <em type="italic">beassat eret dan erenoamáš struktuvrras man </em></p>
    <p><em type="italic">siskkobealde dál lea</em>. </p>
    <p>Maŋŋá stuorra rievdadusaid Finnmárkkulága oktavuođas 2005:s, de lea boahtán eanet várrugasvuohta sámi diliid ektui guovddáš dásis, gos orru dego <span type="quote">“jaskkodahttin”</span> go guoská</p>
    <p>sámi riekteviiddideapmái ja iešmearrideapmái. Eaŋkalis ja beaktilis vuohki dan dahkat lea juste dat ahte hehttet bušeahtaid stuorrumis. Muhto mun in jáhke ahte galgá badjelgeahččat struktuvrralaš hástalusa maid mii leat čujuhan bajábealde ja mii eahpečielggasmahttá</p>
    <p>guovddáš sámepolitihka eanet go galggašii. Go Sámediggi lea eahpedábálaš ásahus, de</p>
    <p>berrejit maiddái bušeahttaproseassat sáhttit leat eahpedábálaččat. Mun evttohan ahte</p>
    <p>Sámediggi dás garre eanet almmolaš stivrejeddjiid dan bokte ahte <em type="italic">nammada bissovaš </em></p>
    <p><em type="italic">jurddajoavkku mii bargá guhkes áiggi badjel ja evttoha buoret bušeahttaproseassa</em>, mas </p>
    <p>maiddái árvvoštallojuvvo movt sáhtášii bargat eanet njuolga Stuorradikki ja riikkaidgaskasaš</p>
    <p>orgánaid ektui. </p>
    <p>Deaŧalaš lea leat garas ja bisuhit oidnosis dán eahpegovttolašvuođa.</p>
    <p>Dat go sámediggevuogádat dovdá duššástuvvama bušeahttadili ektui, lea sihke áddehahtti ja</p>
    <p>duohta. Muhto dás lea seammás erenoamáš hástalus mii čatnasa Sámediggái ja sámepolitihkkii – gávdnojit measta geahčemeahttun suorggit maidda sáhtášii geavahit</p>
    <p>Ođasmahttin-, hálddahus- ja girkodepartemeantta, Justiisadepartemeantta ja Sámedikki</p>
    <p>gaskasaš bargojoavku lea árvalan čovdosa. Dán ii leat ráđđehus háliidan čuovvolit. Sámediggi</p>
    <p>lea evttohan eanet rabas digaštallanforuma departemeanttain, muhto dát lea maiddái hilgojuvvon.</p>
    <p>ruđaid/bidjat ruđaid. Measta ii gávdno makkárge servodatsuorgi mii ii livčče mávssolaš sámepolitihkalaččat. Dát buktá noađi mii sáhttá vuolggahit duššástuvvama ja man oktavuođas</p>
    <p>šaddá (menddo) álki sivahallat almmolaš eiseválddiid das mii ii doaimma. Dát maiddái dego</p>
    <p>čilge manne vuogádagas váilu dássedeaddu ja lea čilgehus muhtun muddui daid ollu ođđasis</p>
    <p>organiseremiidda. Dát buktá eahpesihkarvuođa sihke dan ektui maid galggašii dahkat ja movt galggašii dahkat; dát buktá dan maid mii sáhttit gohčodit <em type="italic">oktilis strategiijarievdadussan</em>. </p>
    <p>Jearahallamat maid mun lean čađahan buktet albmosii dan ahte sámediggevuogádaga jođiheaddjit ákkastallet viehka ovttajienalaččat ahte lea menddo unnán áigi strategiijabargui –</p>
    <p>ahte strategiijabargu belohahkii váilu. Dát lea duođalaš ja oppalaš hástalus Sámediggái. Strategiijabarggu ferte vuogádatlaččat nannet ja ferte álggahit doaibmabijuid. Dás lea dieđusge olles jođiheaddjijoavkkus iige dušše <em type="italic">Sámedikki direktevrras</em> stuorra ovddasvástádus dán barggu láhčimis. Humoristtalaččat álggus, muhto čielga jurddan ahte dat sáhttá doaibmat </p>
    <p>reaidun, lean mun čoahkkimiin sihke jođiheddjiiguin ja earáiguin organisašuvnnas ovddidan jurdaga ásahit sierra <em type="italic">Ii-ossodaga</em>, masa mun lean ožžon buori doarjaga ja mii manná </p>
    <p>Sámedikki strategalaš hástalusaid váibmosii.  Jos dán organisatuvrralaččat galggaš váldit duođas – ja áiggi mielde lea juste nu dáhpáhuvvan – hállat mii <em type="italic">strategiija- ja </em></p>
    <p><em type="italic">servodatoktavuođaossodaga</em> birra maid lea váttis heivehit dábálaš ossodatstruktuvrii. Dan oktavuođas šaddá de sáhka ođđa <span type="quote">“bajimuš ossodaga”</span> birra direktevrra (ja presideantta) </p>
    <p>kantuvrra oktavuhtii. Dás šaddáge sáhka dan birra ahte movt de galgat vuoruhit dakkár</p>
    <p>vuogádagas mas leat measta geahčemeahttun mávssolaš barggut. Dasa máhcan mun</p>
    <p>ruovttoluotta digaštallamis hálddašeami ja politihka ovddideami gaskasaš gealdagasaid birra</p>
    <p>(6. ja 7. oasit).</p>
    <p>Dás lea muđui okta bealli maid lea veara bidjat merkii. Eanet sieiva parlamentarismma oktavuođas, go ráđđelahtuin vejolaččat galgá leat ovddasvástádus sin beroštussurggiin, <em type="italic">lea </em></p>
    <p><em type="italic">váttis gávdnat direktevrra rolla</em>. Maŋimuš ođđasis organiseremis lea dat maid ferte ja/dahje sáhttá bidjat direktevrra bargun veaháš moivvas (gč. maiddái 5. oasi). Dat go direktevrra rolla galgá čielggasmahttojuvvot dán lágan <span type="quote">“bajimuš ossodaga”</span> jođihemiin, lea dalle maiddái okta </p>
    <p>dain deaŧaleamos mu rievdadusevttohusain (gč. 8. oasi).</p>
    <p>
      <em type="italic">3.2 Sámediggi álbmotválljen orgánan </em>
    </p>
    <p>Váilevaš dássedeaddu boahtá maiddái das go sámediggevuogádat galgá gozihit áibbas eará</p>
    <p>rolla go leat <span type="quote">“stáhtalaš orgána”</span>, namalassii gozihit dan deaŧalaš rolla sámi politihkalaš orgánan. Dat lea guhkkin eret čielggas goas lea stáhtalaš hálddašanorgána ja goas fas sámi álbmotválljen orgána. Dán duppalvuođa oktavuođas, goas gáibádusat ja fuomášupmi eai dárbbaš mannat seamma guvlui, galgat mii váldit ovdan ollu hástalusaid mat vulget dáid</p>
    <p>áibbaš sierra diliid vuođul mat dagahit dan ahte sámediggevuogádagas lea hui moalkás organisašuvdnastruktuvra, mealgat váddáset sturrodaga ektui iešalddis. Dalle eat</p>
    <p>vealtameahttumit hála moalkásvuođa birra organisatuvrralaš dásis, muhto čiekŋaleabbo dásis goas lea sáhka dain hástalusain mat Sámedikkis leat go galgá doaibmat dán duppalvuođa siskkobealde. Masa mii máhccat ruovttoluotta maŋŋelis, go lea čájehan ahte ii leat áibbas álki doallat oktavuođa stáhtii ja sámi siviila servodahkii oktanaga. Ollugat oaivvildit ahte lea šaddan menddo ollu stáhta ja menddo unnán siviila servodat guhkes áiggi badjel.</p>
    <p>Dat go Sámediggi lea álbmotválljen orgána mearkkaša dieđusge dan ahte álbmotválljen</p>
    <p>olbmot hui ollu galget dahkat mearrádusaid sin ovddas geaid ovddastit. Dalle lea maiddái</p>
    <p>eanet ja eanet šaddan nie danne go hálddašeapmi ja sierra sámi ráđit leat heivehuvvon</p>
    <p>sámediggevuogádahkii. Seammás leat ollu dain bargguin mat dahkkojuvvojit lágaiguin</p>
    <p>geatnegahttojuvvon doaimmat ja sieiva hálddašandoaimmat man oktavuođas oanehis áiggi badjel politihkalaš dássi unnán sáhttá dahkat maidege. Seammás lea boađusin ovddit organisašuvdnarievdadusain šaddan eahpečielga oktavuohta politihka ja hálddahusa gaskka man geažil sámediggevuogádagas lea šaddan hui politihkalaš <span type="quote" xml:lang="fin">“kultuvra”</span>, ain juo go geahččá</p>
    <p>olggobealde. Hui ollu digaštallan manná politihkalaččat ja politihkalaš giellahámis. Hálddašanbealli ja lágaiguin geatnegahttojuvvon doaimmat ovdan bohtet áinnas maiddái dego</p>
    <p>politihkkan almmá ahte dárbbaša leat nu, man oktavuođas lea hui sierralágan áddejupmi mii politihkka lea. Vaikke muhtumat sáhttet oaidnit ávkki dán lágan lagadeamis, de lea dat</p>
    <p>eanemusat eahpeoiddolaš Sámediggái, ain juo go geahččá olggobealde.</p>
    <p>Sámedikkis lea hálddašanovddasvástádus ollu deaŧalaš surggiin maidda politihkalaš dásis lea unnán duohta váikkuhanfápmu beaivválaš barggus. Sáhttá leat nu ahte lea dađistaga organiserejuvvon nu dego livččii eanet váldi go maid rievtti mielde lea. </p>
    <p>Seammás go oppa</p>
    <p>Sáhttá leat nu ahte mun válddán veaháš garrasit dás ja deattuhan menddo ollu ieš dili nugo dat dál lea ja attán unnán diehttevassii maid Sámediggi formálalaččat sáhttá dahkat jos duođai</p>
    <p>áigu. Kulturmuitohálddašeami ektui doallá válddahus deaivása. Danne lea maiddái Sámediggi guovtti mearrádusas dadjan ahte dál árvvoštallá ahte ii áiggo váldit ovddasvástádusa jos dat ii fápmuduvvoš lága bokte, ja Sámediggi ii šattaš ovttaskas mearrádusaid váiddaorgánan. Muhto oahpahusa, giela ja doarjagiid oktavuođas lea Sámedikkis viehka stuorra politihkalaš doaibmamunni. Muhtun muddui lea dás maiddái sáhka movt dát doaibmamunni geavahuvvo.</p>
    <p>áiggi lea leamaš nana analogiija jurddašeapmi sámediggevuogádagas, gos geahččat nationála</p>
    <p>politihkalaš dássái. Áinnas buohtastahttit Stuorradikkiin, ráđđehusain, direktoráhtain dahje mainna de galggaš. Mun lean kritihkalaš dán muttos stuorra analogiija jurddašeapmái, danne</p>
    <p>go Sámediggi ja guovddáš politihkalaš vuogádagat leat guokte sierra vuogádaga. Analogiija</p>
    <p>jurddašeami bokte geahččalit addit dakkár gova válddis mii Sámedikkis ii leat ja vánet sáhttá oažžut. Olles vuogádagas lea dán geažil juoga čoavddekeahttá, muhtun lágan váilivuohta geahččalit gávnnahit makkár ásahus dat rievtti mielde lea. Muhto seammás lea duohtavuohta</p>
    <p>ahte ollu Sámedikki politihka čađaheamis manná stáhta eiseválddiid bokte, mii dagaha ahte lea deaŧalaš <span type="quote">“sulastahttit”</span> dán vuogádaga dahje <span type="quote">”dávistit”</span> dasa dihto muddui. Jurddašuvvo ja organiserejuvvo dego livččii lean stuorradikkáš, ráđđehusaš, departemeanttaš ja áinnas direktoráhtaš. Go lea sáhka politihkalaš eallima organiseremis ja ođđasis organiseremis, de áinnas geahčastit movt dilli lea oaivegávpogis (gč. nu gohčoduvvon parlamentarismma</p>
    <p>ásaheami).</p>
    <p>Politihkalaš erohusat NSR ja Bargiidbellodaga váldosurggiid gaskka leat unnon maŋŋá go sámedikki bargiidbellodaga joavku lea lahkonan dan vuoigatvuođa dili mii NSR:s lei ovdal. Mu árvvoštallama mielde leat dán proseassas dat stuorra jurdagat (ideologalaš fápmu)</p>
    <p>sámepolitihka boahtteáigái eanet eahpečielggasmuvvan dahje juobe unnon, vaikke dás ain leat deaŧalaš prinsihpalaš bealit mat čatnasit báikkálaš guollehálddašeapmái, elrávnnji huksemii ja minerálaide jna., mat buktet hástalusaid maiddái maŋŋá maŋimuš stuorra olahusa 2005:s mii guoská Finnmárkkuláhkii. Soaitá ahte dát muhtun muddui lea dán ovdáneami boađus mii dagaha dan ahte politihkalaš biras dál orru fámohuvvan. Oaidnit siskkáldas nákkuid</p>
    <p>posišuvnnaid alde ja daid smávva áššiid das mii livččii galgan leat stuorra ja deaŧalaš politihkalaš prošeakta. Okta dain stuorámus áššiin mii hirpmástuhtii mu jearahallanbarggus</p>
    <p>lea leamaš dat čielggasmahttin man čiekŋalit dát manná. Okta várra ii áibbas vuoiggalaš ja</p>
    <p>deaivilis válddahus dilis lea ahte go eai oainne stuorra ovdáneami sámepolitihkas (mii lea</p>
    <p>juoga eanet go gažaldat bušeahta sturrodaga birra), dan geažil go sámi prošeakta lea</p>
    <p>ideologalaččat geahnohuvvan ja go politihkalaš gaskkat leat unnon, de šaddá álki sivahallat</p>
    <p>earáid. Dás sáhttá sivahallat eará politihkkariid, ahte stáhta ii leat doarvái šiega ja utnolaš, jna.</p>
    <p>Go dilli lea ná, de bohtet persovnnalaš ákkat čielgaseappot oidnosii, gičču bokte posišuvnnaid alde. Mu árvvoštallama mielde ain juo lea dilli measta dadjat dal hui duođalaš politihkalaš dássái ja ahte dát váikkuha olles sámediggevuogádahkii.</p>
    <p>Sámediggi lea viehka unna organisašuvnnaš, mii lea áibbas sorjavaš dain politihkalaš</p>
    <p>ásahusain mat leat oaivegávpogis ja das ii leat láhkaaddinriekti, vearroriekti iige beasa</p>
    <p>mearridit iežas bušeahta. </p>
    <p>Dát ovdáneapmi lea eanet go miellagiddevaš. Seammás cuiggoduvvo váilevaš bušeahtta ja dat</p>
    <p>go barggut eai leat doarvái viidát ahte sáhtášii deaivvadit nu dávjá go ovdal, de ođđasis organiserejuvvo Sámedikki politihkalaš eallin. 2011 čavčča rájes galgá <em type="italic">Dievasčoahkkin</em> deaivvadit viđa gearddi jagis, ja Dievasčoahkkin ja lávdegoddečoahkkimat čađahuvvojit </p>
    <p>seamma vahkus, dan sadjái go njelljii sierra vahkuin nugo dál leat. Áššiid váilun ja gáibádus</p>
    <p>eanet beavttálmahttimis leat leamaš ággan dása. Go dát dáhpáhuvvá oktanaga politihkalaš</p>
    <p>eallima eanet profešonaliseremiin organisašuvdna rievdadusaid bokte eanet</p>
    <p>parlamentarismma guvlui – mearkkaša go dat eanetlohkostivrra ja ahte <em type="italic">Sámediggeráđđi</em> dál ii čohkká <em type="italic">Dievasčoahkkimis</em> – ja go šaddet dađistaga eanet ollesáiggepolitihkkarat, de lea dákko </p>
    <p>mii nu mii ii leat riekta ja man ektui berre bisánit ja jurddašit dárkilit mii dat lea. Orru dego ii</p>
    <p>áddejuvvošii ahte Sámediggi oažžu bušeahta guovddáš eiseválddiin ja ahte das ii leat</p>
    <p>láhkaaddin- ja vearroriekti. Mun evttohan ahte <em type="italic">Sámediggi nammada unna doarespolitihkalaš </em></p>
    <p><em type="italic">lávdegotti</em> mas lea hui čielga mandáhta geahčadit dárkileappot movt politihkalaš eallin </p>
    <p> Maŋimuš jagiin lea politihkalaš eallin rievdan mealgat siskkáldasat. Sámediggeráđđi lea mannan eret Dievasčoahkkimis ja geahččaluvvo hukset nannoset ja eanet sorjjasmeahttun Dievasčoahkkinjođihangotti, <em type="italic">vaikke mun in sáhte oaidnit </em></p>
    <p><em type="italic">ahte Sámedikkis dál livčče resurssat hukset áibbas sorjjasmeahttun dievasčoahkkinhálddahusa</em>. Danne go Sámediggi ásahussan nugo dilli dál lea, ii sáhte čađahit parlamentarismma sáni rivttes áddejumis, de ii leat sihkar ahte dát lea nu deaŧalaš váttisvuohta. <em type="italic">Bearráigeahččanlávdegoddi</em> oažžugoahtá – ja mun jáhkán ahte dat lea hui deaŧalaš – deaŧaleappo posišuvnna ja dat lea deaŧalaš erenoamážit danne go Sámediggeráđđi dál ii leat oassi Dievasčoahkkimis, muhto lea eanet iešheanalis ráđđi mii danne muhtun muddui bargá maiddái eanet sorjjasmeahttumit go ovdal. Álgit nugo leat oaidnán oažžut </p>
    <p>maiddái eanet buhtes linnjáid maiddái hálddahusa ja hálddašeami ektui, man oktavuođas juohke ráđđelahtus lea erenoamáš ovddasvástádus bargguin ovttaskas ossodaga siskkobealde.</p>
    <p>Ollesáiggepolitihkkariid lohku lea lassánan nugo maiddái bálkáhuvvon politihkalaš</p>
    <p>ráđđeaddiid lohku. Seammás oaidnit mii dađistaga ovdamearkkaid das maid sáhttá gohčodit</p>
    <p>politihkalaš <span type="quote">“heastagávppašeapmin”</span> ihtimin posišuvnnaid alde gičču geažil.</p>
    <p>Nu lea vaikke dieđusge ii galgga badjelgeahččat šiehtadallanrievtti/konsultašuvdnarievtti, mii duođai addá deaŧalaš váikkuhanfámu ja várra maiddái váikkuhanfámu eanet go eará politihkalaččat fápmuduvvon ásahusat dán riikkas ožžot. Sámedikkis lea muđui gáržžes</p>
    <p>láhkaásahus- ja mearrádusváldi.</p>
    <p>sámediggevuogádagas doaibmá, man ulbmilin lea buoridit politihkalaš kultuvrra ja</p>
    <p><em type="italic">ovttasbargodábiid</em> Sámedikkis. Namalassii ii leat eisege álki politihkalaš dássái bisuhit </p>
    <p>dássedeattu siskkáldas gilvvus ja sihkkarastit sámi beliid norgalaš almmolašvuođas buori vuogi mielde.</p>
    <p>Sáhttá maiddái lea nu ahte dihto lágan eanetlohkovuogádagas mii Sámedikkis lea leamaš</p>
    <p>álggu rájes juo, leat leamaš dihto eahpeoiddolaš váikkuhusat politihkalaš eallimii ja nie</p>
    <p>maiddái sámepolitihka čađahanfápmui. Dát lávdegoddi berre geahčadit maiddái dán lagabui. Mun in áiggo vikkahit dás ahte fertešii heaittihit eanetlohkostivrra ja váldit geavahussii juoga</p>
    <p>juoidá mii sulastahttá ovdagoddemálle, muhto mun oaivvildan ahte das leat deaŧalaš bealit maid Sámedikki politihkalaš dássi dál bures sáhtášii dárkileappot geahčadit. </p>
    <p><em type="italic"> </em>Mun jáhkán </p>
    <p>ahte dákko leat muhtun <span type="quote">“heajos”</span> bealit main berrešii ollu geahččalit beassat eret, ja das ii galgga vajálduhttit dan ahte Sámediggi lea viehka unna vuogádagaš gos buot hui lávga</p>
    <p>váikkuha nubbi nubbái. Sámedikkis lávejit ovdal leat fásta joavkojođiheaddji čoahkkimat sámediggeráđi ja joavkojođiheddjiid gaskka. Dát ii leat doaibman maŋimuš jagiid nu ollu.</p>
    <p>Soaittášii ahte dát livččii buorre álgun ovddidit dán foruma viidáseappot.</p>
    <p>Mu árvvoštallama mielde dát eahpeoiddolaš ovdáneapmi lea leamaš erenoamáš čielggas</p>
    <p>maŋŋá 2005 válgga, go dalle lei sáhka unnitlohkostivrra birra dahje rašis eanetlohkooktavuođaid birra (vaikke rašis konstellašuvnnat leat ge leamaš maiddái ovdal). Seammás lea politihkkariid bálkádássi šaddan digaštallanfáddán. Go čatná bálkkáid fásta proseantan</p>
    <p>Stuorradikki bálkádásis, de lea dat várra ahte sii šaddet eanet dego <em type="italic">bálkáseahtun</em> sin ektui </p>
    <p>geaid galget bálvalit. Dát lea hárve buorre vuolggasadji ealli demokratiijas mas galgá leat</p>
    <p>lobálašvuohta. Okta čielggadus lea dasa lassin čájehan ahte čoahkkinbuhtadusat ja eará sullasaš buhtadusat leat mealgat stuorát go mat eanaš gielddain ja fylkkagielddain leat. </p>
    <p>Dákko lei dieđusge NSR:i mii lea leamaš njunnošis, deaŧalaš caggat Bargiidbellodaga maid</p>
    <p>oidne stáhta ovddeš sámepolitihka guoddin, oažžumis fámu ođđa vuogádagas. Muhto dás lea dieđusge maiddái dahkamuš dan jurdaga birra ahte Sámediggi ii eisege galgan šaddat dego</p>
    <p>muhtun dábálaš gielddastivra.   Go</p>
    <p>mii maiddái fertet konkluderet (gč. erenoamážit 6. ja 7. osiid) ahte Sámedikki ja politihkalaš</p>
    <p xml:lang="nob"> Geahča KS –Konsulent AS raportta “<em type="italic">Godtgjøring til folkevalgte. Forslag til nytt regelverk </em></p>
    <p><em type="italic">med særlig fokus på kompensasjon for tapt næringsinntekt”</em> (Buhtadusat álbmotválljen olbmuide. Ođđa njuolggadusevttohus mas erenoamážit deattuhuvvo buhtadus ealáhusdietnasa massima ektui). Dát ovddiduvvui čakčamánus 2007 ja dan lei Sámediggi diŋgon. </p>
    <p>dási oktavuohta sámi siviilaservodahkii lea viehka gárži maŋŋá eanet go 20 jagi doaimma </p>
    <p xml:lang="koi">,</p>
    <p>de leat mii stuorra struktuvrralaš hástalusaid siskkobealde mat gáibidit ođđa jurddašeami ja doaimma.</p>
    <p>Ollugat, sihke sámediggevuogádagas ja dan olggobealde, vásihit ahte stuorra oasit dán</p>
    <p>vuogádagas leat viehka gitta ja nugo muhtun dadjá, dego spaggojuvvon <span type="quote" xml:lang="eng">”ghetto”</span> mas leat</p>
    <p>menddo unnán konkrehta doaimmat ja menddo unnán oktilis oktavuohta iežas birrasiin. Ná ii</p>
    <p>berrešii leat maŋŋá eanet go 20 jagi doaimma. Go eanetlohku sámiid gaskkas ii vel ge leat mielde Sámedikki jienastuslogus, vaikke jienastuslohku leage sturron mealgat, hállat mii</p>
    <p>viehka vuođđo hástalusaid birra Sámedikki lobálašvuođa ektui ja nie dalle maiddái gažaldaga</p>
    <p>birra ahte sáhttit cealkit ja doaibmat buot sámiid ovddas. Dákko leat stuorra strategalaš</p>
    <p>hástalusat ja movt jurddašit dán birra maid mii maŋŋelis áigut geahčadit maiddái orrot váikkuheamen dasa movt jurddašuvvo organisašuvdnavuogi birra (gč. 7. ja 8. osiid).</p>
    <p>
      <em type="bold">4. Vuođđohástalusat dálá váldomodeallaorganiseremis  </em>
    </p>
    <p>Dán oasis lean mun oalle guhkás geahčadan čuolmmaid, hástalusaid ja vejolaš organiserendoaibmabijuid mat buori muddui gullet dálá váldomodeallaorganiseremii. Muhto</p>
    <p>dieđusge lea nu ahte das maid mii váldit ovdan dán oasis, lea ollu mas main lea</p>
    <p>mearkkašupmi digaštallamii ahte ásahit vejolaš olgguldas etáhta dahje áŋgiruššat buhttáset politihkkaovddidanrollain (geahča 7. oasi).</p>
    <p>Mun lean ákkastan dainna ahte Sámediggi lea rievddalmas ásahus mii lea sihke álbmotválljen</p>
    <p>orgána ja norgga sámepolitihka vuolggaheaddji ja ahte dát rievddalmas moalkásvuohta lea</p>
    <p>deaŧalaš sivvan organisašuvnna váilevaš dássededdui. Seammás lean maid guoskkahan dan ahte Sámedikki bargamušat ja organiseren leat rievdan sakka, earret eará dannego ođđa hálddašandoaimmat dađistaga leat lassánan ja politihkalaš organiseren lea sakka rievdan. Mii</p>
    <p>leat namahan ahte ollugiid mielas lea sámediggevuogádat sakka politiserejuvvon. Sivvan dasa</p>
    <p>lea muhtumassii dat go politihkalaš dássi dat galgá (čájehit) ahte das lea maŋimus sátni, muhto uhcimusat seamma stuorra sivva lea dat vuohki movt hálddašeapmi lea organiserema</p>
    <p>dáfus šaddan oassin sámediggevuogádahkii. Dat lea dagahan ahte ii leat nu álki earuhit</p>
    <p>hálddašeami politihkas sihke sisdoalu dáfus ja ásahusalaččat. Lea dego diehtomielalaččat</p>
    <p>Dáláš jođiheddjiid gaskka gávdnojit sii geat oaivvildit ahte dát ii leat buorre válddahus duohtavuođa birra.</p>
    <p>eahpečielggas dakko bokte ahte iešguđet ossodagat ja fáttát prinsihpalaččat galget doaimmahit sihke hálddašeami ja politihkkaovddideami, vaikke vel ii leat čielggas mii lea mii.</p>
    <p>Hálddašeami ja politihka gaskasaš oppalaš gealdagasas leat ollu implikašuvnnat ja lea</p>
    <p>vuolggasadjin viidáset digaštallamii.</p>
    <p>
      <em type="italic">4.1 Sámedikki geográfalaš juohku </em>
    </p>
    <p>Dat movt politihkka ja hálddašeapmi jurddašuvvo, mearkkaša dieđusge ollu Sámedikki geográfalaš organiseremii. Geografiija lea hui guovddáš bealli earret eará dannego dat dadjá</p>
    <p>midjiide juoga deaŧalačča válddi birra, seammás lea deaŧalaš Sámediggái go dat deaivvada iežas birasguovlluiguin ja ovttaskas sápmelaččain iežas báikkálaš servodagas. Sámedikkis leat</p>
    <p>earret Kárášjogas báikkálaš kantuvrrat Guovdageainnus, Ájluovttas, Evenášis, Olmmáivákkis,</p>
    <p>Snoasas ja Vuonnabađas. Dan lassin leat nu gohčoduvvon gáiddusbargosajit Romssas, Álttás, Hurumis, Čáhcesullos ja Honnesvágis (dan lassin ahte muhtumat barget moadde beaivvi</p>
    <p>vahkus eará ásahusain go Sámedikki kántorbáikkiin). Kántorbáikkit Evenášši, Olmmáivággi</p>
    <p>ja muhtumassii maiddái Snoasa, leat hui smávva kantuvrražat uhccán bargiiguin. Dan sadjái</p>
    <p>go máŋga dain báikkálaš kantuvrrain gitta 2000-logu rádjai jođihedje sierra váldoossodagaid Sámedikkis, de lea dilli áibbas eará dál. Máŋgga kántorbáikkis – ja dalle eat hála dain uhcimusain (Evenášši ja Olmmáivággi), ii leat mihkkege jođihandoaimmaid. Iešalddis navden dan stuorra váttisvuohtan mii nannejuvvui das go dáin kántorbáikkiin ii galgan leat erenoamáš</p>
    <p>rolla iežaset lagasbirrasis, muhto galggai bálvalit Sámedikki oppalaččat. Nu movt dilli dál lea, de galgá bargi prinsihpalaččat sáhttit bargat mainna ihkinassii iešguđet kántorbáikkis ii ge dárbbašlaččat dakkár áššiiguin mat gusket lagasbirrasii. Dalle ii leat sáhka kulturmuitohálddašeamis mas iešguđet kantuvrrat eanaš bálvalit iežaset lagašbirrasa. Ođđaáiggi teknologiija ja mátkkošteapmi – ja dat lea viiddis ja divrras - galgá sihkkarastit buori oktavuođa organisašuvnna jođiheddjiiguin ja guovddážiin.</p>
    <p>Mun lean, dattetge muhtun muddui, ferten rievdadit oainnu. Orru leamen nu ahte báikkálaš</p>
    <p>kantuvrrat – almmatge dat stuorra kantuvrrat – obalohkái doibmet bures addojuvvon rámmaid</p>
    <p>siskkobealde. Dat ii dieđusge mearkkaš ahte buohkat leat duhtavaččat mainna ihkinassii dahje</p>
    <p>ahte organisašuvdnamodealla ja rámmat leat dat buoremusat. Muhto nu go máŋgasat dadjet, vaikke vel jođiheaddjit livčče ge sáhttán leat eanet oidnosis ja dávjjit guossis ja gulahallanlinját buoret, de doaibmá beaivválaš bargu obalohkái dohkálaččat dálá rámmaid</p>
    <p>siskkobealde.</p>
    <p>Dat ahte ii leat garra duhtameahttunvuohta diliin, ii dattetge mearkkaš ahte</p>
    <p>organisašuvdnamodealla lea optimála dahje buorre go geahččá olles sámediggevuogádaga</p>
    <p>obalohkái. Geográfalaš organiseren lea ge okta dain surggiin mas lean ožžon ollu komeanttaid</p>
    <p>ja evttohusaid ja mas leat hui stuorra erohusat oainnuid gaskkas organisašuvnnas.</p>
    <p>Mat de leat dat sierranas oainnut? <em type="italic">Vuosttáš</em> váldooaidnu lea ahte geográfalaš organiseren berre </p>
    <p>leat sullii nu movt dál. Dán modealla berre viidáseappot ovddidit ja áinnas ásahit virggálaš</p>
    <p>kántorjođiheaddjivirggiid ain juo juohke kantuvrii mas lea vissis sturrodat. Sii geat geavahit dákkár ákka, eai beroš das leat go kántorbáikkiin olbmot geain lea jođiheaddjidoaibma iešguđet ossodagain. Muhtumat geat dorjot dán modealla oaivvildit dattetge ahte muhtun</p>
    <p>doaimmaid, nu go <em type="italic">telefonfáktavuogádaga, gal sáhtášii guovdduštit Kárášjohkii</em>, dannego </p>
    <p>vejolašvuođat fáhtet ohccojuvvon olbmuid, leat mealgat buoret doppe. Dát oaidnu orru</p>
    <p>leamen jierpmálaš munnje. Eará oaidnu maid máŋgasat dovddahedje ja maid viehka álkit sáhttá čađahit jus háliida, guoská arkiivabargui. Dan oktavuođas ledje ollugat – beroškeahttá</p>
    <p>gos sii barget – geat háliidedje nannoset guovddušteami Kárášjohkii.</p>
    <p>Dán posišuvnnas, mas leat ge iešguđet oainnut, ákkastit máŋgasat ahte ii dárbbaš leat nu váralaš go iešguđet báikkálaš kantuvrrat leat smávvát ja ollu nu guhká go dat gullet stuorát sámi oktavuhtii ja áinnas leat seamma sajis go iešguđetlágan sámi kulturvuđot ásahusat.</p>
    <p>Sámedikki <em type="italic">oainnusmahttin</em> olggobealde sámi guovddášguovlluid davvin adnojuvvo </p>
    <p>deaŧalažžan, seammás go dat lea mielde ovddideamen ja háhkamin alla sámi gelbbolašvuođa olggobealde guovdileamos sámi guovlluid. Oainnusmahttin dás šaddá de deaŧaleappo go ieš dat bargu mii galgá dahkkojuvvot seamma sámi birasguovllu ektui. Dáid oainnuid in gávnna</p>
    <p>dušše smávit báikkálaš kantuvrrain, muhto maiddái Kárášjogas ja Guovdageainnus. Maiddái</p>
    <p>dáppe leat olbmot geat oidnet čuolbman <em type="italic">dan nana davvisámi – ja finmmárkodominánssa </em></p>
    <p><em type="italic">sámediggevuogádagas</em>. Muhtumat mannet nu guhkás ahte háliidit ásahit máŋga smávva kantuvrra dakkár báikkiide, gos giella lea jávkan ja sámivuohta mássán fámu. Sii navdet ahte </p>
    <p>dakkár kantuvrrain sáhttá leat váikkuhanfápmu sámi ođđaealáskuhttinproseassas. Muhto organisašuvdnamodealla válljemis ferte eanaš leat sáhka duohtavuođain – dan birra movt</p>
    <p>máilbmi lea <span type="quote">“doppe olgun”</span>- ii ge dušše buriid áigumušain. </p>
    <p>Deaŧalaš ja váttis gažaldat dás lea ahte lea go govttolaš ahte almmolaš hálddahusorgána</p>
    <p>galgá ollašuhttit dakkár bargamušaid. Ii go leat eará ásahushuksen mii baicce galggašii dan ollašuhttit? Geavadis dat mearkkašivččii hálddahusa politiserema. Mun dattetge oaivvildan <em type="italic">Nubbi oaidnu,</em> mii orru leamen veaháš geahnohet – dahje mas ollugat háliidivčče dakkára, muhto eai dieđe lea go vejolaš dan ollašuhttit – lea ahte eai beroš nu ollu das ahte galget leat </p>
    <p>ollu báikkálaš kantuvrrat, muhto háliidit baicce kantuvrraid mat vuosttažettiin galget bálvalit</p>
    <p>iežaset birasguovllu. Dat mielddisbuvttášii ahte eai doarjjo eanet kantuvrraid, dannego jus</p>
    <p>galgá bálvalit iežas birasguovllu, de ferte kantuvrras leat vissis sturrodat. Dát lea deaŧalaš ágga ja ollugat dovddahit ahte sidjiide bohtet ollu telefovnnat ja singuin váldet ollugat</p>
    <p>oktavuođa iežaset birasguovllus, gos dieđusge navdet ahte kantuvra lea sin várás. Dás leat</p>
    <p>dakkár lobálašvuođahástalusat maid dálá modealla lea bohciidahttimin.</p>
    <p>Lea miellagiddevaš ahte <em type="italic">goalmmát oaidnu</em> boahtá ovdan olles organisašuvnnas, muhto eanaš </p>
    <p>Ájluovttas ja Snoasas. Dás lea <em type="italic">ieš dat vuolggasadji</em> ahte sámivuohta lea eanet go </p>
    <p>davvisámivuohta sihke kultuvrralaččat ja gielalaččat. Norgga bealde dálá duohta gielladili</p>
    <p>geažil sii ákkastit ahte ferte erenoamážit nannet kantuvrraid Ájluovttas (julevsámegiella) ja</p>
    <p>Snoasas (lullisámegiella), mas deattuhuvvo ahte dát kantuvrrat  fertejit suodjalit ja ovddidit</p>
    <p>julev- ja lullisámivuođa buorebut ja viidábut go dál. Nappo lea ge sáhka áibbas earalágan geográfalaš organiseremis go dál ja maiddái áibbas eará modeallas go das mii lei go Ájluokta</p>
    <p>ja Vuonnabahta ledje sierra spesialiserejuvvon ossodagat. Jus vuolgá dien guvlui, de ii leat gal</p>
    <p>ruovttoluotta dasa mii lei ovdal. Lea baicce sáhka mearkkašahtti strategalaš áŋgiruššamis nannemiin ja sihkkarastimiin gielalaš ja kultuvrralaš sámi máŋggabealatvuođa ja vaikke vel muhtun muddui eastadeamen dan nana davvisámi dominánssa maid ollugat vásihit. </p>
    <p>Dat</p>
    <p>vuolgá dan jurdagis ahte nannet oktasaš sámivuođa dakko bokte ahte erenoamážit nannet</p>
    <p>julev- ja lullisámivuođa.</p>
    <p>Vejolaš <em type="italic">njealját modealla</em> – maid eai gallis namuhan njuolgga – lea ovdáneapmi dan guvlui </p>
    <p>mii lei ovdalgo ovddeš <span type="quote">“friija”</span> ráđit váldojuvvojedje mielde Sámediggevuogádahkii, mas Vuonnabahta ja Ájluokta ledje váldobáikin dakkár ráđiide. Nu go mii oaidnit digaštallamis sierra olggobealde etáhta birra ja čielgaset earu gaskal politihkkahábmema ja hálddašeami (6.</p>
    <p>ja 7. oassi), de leat dát oainnut guhkkin eret jávkan organisašuvnnas, muhto ealáskit eará</p>
    <p>hámis.</p>
    <p>ahte dakkár ásahus go Sámediggi, ferte árvvoštallat dakkár vejolašvuođaid; nappo ahte lea</p>
    <p>vejolaš doaibmat politihkalaččat dán sátneáddejumis.</p>
    <p>Vaikke vel ollugat oidnet ge ahte maiddái julev- ja lullisámivuohta ávkašuvvá</p>
    <p>sámediggevuogádagain, de oidnet dattetge ahte relatiivalaččat dat vuoittahallet davvisámivuhtii.</p>
    <p>Mii oaidnit dás man deaŧalaš geográfalaš organiseren lea. Dás lea sáhka váttis válljemiin, ja dás lea sáhka eanet go árvvuin ja movt livččii buoremus. Ferte maid árvvoštallat mii lea vejolaš ja mii lea realisttalaš. Ii leat sáhka dušše gos, muhto seammás mas ja movt. Dáin</p>
    <p>njealji modeallas maid mii leat válddahan, leat hui sierranas váikkuhusat</p>
    <p>sámediggevuogádahkii ja sámepolitihkkii oppalaččat. </p>
    <p>Mii oaidnit ahte geográfalaš modealla</p>
    <p>válljen eanaš lea politihkalaš válljen ii ge dušše sáhka beaktilis hálddašeamis. Nappo</p>
    <p>digaštallat mii dás hui guovddáš gažaldagaid Sámedikki viidáset ovdáneami birra. <em type="italic">Mun </em></p>
    <p>
      <em type="italic">jáhkán ahte Sámediggái lea rabas ja viiddes digaštallan buorre dáid vejolaš modeallaid </em>
    </p>
    <p><em type="italic">birra</em>. Dakkár digaštallamis ahte galgá go nannet julev- ja lullisámivuođa ferte dattetge leat čielggas dat ahte das ii leat sáhka dušše ideálain (das mii lea morálalaččat riekta), muhto maiddái duohtavuođas. Deaŧalaš gažaldat lea dat ahte lea go dáin guovlluin doarvái fápmu gielalaččat ja kultuvrralaččat dasa ahte fuolahit dakkár sakka viidát ja eanet geatnegahtti rolla sámediggevuogádagas. Sáhttá go háhkat doarvái buriid fágaolbmuid, maid dat mearkkašivččii sámediggevuogádahkii oppalaččat, jna. Sámediggi ii leat dakkár dilis mas sáhttá geavahit ollu energiija ja resurssaid dakkár geahččaladdamiidda, mat dasto čájehuvvojit ahte eai leat eallinnávccalaččat. </p>
    <p>Nuppi bealis lea obalohkái nu dál ahte Snoasa-kantuvrras lea nu uhccán sadji ahte dat aiddo</p>
    <p>dal doaibmá beaktilis kantuvran. Beroškeahttá boahttevaš modeallas de lea danne mu oaidnu</p>
    <p>ahte dát kantuvra dárbbašivčče issoras ollu ođđa virggiid. Viiddes lullisámi guovllus ásset viehka uhccán sámit ja lea muttolaččat daddjojuvvon ahte lea guhki Snoasas Rørosii dahje</p>
    <p>Muoffái. Dás oaččun maiddái garra oainnuid das ahte sámediggevuogádagas lea vuosttažettiin sáhka das mii dáhpáhuvvá davveleappos. Olbmot dovdet iežaset vierisin dahkkojuvvon, mas</p>
    <p>kultuvrralaš ja geográfalaš gaskkat vásihuvvojit guhkit ja mat maiddái nannejit nubbi nuppi</p>
    <p>gaskaneaset. Maiddái dálá organiserema váldomodeallas čuožžila gažaldat ahte galgá go ásahuvvot ođđa kantuvra lullisámi guvlui, ovdamearkka dihtii Rørosii. Ollugat</p>
    <p>organisašuvnnas leat dorjon dakkár jurdaga. Muhto das ii leat sáhka dušše resurssain.</p>
    <p>Ferte dás maid namuhit nu gohčoduvvon <em type="italic">gáiddusbargosajiid</em>  Álttás ja Romssas (ja Hurumis, Čáhcesullos ja Honnesvágis). Álttás ja erenoamážit Romssas barget kántoreanadagas ja leat </p>
    <p>Gullen maiddái vuollegis jiena mii dajai, vaikke vel ii nu jitnosit: Eat go mii geavat</p>
    <p>návccaid gádjut ja nannet dan mii sáhttá gáddjojuvvot ja nannejuvvot, davvisámivuohta. Dan sáhtášii atnit viđát modeallan, muhto dat lea geahnoheapme jurddan.</p>
    <p>vaikke seamma ollu dahje eanet go almmolaš kántorbáikkiin Evenášis, ja Romssas dábálaš</p>
    <p>beaivvi seamma ollu go Olmmáivákkis ja Snoasas. Dás lea stuorra hástalussan dat movt</p>
    <p>sámediggevuogádat galgá gieđahallat dan sápmelašjoavkku mas lea gullevašvuohta stuorát</p>
    <p>gávpogiidda ja mii lea stuorrumin. Dan ektui go Olmmáivákkis Gáivuonas lea uhca</p>
    <p>kantuvrraš (eanaš kulturmuitohálddašeapmi) ii nu guhkkin eret Romssas, de ii leat almmolaš</p>
    <p>báikkálaš kantuvra Romssas, gos ásset ollu sápmelaččat ja gos Romssa universitehta lea áibbas guovddáš ásahus sámi alitoahpu ja gelbbolašvuođa dáfus. Mu árvvoštallan lea ahte –</p>
    <p>jus resursadilli dan dahká vejolažžan – de šaddet almmolaš kantuvrrat Romssas, Álttás ja</p>
    <p>vaikke Oslos ge deaŧalaččat Sámedikki oppalaš lobálašvuhtii áiggi mielde. Dás lea sáhka das movt Sámediggi duste dan sámivuhtii gullevaš joavkku mii lea stuorrumin. Vuosttaš</p>
    <p>vuoruheapmin dál berrešii leat dat ahte árvvoštallat galggašii go hukset vissis sturrosaš bures</p>
    <p>doaibmi kantuvrra Romsii. Dan berre čatnat árvvoštallamii movt sámediggevuogádat ásahusalaččat galgá deaivvadit ja šaddat guoskevažžan daidda eanet ja eanet sápmelaččaide</p>
    <p>geat ásset stuorát gávpogiin ja geaid oassi jienastuslogus lea stuorrumin.</p>
    <p>Makkár váikkuhusat dakkár huksemis leat Olmmáivákki kantuvrii – jus dán kantuvrras livčče ja berrešii leat eallinfápmu – lea dieđusge hui deaŧalaš ja rašis gažaldat. Dan ektui go ii leat ožžon galle evttohusa ahte dál galggašii farggamusat hukset Áltái (muhto dat sáhttá dan dihtii</p>
    <p>leat buorre jurdda), de leat ollugat geat ákkastit garrasit dainna ahte Sámediggi dárbbaša leat</p>
    <p>eanet oidnosis Romssas, dakkár guovllus gos ii livččii váttis fidnet daid allagelbbolaš</p>
    <p>mielbargiid geaid haga Sámediggi ii birge. Juohke digaštallamis (stuorra)gávpotsápmelaččaid rolla birra ođđaáiggi sámi almmolašvuođas ihtá maid gažaldat Oslo rolla birra. Oanehis áigái</p>
    <p>lea dattetge mu árvvoštallan ahte dál lea Romssa-gažaldat dat maid organisašuvdna ferte</p>
    <p>čoavdit buot ovddemuččas. Dás leat organisašuvnnas iešguđet oainnut ja ollugat ballet ahte</p>
    <p>áŋgiruššan Romssain livččii seamma go heaittihit dan Olmmáivákki kantuvrra maid juo Sámediggi lea politihkalaččat dorjon, dan sávaldaga vuođul ahte dat galggašii boahtit buorrin</p>
    <p>dakkár guovlluide gos duođaid dárbbašit ođđa bargosajiid.</p>
    <p><em type="italic">Mun evttohan Sámedikki plánegoahtit ásahit báikkálaš kantuvrra Romsii ja čielggadišgoahtit makkár bargamušat lunddolaččat berrešedje leat doppe</em>. Sáhttá leat nu ahte mearkkašupmi </p>
    <p>das ahte eanet ja eanet sápmelaččat ásset (stuorra)gávpogiin ii leat vel cieggan doarvái bures sámediggevuogádahkii ja ahte smávvil- ja árbevierrojurddašeapmi lea menddo garas. Eará</p>
    <p>deaŧalaš hástalus čatnasa dasa. Lahkoneapmi sápmelaččaide geat ásset gávpogiin, mearkkaša erenoamáš deaddu kultuvrii, gillii ja oahpahussii ja muhtumassii maiddái bahán eanavuoigatvuođaid nana deattuheapmái (ja smávvilbuvttadeapmái ja lotnolasealáhusaide) mat guhká leat vuoruhuvvon. Dat mielddisbuvttášii ođđasis vuoruhemiid ja fokusa sirdima, ja</p>
    <p>nu das livččii sáhka mealgat earás go gažaldagas báikkálaš kantuvrrain stuorragávpogiin vai ii. Jus Sámediggi galggaš dán stuorru joavkku váldit duođas, de livčče maid várra ásahusalaš</p>
    <p>váikkuhusat. Mun oainnán stuorra hástalusaid dán stuorru joavkku lagadeamis geatnegahtti</p>
    <p>vuogi mielde dan organisašuvdnamálle – ja dan jurddašeami siskkobealde mii odne lea</p>
    <p>guovddážis.</p>
    <p>Muđui leat maiddái eará gažaldagat mat čuožžilit geográfalaš organiserema oktavuođas. Lea go Evenáši kantuvra guvttiin golmmain bargiin duođaid duohta báikkálaš kantuvra dahje lea go eanaš govastatpolitihkas sáhka? Leat duođaid muhtumat geat čuoččuhit dan. Ja vel – movt gáiddusbargosajiiguin ja ruovttukantuvrraiguin? Dás maid leat organisašuvnnas iešguđet</p>
    <p>oainnut. Dat viehka dávgasis ortnet lea geahččaleapmi oažžut pragmáhtalaš heiveheami organisašuvnna ja ovttaskasa dárbbuide, mas gal sáhttá leat nu ahte mađe deaŧalet olmmoš lea organisašuvdnii, dađe álkit lea ásahit dakkár sierra ortnegiid.  Deiven máŋgasa bargun oktavuođas geat áinnas háliidivčče ruovttukantuvrra, muhto geat eai jáhkkán dan oažžut dálá</p>
    <p>dilis. Ja máŋgasat dadje njuolgga ahte jus sii bággehallet bargat Kárášjogas dahje Guovdageainnus, de sii cealkkášedje eret virggiset (beaivvát ala). Jođiheddjiid ja earáid bealis</p>
    <p>bohtet ge oainnut mat dadjet ahte dávggasvuohta lea áibbas dárbbašlaš go galgá sihkkarastit</p>
    <p>ahte deaŧalaš olbmot bisošedje organisašuvnnas. Maiddái geavahuvvo ággan ahte dat dávggasvuohta mii čatnasa bealátkeahtesvuođahástalusaide (geahča 4.6), nappo vuohki</p>
    <p>eastadit ahte eatnašat bohtet ráddjejuvvon birrasiin Kárášjogas ja Guovdageainnus.</p>
    <p>Mu árvvoštallan lea ahte dát dávggasvuohta govttolaš rájiid siskkobealde lea buorre ortnet,</p>
    <p>vaikke vel dat buvttiha hástalusaid ovttaláganvuođameannudeapmái. Jus dákkár ortnegat šaddet mealgat stuorát, de oainnán ahte bohciidivčče gealddut ja hástalusat dan gaskii ahte</p>
    <p>sihkkarastit bargiid beroštusaid ja sávaldagaid ja ahte hukset Sámedikki nana ásahussan mas</p>
    <p>lea guovddáš Kárášjogas. Dakkár viiddes ortnegat eai baljo leat mielde huksemin</p>
    <p>organisašuvnna guhkit áiggi vuollái, vaikke vel doalahivččii čeahpes fágaolbmuid (muhtun</p>
    <p>áiggi). Nu go masa mii máhccat maŋŋá, de dárbbaša sámediggevuogádat sihke nana guovddáža ja losit ja eanet bistevaš institušonaliserema. </p>
    <p>Dán digaštallamis lea deaŧalaš sirret sin geat barget sierra kántoreanadagain eai ge leat</p>
    <p>almmolaš báikkálaš kantuvran (Áltá ja Romsa) ja sin gaskkas geat háliidit buhtes ruovttukantuvrra, dahje geat háliidit bargat moadde beaivvi vahkus eará báikkiin go</p>
    <p>Vaikke vel hirpmástuhtii ge mu man buorre gulahallan orui leamen iešguđet kántorbáikkiid</p>
    <p>bargiid gaskkas, de dat ii hehtte dan ahte ollugiid mielas dat mielddisbuktá mealgat eanet</p>
    <p>barggu ja eastada beaktilvuođa; nappo ahte dat lea sihke lossat ja divrras ja dat váttásmahttá</p>
    <p>albma oktiiordnema. Dat váldá njulgestaga hui ollu áiggi ja resurssaid. Ollugat leat dattetge</p>
    <p>mielas máksit dan hatti go sii deattuhit biđgosa nu sakka. Seammás eai leat guhkkin eret uhccán olbmot geat čujuhit dasa ahte okta váikkuhusain lea ollu – máŋgasa mielas menddo</p>
    <p>ollu – ja divrras mátkkošteamit Sámedikkis. Lea maid veara namuhit ahte hui ollugat leat</p>
    <p>dattetge duhtavaččat dávjjes telefončoahkkimiiguin – ahte dat duođaid doibmet viehka bures, erenoamážit go dovdet daid olbmuid geat čohkkájedje  nuppe bealde. <em type="italic">Ii čuožžilan stuorra sávaldat oažžut ođđaáigásaš ja divrras teknologiija ja eai ge lean gallis geat navde ahte dat beavttálmahtášii čoahkkimiid</em>. Nu go oaidnit maŋŋeleappos, de lea stuorámus hástalussan dat </p>
    <p>go jođiheaddjit eai leat nu oidnosis ja go sis váilu stivrejupmi.</p>
    <p>Mun dovddan dan ahte digaštallan Sámedikki geográfalaš organiserema birra ii leat leamaš</p>
    <p>mihkkege váldofáddán dain ollu ja muhtumassii viiddes ođđasis organiseremiin maid mii leat</p>
    <p>oaidnán maŋimus logijagis. Muhto juohke digaštallamis Sámedikki politihkalaš ja hálddahusa/hálddahuslaš vuogádaga birra lea ja šaddá leat geografiija váldodimenšuvdnan ja</p>
    <p>váldohástalussan. Movt dat geográfalaš organiseren lea, muitala áiggis áigái ollu dan birra</p>
    <p>makkár ásahus Sámediggi lea. Das ii leat dušše sáhka pragmáhtalaš lahkoneamis</p>
    <p>hálddašanhástalusaide ja guoská aiddo dasa maid Sámediggi háliida leat sihke</p>
    <p>hálddahuslaččat ja politihkalaččat. Kárášjoga ja Guovdageainnu gaskavuohta orru leamen</p>
    <p>oktilis hástalussan. Dát lea duohta hástalus mas mun lean ožžon ollu oainnuid ja evttohusaid,</p>
    <p>evttohusat mat leat nannen mu jáhku dasa ahte sámediggevuogádahkii ii leat buorre geahččalit čiehkat dán áššečuolmma, nu go mun orun vuohttimin.</p>
    <p>4.1.1. Veaháš Kárášjoga ja Guovdageainnu gaskavuođa birra</p>
    <p>Kárášjohka dat lea – ja mu mielas galgá leat – ođđaáiggi sámepolitihka politihkalaš ja hálddahuslaš guovddáš. Dáppe lea sámediggevisti ja Kárášjogas dat berrejit eanaš ja</p>
    <p>deaŧaleamos signálat boahtit. Dattetge daddjojuvvui Guovdageainnus munnje eanet go eará báikkiin ahte Kárášjohka ieš alddis ii leat nu deaŧalaš, muhto ahte bargu – dat mii dahkkojuvvo sámivuođa bealis – dat lea deaŧaleamos. Dalle lea sáhka gullevašvuođas ja</p>
    <p>Sámedikki kántorbáikkiin. Mu mielas lea viiddes ruovttukántorgeavaheapmi stuorra hástalus, dan ektui go bargat eará ásahusain moadde beaivvi bargovahkus lea uhcit hástaleaddjin.</p>
    <p>oskkáldasvuođas sámivuhtii, muhto mas Sámediggi ja Kárášjohka, ásahusalaš guovddáš, ii</p>
    <p>mearkkaš nu ollu. Dákkár miellaguottuid viidodat ja vejolaš viidáneapmi organisašuvnnas</p>
    <p>šaddá čuolbman ja sáhttá ge leat nu ahte <em type="italic">Sámediggi berre geahččalit nannet </em></p>
    <p>
      <em type="italic">organisašuvdnaidentitehta ja dan mearkkašumi mii lea das ahte gávdno </em>
    </p>
    <p><em type="italic">politihkalaš/hálddahuslaš guovddáš</em>. Erenoamážit lea buorre jurdda jus leš nu movt ollugat </p>
    <p>čuoččuhit, ahte álgoentusiásma lea nohkamin. </p>
    <p>Dat ahte dakkár guottut ja gealddut gávdnojit, boahtá dieđusge Kárášjoga ja Guovdageainnu oppalaš gaskavuođas (gilvvus), muhto maiddái das go <em type="italic">Sámi oahpahusráđis</em>, mii guhká lei </p>
    <p>olggobealde Sámedikki, lei guovddáš Guovdageainnus ja lei deaŧalaš ja stuorra sámi ásahus. Olbmot geain ledje guovddáš virggit oahpahusráđis, barget ain dan suorggis, muhto dál oassin</p>
    <p>sámediggevuogádagas. Ollugat dadjet ahte Sámi oahpahusráđđi buorrin ja bahán ain báidná vuogádaga. Sivvan dasa lea várra ieš dat proseassa movt sierra olggobealde ásahusat – ja</p>
    <p>erenomážit sámi oahpahusráđđi – šattai oassin sámediggevuogádahkii. Das lei nana fágalaš árbevierru ja fágalaš jođihangoddi maid ollugat oaivvildit čielgasit fámohuvvá áiggi mielde. Ovdáneapmi dás čielggasmahttá deaŧalaš hástalusaid Sámediggái mat eai guoskka dušše </p>
    <p>geografiijii, muhto manná njuolgga fágaid, hálddašeami ja politihka guovddáš gaskavuhtii</p>
    <p>sámediggevuogádagas.</p>
    <p>Máŋggas moitet maid dan go Sámedikkis leat bargosajit seamma visttis go Sámi allaskuvllas, ja oaivvildit ahte čatnaseamit sihke ásahusalaččat ja hui dávjá leat maiddái persovnnalaččat menddo garrasat. Lagaš čatnaseapmi deattasta maiddái mearkkašumi das ahte <em type="italic">fágalaš </em></p>
    <p><em type="italic">guovddáš giela ja oahpahusa dáfus lea Guovdageainnus</em>. Hui ollugat deattuhit dattetge – ja </p>
    <p>dasa mii máhccat maŋŋá – ahte giela ja oahpahusa fágalaš vuođđu lea hedjonan ođđasis organiserema geažil ja dan geažil go Sámediggi lea váldá váldoovddasvástádusa. Dasa lassin</p>
    <p>čuoččuhit muhtumat ahte dát bealit leat leamaš bajimužžan politihkalaš vuoruhanlisttas.  Eai</p>
    <p>Eanaš servodatdieđalaš teoriija mu dieđu mielde atná dakkár ovdáneami viehka</p>
    <p>lunddolažžan. Go politihkalaš mokta váidu, de šaddá institušonaliseren dađe deaŧaleabbo.   Dieđusge sáhttá digaštallat man buorre dakkár válddahus lea. Nu movt ovddabealde lea namuhuvvon, oaččui ovddeš oahpahusráđđi ođđa bargamušaid ja eará rolla go sirdojuvvui Sámediggái. Lei várra heittot go dat ii lea čielggasmahttojuvvo go dat dáhpáhuvai. Goal ii</p>
    <p>dáidde leat nu ahte dát oassi Sámedikkis lea fámohuvvan resurssaid ja kapasitehta dáfus maŋimus 10 jagis, muhto daid bargamušaid ja vuordámušaid ektui dasa mii dás lei berret</p>
    <p>dahkkojuvvot, eai eahpit sii geat jearahallojuvvojedje ahte hui ollugat organisašuvnnas vásihit dan čielga fámohuvvamin. Muhtumat oaivvildit ahte dilli boahtá das go dása leat virgáduvvon</p>
    <p>menddo ollu oahpadeaddjit, eai ge leat virgáduvvon gallis geain lea gelbbolašvuohta almmolaš mearrádusproseassain.</p>
    <p>ovttage eará sajis boahtán dakkár oainnut nu čielgasit ovdan go Guovdageainnus, vaikke vel mii leat ge gullan sullasačča Vuonnabađas ja eará báikkiin. Dattetge leat muhtumat geat</p>
    <p>oaivvildit ahte dakkár válddahus doallá deaivása giela ektui, muhto ii fal seamma muddui</p>
    <p>oahpahusa ektui.</p>
    <p>Kárášjoga ja Guovdageainnu gaskavuođas Sámedikkis lea eanet sáhka go dušše ovddeš</p>
    <p>hálddahuslaš struktuvrra váikkuhusain. Muhto deaŧalaš váikkuhus ovddeš hálddašangeavadis lea ahte Guovdageaidnu lea šaddan sámediggevuogádaga giella- ja oahpahusguovddážin (ja</p>
    <p>muhtun muddui kultuvrra ektui); <em type="italic">nappo dakkár guovddáš maid ollugat dáidet atnit </em></p>
    <p><em type="italic">deaŧaleamosin Sámedikki barggus</em>. Jus ii lihkostuva dat mii guoská gillii ja oahpahussii, de ii leat daddjojuvvon ahte ollu dain eará doaimmain lea ceavzil guhkit áiggi vuollái, nappo </p>
    <p>resurssalaččat ja ealáhuslaččat, dahje ávnnaslaččat jus nu háliida dan gohčodit, man guovddáš juo lea Kárášjogas. Dát geográfalaš gelbbolašvuođajuohku, mas maid leat muhtumat geat eai ane Kárášjoga lunddolaš politihkalaš guovddážin, lea bistevaš hástalus ođđa sámi</p>
    <p>almmolašvuhtii ja Sámediggái ásahussan. Danne lea deaŧalaš ahte dát ii čihkkojuvvo, erenoamážit jus háliida oaivvildit nu movt mun <em type="italic">ahte Sámediggi dán rádjai ii oro leamen </em></p>
    <p><em type="italic">ožžon dan organisatuvrralaš (ja kognitiivva) čatnaseami gaskal giela ja kultuvrra ja ealáhusaid dahje ávnnaslašvuođa</em>. Dakkár geográfalaš gealdduin leat čielga váikkuhusat </p>
    <p>hálddahusvuogádahkii ja hálddašanvuogádahkii, ja nu maiddái sámepolitihkkii obalohkái.</p>
    <p>Das leat maiddái váikkuhusat dasa movt álki dahje váttis dat lea ja/dahje šaddá ođđasis organiseret maŋŋá. Mun oaivvildan ahte váldohástalussan Sámediggái lea buorebut organisatuvrralaš ovttastahttit ávnnaslašvuođa (ealáhusaid) ja dan mii guoská gillii/kultuvrii/oahpahussii (geahča vuolábealde). Dat lea iešalddis deaŧalaš, seammás go dat čoavdá dan čielga guovtti sadjái juogu mii mis dál lea Kárášjoga ja Guovdageainnu gaskkas.</p>
    <p>Deaŧalaš ja hástaleaddji gažaldat guhkit áigái lea man bieđggus berre sámediggevuogádaga fápmostruktuvra leat. Berre go muhtun osiin leat guovddáš Kárášjoga ja Guovdageainnu</p>
    <p>olggobealde ja man nanus berre Guovdageainnu sajádat leat? 2005 ođđasis organiseremiin dáhpáhuvai nu movt namuhuvvon juoga deaŧalaš maid eai dáidde buohkat leat váldán vuhtii, namalassii ahte Guovdageaidnu  <span type="quote">“nubbi guovddážin”</span> nannejuvvui, nu go dasto oaidnit ii leat</p>
    <p>šaddan uhcit čielggasin maŋŋá 2010 ođđasis organiserema. Go geahččat ovdáneami guhkit</p>
    <p>áiggi vuollái, de sáhttit dadjat ahte dan ektui go eará báikkálaš kantuvrrat oppalaččat leat massán posišuvnna sámediggevuogádagas, de lea Guovdageaidnu nanosmuvvan sihke</p>
    <p>gorálaččat ja duohtadilis. Jos galggaš áddet ahte lea nu de lea deaŧalaš earuhit Sámedikki</p>
    <p>geográfalaš juogu dain bargamušain mat leat čađahuvvon iešguđege kántorbáikkiin. Guovdageaidnu lea geográfalaččat nannejuvvon seammás go ollugat oaivvildit ahte dat</p>
    <p>bargamušat mat leat deaŧalaččat doppe, leat gorálaččat geahnohuvvan sámediggevuogádagas. Obalohkái lea ovdáneapmi maid dieđusge mielde nannemin siskkit Finnmárkku fámu</p>
    <p>vuogádagas. </p>
    <p>Nappo lea ge hástalussan ahte lea šaddan nu gohčoduvvon <em type="italic">skisma</em> Sámedikki organiseremii. Dan ektui go das mii dábálaččat áddejuvvo ealáhussan, lea guovddáš Kárášjogas, de lea das </p>
    <p>mii guoská gillii ja oahpahussii, muhto maiddái muhtumassii kultuvrii, guovddáš</p>
    <p>Guovdageainnus. Maŋimus 10-jagis lea deaddu resurssaide leamaš čielggas ja lea ge hui dábálaš oaidnu organisašuvnnas ahte giella ja oahpahus leat viehka ollu geahnohuvvan (aŋkke gorálaččat) ja dasa lea mealgat uhcit deaddu biddjojuvvon seamma áigodagas. Ferten</p>
    <p>deattuhit ahte <em type="italic">ii oktage</em>, ja ferten geardduhit ii oktage, gean mun lean deaivan sáhttá čujuhit positiivva ovdáneapmái gielas ja oahpahusas maŋimus jagiid. Go lea sáhka giela rollas, de leat hui ollugat geat njulgestaga gohčodit dan goarideapmin. </p>
    <p>Go giela ja oahpahusa</p>
    <p>nannema láhčin, berre mu oainnu mielde gullat Sámedikki guovddáš doaimmaide, de dát lea hui duođalaš Sámediggái sihke oanehet ja erenoamážit guhkit áiggi vuollái. Dás ferte jurddašit ođđasis ja áŋgiruššat eanet.</p>
    <p>Mun máhcan dása, muhto áiggun dás dušše namuhit ahte jus vállje doalahit</p>
    <p>organisašuvdnamodealla sullii nu movt dat lea dá, muhto seammás duođas áŋgiruššat garrasit gielain ja oahpahusain, na dalle dat mearkkašivččii Guovdageainnu sajádaga nannema</p>
    <p>Ii dás dáidde leat nu ollu sáhka dušše ealáhusas Kárášjogas ja kultuvrras, gielas ja</p>
    <p>oahpahusas Guovdageainnus, nu movt dáidá boahtit ovdan das mii lea daddjojuvvon bajábealde. Viehka muddui lei kulturmuitohálddašeami bokte ahte Sámediggi oaččui apparáhta mas lei gelbbolašvuohta areála- ja birasgažaldagain, ja rekrutterejuvvui ge gelbbolašvuohta bargat resursaláhkaáššiiguin – maiddái Finnmárkkulágain. Kárášjogas lea eanaš leamaš árbevirolaš ealáhusdoarjjapolitihkka. Ii ge dás galgga veavttastit dan ahte orru leamen nu ahte hálddahus lea nannejuvvon luondduresursaáššiid barggu bokte. Dieđusge áŋgiruššojuvvui Finnmárkoláhkabargguin. Muhto dat lei ráddjejuvvon áiggi dáfus. Vuoigatvuođačumppes leat 7 olbmo, dain leat dušše njealjis dahje dáidet leat viđas geat</p>
    <p>barget konkrehta dakkár áššiiguin. Dáin leat fas dušše guovttis geat bargaba dušše eanaresursavuoigatvuođaiguin ja biras- ja areálaáššiiguin. Okta bargá maiddái oahpahusáššiiguin,</p>
    <p>okta válggain ja okta riikkaidgaskasaš áššiid koordineremiin. Nu ahte vaikke vel lea ge stuorra politihkalaš beroštupmi dáin áššiin, de ii galgga veavttastit daid hálddahusresurssaid mat leat várrejuvvon dasa.</p>
    <p>Maŋŋá 2010 ođđasisorganiserema masa mii máhccat 5. oasis, lea ge maid čielggasmahttojuvvon man heajos dilis giella lea leamaš organisašuvnnas ja giellabargui leat boahtán golbma ođđa virggi.</p>
    <p>sámediggevuogádagas. Dás sáhttá Sámediggi šaddat vuostálasvuhtii ja váttis dillái; ferte</p>
    <p>nannet giela ja oahpahusa seammás go Kárášjoga sajádat ja lobálašvuohta seammás ferte</p>
    <p>nannejuvvot. Vejolaš čoavddus dasa lea duođai geahččalit lágidit vuoigatvuođabarggu nu ahte sihke ávnnaslaš ja kultuvrralaš bealli čadnojuvvojit ásahusalaččat oktii (geahča 4.5 ja 8). Beroškeahttá čovdosis dás, de lea unohas dat čielga gelbbolašvuođa juohkin guovtti sadjái</p>
    <p>maid mii dás oaidnit.</p>
    <p><em type="italic">4.2 Oanehis čoahkkáigeassu daid váldohástalusaid oktavuođas mat gusket geografiijii </em>Mu oainnu mielde lea dan stuorra duogábealde digaštallamis geográfalaš organiserema birra </p>
    <p>sáhka guovtti deaŧalaš dilis: mii galgá lea Kárášjoga ja Guovdageainnu gaskasaš bargojuohku ja movt galgá organisašuvnna dáfus vuhtii váldit dan maid sáhttit gohčodit sámi boaittobeale báikin, muhto doppe gos sii geat leat julev- ja lullisámi guovddášguovlluin, áinnas vásihit ahte</p>
    <p>leš dal nu ahte sii leat boaittobealde dan ektui mii dáhpáhuvvá davveleappos, muhto sii aŋkke leat guovddážis das maid sii vásihit čielga kultuvran earaláganin das mii lea davveleappos. Goalmmát ja hui hástaleaddji beali oktavuođas sámediggevuogádagas lea sáhka das movt Sámediggi galgá deaividit sámiiguin (stuorra)gávpogiin ásahusalaččat, go sii lasket.</p>
    <p>Go guoská vuosttaš digaštallamii, de berre eanet go dál leat dan birra sáhka ahte válddahit</p>
    <p>duohta dili ja duohta hástalusaid ii ge šat čiehkat ahte dát guhkit áiggi vuollái lea hástalussan sámediggevuogádahkii, mas sadjásaš ákkain ii leat ávki, nu movt orui leamen 2005 ođđasis organiserenproseassas. Mu oaidnu lea ahte Sámediggi ja sámepolitihkka dárbbašit gievrras</p>
    <p>guovddáža ja dát guovddáš nu movt lea šaddan, lunddolaččat lea Kárášjohka. Mun jáhkán ahte dat maid mii dás leat guoskkahan, leat eanet go láddan viiddes digaštallamii ja</p>
    <p>árvvoštallamii, mas ii leat geasa ge ávkin jos dat lea eahpečielga vuolábealde rávnnjáldahkan ja mii áinnas sáhttá váikkuhit organisašuvnna – ja bargovugiid mielaeavttuhis láhkai.</p>
    <p>Nubbi stuorra strategalaš hástalus guoská sámi boaittobealde guovlluide. Vaikke vel lean ge</p>
    <p>gullan muhtumiin maid Sámediggi berre dahkat juohke sámi minoritehta minoritehtas ovddas,</p>
    <p>de lea gal várra duohta hástalus das movt Sámediggi sáhttá leat mielde nannemin julev- ja</p>
    <p>lullisámivuođa sihke gielalaččat ja kultuvrralaččat. Dán proseassas maid ii eisege galgga vajálduhttit mearrasámivuođa kulturovdanbuktimin, vaikke vel dás ii seamma muddui leat ge sáhka giela ceavzinávcca sihkkarastimis. </p>
    <p>Makkár organisatuvrralaš váikkuhusat berrešedje</p>
    <p>leat dakkár áŋgiruššamis? Dat guoská sihke daid bargiid lohkui, geat barget dákkár áššiiguin ja gos ja movt galgá organiseret. <em type="italic">Galggašedje go álo leat muhtumat jođihangottis geat ovddastit julev- ja lullisámevuođa?</em> Seammás lea hástalussan ahte dakkár rievdan sáhttá lasihit riskka ahte gelbbolašvuođagáibádusat uhccot ja ahte sohkaoktavuođat nannejuvvojit ovddabeallái oskkáldasvuođa Sámediggái (gč. maiddái oasi 4.6). Dasto ii galgga vajálduhttit </p>
    <p>dan ahte dakkár áššiin lea loahpa loahpas maiddái sáhka fápmodilis sámi servodagas.</p>
    <p>Mun áiggun evttohit ahte Sámediggi nammada joavkku mii galgá <em type="italic">erenoamážit geahčadit guđe organisatuvrralaš ja ekonomalaš doaibmabijuid galgá čađahit julev- ja lullisámi ektui</em>. Das ferte dalle leat čielga ja konkrehta mandáhta, mii maiddái čatnasa eará organisatuvrralaččat </p>
    <p>dárbbašlaš doaibmabijuide. Dakkár joavkku mandáhtii gulašii maiddái árvvoštallat lea go</p>
    <p>vejolaš buorebut fátmmastit nuortasámivuođa sámediggevuogádahkii, vaikke vel dat muhtun</p>
    <p>muddui lea ovttastuvvan musea- ja kulturmuitosuorggi bokte. Jos lea dáhttu dasa, de sáhttá</p>
    <p>dákkár joavku maiddái árvvoštallat berre go Sámediggi dahkat maidege organisatuvrralaččat mearrasámiid ektui.  Muhto dás ferte maiddái árvvoštallat dan mii lea buot buoremus dan</p>
    <p>ektui mii lea čađahahtti, amas geavahit stuorra resurssaid buriid áigumušaide maid ii leat vejolaš čađahit.</p>
    <p>Dat goalmmát ja várra buot deaŧaleamos strategalaš hástalus geografiija oktavuođas guoská sámiide geat lassánit (stuorra)gávpogiin. Dás evttohan mun nugo namuhuvvon ahte hui buorre</p>
    <p>álgun livčče hukset ceavzilis almmolaš kántorbáikki Romsii, ja dasto ahte</p>
    <p>sámediggevuogádagas ságastallojuvvošii makkár vejolaš váikkuhusat dán lágan ovdáneamis</p>
    <p>livčče sámepolitihkkii eanet oppalaččat.</p>
    <p><em type="italic">4.3 Čumpe-organiseren ja jođiheapmi </em>Dán oasis digaštallat čumpe-organiserema ja jođiheami gaskavuođa, danne go dain leat nu nana čanastagat. Muhto seammás leat hástalusat jođiheami ektui beroškeahttá čumpeorganiseremis mas lea sáhka gáibádusain gelbbolašvuhtii ja duogážii. Oanehaččat </p>
    <p>daddjojuvvon, čumpe-organiseremis leat stuorra váikkuhusat jođihanrollii. Čumpeorganiseren ja jođiheaddjistruktuvra eai vuolgge vuosttažettiin politihkalaš dárbbus, vaikke</p>
    <p>Sáhttá dadjat ahte mearrasámivuohta lea eahperehálaččat gieđahallojuvvon dán raporttas, muhto dat vuolgá das go in oainne guđe organisatuvrralaš doaibmabijuid lei sáhttit čađahit vai dat boađášii buorebut ovdan. In oainne ahte oktage mu evttohusain rihkošii mearrasámivuođa.</p>
    <p>vel leat ge organiseremis politihkalaš váikkuhusat. Čumpe-organiserema sáhttá vuosttažettiin geahččat dakkár geahččaleapmin ahte hukset bevttolet organisašuvnna, dainna doaivagiin ahte</p>
    <p>buorebut ávkkástallat bargiidisguin. 2005 ođđasis organiseremis čađaha Sámediggi čumpeorganiserema olles organisašuvnnas. Linnjáorganiseren váiduduvvo garrasit (ja adnojuvvo gal</p>
    <p>maiddái boaresáigásažžan) ja ossodagain eai leat šat vuolleossodagat. Geavadis ihtet dattetge</p>
    <p>juoga maid sáhtášii gohčodit eahpeformálalaš vuolleossodahkan muhtun ossodagain go vuolledirektevrrat juogadit bargamušaid ja nu čumppiid gaskaneaset, seammás go muhtun čumppet šaddet hui stuorrát. Ovtta ossodagas lei maid direktevrras erenoamáš ovddasvástádus</p>
    <p>ossodaga osiin dasa lassin go doaibmat ossodatdirektevran olles ossodahkii. Eará ossodagas</p>
    <p>fas ii leat dakkár bargojuohku, mii hirpmástuhttá.</p>
    <p>Miellagiddevaš lea oaidnit go ii leat oktasaš jođiheaddjistruktuvra. Dat ahte nu dat šattai vuolgá čumpe-organiserema jođihanfilosofiijas mii dadjá ahte dat gullá direktevrraide alcceseaset dan gávnnahit. Juohke ossodagas galggai leat direktevra ja guokte</p>
    <p>vuolledirektevrra, muhto gii galggai dahkat maid, lei guhkkin eret čielggas ii ge šaddan várra čielgaseappot jagis jahkái. Sáhttá dadjat ahte dat jurdda ahte galge leat guokte</p>
    <p>vuolledirektevrra ja okta direktevra juohke ossodagas, vulggii árbevirolaš jurdagiin</p>
    <p>linnjáorganiserema birra, muhto dat ii spesifiserejuvvon ii ge čielggasmahttojuvvon, ii dat maid juohkehaš galggai bargat ii ge dat ahte dárbbašuvvojedje go golbma jođiheaddji juohke</p>
    <p>ossodagas.</p>
    <p>Čumpe-organiserema organiserenjurdda lea eará go árbevirolaš linnjáorganiseren; namalassii</p>
    <p>dat jurdda ahte lea uhcit hierarkiija ja duolbaset struktuvrrat, uhccán spesialiseren ja viehka</p>
    <p>muddui iešorganiseren iešguđet čumppiin. Sámedikkis leat ge čumppet buori muddui leamaš iešorganiserejuvvon, vaikke vel sii leat ge bargan jođiheddjiid bajimus diŋgojumiid vuođul ja raporteren jođihangoddái. Dáid diŋgojumiid konkretiserenmuddu lea molsašuddan ollu, ja sihke jođihangotti ja bargiid jearahallamiin boahtá ovdan ahte jurdda čumppiid iešorganiserema birra, lea leamaš nanus. Dat mearkkaša ahte jođihangoddi (dás leat dieđusge</p>
    <p>erohusat rastá ossodagaid ja jođiheaddji) dávjá leamaš uhccán seaguhuvvon čumppiid beaivválaš bargui ja nu áiggi mielde eai leat bihtán seaguhit iežaset doppe gos fágalašvuohta</p>
    <p>lea leamaš nanus. Máŋgga dáfus leat čumppet doaibman dego iehčanas vuolleossodahkan ossodagas, muhto eahpečielga siskkáldas jođihanstruktuvrrain ja eahpečielga gaskavuođain ossodatjođiheapmái.</p>
    <p>Juohke čumppes galgá leat čumpeláhčči. Álgojurdda lei ahte čumpeláhčči galggai doaibmat</p>
    <p>jahkebeali ovdalgo molsojuvvui, muhto bargamušaid geažil šattai fargga jahki.</p>
    <p>Aiddostahttojuvvui garrasit ahte čumpeláhčči galggai doaibmat láhččin ja poastakássan ii ge jođiheaddjin, ja dat doaibma galggai leat buohkain vuoru mielde. Láhččirolla joraheapmi</p>
    <p>galggai maid leat mielde loktemin organisašuvnna gelbbolašvuođa. Dattetge deattuhuvvui juohke oktavuođas ahte čumpeláhčči ii leat jođiheaddji. Jurdda čumpe-organiseremiin lei dieđusge loktet organisašuvnna gelbbolašvuođa. Sámedikkis leat nu ollu bargamušat ahte ii</p>
    <p>leat sadji dievaslaš spesialiseremii ja ollugat fertejit doaimmahit hui sierralágan bargamušaid</p>
    <p>vai doaibma lihkostuvvá. Vurdojuvvui ahte mielbargit galge hálddašit máŋga áššesuorggi ja nu loktet iežaset gelbbolašvuođa dakko bokte ahte searvat máŋgga čumpii. Mearriduvvui</p>
    <p>maiddái ahte bargi galggai leat mielde uhcimusat guovtti čumppes ja ahte livččii lean buoremus jus čumppiin livčče lean gaskal vihtta ja čieža bargi. Nappo galggai sihke organisašuvnna ja juohkehačča gelbbolašvuohta oktanaga loktejuvvot.</p>
    <p>Die lei ideála, muhto mii lea duohtavuohta? Vuot berre dás fuomášit ahte ođđa</p>
    <p>organisašuvdnamodellii jagis 2005 evttohuvvui čumpe-organiseren dušše daidda surgiide mat barge politihkkaovddidemiin ii ge dušše hálddahus- ja hálddašanbargguide. Dakkár bargguide</p>
    <p>ii adnojuvvon čumpe-organiseren heivvolaš. Ii leat gal álki mearridit gokko rádjá gaskal hálddašeami ja politihkkaovddideapmi manná ja galgá mannat dakkár organisašuvnnas go</p>
    <p>Sámedikkis, dahje lea go vejolaš dahje jierpmálaš bidjat dakkár čielga rájiid. Dárbbašuvvo vuđolaš siskkáldas árvvoštallan mearridit gokko dát rájit berrejit leat. Mun evttohan <em type="italic">čuovvut </em></p>
    <p><em type="italic">2005 álgo organiserenevttohusa rávvaga ja guođđit áibbas čumpe-organiserema hálddahusa ja hálddašeami oktavuođas</em>. Dat mearkkaša máhccama ruovttoluotta ollu čielgaset </p>
    <p>linnjáorganisermii, mas maid deattuhuvvo <em type="italic">jođihangotti fágalaččat nannen ja ahte jođihangoddi gessojuvvo eanet sisa oppalaččat</em>. Ja <em type="italic">go bargat čumppes politihkkaovddidemiin, de berre jođihangoddi ollu njuolgadeabbot searvat bargui go dan mii lea leamaš dilli maŋŋá </em></p>
    <p>. Vuolábealde áiggun oanehaččat čilget manne mun dan oaivvildan, oaidnu man garrasit leat báidnán dat ollu evttohusat maid mun lean ožžon. Mu mielas ii oro leamen nu ahte </p>
    <p>Sámediggi dál lea doppe gos dat galggašii leat oahpaheaddji, movttiidahtti ja gealbudeaddji</p>
    <p>organisašuvdnan.</p>
    <p>Dieđusge leat sierralágan oainnut organisašuvnnas das man muddui čumpe-organiseren lea lihkostuvvan. Sin gaskkas geat barget nu gohčoduvvon buhtes hálddašan-, hálddahus- ja gulahallanbargguiguin lea eanaš negatiiva oaidnu. Sii jearahit jođiheami mii livččii eanet oidnosis ja adnet guovtti čumppes doaibmama eahpebevttolažžan ja ájáhussan. Dan lassin ihtá dadjat juo čielga govva: Ii leat vejolaš čađahit produktiivva barggu goappašiid čumppes nu</p>
    <p>ahte oažžu dakkár dovddu ahte bargá A-čumppes ja B-čumppes. Dás lea sáhka áiggis, dás lea sáhka gelbbolašvuođas ja dás lea sáhka beroštusas. Doppe leat bargit geat duođas dovddahit</p>
    <p>ahte Sámedikkis leat mealgat eanet resurssat go orru leamen jus beare guođášii dákkár čumpeorganiserema ja bearráigeahčašii ahte bargi geavaha bargoáiggi buvttadeapmái.</p>
    <p>Maiddái muđui organisašuvnnas leat dás sierralágan oainnut čumpe-organiseremii, muhto maiddái sii geat ledje positiivvalaččat čumpe-organiseremii, dovde váttisvuohtan leat mielde máŋgga čumppes. Bođii ge ovdan háleštemiin ahte eanebut ja eanebut ledje mielde dušše ovtta čumppes. Dalle han lea jávkan deaŧalaš ágga ieš dan čumpe-organiseremii. Viidáseappot bođii ovdan ahte máŋga čumppe (jus daid sáhttá danin gohčodit) mat barget hálddašemiin, leat hui stuorrát, áinnas lagabui 20 go 10. Dát rihkku čumpejurdaga vuođđooainnu, mii dadjá ahte produktivitehta ja dynamihkka jávket ovdalgo čumppe sturrodat lahkona 10 olbmo. Viidáseappot bođii ovdan ahte máŋgga čumppes lei čielga bargojuohku, nappo spesialiseren máhtu ja beroštusa vuođul. Sáhttá dadjat ahte muhtumat barge minerála ja muhtumat guoli. Go čumppes rievtti mielde ii berre leat dakkár spesialiseren, de lea vuot sáhka das ahte ieš čumpefilosofiija lea vuđolaččat rihkkojuvvon. Struktuvra sulastahttá eanet vuolleossodagaid jođiheami haga go duohta čumppe.</p>
    <p>Dilli lea maid nu ahte hui ollugat háliidivčče eret čumpe-organiseremis iežaset bargosuorggis</p>
    <p>go dat ii heive ja dovdo eahpebevttolažžan, ja máŋgasat fas barget nu gohčoduvvon čumppiin mat eai leat šat, eai ge várra goassege leat leamaš čumppet, muhto geain dattetge sáhttá leat positiiva oaidnu iežaset <span type="quote" xml:lang="smn">“čumpii”</span> ja iežaset bargui. Dan lassin čájehuvvui ahte ollugat ledje mielde nu gohčoduvvon ad hoc čumppes mii galggai dustet erenoamáš ja áigái ráddjejuvvon</p>
    <p>hástalusaid. Deiven muhtumiid geat eai lean positiiva dákkár organiseremii, <em type="italic">organiseren maid </em></p>
    <p><em type="italic">Sámediggi berrešii geavahit eanet jus guođášii oppalaš čumpe-organiserema</em>. Dás eai bargga </p>
    <p>dávjá dušše čumperájiid rastá, muhto maiddái ossodatrájiid rastá, mii muđui orru leamen váttis ollašuhttit. Dát galgá leat dynámalaš organisašuvdnavuohki mas čumppet galget heaittihuvvot ja ođđa ásahuvvot dađe mielde go dárbbut rivdet. Dat ii dáidde leat</p>
    <p>dáhpáhuvvan Sámedikkis, ja dat mii gohčoduvvo čumpen, orrot cieggamin bistevaš struktuvran almmá čielga jođiheami haga. Muhtumat maid jotket čumpeláhččin guhkit go dan mii lea gáibiduvvon ja čađahit geavadis hui dávjá jođiheaddjidoaimmaid, sihke fágajođiheami</p>
    <p>ja bargiidjođiheami. Dan sadjá go searvvahit ossodatdirektevrraid, de váldojuvvojit dakkár áššit ovdan čumppes. Máŋga čumpeláhčči čađahit maiddái áinnas liigebargguid vai bargu čađahuvvo jus čumppes muhtun ii šatta bargat dan mii lei lohpiduvvon, lohpiduvvon áiggis.</p>
    <p>Vaikke vel ge stuorra erohusat das movt sierra ossodatdirektevrrat oktan</p>
    <p>vuolledirektevrraiguin leat lahkonan čumppiide </p>
    <p>, mas muhtumiin lea buorre visogovva</p>
    <p>bargiin ja buorit gaskavuođat sidjiide, de lea oppalaš govva mu jearahallamiin dát: <em type="italic">Bargit eai dieđe obanassiige maid jođiheaddjit barget ja jođiheaddjit leat uhccán oidnosis ja mielde </em></p>
    <p><em type="italic">barggus</em>. Mu čoahkkimat jođihangottiin nannejit dán váldostruktuvrra. Dat maid dagaha jođiheddjiide váttisin searvat ii dušše fágaáššiide, muhto maiddái seaguhit iežaset </p>
    <p>persovdnariidduide, go dávjá eai dovdda dili ja duogáža doarvái bures. Ja vel go ii leat</p>
    <p>fágalaččat oahpis čumppe bargui (mii nannejuvvo go ii čuovo barggu nu lahka) ja go lea oahpahuvvon dakkár čumpejurddašeapmái ahte galgá seaguhit iežas čumppe bargui nu</p>
    <p>uhccán go vejolaš, de ii hirpmástuhte ahte ollugat dovdet dan juogalágan geassádeapmin ja</p>
    <p>ovddasvástádusas beasadeapmin jođiheddjiid bealis. Ja vel lea ollugiin jođihangottis –muhto</p>
    <p>maiddái earáin - leamaš nu ollu mátkkit (ja čoggojuvvon sestonfriddja) ahte muhtumin sáhttá jearrat man ollu vuođđobarggu lea vejolaš čađahit. Vaikke vel dieđán ge ahte organisašuvnna mátkeviidodat lea digaštallojuvvon ja ahte doaibmabijut leat čađahuvvon, de jáhkán dattetge</p>
    <p>ahte dás lea eanet viežžan láhkai, vaikke ieš organisašuvdnahápmi dagaha ja mas ii beasa eret</p>
    <p>dan, ahte šaddá johttit viehka ollu.</p>
    <p>Dat váldogovva mii de ihtá – dieđán ahte dat lea girjái – lea dakkár struktuvra mas lea guhkes gaska gaskal čumppe ja jođihangotti ja stuorra eahpesihkarvuohta organisašuvnnas das maid jođihangoddi duođai bargá ja makkár rolla das galggašii leat. Mu árvvoštallan lea ahte <em type="italic">jođiheapmi ja bargamušat ja nu strategiijabargu, fertejit čadnojuvvot ollu lávgadeappot</em> go </p>
    <p>dál ja ahte Sámedikkis lea dás stuorra bargu leš dal hukset ođđa <span type="quote" xml:lang="smj">“badjeossodaga”</span> vai ii. Ii han sáhte čađahit ovttaiduvvan strategiijabarggu almmá dakkár čatnaseami. Váldosivva manne</p>
    <p>mun evttohan dán lágan ođđa <span type="quote" xml:lang="smj">“badjeossodaga”</span> lea ahte mun jáhkán ahte dat lea áibbas vealtameahttun eaktu jos galggaš sáhttit lihkostuvvat. Dat ii veahket ahte bargit máŋgga čumppes geat ieža raporterejit ahte bargu doaibmá hui bures, dieđihit ahte sii guhkkin eret háliidivčče dakkár jođiheddjiid mat seaguhit iežaset. Jus dat dáhpáhuvvá, de vurdojuvvo eanet</p>
    <p>ságasteapmi ja uhcit dynámalaš bargu. Mađe eanet mun mátkkoštin ja mađe eanebuid mun deiven, dađe eanet mun jáhkkigohten ahte čuolmmat čumpe- ja jođiheaddjiorganiserema</p>
    <p>Mii maid mearkkaša ahte muhtun jođiheddjiid mielas oasit dán teavsttas sáhttet dovdot</p>
    <p>eahperehálažžan.</p>
    <p>oktavuođas lea hui deaŧalaš hástalus sámediggevuogádahkii maid ferte čoavdit. <em type="italic">Ferte botket </em></p>
    <p><em type="italic">dan jođihanfilosofiija mii lea vuođđun čumpejurddašeapmái</em>. Dat vuolggaha eahpesihkarvuođa sihke bargiid ja jođiheddjiid gaskkas ja dagaha fága- ja movttiidahttinjođiheami hui váttisin. Áiggi mielde dat njeaidá organisašuvnna movtta. </p>
    <p xml:lang="smj">Dát</p>
    <p>árvvoštallan lea nanosmuvvan go lean deaivvadan jođihangottiin ja ovttaskas jođiheddjiiguin. Mun vásihan ahte ollugiin lea dat dovdu ahte juoga lea boastut jođiheaddji – bargi gaskavuođas, dahje dárkileappot, jođiheaddji ja čumppe gaskavuođas, man lea váttis gieđahallat go struktuvrrat ja vuordámušat leat cieggan.</p>
    <p>Go digaštallá jođiheami sihke bargiiguin ja ieš jođiheddjiiguin, de sáhttá digaštallan álkit šaddat olbmuid ja ovttaskasa  čehppodaga birra. Jearahallamiid bokte lean háhkan hui ollu dieđuid (ja cealkámušaid) ovttaskas olbmuid ja jođiheddjiid birra, ja dieđusge lea nu ahte</p>
    <p>dakkár organisašuvnnas mas leat nu ollu jođiheaddjit, de eai leat buohkat seamma bures liikojuvvon dahje eai bargga buohkat seamma buori barggu. Danne lean várrugasat ja rahpasit</p>
    <p>gieđahallan dán ášši, mas lean systemáhtalaččat geahččalan ohcat struktuvrra eanet go persovnna (geahča 1. oasi). Sámedikki vuođđo jođiheaddjihástalusat leat ge mealgat eanet struktuvrralaččat go persovnnalaš mihtilmasvuođat. Jearahallamiin lean geahččalan vajálduhttit gii jođiheaddji lea ja geahččalan ohcat struktuvrra das mii daddjojuvvo nu bures</p>
    <p>go lea vejolaš. Muhto dieđusge lea nu ahte struktuvra dávjá ihtá das movt olbmo – jođiheaddji</p>
    <p type="listitem">– doaibma válddahuvvo. Ii ge leat vejolaš earuhit struktuvrra áibbas persovnnas, muhto</p>
    <p>dovddan liikká ahte lean nagodan bissut das mii lea struktuvrralaš daid hui ollu cealkámušain</p>
    <p>jođiheami birra maid lean ožžon.</p>
    <p>
      <em type="italic">Váldoloahppajurdda lea ahte struktuvrralaččat lea juoga mii lea áibbas boastut Sámedikki jođiheaddjistruktuvrras ja mun jáhkán ahte ođđa strategiija ja servodatoktavuohta </em>
    </p>
    <p><em type="italic"><span type="quote" xml:lang="smj">“badjeossodaga”</span>ásahemiin  sáhtášii njulget dán</em>. Dan ektui go lea leamaš vejolaš gávdnat </p>
    <p>olbmuid geat rámiidit ovttaskas jođiheddjiid, de ii leat duođas oktage gii lea dovddahan ahte jođiheapmi ja jođihanstruktuvra obalohkái doaibmá bures. Dat ii eisege mearkkaš dan ahte sii leat eahpeduhtavaččat iežaset bargodiliin. Ollugat dovddahit, nu movt lea namuhuvvon, ahte</p>
    <p>sii barget áidnalunddot bargosajis mas lea stuorra heivehanmunni, muhto ahte ii dattetge</p>
    <p>dahkkojuvvo doarvái, ahte boastut bargojuvvo, ja dáidá erenoamážit leat nu ahte proseassat</p>
    <p>bissánit eai ge dolvojuvvo viidáseappot, ahte olbmot barget badjelmearálaččat, ahte olbmot</p>
    <p>Dás lea aiddonassii sáhka guovtti sierranas inddus ja Sámediggi dárbbaša muhtun muddui</p>
    <p>goappašagaid. Nubbi lea indu konkrehta bargui, ja nubbi lea indu sámi prošeavtta ektui.</p>
    <p>čađahit dohkálaš barggu dušše nuppi čumppes (jus leat ain mielde guovtti/máŋgga čumppes)</p>
    <p>ja ahte dát duššástuhttá sihke iežas ja earáid. </p>
    <p>Dat mii duođas daddjojuvvo lea ahte jus láhččojuvvošii dilli buorebut dasa, de sáhtášii Sámediggi ávkašuvvat mealgat buorebut ja beaktileappot bargiid návccaiguin. Dieđusge ii berre buot diekkár <span type="quote" xml:lang="eng">“coages”</span> dieđuid eambbo navdit olles organisašuvnna oppalašgovvan.</p>
    <p>Dattetge, go lea nu ovttajienalaš go dás, de in eahpit ge ahte deaŧalaš struktuvrralaš sárggus dat dás cuiggoduvvo. Mun lean maid beassan <span type="quote">“bágget”</span> olbmuid čielggasmahttit ovdamearkkaid bokte maid sii oaivvildit.</p>
    <p><em type="italic">4.4. Jođiheddjiid duogáš ja gelbbolašvuohta </em>Jođiheamis ihtet maiddái eará bealit maid berre geahčadit lagabui. Deaŧalaš bealli mii bođii ovdan ságastallamis jođiheddjiiguin/jođihangottiin lei dat ahte beaivválaš bargu ja áinnas dat mat muhtumat gohčodit smávva áššin, váldet nu ollu áiggi ja návccaid ahte <em type="italic">strategiija bargu </em></p>
    <p><em type="italic">lea bissánan</em> dahje ii čalmmustahttojuvvo nu bures go galggašii. Bargobeaivi dievvá dálááiggiin ja eanet beaivválaš dagaldumiiguin. Dat lea hui duođalaš Sámediggái sihke politihkkaovddideaddjin ja hálddašanorgánan. Nu movt mun ádden, de lea dat vuođđo čuolbman organisašuvdnii maid dat ferte gálgat (geahča maiddái ovdaleappos). Orru leamen </p>
    <p>maiddái nu ahte máŋga jođiheaddji geavahit ollu áiggi áššiide mat eai oro leamen mihtilmas jođiheaddjibargun.</p>
    <p>Vaikke vel ii vállješii ge hukset sierra <span type="quote" xml:lang="smj">“badjeossodaga”</span>, de ferte struktureret ođđasis, vai sáhttá bargat mealgat eanet dihtomielalaččat ja jeavddalaččat strategalaš gažaldagaiguin. Jearaldat lea ahte mielddisbuvttášii go dat produktiivva strategalaš barggu dálá rámmaid</p>
    <p>siskkobealde. Árjjalaš ja ulbmildiđolaš strategiijabargu gáibida govda ja máŋggasuorggat gelbbolašvuođa mas politihkka ja fága fertejit áddejuvvot sierra ja oktavuođas.  Seammás</p>
    <p>ferte politihkkadásis alccesis leat hui beroštupmi dasa, mii ii leat leamaš čielggas maŋimus jagiid. Dakkár organisašuvdnii go Sámediggái, dainna rollain mii dasa lea jurddašuvvon ja</p>
    <p>áinnas maid ieš lea háliidan, ja buot daid hástalusaiguin maid dadjat juo čađat ferte dustet, lea</p>
    <p>áibbas deaŧalaš movt dat nagoda čađahit strategiijabarggu. In jáhke dušše jođihangotti dilihisvuođa (barget menddo ollu ja menddo viidát) leat sivvan dasa go lea šaddan dákkár</p>
    <p>dillái, muhto maiddái organisašuvdnavuogi. Dás lea deaŧalaš dat ráddjejuvvon oktavuohta</p>
    <p>Geahča Sámedikki 2006, 2008 ja 2010 bargobirasiskkademiid main leat deaŧalaš</p>
    <p>cealkámušat dan birra movt bargit vásihit iežaset bargosaji.</p>
    <p>čumppiiguin ja daid stivrejupmi, muhto dáidet maiddái leat dakkár mihtilmasvuođat ieš jođiheaddjijoavkkus mat čujuhit meaddel čumpe-organiserema.</p>
    <p>Sámediggi ii leat áŋgiruššan garrasit fágajođihemiin maŋŋágo fágaráđit šadde oassin sámediggevuogádahkii (mii dieđusge ii mearkkaš ahte jođiheaddjijoavku lea áibbas fágagelbbolašvuođa haga). Hui ollugat organisašuvnnas, sihke guovddáš fágaolbmot, muhto</p>
    <p>maiddái dábálaš bargit geat dárbbašit ahte fága bealli doaibmá jus galgá bargu lihkostuvvat</p>
    <p>dohkálaččat, moitet garrasit dán jođihanfilosofiija ja oaivvildit ahte fágalaš gelbbolašvuohta ja jođihanvásáhus ja oahppu berrešedje leat mealgat deaŧaleappot jođiheddjiid virgádeamis.</p>
    <p>Ollugat maid ákkastit, nu movt namuhuvvon, ahte fágamáhtolašvuohta ja deaddu</p>
    <p>fágalašvuhtii dan barggus mii čađahuvvo olggos guvlui, lea futnon dahje aŋkke ii leat doarvái</p>
    <p>buorre. Máŋggas – ja eai ge dušše sii geat barget oahpahusáššiiguin (ja gielain) – dadjet ahte oppalašgeahčastat ja gelbbolašvuohta lea njiedjan ja lea váddáseappot sidjiide geat leat olggobealde Sámedikki seinniid, oažžut konkrehta fágavuđot vástádusaid gažaldagaide.</p>
    <p>Dan maid mii várra dás oaidnit lossudeaddji negatiivvalaš váikkuhussan dáláš</p>
    <p>jođiheaddjistruktuvrras ja jođiheaddjifilosofiijas buohtalaga dainna go fágaráđit ja dat mii lea sieiva hálddašeapmi lea boahtán sámediggevuogádahkii duođi eanet dárkileappot</p>
    <p>váikkuhusaid čielggatkeahttá. Lea menddo ollu jurddašuvvon <span type="quote">“gal dat meinnestuvvá dađistaga”</span>-filosofiija mielde. Barggus jođiheaddjistruktuvrra buoridemiin berre mu árvvoštallama mielde seammás geahččat ahte <em type="italic">movt fágamáhttu hálddašuvvo siskkáldasat</em> (ja olggobealde). Dalle ii leat dušše sáhka jođiheddjiid fágamáhtu birra maid jurddašan, dat lea dieđusge maiddái deaŧalaš, muhto <em type="italic">fágabeali birra organisašuvnnas</em> eanet oppalaččat. Lea </p>
    <p>sáhka dan ovddasvástádusa ja rolla birra maid fága ja profešuvdna galget deavdit, go orru ahte</p>
    <p>čumpe-organiseren guhkkin eret livččii nannen fágabeali. Mun máhcan ruovttoluotta dáid</p>
    <p>beliide maŋŋá digaštallamis hálddašeami ja politihka ovddideami (6. ja 7. osiin) gaskasaš oktavuođa birra, muhto mii sáhttit dás juo deattastit ahte Sámediggi almmá nana fágabeali ja fágagelbbolašvuođa haga, ii sáhte bargat dan mii dasa lea jurddašuvvon áiggis ovddos guvlui. Sáhttá leat nu ahte hástalusat dás čujuhit ollu dan guvlui ja ahte dás lea sáhka deaŧalaš</p>
    <p>bargguid birra vejolaš bajimuš strategiijaossodahkii maid dat sáhtášii dahkat.</p>
    <p>Organisašuvnnas berre ain juo digaštallat dan birra ahte makkár duogáš jođiheddjiin galggašii leat ja movt árjjalaš jođiheaddjijoavkku sáhtášii čohkket. Ollugat organisašuvnnas oidnet ahte gaskavuohta jođiheaddji ja čumppe gaskka ii leat nugo dat berrešii leat, muhto leat maiddái ollugat geat oaivvildit ahte jođiheaddjijoavku lea menddo unnán girjái ja fágalaš, muhtumat oaivvildit ahte nu unnán fágalaš, ahte dat hehtte jođiheddjiid boahtimis siskkobeallái ollu daid</p>
    <p>bargguide maid ollu čumppet dahket maid jođiheaddjit galget jođihit ja dieinna lágiin organisašuvnnas eanet oppalaččat. Jos guođđit čumpe-organiserema váldomodeallan, de rahpá dat vejolašvuođa buohtalastit fágajođiheami/fágadirektevrraid ja eanet <span type="quote">“oppalaš”</span> jođiheami</p>
    <p>maid čumpe-organiseren máŋgga láhkai lea hehtten. Ollugat oaivvildit dattetge ahte vaikke čumpe-organiseren heaittihuvvošii ge, de ii vealtameahttumit dan lágan jođiheapmi mii dál lea máhtášii jođihit buot dan barggu mii dalle galggašii dahkkojuvvot.</p>
    <p>Mun in jáhke ahte organisašuvdna nagodivččii ovddidit ja institušonaliseret dan lossa fágagelbbolašvuođa maid Sámedikki direktevra dál vuoruha almmá jođiheaddjistruktuvrra seammás vuđolaččat guorahalakeahttá. Čumppet ja jođiheaddjit eai sáhtáše – ollu</p>
    <p>liiggástallamiin daddjojuvvon dieđusge, ja dat ii guoskka seamma ollu buot ossodagaide ja bargguide – eallit iežaset máilmmis, muhto fertejit ollu eanet heivehuvvot otnáža ektui.</p>
    <p>Heivehuvvon strategiijabargu, mii lea doarvái konkretiserejuvvon, nu ahte ovttaskas čumppet/ joavkkut/ossodagat sáhtášedje dohppet daid ja geahččalit, šaddá hui váttis almmá dán lágan</p>
    <p>heiveheami. Mun oaivvildan ahte dát heiveheapmi dat <span type="quote">“badjeossodagas”</span> fertešii leat okta</p>
    <p>váldodoaimmain.</p>
    <p><em type="italic">4.5 Leat go vuoigatvuođat, giella ja oahpahus doppe gos dat galget leat?</em> </p>
    <p>Vaikke vel Sámediggi galgá ge hálddašit deaŧalaš osiid stáhta sámepolitihkas ja seammás doaibmat sámi álbmotválljen orgánan, de lea Sámediggi ulbmillaš ásahussan dušše dalle go</p>
    <p>dat bálvala sámi álbmoga buori láhkai, dm. buorebut go eará ásahuslaš čovdosat maid mii dovdat. Jus ii leat johtimin dakkár mihttomeari guvlui, de šaddet lobálašvuođahástalusat dađistaga čielgaseappot.</p>
    <p>Dan maid mii váldit ovdan dás, lea mu mielas hui deaŧalaš, dakkár bealit maidda lean ožžon čielga ja nana árvalusaid ja mearkkašumiid. Das mas dás lea sáhka lea ahte lea go finnmárkoláhkabarggus ja barggus ođđa guolástushálddašemiin, minerálaáššiin, jna.</p>
    <p>dáhpáhuvvan mearkkašahtti kognitiivva <em type="italic">sirdašupmi organisašuvnnas gielas kultuvrii </em></p>
    <p><em type="italic">ávnnaslašvuođa/luondduresurssaid guvlui</em>. </p>
    <p>Dát vaikke vel álo ákkastuvvo dainna ahte dás</p>
    <p> Nugo namuhuvvon ovdalis, de sáhttá jearrat man ollu leat hálddahuslaččat eana- ja resursavuoigatvuođat nannejuvvon. Muhtumat oaivvildit maiddái, ahte juo, de leat giella ja lea oktavuohta; nappo ahte luondduvuđđosis ja sámi gielas ja kultuvrras leat lagaš čatnaseamit. </p>
    <p>Go geahččá Sámedikki organiserema, de ii leat olus mii čujuhivččii dan guvlui ahte dakkár oktavuohta váldojuvvošii duođas. In oainne ahte sii geat leat bargan organisašuvdnaáššiiguin leat háliidan dán ovdáneami. Nu dat lea dušše šaddan, muhto</p>
    <p>iešalddis dat duođašta ahte dihtomielalašvuohta dakkár oktavuođa birra, ii leat leamaš doarvái nanus. Muhtun muddui lea gal ovdáneapmi boađusin dan nana deattus luondduriggodagaide</p>
    <p>ja dan viiddes – ja ferten dadjat issoras stuorra ja buori – barggus mii biddjojuvvui</p>
    <p><em type="italic">finnmárkoláhkabargui</em>.  </p>
    <p>Lea gal nu ahte mii eatnašat viggat bealuštit iežamet, muhto jearahallamiin lean oaidnán nu</p>
    <p>oppalaš, muhto seammás vuoigatvuođaid, giela ja oahpahusa nu dárkilit válddahuvvon ahte</p>
    <p>jáhkán dat guoská masa nu mii lea struktuvrralaččat deaŧalaš ja maid Sámediggi ferte gieđahallat. Ollugat čuoččuhit – ja mu mielas sis lea buori muddui riekta – ahte dat garra vuoigatvuođahálti geavadis lea eanet ja eanet šaddan gažaldahkan eatnamiid ja čáziid birra. </p>
    <p>Dás lea eanet go dušše dan birra ahte Guovdageainnus lea giella ja oahpahus ja Kárášjogas fas</p>
    <p>ealáhus, <em type="italic">dát boahtá maiddái ovdan das gos vuoigatvuođačumpe lea leamaš ja lea dál</em>. Nu lea ge dat nana sámediggevuogádaga vuoigatvuođafokus mielddisbuktán uhcit fuomášumi dasa </p>
    <p>maid giella ja oahpahus mearkkašit olles sámi prošektii, dahje ii leat dan ollenge nagodan</p>
    <p>ovttastahttit dan stuorra <span type="quote">“vuoigatvuođa ollislašvuhtii”</span>, vaikke vel bargu ii dáidde leat</p>
    <p>ráddjejuvvon nu sakka go ossodatsajušteapmi muitalivččii. Okta boađus das lea ahte muhtumat sis geat barget gielain ja oahpahusain, dovddahit ahte organisašuvdna lea</p>
    <p><span type="quote">“vajálduhttán”</span> sin dán áigodagas. Dan ektui go lea leamaš ollu ávvu resursabarggu ja dan</p>
    <p>oahpahus mearrideaddji deaŧalaččat sámi servodahkii, ja oktavuohta eatnamiidda, resurssaide</p>
    <p>ja ealáhusaide lea leamaš deaŧalaš retoralaš bealli, muhto ledje dattetge eana- ja resursavuoigatvuođat maid geažil Sámediggi obanassiige ásahuvvui, iige dan dihte ahte váilo</p>
    <p>oahpponeavvut. Ferte deattuhuvvot ahte eana- ja resursavuoigatvuođa suorggi čađahannákca</p>
    <p>ja <span type="quote">“váikkuhannákca”</span> boahtá das go dákko lea leamaš vejolašvuohta. Vuosttažettiin lea láhkaáššiin ahte konsultašuvdnaortnet lea lihkostuvvan. Seammá ii sáhte dadjat giela ja oahpahusa birra, main goappašiin juo lea sierra láhka. Dát ii čuoza dattetge mu oaivila mielde dasa mii lea vuođus, namalassii ahte ollu das mii čatnasa resurssaide illá lea vuoigatvuota</p>
    <p>ceavzit jos kultuvra ja giella duođalaččat geahnohuvašedje.</p>
    <p>Jos čájeheš ahte das leat hui lávga oktavuohta, de dagaha dat áiggi mielde stuorra hástalusaid sidjiide geaid mii leat gohčodan gávpotsápmelažžan.</p>
    <p>Namahus vuoigatvuohtačumpe ii goassige leat áibbas gokčan dan mii lea leamaš dán čumppe áššesuorgi. Dat lea bargan eana- ja resursavuoigatvuođaiguin, belohahkii</p>
    <p>juogaduvvon biras- ja areálačumpen (eanaš dat seamma olbmot). Čumpe lea bargan oažžut</p>
    <p>konsultašuvdnašiehtadusa (ovdal go čumpe šattai) ja lea gártadan gelbbolašvuođa dás, maid dat maiddái lea geahččalan heivehit eanet oppalaččat organisašuvnnas.</p>
    <p>bohtosiid oktavuođas, de vásihuvvo uhccán giitevašvuohta ja movttiidahttin giela ja</p>
    <p>oahpahusa ektui. </p>
    <p>Go dasa lassin lea ásahusalaš earru Kárášjoga ja Guovdageainnu gaskkas,</p>
    <p>ja mii diehtit ahte Sámediggi ii leat nagodan ovddidit ja fuolahit giela ja oahpahusa</p>
    <p>vuordámušaid mielde, de dat muitala midjiide ahte <em type="italic">juoga lea duođalaččat boastut</em>. </p>
    <p>Dás lea sáhka várra maiddái juoga juoidá birra mii manná čiekŋaleappot go gávdnat buorre balánssa giela ja oahpahusa ja luondduresurssaid gaskka vuoigatvuođaid ektui. Mu</p>
    <p>árvvoštallama mielde leat dat mii gullá gillii (das mielde maiddái giela geavaheapmi ieš</p>
    <p>Sámedikkis) ja oahpahussii Sámedikki guovddáš doaimmat, ollu buot eará lea sorjavaš dain ja</p>
    <p>vuođđuduvvo daidda. Jos fokus gillii ja oahpahussii nohká – ja ollugat organisašuvnnas,</p>
    <p>erenoamážit sin gaskkas geat barget dákkár áššiiguin dadjet, ahte juste dat lea ge</p>
    <p>dáhpáhuvvan – na de mu árvvoštallama mielde sáhttá álkidit vuohttit ahte vuoigatvuohta</p>
    <p>vuoitu resursaáššiin lea vuođđuduvvon sáddui ja das ii leat eallinvuoigatvuohta guhkit áiggi</p>
    <p>badjel. Buot mii guoská gillii ja oahpahussii, beaivválaš giela rájes bearrašiin, mánáidgárddiid</p>
    <p>čađa ja skuvlavuogádaga čađa, berre mu oaivila mielde leat čielgaseappot guovddážis ja</p>
    <p>mealgat eanet oidnosis go dál lea. Mu árvvoštallama mielde berre dát suorgi leat vejolaš ođđa <span type="quote">“bajimuš”</span> strategiijaossodaga váldobargun.</p>
    <p>Dan muttos go dán lágan gažaldagat leat leamaš ovddimusas, lea vissa leamaš eanemus sáhka</p>
    <p>alit oahpahusa birra ja Sámi allaskuvlla rolla birra. Alit oahpu birra jurddašeapmi lea iešalddis</p>
    <p>buorre, muhto dat muitala midjiide várra maiddái juoidá dan birra maid ja movt ain juo oassi</p>
    <p>ođđa bures oahppan sámi njunušjoavku jurddaša. Dán bidjan guovddážii lea liikká menddo gárži go lea sáhka giela ja oahpahusa birra jos galgá bálvalit sámi stuorrát. Vuođđo hástalus</p>
    <p>(maid dákko eat áiggo guorahallat) ii čoavdás iešalddis, dušše dan bokte jos oažžut doarvái oahppan sámi oahpaheddjiid. Deaddu alit oahpahussii doalvu várra maiddái nana fokusa</p>
    <p>riikkaidgaskasaš álgoálbmotbargui, man oktavuođas <span type="quote">“dábálaš”</span> sápmelaččat beaivválaš</p>
    <p>Buohkaid mielas dát ii govttolaččat govčča dili, ollugiin organisašuvnnas leat dat dovdu. Muhtumat dadjet ahte sii geat barget dáiguin <span type="quote">“vuoigatvuođa áššiiguin”</span> eai dáidde leat beassan vásihit nu ollu <span type="quote">“ávvučuorvuma”</span>. Sii leat dattetge geahččalan bagadit ja veahkehit erenoamážit</p>
    <p>oahpahusčumppe, muhto leat oalle muddui hilgojuvvon dan geažil go leat atnán sin</p>
    <p>bahkkejeaddjin, dahje leat ožžon badjelasas olles ášši. Jos eat geahča gos váldokantuvrrat leat,</p>
    <p>muhto váldit vuolggasaji das gos dat bargit leat geat barget áššiiguin, de sáhttá maiddái čuoččuhit ahte dás ii leat Kárášjoga dominánsa. Nugo ovdal namuhuvvon, de rekrutterejuvvui dás historjjálaččat eanaš kulturmuitosuorggis.</p>
    <p>eallimis govssahallet go sin várás eai ovddiduvvo strategiijat, iige sidjiide fállojuvvo</p>
    <p>mihkkege.</p>
    <p>Mun jáhkán ahte dat maid mii dás guorahallat, lea okta dain váldosurggiin maiguin</p>
    <p>jođiheaddjit berrejit dahkat juoga juoidá. Olles jearahallanbarggu áigge<em type="italic"> in deaivan mun in </em></p>
    <p><em type="italic">ovttage olbmo gii livččii oaivvildan ahte doarvái bargojuvvošii gielain ja oahpahusain</em>. Govva mii dás ihtá lea ahte leat vuolgán johtui ruovttotgežiid ja ahte ollugat geat barget </p>
    <p>dákkár bargguid dovdet ahte bargu maid sii barget ii gula dasa mii dál lea Sámedikki</p>
    <p>guovddáš bargu. Mun deiven maiddái guovddáš olbmuid organisašuvnnas geat ledje dán ektui</p>
    <p>ovttaoaivilis, muhto geat eai lean nu ollu filosoferen dan birra; nappo ahte</p>
    <p>dihtomielalašvuohta giela ja oahpahusa stuorra mearkkašumis <span type="quote" xml:lang="fin">“ollisvuhtii”</span> ii lean mielde</p>
    <p>beaivválaš barggus. Nuppiiguin sániiguin daddjojuvvon de lea dákko juoga juoidá mainna</p>
    <p>ferte bargat mii lea čiekŋaleappos go dušše gažaldat organiseremis. Dat čatnasa ieš dan</p>
    <p>kognitiivvalaš horisontii.</p>
    <p>Mun jáhkán ahte dat ovdáneapmi maid mii dás leat kommenteren unnán vuolgá dihtomielalaš</p>
    <p>válljemis, muhto eanaš boahtá das go lea leamaš nu stuorra fokus ja nana áŋgiruššan mii lea leamaš dárbbašlaš organisašuvnnas Finnmárkkulága oktavuođas buohtalaga lassánan riikkaidgaskasaš bargguin vuoigatvuođa áššiin. Bargojuohku – dahje guovtti sadjái juohku jos</p>
    <p>háliida - Kárášjoga ja Guovdageainnu gaskka lea várra dušše nanosmuvvan dán ovdáneami</p>
    <p>geažil. Dát sáhttá leat buvttihan eanet bissovaš sirdásemiid organisašuvnnas maid ii leat nu</p>
    <p>álki oaidnit vuosttaš geahčasteamis. Mii máhccat maŋŋá ruovttoluotta vejolaš organisatuvrralaš beliide, muhto mun áiggun geardduhit ahte dás lea sáhka juoga eará birra go</p>
    <p>dušše organiserema birra ja mii manná guovddážii dasa maid Sámediggi sáhttá fállat iežas</p>
    <p>álbmogii ja birrasii.</p>
    <p><em type="italic">4.6Veaháš bealátkeahtesvuođa birra  </em>Ovdal go mii mannat lagabuidda geahčadit dan ođđasis organiserema mii dahkkojuvvui čakčat 2010:s ja leago dat mielde čoavdimin dán lágan vuođđo organisatuvrralaš hástalusaid, </p>
    <p>Muhtumat oaivvildedje dattetge ahte dán suorggis lea sierra kultuvra das ahte álo leat</p>
    <p>menddo uhccán resurssat. Sii oaivvildit ahte nu dat lei 2001 ođđasisorganiseremis juo, muhtun muddui ráfehisvuohta siskkáldasat.  Dat sáhttá nappo leat nu ahte dát seamma ollu lea leamaš strategalaš jođiheaddji váttisvuohta go váilevaš áŋgiruššandáhttu.</p>
    <p>daddjot dal vuos muhtun sáni bealátkeahtesvuođa birra. Dákko leat hástalusat measta</p>
    <p>beroškeahttá organisašuvdnavuogi válljemis.</p>
    <p>Bealátkeahtesvuođa áššit leat deaŧalaččat juohke ođđaáigásaš organisašuvdnii mii galgá</p>
    <p>bálvalit iežas birrasa, iige vuosttažettiin bálvalit sin geat barget doppe ja sin lagamusaid.</p>
    <p>Bealátkeahtesvuođa áššit leat váddásat, ja almmolaš hálddašeamis leat oalle čavga bealátkeahtesvuođa njuolggadusat. Bealátkeahtesvuohta lea erenoamáš hástalussan smávva birrasiin gos rekrutterenvuođđu virggiide lea gárži. Sámediggi lea dán lágan ásahus, ja mus</p>
    <p>lea dovdu ahte bealátkeahtesvuođa áššit organisašuvnnas eai leat leamaš doarvái bures vuoruhuvvon. Vuoruhemiin oaivvildan mun dás dan ahte bealátkeahtesvuođa hástalusaide ii leat biddjojuvvon fuomášupmi, muhto ahte dán lágan hástalusaid birra lea (menddo) unnán</p>
    <p>digaštallojuvvon rahpasit. Sámediggi lea erenoamáš hástaleaddji dilis danne go dat galgá</p>
    <p>bálvalit hui unna álbmoga, ja (váldoáššis) rekrutteret olbmuid hui gáržžes birrasis, birrasis gos</p>
    <p>leat sohkaoktavuođat, áinnas maiddái eanet viidábuš áddejumis go dábálaš Norgga servodagas, váikkuha hui ollu. Ollugat dovdet eatnašiid ja ustibiid (ja vašálaččaid) geat sáhttet</p>
    <p>leat áigeguovdilat oažžut sierra posišuvnnaid sámediggevuogádagas. Nuppiiguin sániiguin</p>
    <p>daddjojuvvon, de lea dás sáhka vejolaš lojalitehta hástalusaid birra – lea go lojalitehta sohkii</p>
    <p>ja bággendoaibmabijuide soga beales nannoseappot go ieš organisašuvdnii.</p>
    <p>Jearahallamiid bokte lean mun ožžon ollu dieđuid dán lágan hástalusaid birra, várra</p>
    <p>erenoamážit Guovdageainnus, muhto maiddái Kárášjogas ja eará báikkiin. Ollugat leat</p>
    <p>cuiggodan hui ollu dan ahte Sámediggi ii eanet digaštala dákkár beliid birra ja hehtte menddo</p>
    <p>lagaš oktavuođaid šaddamis vuogádahkii ja várra almmá ahte ollugat bohtet diehtit ahte dilli</p>
    <p>lea nu. Mun lean ožžon viehka dárkilis ja miellagiddevaš dieđuid dán lágan diliid birra. Earát fas eai nu beroš ja oaivvildit ahte dainna lea váttis dahkat maidege dán muttos smávva</p>
    <p>vuogádagas. Gaskaposišuvdna lea ahte muhtun muddui sáhttá hehttet vearrámus bohtosiid</p>
    <p>nana ja čielga áŋgiruššama bokte gelbbolašvuođain ja dieinna lágiin hehttešii eará eavttuid</p>
    <p>boahtimis ovdan juohke virgáibidjamis.</p>
    <p>Váldohástalus bealátkeahtesvuođa ektui nugo mun oainnán ii leat dalle go</p>
    <p>bealátkeahtesvuohta lea dihtosis (omd. ahte okta vuolitdirektevrrain lea Sámedikki direktevrra</p>
    <p>oabbá), go dan diehtit ja dat lea oidnosis ja maiddái regulerejuvvon. Hástalusat leat</p>
    <p>stuorámusat dalle go lea eanet eahpečielggas ja go buohkat eai dieđe dan birra doarvái bures</p>
    <p>ja ádde dan váikkuhusaid. Dán lágan áššit sáhttet maiddái dagahit dan ahte olbmot eai loavtte organisašuvnnas, gos sáhttá báhcit olggobeallái eanet siskkáldasat ja eahpeformálalaš</p>
    <p>fierpmádagaid, ja dalle go luohttámuš dahkkojuvvon mearrádussii sáhttá fuotnánit.</p>
    <p>Mu árvvoštallama mielde dárbbaša Sámediggi eanet dihtomielalašvuođa bealátkeahtesvuođa hástalusain ja daid birra rahpasit hállat organisašuvnnas. Dađi eanet deaŧaleappot danne go</p>
    <p>hástalusat dás sáhttet leat dakkárat ahte daid ii áibbas sáhte čoavdit. Dás lea mis dahkamuš smávva servodagain (sámi servodat) mii organisere dego dat livččii stuorra servodat (Sámediggi). Dát raššudahttá, ja bealátkeahtesvuođa hástalusat berrejit danne eanet go dál leat</p>
    <p>rahpasit meroštallojuvvon deaŧalaš hástalussan. Dát lea erenoamáš deaŧalaš go Sámediggi lea hui deaŧalaš bargosadji olbmuide geain lea alla oahppu, geat háliidit bargat sámi áššiiguin. Dalle sáhttet maiddái kultuvrralaš čanastagat, sohkaoktavuođat ja máŋggalágan oktavuođat</p>
    <p>mat bohciidit ovdan organisašuvnnas váttásmahttit sin ektui geat eai leat ásahuvvon</p>
    <p><span type="quote">“siskkobealde”</span>, ja Sámediggi sáhttá massit alimus relevánta ja beroštuvvan bargoveaga.</p>
    <p>Dan lassin ahte bajidit oppalaš dihtomielalašvuođa organisašuvnnas bealátkeahtesvuođa</p>
    <p>hástalusaid birra – ja dás ferte álggahit <em type="italic">ásahuslaš doaibmabijuid</em> – oainnán guokte vuogi </p>
    <p>váidudit dáid hástalusaid: Vuosttažettiin ferte joatkit nana gelbbolašvuođaorganisašuvnna</p>
    <p>huksema. Dat lea mielde eastadeamen <span type="quote">“sadjásaš ákkaid”</span> cieggamis virgádanáššiide. Dán</p>
    <p>oktavuođas lea deaŧalaš rekrutteret olbmuid eará sajiin riikkas daidda stuorámus bargosajiide</p>
    <p>sámediggevuogádagas, Kárášjohkii ja Guovdageidnui. Go ii váldde bealátkeahtesvuođa hástalusaid nu duođaš, de lea dat guhkit áiggi vuollái váralaš dán muttos unna vuogádahkii, go man birra mii dás hállat ja jođiheaddjit berrejit aktiivvalaččat hehttet dan. Dát lea mu mielas hui deaŧalaš Sámedikki lobálašvuhtii ii dušše siskkáldasat sámediggevuogádagas ja sámi servodagas oppalaččat, muhto maiddái dan lobálašvuhtii stuorraservodaga bealis, man</p>
    <p>haga Sámediggi ii birge.</p>
    <p>
      <em type="bold">5. Ođđasis organiseren čakčat 2010 ja maid dat čalmmustahttá </em>
    </p>
    <p><em type="italic">5.1 Man vuođul ođđasis organiserejuvvo</em> </p>
    <p>Dán oasis galgat mii árvvoštallat lea go dat ođđasis organiseren maid Sámediggi čađahii čakčat 2010, vástádus daid organisatuvrralaš hástalusaide mat Sámedikkis leat ovddabealde. Stuorra ođđasis organiseremat buktet álohii ráfehisvuođa (ja suhttu) organisašuvnnas, maid Sámedikki bargoealliniskkadeapmi mii dahkkojuvvui 2006:s čielgasit čájeha. Go lea sáhka sihke ieš proseassa ja bohtosa birra, ja dieđusge go dat rievdadahttá bargiid bargoeavttuid.</p>
    <p>Ollugat geaid mun lean deaivan, leat duhtameahttumat proseassain maiddái 2010 ođđasis organiserema ektui. Ollugat dadjet nugo namuhuvvon ahte dat manai hui johtilit ja bargit</p>
    <p>ledje unnán mielde. Mu mielas lea maiddái heiveheapmi mannan hui johtilit, muhto</p>
    <p>ságastallan ja čoahkkindoaibma ođđasis organiseremis álggahuvvui juo giđđat 2009:s ja</p>
    <p>fágasearvvit leat leamaš mielde proseassas oppa áiggi. Dasto leat dieđusge muhtun bargit <span type="quote" xml:lang="est">“suhtus”</span> danne go sidjiide ii leat dieđihuvvon dohkálaččat (ráddjejuvvon gulahallan), muhto leat liikká rahpasat dahje maiddái positiivvalaččat ođasmahttimii, danne go dat dan háve jagi 2005 ektui ii vealtameahttumit buvtte stuorra rievdadusaid ovttaskas olbmo bargodillái. Movt</p>
    <p>dát lea vejolaš?</p>
    <p>Dás lea oktavuohta earret eará čumpe-organiseremii. Danne go čumppet leat, dahje ain juo galggašedje, doaibmat okto ja nugo mii leat oaidnán dávjá maiddái oalle sierra jođiheddjiid ektui, ja sáhttet sirddašuvvot ossodagaid gaskka almmá ahte bargit vealtameahttumit</p>
    <p>mearkkašit nu stuorra erohusa das ahte leat sirdojuvvon ođđa ossodahkii ja ožžon ođđa jođiheaddji. Organisašuvdna lea ge dalle hui dávggas, dakkár organisašuvdna mii sáhttá</p>
    <p>nuppástuvvat measta ija badjel. Stuorra dávggasvuođa birra sáhttá dieđusge dadjat ollu buori, muhto várra Sámediggi dál maŋŋá 20 jagi doaimma berrešii leat maiddái veaháš nannoseappo institušuvdna, nu ahte várra berrešii leat seamma váttis rievdadit ossodatstruktuvrra go</p>
    <p>geográfalaš struktuvrra. Dattetge lea deaŧalaš bisuhit dávggasvuođa ja dáiddu johtilis rievdadusaide organisašuvnnas gos sáhttet dáhpáhuvvat stuorra rievdadusat birrasiin maidda</p>
    <p>johtilit ferte heivehit sihke politihkalaččat ja hálddahuslaččat.</p>
    <p>Ođđasis organiseren ii buvtte (stuorra rievdadusaid) Hálddahusossodagas (gos maiddái</p>
    <p>bisuhuvvo direktevra ja guokte vuolitdirektevrra) eai dáhpáhuva (stuorra) rievdadusat ja</p>
    <p>Gulahallanossodagas (mii liikká lei hui ođđa iige leat gávdnan loahpalaš hámis), dáhpáhuvvet stuorra rievdadusat ossodatjuohkimis muđui, man oktavuođas ovddeš ossodagat mat ovdal</p>
    <p>ledje guokte dál šaddet njeallje. Go guoská dán guovtti ossodahkii stuorát rievdadusaid haga,</p>
    <p>de lea mus áidna eahpádus maid dás áiggun namuhit ahte leago dat buorre jurdda go</p>
    <p>Hálddahusossodaga ossodatjođiheaddji kántorbáiki lea Guovdageainnus. Deaŧalaš lea</p>
    <p>deattuhit ahte dán áššis ii leat guđege láhkai sáhka olbmo birra, das lea sáhka struktuvrras ja ásahushuksemis. Vaikke olmmoš sáhttá johtit ja gávdnojit telefovnnat ja eará ođđaáigásaš teknologiija, de mu árvvoštallama mielde berrešii <em type="italic">Hálddahusossodaga jođiheaddjis leat kántorbáiki Kárášjogas</em>. Dán oktavuođas ii leat sáhka dušše geavatlaš beliin, muhto maiddái signálaid birra mat sáddejuvvojit. </p>
    <p>Maid de dadjat dan njeallje ođđa ossodaga čoahkkádusa birra? Ii sáhte dadjat ahte dat ođđa struktuvrra livčče vuolggahuvvon makkárge losibuš organisatuvrralaš dahje fágalaš ákkaid vuođul; nappo makkárge vuđolaš ságastallama vuođul das ahte mii lunddolaččat gulašii oktii</p>
    <p>ja mainna. Nugo namuhuvvon, de lea dát ođđa organisašuvdnahápmi heivehuvvon ovttaskas ráđđelahtuid beroštumiide ja gáibádusaide (dihto muddui ovttas hálddahusain). Álkiduhttin dihte gulahallama ráđi ja hálddahusa/ hálddašeami gaskka, lea mearriduvvon ahte juohke ráđđelahttu oažžu <span type="quote">“ovddasvástádusa”</span> olles ossodagas. Dát mearkkaša dan ahte geavahusas mearridit ráđđelahtuid beroštumit Sámedikki organisašuvdnahámi. <em type="italic">Dát lea mu árvvoštallama </em></p>
    <p><em type="italic">mielde hui heajos organisašuvdna jurddašeapmi</em>. Dat, go juohke ráđđelahtus lea ovddasvástádus olles ossodagas (vaikke Sámediggi ii leat ge nu stuoris ja organisatuvrralaččat moalkái ahte ollesáigge politihkkáriin livččii veadjemeahttun doallat oktavuođa máŋggain ossodagain), sáhttá leat buorre jurdda. Muhto dalle fertešedje ossodagat leat viehka fásta ja </p>
    <p>dain dakkár barggut main lea oktavuohta; nappo dilis go ráđđelahtut válljejit báhka mii lea viehka fásta ja maid čoahkkádusa eai okto mearrit.</p>
    <p>Mu oaivila mielde dárbbaša Sámediggi nannoset ossodatstruktuvrra go mii dál lea. Áigu go</p>
    <p>Sámediggi nuppástuhttit organisašuvdnahámi jos ráđđelahttu manná eret ráđis ja ođđa boahtá</p>
    <p>su sadjái gasku áigodaga? Galgá go ossodatstruktuvra rievdaduvvot juohke válgga maŋŋá nu ahte dat heivešii ovttaskas ráđđelahtu beroštumiide? Mu mielas lea dát áibbas endorii, vaikke dieđusge sáhttá sirddašit ráddjejuvvon bargofealtta ossodagaid gaskka dárbbu mielde (nugo</p>
    <p>muhtumin dahkkojuvvo guovddáš dásis maiddái).</p>
    <p>Mu oaivila mielde berre dat dárkilit árvvoštallojuvvot ovdal boahtte válgga. Vaikke</p>
    <p>politihkkarat loahpa loahpalaččat mearridit ja guhkás galget mearridit sámediggevuogádagas,</p>
    <p>de ii mearkkaš dat dan ahte sii berrejit sáhttit <span type="quote">“doaibmat iešválddálaččat”</span> dáinna lágiin. Organisašuvdna ii huksejuvvo ásahussan ovttaskas olbmuid beroštumiide heiveheami bokte.</p>
    <p>Mu árvvoštallama mielde livččii dás muđui ferten eret cealkit Sámedikki direktevrra ja jođiheddjiid, vaikke nugo ovdalis namuhuvvon gávdnojit maiddái buorit ákkat rievdadit oktavuođa ossodagaid ja sámediggeráđi gaskka. Berre ráhkadit čielga <em type="italic">njuolggadusaid dasa movt gulahallan hálddahusa ja politihkalaš jođiheddjiid gaskka berrešii leat go guoská dákkár oktavuođaide. Dasto berre Sámediggi johtilit vuđolaččat čielggadišgoahtit movt ossodatstruktuvra galggašii leat</em> (mearridit ahte heaittihit go čumpe-organiserema vai eai, ja huksejuvvo go ođđa bajimuš ossodat vai ii). Mun hirpmástuvašin hui sakka jos dát lávdegoddi, áinnas maiddái olggobeale ovddastusain, konkluderešii ahte dáláš </p>
    <p>ossodatstruktuvra lea buorre.</p>
    <p>Dat go vuosttaldeapmi hálddahusa beales lea leamaš dien muttos unni boahtá várra das go lea</p>
    <p>leamaš deaŧalaš nannet gulahallama ja oktavuođa hálddahuslaš ja politihkalaš barggus, man oktavuođas seammás lea deaŧalaš hálddahusa beales oainnusmahttit mat viiddis doaimmat das</p>
    <p>rievtti mielde leat; nappo lea govttolaš ahte sáhttá váldit áiggi ovdal go politihkalaš dássi</p>
    <p>álohii oažžu dan maid bivdá. Ođđasis organiserema oktavuođas lea oalle ollu sáhka gulahallama buorideamis Sámediggeráđi ja ossodagaid gaskka, nappo politihka ja hálddahusa/</p>
    <p>hálddašeami gaskka. Dán ovdáneami mun áinnas doarjjun, muhto in dan vuogi movt lea</p>
    <p>dahkkojuvvon.</p>
    <p>Dál sáhttá leat buorre sivva geahčadit olles gulahallanrávnnji organisašuvnnas. Mu jearahallamiid oktavuođas leat bargit čumppiin buktán ovdan ahte leat leamaš konsultašuvnnat stáhtain almmá ahte dat leat albmá láhkái oktiiordnejuvvon jođiheddjiiguin</p>
    <p>(soaitá e-mailla bokte leat boahtán diehtu ahte galgá searvat) ja ii eisege stivrejuvvon</p>
    <p>jođiheddjiid álgaga mielde. Dasto váldet ollu politihkkárat (ja earát) njuolga oktavuođa čumppe bargiiguin ja bivdet sin árvvoštallat sihke duon ja dán. Mun in daja ahte dat álohii livččii unohas, muhto dat čájeha ahte <em type="italic">organisašuvnnas lea eahpečielga gulahallan</em> mas lea </p>
    <p>oktavuohta čumpe-organiseremii ja oktavuhtii čumppiid ja jođiheddjiid gaskka.</p>
    <p>Okta deaŧalaš ágga go jođiheaddjit ja earát eai várra leat oaidnán maŋimuš ođđasis organiseremis stuorra váttisvuođaid, boahtá várra maiddái ieš čumpe-organiseremis, mii mearkkaša jáhkus ahte dat ii mielddisbuvtte nu stuorra rievdadusaid geavahusas, go čumppet eai háddjejuvvo.  Muđui sáhttá leat sivva háddjet 2005 ossodatstruktuvrra, go buot ii dáidán doaibmat nugo eaktuduvvon. Dasa lassin sáhttet eanet ossodagat almmá ahte dain leat olus</p>
    <p>eanet jođiheaddjit oktiibuot, bággát rievdadusaid jođiheaddjistruktuvrii.  Šaddet nugo namuhuvvui unnit jođiheaddjit ossodaga nammii ja dat rahpá iešalddis dan vejolašvuođa ahte jođiheaddjit sáhttet ođđasis lihkahallat iežaset čumppiid.</p>
    <p>
      <em type="italic">5.2 Árvalusat dasa maid dahkat ossodatstruktuvrrain, muhto almmá konkrehta evttohusaid </em>
    </p>
    <p>
      <em type="italic">haga  movt ođđa ossodatstruktuvra galggašii leat  </em>
    </p>
    <p>Ii leat nappo makkárge sivva jáhkkit ahte čavčča 2010 ođđasis organiseren livčče ožžon</p>
    <p>dakkár ossodatstruktuvrra mii lea buorre. Dát lea deaŧalaš danne go hástalussan lea dat ahte ossodatstruktuvra ja organisašuvdnahápmi váikkuhit dasa mii dahkkojuvvo, movt dat</p>
    <p>dahkkojuvvo ja váikkuha maiddái dasa movt olmmoš jurddaša ja láhtte oppalaččat</p>
    <p>organisašuvnnas. Dát čielggasmahttá maiddái dan ahte fertejit leat rájit man dávggas organisašuvdna sáhttá leat. Lean ovttaoaivilis ahte árvvoštallan bajábealde mearkkaša dan</p>
    <p>ahte ii leat seamma makkár namma ossodagas lea dahje makkár čumppet/ossodagat leat mielde. Mun in áiggo buktit detálja dási evttohusa movt ođđa ossodatstruktuvra berrešii huksejuvvot dáláš vuogádagas (geahča 7. oasi). Vuolggasadjin lea dat ahte sámediggevuogádat ieš ferte guorahallat hástalusaid maid mun válddán ovdan, ja bargat ja</p>
    <p>gávdnat organisatuvrralaš čovdosiid. Organisašuvnnas dieđusge ii leat makkárge ovttamielalašvuohta dán lágan áššiin ja dáhpáhuvvá  nu ahte bargit ákkastallet buriid</p>
    <p>ákkaiguin áibbas sierralágan čovdosiid. Mun ieš lean eahpesihkar mii dás livččii buoremus</p>
    <p>ossodatstruktuvra, sihke dan ektui man galle dábálaš ossodaga, man galle vuolleossodaga</p>
    <p>galggašedje leat ja mat lunddolaččat dat heivešedje oktii. Ođđa bajimuš strategiijaossodaga huksemiin sáhttá čielggasmuvvat movt ossodatstruktuvra muđui berrešii leat.</p>
    <p>Jearahallamiid bokte lean mun ožžon máŋga relevánta rávvaga ja ollugiin organisašuvnnas leat sihke nana oaivilat ja buorit dieđut das movt ossodatstruktuvra galggašii leat, bohtet dal  dát rávvagat 2010 ođđasis organiserema vásihusaid vuođul vai leat eanet oppalaččat. Dás</p>
    <p>áiggun mun ovddidit daid mat mu mielas leat eanemus relevánta ja buoremus dáiddu mielde</p>
    <p>áiggun dadjat juoga juoidá movt mun árvvoštalan daid govttolašvuođa dási. Dat árvalusat maid áiggun dás buktit vuođđuduvvet dieđusge bargiid oainnuide, muhto bohtet maiddái eará</p>
    <p>áicamiid ja reflekšuvnnaid vuođul maid mun lean ožžon, erenoamážit dan vuolggasajis maid mii ovdal leat čađahan vuoigatvuođaid ektui – ja organiserema ektui ja áššiid ektui mat gusket</p>
    <p>Sámedikki váilevaš áŋgiruššamiidda giela ja oahpahusa ektui oppalaččat.</p>
    <p>Ođđa ossodagaid namat leat <em type="italic">Giella- ja dearvvašvuođaossodat (GD), Kultur-, biras- ja </em></p>
    <p><em type="italic">bušeahttaossodat (KBB), Vuoigatvuođat-, ealáhus- ja kulturmuitoossodat (VEK) ja Máhtto- ja bearašossodat (MB). </em>Dát njeallje ossodaga galget doaimmahit oalle guhkás dan seamma maid </p>
    <p>2005 rájes doaimmahedje <em type="italic">Oahpahus-, giella- ja kulturossodat, Vuoigatvuohta-, ealáhus- ja </em></p>
    <p><em type="italic">birasossodat</em>.  Go fas guokte álgo ossodaga (<em type="italic">Vuoigatvuohta-, ealáhus- ja birasossodat, </em></p>
    <p><em type="italic">Oahpahus-, giella- ja kulturossodat)</em> ledje biddjojuvvon oktii go oaivvilduvvui ahte dáid bargguid gaskka lei lagašvuohta, de ii dárbbaš ollu áddet ovdal go oaidná ahte dat ođđa </p>
    <p>ossodagat leat eanet go soaittáhagas čohkkejuvvon.</p>
    <p>Gažaldahkan lea ahte sáhttá go dát ossodatstruktuvra addit buori synergiija olles</p>
    <p>organisašuvdnii. Giellabargu dan ođđa ossodagas mas leat golbma čumppe ii vealtameahttumit dárbbaš leat nannoset (jos eat váldde mielde prošeavtta) ja dušše <em type="italic">okta</em> sis </p>
    <p>bargá giellaovddidemiin. Earát barget terminologiijain ja báikenamaiguin, nie ahte ain juo </p>
    <p>nugo namuhuvvon báikenamaiguin bures sáhttá bargat olggobealde sámediggevuogádaga.</p>
    <p>Goalmmát čumpe bargá dearvvašvuođa- ja sosiálaáššiiguin gos eai leat galle bargi, ja gos giellaáššit eai dán rádjai leat leamaš guovddážis. Oahpahus lea dál sirrejuvvon eret gielas ja</p>
    <p>mii oaidnit ahte vuoigatvuođa-čumpe lea ain nannosepmosit čadnojuvvon ealáhusaide. </p>
    <p><em type="italic"> </em>Daid </p>
    <p>stuorra ja dábálaš hástalusaid ektui giela, oahpahusa ja vuoigatvuođaid oktavuođas, lea unnán dan ođđa málles mii attášii muni duođai ražastit dáiguin hástalusaiguin. Dát ii čujut eanet</p>
    <p>ollislaš organisašuvnna guvlui ja dat deattuha dušše dan guovtti oassái juogu mii lea</p>
    <p>Guovdageainnu ja Kárášjoga gaskka.</p>
    <p>5.2 Váikkuhangaskaoapmeapparáhta</p>
    <p>Dál mii guorahallagoahtit eará áibbas guovddáš bargosuorggi Sámedikkis, namalassii dan</p>
    <p>viiddis barggu maid váikkuhangaskaoapmečumppet barget, dahje doarjjahálddašeami. Dát guokte čumppe gullet dál <em type="italic">Kultur-, biras- ja bušeahttaossodahkii</em>. Rievtti mielde ii leat sáhka duođalaš čumppiid birra, muhto viehka stuorra vuolleossodagaid birra (sierra jođiheami </p>
    <p>haga), gos barggu stivrejit eanaš njuolggadusat ja gos lea hui ollu bargu eanaš áigge jagis.</p>
    <p>Vaikke dát čumppet gulletge dál ovtta ossodahkii, de ii leat loahpalaččat mearriduvvon movt váikkuhangaskaoapmeapparáhta galgá organiserejuvvot ođđa málles. Ollu fámut Sámedikkis háliidit heaittihit dáid čumppiid ja diktit daid gullat guđege ossodahkii, dahje juo heivehit váikkuhangaskaoapmeoasi ovttaskas čumppes. Ollugat namalassii oaivvildit dan ahte lea stuorra váttisvuohtan dat go dát čumppet ellet olggobealde dan mii muđui dáhpáhuvvá Sámedikkis, nappo muhtun muddui ellet iežaset eallima. Seammás hálddašit dat stuorra oasi</p>
    <p>Sámedikki ruđain, mii gáibida nana gelbbolašvuođa go galgá sáhttit dahkat dieđuid vuođul</p>
    <p>mearrádusaid, ja vai váiddameannudeapmi ii šatta menddo viiddis. Namalassii dán barggu</p>
    <p>Dákko sáhttá fas namuhit ahte ođđa organisašuvdnamálle juo lea čielggasmahttán stuorra</p>
    <p>hástalusaid gielladili ektui go ossodat lea ožžon golbma ođđa virggi.   Dát lea eana- ja resursavuoigatvuohta čumpe mas lea gelbbolašvuohta maiddái</p>
    <p>álbmotrievttis ja konsultašuvnnain. Vaikke dat lea <span type="quote">“ealáhusossodat”</span>, de dat ii bargga aivve ealáhusáššiiguin.</p>
    <p>bokte lea Sámedikkis deaŧalaš oktavuohta  birrasii, ja dat mii dáhpáhuvvá váikkuhangaskaoapmeapparáhta bokte, ja lea deaŧalaš dasa makkár áddejumi olbmot ožžot Sámedikkis ja dan mearkkašumis.</p>
    <p>Váikkuhangaskaoapmečumppet eai leat eisege čumppet, muhto viehka stuorra vuolleossodagat gos dat leat dávjá lea čielga bargojuohku bargiid gaskka ja gos dát guokte čumppe leat juhkkojuvvon árbevirolaš ráji mielde ii ge vealtameahttumit buvttadusráji mielde</p>
    <p>oahpahusa/giela/kultuvrra ja ealáhusaid gaskka. Okta vejolašvuohta livččii ráhkadit stuorra ođđa váikkuhangaskaoapmeossodaga mas lea sierra jođiheaddji, ja áinnas vuolleossodaga(</p>
    <p>gaid). Muhto dás ferte fuomášit dan ahte doarjagat mat mannet láhkahálddašandoaimmaide</p>
    <p>oahpahusa, giela ja kulturmuittuid oktavuođa berrešedje čadnojuvvot das funkšuvnnalaš vuogi</p>
    <p>mielde. Dát váikkuhangaskaoamit gullet muhtun láhkái eará kategoriijai go dat eanet <span type="quote">“friija”</span></p>
    <p>kultur- ja <span type="quote">“ealáhusruđat”</span>. Dát čájeha ahte heivešedje guokte ossodaga dahje molssaektosaččat guokte vuolleossodaga seamma ossodagas.</p>
    <p>Váldomolssaeaktun sierra ossodahkii lea ahte heivehit váikkuhangaskaoapmebarggu ovttaskas</p>
    <p>ossodagaide/čumppiide, maid ollugat bealuštit. Ággán dasa lea dat ahte váikkuhangaskaoapmebargu šaddá guhkás eret fágabarggus ossodagain ja čumppiin, ja dieinna lágiin sirrejuvvo eret barggus muđui. Nu šaddáge nugo namuhuvvon dán deaŧalaš barggus unnán oktavuohta politihkalaš proseassaide ja ieš politihka ovddideapmái. Guhkit</p>
    <p>áiggi vuollái sáhttá dát leat duođalaš organisašuvdnii nugo Sámediggi lea, gos ruđain ja</p>
    <p>politihkas lea menddo unnán oktavuohta. Váldoággan lea nuppiiguin sániiguin go dadjá ahte</p>
    <p>ruđat ja ovddasvástádus fertejit leat seamma sajis. Dárbu ođđasis organiseremii dákko boahtá</p>
    <p>maiddái das go <em type="italic">Doarjjastivra</em> lea heaittihuvvon ođđasis organiserema oktavuođas. Čuoččuhuvvui ahte manai menddo guhkes áigi áššiid meannudeapmái ja meannudeapmi lei </p>
    <p>unnán árjjalaš, ja oainnut ahte <em type="italic">Doarjjastivra</em> barggai menddo ollu olggobealde politihkalaš </p>
    <p>proseassaid ja menddo guhkkin eret Sámediggeráđi barggus, váikkuhedje almma maiddái dasa. Nugo Sámediggi dál lea organiserejuvvon buktá dat hástalusaid Sámediggái ovttaskas</p>
    <p>mearrádusaid váiddaorgánan. Mainna lágiin de galggašii čoavdit dan ahte proseassa duođai čađahuvvošii guovtti oasis nu ahte sii geat árvvoštallet váidaga eai leat <span type="quote">“dat seammát”</span> formálalaččat go sii geat árvvoštalle álgoohcama. </p>
    <p>Ođđa vuogádat váiddameannudeapmái ii leat dán rádjai sajis, muhto lea sáhka dan birra</p>
    <p>ahte das galggašedje leat golbma ovddeš politihkkára ja dat galggašii leat dievasčoahkkinbargoveaga ossodatdirektevrra vuollásaš.</p>
    <p>Mun lean eahpesihkar das mii lea buoremus organisašuvdnahápmi dán suorggis. Jierpmá</p>
    <p>leamos várra livččii bidjat doarjjahálddašeami ovttaskas ossodagaide/čumppiide/bargosuorgái, muhto movt šattašii bušeahttaproseassa ja ruđaid juohkin dalle? Ja šattašii go geavahusas nu ahte šaddet stuorra erohusat návccaid ja profešonalitehta ektui go lea sáhka fealttaid gaskasaš</p>
    <p>mearrádusaid birra? Sáhtášii go obanassiige ovddidit čohkkejuvvon ja bajimuš polesiija váikkuhangaskaomiid geavaheapmái jos organiseren šattašii dáinna lágiin?</p>
    <p>Nubbi posišuvdna maid mun bidjen merkii lea dat go váikkuhangaskaoapmeapparáhtas dál lea</p>
    <p>stuorámus profešonalitehta mii gávdno sámediggevuogádagas ja ahte lea <span type="quote">“heaggaváralaš”</span></p>
    <p>juohkit dan. Gelbbolašvuohta jávkkašii ja soaittáhat meannudeapmi (loga: váilevaš dássásaš</p>
    <p>meannudeapmi ja dan mielde váidagat) lassánivčče. Sii geat čuoččuhit ahte dát duođašta</p>
    <p>baicce eanet guovdduštahttindárbbu ja dárbbu buoridit gelbbolašvuođa ja profešonalitehta. Seammás boahtá nugo namuhuvvon ovdan ahte okta dain deaŧaleamos beliin maid Sámediggi dál dahká lea doarjjaortnegiid hálddašeapmi, muhto dát bargu lea áibbas sirrejuvvon buot</p>
    <p>bargguin mat gusket politihka ovddideapmái. Soaitá ahte dás dárbbašuvvošii sierra ossodat</p>
    <p>mas lea nana jođiheapmi, ja váikkuhangaskaomiid geavaheamis fertešii ollu eanet go dál leat</p>
    <p>oktavuohta politihkalaš ovddidanbargui. Mu oaivila mielde sáhttá dat ođđa bajimuš strategiijaossodat bargat dainna ja oažžut dan sadjái.</p>
    <p>Dat govva maid mii dás leat addán, lea dat ahte váikkuhangaskaoapmeapparáhta lea viehka</p>
    <p>ollu sirrejuvvon das mii muđui dáhpáhuvvá sámediggevuogádagas, ja čájeha eanet dábálaš váttisvuođa, dakkár váttisvuođa mainna ii dušše Sámediggi raža: <em type="italic">Gulahallama ja oktavuođa </em></p>
    <p>
      <em type="italic">váilun dahje heajos gulahallan ja oktavuohta ossodagaid gaskka ja maiddái ovttaskas </em>
    </p>
    <p><em type="italic">čumppiid gaskka ovtta ja seamma ossodaga siste</em>. Das go jođiheaddjijoavku deaivvada jeavddalaččat ii oro leamen stuorra ávki dákko (geahča dan maid mii ovdal leat dadjan oktavuođa birra čumppiid ja jođiheddjiid gaskka). Jođiheaddjifilosofiija dagaha dan ahte olmmoš jođiheaddjin sáhttá báhcit geavahanreaidduid haga. Mu jearahallamiin maid ii boađe </p>
    <p>eisege ovdan dakkár govva ahte livččii viiddis ovttasbargu ossodagaid gaskka dahje čumppiid gaskka daninassii seamma ossodaga siskkobealde. Mun in eahpit ge ahte eaigo dás livčče deaŧalaš bealit maid sáhtášii beavttálmahttit. Sáhttá leat nugo namuhuvvon ahte jagi 2010 ođđasis organiseren ođđa ja eanet ossodagaiguin sáhtášii muhtun muddui bággehit eanet</p>
    <p>ovttasbarggu ossodagaid gaskka ja nannoseappo seaguheami jođiheddjiid bealis. Muhto dat ii leat sihkar jos ii sihke ođđasis organiserejuvvo ja dáláš jođiheaddjifilosofiija guđđojuvvoš</p>
    <p xml:lang="dan">eret.</p>
    <p>5.2.2 Oainnut siskkobealde eará deaŧalaš surggiin  Jos mii geahčadit eará surggiid ja oainnuid dás, dan ektui ahte mii oaivvilduvvo lunddolaččat gullat oktii mainna, de eai gal váilon evttohusat. Ollugat leat bárdán oaivvi go leat oaidnán</p>
    <p>ođđa organisašuvdnamálle man ektui ii leat jáhkku ahte dat eanet čohkkešii ja čielggasmahtášii Sámedikki barggu. Dasto nugo namuhuvvon lea juogadeapmi ollugiid</p>
    <p>mielas hearvái eaige jáhke ahte dat rievdadivččii sin bargodili ollus go čumppet eai sirrejuvvo, muhto galget bissut (sullii) nugo ovdal. Jos mii eat geahča oaivvi bárdima, de leat ollugat čujuhan earret eará dán; veadjemeahttun jáhkkit ahte giela ja oahpahusa sirremis livčče makkárge ávki ásahussii mii Sámediggi lea; ahte Biras-, kultur- ja bušeahttaossodagas</p>
    <p>lea vaikke mii, ja manne kultuvrras ii leat oktavuohta gillii ja/dahje oahpahussii, manne</p>
    <p>vuoigatvuođat ja ealáhusat ain leat guokte beali seamma áššis; makkár imašlaš jurdda (ja</p>
    <p>geavahus) lea vuođđun Máhtto- ja bearašossodahkii, ja dán oktavuođas leat gullon ollu ja garra oaivilat – movt lea vejolaš sirret areálaplánema ja kulturmuittuid guovtti sierra</p>
    <p>ossodahkii go váldogelbbolašvuohta areálaplánemis lea sis geat barget kulturmuittuiguin?</p>
    <p>Muhtumat oaivvildit maiddái ahte gielas berre leat mearrideaddji rolla kulturmuitobarggus,</p>
    <p>ahte kulturmuittut ja museat fertejit leat ovttas, danne go museat barget árjjalaččat maiddái kulturmuitosuodjalemiin mii lea oassi museaid barggus (museat gullet duođai dál čumpii kultuvra ja nuorat, juo, don lohket riekta), ja areálahálddašeapmi, biras ja kulturmuittut (várra</p>
    <p>maiddái museat) gullet dieđusge oktii, nu dadjet ollugat.</p>
    <p>Ja de oaivvildit maiddái muhtumat – ain juo jos oččošii govddibuš lagadeami gillii Sámedikkis – ahte oahpahus berrešii leat sierra ossodat ja ahte dat (viehka) muddui</p>
    <p>geahnohuhttin maid ollugat vásihit (sihke bargiid ektui ja fágagelbbolašvuođa ektui), muhto</p>
    <p>maid muhtumat maiddái eahpidit lea duohtavuohta (geahča ovdalis), leat hui negatiivvalaš váikkuhusat Sámediggái ja sámepolitihkkii. Sáhttá go leat nu ahte Sámi oahpahusráđi heiveheapmi oktan bargiiguin buvttihii hástalusa organisašuvdnii – balu ahte šaddá “stáhta</p>
    <p>stáhtas” ja man oktavuođas lea sáhka eará ge birra go dušše Kárášjoga ja Guovdageainnu gaskasaš oktavuođa birra – mii lea dagahan dan ahte ii leat šaddan dat áŋgiruššan dán fealttas nugo livčče galgan eai ge doarvái guorahallojuvvon dat organisatuvrralaš hástalusat mat leat</p>
    <p>boahtán ovdan. Leago leamaš ballu ahte dán muttos stuorra ossodat sáhtášii váldit menddo stuorra saji? Leago beassan <span type="quote" xml:lang="fin">“institušonaliseret”</span> juoga maid berrešii geahčadit lagabuidda ja maid várra ii sáhte čoavdit giela ja oahpahusa sirremiin sierra ossodagaide, nugo dál lea</p>
    <p>dahkkojuvvon? Gávdnojit maiddái olbmot geain eai leat nu garra oaivilat go guoská</p>
    <p>oahpahussii sierra ossodahkan, muhto geat háliidit sirret oahpahusa eret gielas ja baicce</p>
    <p>háliidit sierra Giella, kultuvra ja museaossodaga. Nugo oaidnit de leat dás máŋga molssaeavttu maid gaskkas ii šatta álki válljet.</p>
    <p>Oaidnit dattetge ahte rádji KBB ja VEK gaskka orru dego livččii šaddan soaittáhagas. Nu maiddái rádji gaskal GD ja MB, seammás go giellahástalus ollu eanet berrešii vuhttot olles</p>
    <p>organisašuvnnas. Dán lágan organisatuvrralaš doaibmabijut eai leat mielde ođđa organisašuvdnamálles, mas giella lea gártan oktii dearvvašvuođain smávva ossodahkan.</p>
    <p>Muhto movt de galggašii organiseret dan jos háliidit ahte giellahástalusat galget leat mielde</p>
    <p>olles organisašuvnnas, juo, dasa ii leat movtge álki vástidit jos ii vuođđuduvvošii sierra bajimuš strategiijaossodat.</p>
    <p>Dasto lean mun nugo namuhuvvon ožžon deaŧalaš rávvagiid vuoigatvuođaáššiide, main deattuhemiin ákkastuvvo ahte menddo ollu leat darvánan resursagažaldahkii. Čuoččuhuvvo ahte vuoigatvuođadoaba geavahusas geavahuvvo dušše areála- ja resursavuoigatvuođaid oktavuođas. Muhto vuoigatvuođat gusket Sámedikki doaimma buot osiide. Molssaeaktu</p>
    <p>mainna ollugat ákkastallet lea dat ahte <em type="italic">heaittihit vuoigatvuođačumppe dálá hámis</em> ja juogadit riektegelbbolašvuođa buot relevánta ossodagaide/čumppiide.  </p>
    <p>Muhtun earát fas oaivvildit ahte dán lágan evttohus vuođđuduvvá boasttu áddejupmái ahte dákko livččii ollu geavatkeahtes kapasitehta. Muhtumat čuoččuhit vel dan ge ahte geavahusas</p>
    <p>dás ii leat mihkkege maid heaittihit, go duohtavuođas eai leat eanet go moadde olbmo geat váldoáššis barget dán čumppes. Earát barget unnit ja eanet ollislaččat eará čumppiin (dahje leat ollásit jávkosis). Ággan dás lea dat ahte lea mearrideaddji deaŧalaš geahččalit bisuhit čoahkis dan vátna eana-, resursa- ja olmmošvuoigatvuođa gelbbolašvuođa mii vel lea</p>
    <p>Sámedikkis. Dat ahte juohkit dan máŋgga ossodahkii lea áibbas boastut. Oaivvilduvvo ahte dilli ii buorránivččii dainna jos vuoigatvuođačumppe bargit árjjalaččat searvvašedje maiddái eará čumppiide (omd. oahpponeavvut, skuvlastruktuvra, oahpahuspolitihkka, gielladoaibmaplána, jna.).</p>
    <p>Go geahččá vuoigatvuođafealtta govddibuš ja heivehuvvon oktavuođas, de šaddá maiddái</p>
    <p><em type="italic">áibbas eahpelunddolaš</em> geavahit vuoigatvuođadoahpaga ieš ossodaga namas, danne go dat muitala mii lea deaŧalaš ja lea guovddážis. Molssaeaktun sáhttá maiddái leat dat ahte ásahuvvošii sierra vuoigatvuođaossodat bargat vuoigatvuođaiguin ja fuolahit ahte dat leat guovddážis olles organisašuvnnas, man oktavuođas bággehallá geahčadit vuoigatvuođaáššiid giela, kultuvrra ja ealáhusaid oktavuođas. Sáhttá dieđusge maiddái govahallat ahte vuođđuduvvošii ossodat mas livččii siidoovddasvástádus ja livčče ossodat seamma dásis eará </p>
    <p>ossodagaiguin. Mun jáhkkán dattetge ahte jos galgá lihkostuvvat dainna, de dárbbašuvvo dat</p>
    <p>maid mii ovdal leat gohčodan ođđa bajimuš Strategiija ja servodatoktavuohta ossodahkan, mas giella ja vuoigatvuođat eanet dábálaččat leat guovddážis ja man oktavuođas Sámedikki direktevra oččošii čielgaset rolla go mii sus dál lea ja livččii lunddolaš jođiheaddji (gč.</p>
    <p>maiddái gávccát oasi). <span type="quote">“Dábálaš”</span> siidoossodaga ásaheapmi ii várra livčče makkárge čoavddus go dalle massit olles dán barggu ulbmila ahte dat galgá báidnit ja berre báidnit olles</p>
    <p>organisašuvnna. Dát sáhtášii maiddái leat deaŧalaš organisatuvrralaš doaibmabidju mii goazašii dan čielga bargojuogu Kárášjoga ja Guovdageainnu gaskka.</p>
    <p>Beroškeahttá das maid organisatuvrralaččat vállje dás; de vuoigatvuođabarggu ulbmilin ferte</p>
    <p>leat ollu eanet go ovdal ávnnaslaš vuoigatvuođabarggu heiveheapmi giela ja oahpahusa ektui, man oktavuođas nubbi guhkkit áiggi vuollái lea mávssolaš jos nubbi nogaš.</p>
    <p>Oktiibuot govahalan mun dás ahte vuoigatvuođabargu ođđasis organiserejuvvošii ja dat ollu eanet šattašii ollislaš ja ahte giellabargu – sihke sámediggevuogádagas, muhto erenoamážit</p>
    <p>Sámedikki seinniid olggobealde – áibbas eará láhkai biddjojuvvošii guovddážii ja</p>
    <p>nannejuvvošii.  Mainna lágiin dás lihkostuvvat lea áibbas sorjavaš das movt organiserejuvvo.</p>
    <p>Ja dás ii leat sáhka dušše hálddahusa ja hálddašeami birra, muhto seamma ollu politihka</p>
    <p>ovddideami birra ja makkár vuođu politihkkárat bidjet sámepolitihka ovddideapmái ja heiveheapmái buori vuogi mielde. Hástalusat leat hálddašeami ja politihka gaskka ja dain</p>
    <p>organisatuvrralaš gealdagasain maid dat buktá dakkár organisašuvnnas go Sámediggi lea.</p>
    <p>
      <em type="bold">6. Hálddašeapmi ja politihkka – guokte beali seamma áššis? </em>
    </p>
    <p>
      <em type="italic">6.1. Politihka ovddideami ja hálddašeami gaskasaš oktavuohta ii doaimma? </em>
    </p>
    <p>Mun álggahan politihka ja hálddašeami gaskasaš oktavuođa dábálaččat válddahemiin nugo</p>
    <p>Sámedikkis lea dál. Dás čilgen mun ollu jearahallamiid vuođul ja maid leat geahčadan ovdalis. Dán fealttas lean mun ožžon hui viiddis árvalusaid sihke dálá dili birra ja jurdagiid</p>
    <p>boahtteáiggi organiserema birra. Das maid mii dás váldit ovdan lea ollu oktavuohta dasa maid</p>
    <p>ovdal leat geahčadan ja lea guovddážis dan ektui maid mii váldit ovdan 7. oasis, mas mii ságastallat olggut etáhta birra Sámedikki sieiva politihkalaš ovddidanorgána ektui.</p>
    <p>Organisašuvnnas lea viidát dat áddejupmi ahte <em type="italic">oktavuohta hálddašeami ja politihka </em></p>
    <p><em type="italic">ovddideami gaskka ii doaimma</em>. Mii oinniimet jagi 2005 ođđa organisašuvdnamálle evttohusas ahte heivehuvvon málle beali ákkastuvvui, nappo ahte politihka ovddideapmi ja </p>
    <p>hálddašeapmi nannejit nubbi nuppi. Mii diehtit ahte ollu čumppet barget goappašiin osiin, muhto mii leat maiddái oaidnán ahte gulahallan ossodagaid gaskka lea váttis ja maiddái</p>
    <p>čumppiid gaskka mat leat seamma ossodagas. <em type="italic">Ollugat eai oainne šat makkárge oktavuođaid </em></p>
    <p><em type="italic">politihka ja hálddašeami gaskka</em>. Árvvoštallet juste nuppi láhkai, ahte dat baicce goazaha </p>
    <p>Sámedikki politihkalaš ovddidanorgánan. </p>
    <p>Dát oaidnu boahtá sihke sis geat ideálalaččat háliidivčče ahte politihka ovddideapmi ja hálddašeapmi livčče lávga heivehuvvon, ja sis geat oaivvildit ahte dát čielgasit, ja áinnas maiddái prinsihpalaš sivaid geažil, berre sirrejuvvot.</p>
    <p>Nugo mii dasto galgat oaidnit de lea oktavuohta oainnuid gaskka dás ja vejolaš boahtteáiggi</p>
    <p>organiserema gaskka (geahča digaštallama 7. oasis  olggut etáhta birra).</p>
    <p>Mii leat geahčadan oainnuid maid vuođul giella ja oahpahus organisašuvnnas lea láhppogoahtán maŋimuš 10 jagis, ain juo relatiivalaččat. Ollugat dadjet ahte fágagelbbolašvuohta lea njiedjan ja ollu guovddáš fágaolbmot leat heaitán. Giellabargu lea nu</p>
    <p>fuotnánan, čuoččuhit muhtumat, ahte ii šat leat hástaleaddji bargat dákkár áššiiguin</p>
    <p>Sámedikkis. Mun lean maiddái ožžon ollu cavgilemiid ahte dát ii leat ráddjejuvvon dušše</p>
    <p>gillii ja oahpahussii, muhto guoská olles fágalašvuhtii organisašuvnnas eanet oppalaččat. Eanet oppalaččat lea váldomihttomearrin áigumuš nannet fágalaš beali (nugo Sámedikki</p>
    <p>direktevra oaivvilda). Dás leat buorit áigumušat, muhto seammás lea unnán viežžamuš vuogis</p>
    <p>movt geavahusas organiserejuvvo, mii livččii oaivvilduvvon nannet ja suodjalit fágalaš beali. Muhtumat oaivvildit ahte gávdnojit bealit mat sulastahttet fágaolbmuid karriearaplánaid, ja</p>
    <p>Hui ollugat čuoččuhit ahte ii leat doarvái áigi politihkalaš beallái. Ođđasis organiseremat</p>
    <p>jagi 2001 rájes eai leat ollašuhttán daid vuordámušaid mat ledje heivehuvvon málle ektui. Dattetge ii berre vajálduhttit dan ahte ovdal jagi 2001 lei unnán politihka ovddideapmi. Maŋimuš logijagis leat dattetge ráhkaduvvon ollu politihkkadokumeanttat ja hui ollu lossa</p>
    <p>konsultašuvnnat leat čađahuvvon main leat bohtosat.</p>
    <p>ahte fertejit bargat dakkár bargguid mat eai lean mielde virgealmmuhusas, jna. Nuppiiguin</p>
    <p>sániiguin daddjojuvvon de čájeha dat ahte dás lea juoga mii lea eahpečielggas ja eahpečorgat</p>
    <p>mainna sáhttá ja berre dahkat juoga juoidá beroškeahttá organisašuvdnahámis.</p>
    <p>Fágaolbmot ja profešuvnnaid posišuvdna sámediggevuogádagas lea váttis hástalus, danne go</p>
    <p>lea nu unnán relevánta gelbbolašvuohta ja dan muttos ollu ja viiddis barggut. Danne oruige</p>
    <p>várra maiddái čumpe-organiseren heivemin čoavddusin vuosttaš geahčasteamis. Vuolggasajis lei bargiin áinnas fágalaš erenoamáš suorgi mainna barge, ja de galggai ovddiduvvot ođđa gelbbolašvuohta ja bargat eará bargguid nuppi čumppes. Bargi galggai dieinna lágiin šaddat maiddái fágaolmmožin áiggi mielde. Dieđuin maid mun ožžon boahtá ovdan ahte dán lágan ođđa gelbbolašvuohta ii ovddiduvvo, seammás go bargi iešguđege dásis nagoda bisuhit ja ovddidit fágalaš máhtolašvuođa mii vuolggasajis lei. Jos dát lea dušše muhtun muddui riekta, de lea sivva váldit dan hui duođalaččat. Go Sámedikki fágaolbmuid/profešuvnnaid posišuvdna lea eahpečielggas – omd. eai leat fágadirektevrrat dahje earát geain livččii erenoamáš ovddasvástádus diliid láhčimis fágaolbmuid várás – buohtalaga dainna go jođiheaddjijoavku ii leat vuođđuduvvon fágajođiheapmái (iige dasa ahte jođiheaddjit dárbbašit viiddis jođiheaddjioahpu ja -vásihusa), dagaha nugo mun jáhkán ahte lea váttis fuomášit dan dálá</p>
    <p>struktuvrras. Dákko ferte dahkat juoga eará go dušše smávvát heivehallat. Dákkár vuogádagas</p>
    <p>ovddiduvvo dieđusge maiddái eahpeformálalaš jođiheaddjistruktuvra sihke ovttaskas čumppiid siste ja eanet oppalaččat mas sáhttet leat sihke buorit ja fuonit váikkuhusat</p>
    <p>organisašuvdnii, muhto mii liikká ii atte fágaolbmuide makkárge formálalaččat buori posišuvnna organisašuvnnas. Ollugat leat namuhan ahte organisašuvnnas gávdno ollu</p>
    <p>eahpeformálalaš jođihanvuohki dego vástádussan ja boađusin eahpečielga jođiheapmái muđui, mii lea mielde buktimin eahpečorga gulahallanrávnnji organisašuvnnas.</p>
    <p>Vuođđo ja váttis hástalussan organisašuvnnas lea dat ahte bargit fertejit sáhttit bisuhit</p>
    <p>dássedeattu fágadeattu ja dávggasvuođa gaskka ja sáhttit čađahit sierra ja máŋggalágan bargguid. Birrasiin gáibiduvvo nana fágamáhttu seammás go Sámediggi ferte čađahit nu ollu sierralágan doaimmaid, ahte ii leat vejolaš doallat dakkár bargiid mat leat meastárat buot</p>
    <p>áššiin. Jos birrasiin lassána deaddu fágalaš máhtu guvlui, de Sámediggi dego bággehallá</p>
    <p>gáržžidit bargguidis, ja bargat áibbas guovddáš doaimmaiguin (gč. boahtte váldooasi) jos galggaš lihkostuvvat. Beroškeahttá boahtteáiggi organisašuvdnahámis de lea mu</p>
    <p>jearahallamiid vuolggasajis dan muttos ráfehisvuohta organisašuvnnas buot mii guoská</p>
    <p>fágii/profešuvdnii/fágajođiheapmái, ahte dat fertet leat guovddáš oassi buot ságastallamiin ođđa organisašuvdna hámi birra ja strategiijabarggus viidáseappot eanet oppalaččat. Ja, dás</p>
    <p>lea sáhka eanet go fágaolbmuid birra geat bealuštit iežaset gáržžes fealtta. Maiddái olbmuin</p>
    <p>geat eai gula sámediggevuogádahkii ožžon mun oainnuid mat dadjet ahte fágalaš vuođđu ain juo muhtun osiin sámediggevuogádagas, ii leat nugo dat oktii lei, ja ahte Sámediggi</p>
    <p>olggobealde go geahččá (ja áinnas maiddái siskkobealde) hui dávjá lea eahpečielggas ja</p>
    <p>eahpedievaslaš.</p>
    <p>Govva mii riegáda dás lea ahte fágamáhttu lea šaddan eanet eahpečielggasin ja bieđgguid maŋŋá go fágaráđit leat heivehuvvon sámediggevuogádahkii ja fágadirektevrrat leat jávkan, ja hálddašanbealli lea šaddan fága ja politihka seaguhussan. Jos čuovvut mu evttohusa ahte heaittihit čumpe-organiserema stuorra osiin organisašuvnnas, de šattašii mealgat álkit maiddái ásahit čielgaseappo fágalaš jođiheami. Ja jos ásahit ođđa <span type="quote">“bajimuš ossodaga”</span> de sáhttá leat dat maid jođiheaddjit sierra ossodagain dárbbašit. Dan oktavuođas go fágaolbmuid posišuvdna lea šaddan dan muttos eahpečielggas, boahtá várra dan oainnus – háliiduvvon, muhto maiddái</p>
    <p>soaittáhagas – ahte álbmotválljen orgánii livččii deaŧalaš ahte politihkkárat mearridit ja ahte sis lea maŋimuš sátni maiddái surggiin maid fágaolbmot ovdal oalle guhkás mearridedje. Maiddái hálddahusa dásis sáhttá leat leamaš eahpádus nana fágajođiheapmái, go sáhttet leat</p>
    <p>oaivvildan dan ahte dat livčče buktán váttisvuođaid bargui sámediggevuogádaga ovddidemiin čoahkis <span type="quote">“ollisvuohtan”</span> mas leat buorit oktavuođat politihka ja hálddahusa/hálddašeami</p>
    <p>gaskka. Nugo mii buohkat diehtit, de nana fágaolbmuid álohii ii leat álki jođihit ja mearridit sin badjel. Muhto váttisvuohtan lea dat go sii eai leat deaŧalaš ja movttidahttojuvvon posišuvnnas, ii sáhte sámepolitihkka ovdánit ja álggahuvvot buori vuogi mielde; nappo ii leat</p>
    <p>vejolaš bálvalit iežas birrasa buori vuogi mielde iige ovddidit ja nannet gelbbolašvuođa almmolaš eiseválddiid ektui. </p>
    <p>Okta gean mun deiven jearahallama oktavuođas dajai ahte ossodagat eai leat nu lávga</p>
    <p>organiserejuvvon ja institušonaliserejuvvon ahte daid sáhtášii gohčodit ossodahkan. Jos dát leš duohta dušše muhtun muddui, de leat ossodagat eanaš dušše báhpira alde. Dát addá buriid</p>
    <p>eavttuid rievdadit organisašuvnna viidát. Vuostefámut eai dárbbaš leat nu gievrra ja</p>
    <p>institušonaliserejuvvon, ja vejolašvuođat dahkat juoga juoidá viehka johtilit leat buorit.  Dát dávggasvuohta, maid mun oaivvildan Sámedikkis ain lea ollu, ii dárbbaš leat buorre dan</p>
    <p>Ja mun lean ožžon viehka dárkilis válddahemiid muhtun dákkár čoahkkimiin, ahte livččii</p>
    <p>lean ovdamunni jos sis geat ovddastedje Sámedikki, livččii lean stuorát gelbbolašvuohta.</p>
    <p>bargui movt dál dahkkojuvvo, muhto dat leat hui buorre viiddis ođđasis organiserenbargui, man oktavuođas organisašuvdna ferte jurddašit eará láhkái go ovdal.</p>
    <p>Digaštallot mat danne viehka viidát daid hástalusaid birra maid Sámediggi deaivida ja várra</p>
    <p>eanet deaivida politihka ja hálddašeami gaskasaš gealdagasas. Dán digaštallamis ii heive</p>
    <p>hávkadit dan man erenoamáš ja girjás organisašuvdna Sámediggi lea stáhtalaš</p>
    <p>hálddašanorgána ja álbmotválljen orgána gaskasaš oktavuođas.</p>
    <p><em type="italic">6.2 Eanet prinsihpalaččat politihka ja hálddašeami gaskasaš oktavuođas  </em>Politihka ovddideapmi ja hálddašeapmi leat guokte sierra ášši, maiddái dat mii áiggis áigái </p>
    <p>hálddašuvvo ja vuohki movt hálddašuvvo, muhtun muddui lea boađus ovddeš áiggiid politihka ovddideamis, ja man oktavuođas oasit mat gevvet hálddašeamis áiggis áigái sáhttet</p>
    <p>maiddái leat boahtteáiggi politihkalaš implikašuvnnat. Sámediggi lea dál ollu eanet go</p>
    <p>gulaskuddanorgána ja čađaha deaŧalaš hálddašandoaimmaid. <em type="italic">Dattetge lea sivva muittuhit ahte dát leat viehka ráddjejuvvon go geahččá ollislaš hálddašeami mii váikkuha ovttaskas sápmelačča eallineavttuide</em>. Sámediggi lea dál láhkahálddašeaddji go guoská oahpahusláhkii, </p>
    <p>kulturmuitoláhkii, Sámelága giellanjuolggadusaide ja dál maiddái plána- ja huksenláhkii, ja</p>
    <p>doaimmaha doarjjahálddašeami kultuvrra ja ealáhusaid siskkobealde.</p>
    <p>Mun in sáhte oaidnit ahte Sámediggi livččii organisatuvrralaččat dahkan maidege dan ektui ahte eanet bargat daiguin hástalusaiguin mat leat plána- ja huksenlága ektui, man oktavuođas leat ráddjekeahtes vejolaš barggut ja gáibiduvvojit čielga vuoruheamit jos galggaš sáhttit</p>
    <p>bargat buori barggu gáržžes rámmaid siskkobealde. Jos rehkenastá, de bargá Sámedikki</p>
    <p>bargiin čielga eanetlohku hálddašandoaimmaiguin. Muhtumat sis barget dieđusge maiddái politihka ovddidemiin árvalusaid vuođul mat bohtet politihkalaš dásis ja/dahje</p>
    <p>departemeanttain dahje sámi organisašuvnnain mat háliidivčče rievdadit hálddašangeavahusa. Muhto eanaš hálddašandoaimmaid stivrejit dattetge njuolggadusaiguin stivrejuvvon</p>
    <p>proseassat man oktavuođas politihkalaš dássi (eanaš) ii leat mielde beaivválaččat.</p>
    <p>Sámedikkis leat ovddabealde viehka stuorra hástalusat ležžet dal eanet sámepolitihkalaš</p>
    <p>hástalusat, hástalusat hálddašanbargguid, dahje <span type="quote">“ollislašvuođa ektui”</span>. Makkár hástalusaid birra lea sáhka boahtá dieđusge das makkár čalbmi daid oaidná, muhto mii eat beasa gosage</p>
    <p>eret das ahte guovddážis visot dás lea sáhka oktavuođa birra politihka ovddideami (makkár ja man ollu) ja hálddašeami (mii, gos, movt) gaskka. Álggu sáhttá dalle váldit das ahte <em type="italic">oktavuohta hálddašeami ja politihka gaskka sámediggevuogádagas ii leat goassige albma </em></p>
    <p><em type="italic">láhkai čielggaduvvon</em> vaikke ollu bargu dahkkojuvvui ge čielggadusa oktavuođas mii lei vuođđun 2005 ođđasis organiseremii. Hálddašandoaimmat mat ovdal gulle sierra ráđiide main </p>
    <p>ledje sierra stivrrat leat áiggi mielde dađistaga heivehuvvon ieš Sámediggái ja dieinna lágiin maiddái njuolga čadnojuvvon Sámedikki politihkalaš proseassaide, muhto almmá ahte oktavuohta politihka ja hálddašeami gaskka livččii čielggaduvvon. Jos dás lei mihkkege váttisvuođaid galggai dat ordnejuvvot ja vuogáiduvvat dađistaga. Áigumuššan lei</p>
    <p>vuosttažettiin nugo namuhuvvon nannet Sámedikki ovddasvástádusa ja válddi, seammás go</p>
    <p>sihke politihkalaččat ja hálddahusa dássái sáhtii leat ávki ahte ii leat menddo gievrras</p>
    <p xml:lang="isl">fágastivra.</p>
    <p>Dalle go sámepolitihkka lei ođas ja lattakeahttá, stuorui sámedikki byråkratiija ja mii oaččui hálddašanovddasvástádusa dađistaga eanet surggiin. Doppe ledje fargga gievrras fágaolbmot</p>
    <p>posišuvnnas ja unnán lei symmetriija hálddahusa/fága ja politihka gaskka. Nuppiiguin</p>
    <p>sániiguin daddjojuvvon, de ii boahtán iešalddis hálddašeami ja politihka heiveheapmi. 2000</p>
    <p>logus lea dalle maiddái hálddahus ja politihkalaš jođiheaddjit dađistaga bargan ulbmildiđolaččat oažžun dihte čielgaseappot linnjáid politihka ja hálddašeami/hálddahusa</p>
    <p>gaskka, ja dađistaga dan heivehuvvon 2001 málle bokte šaddá áddejupmi das ahte politihkka dat galgá stivret. Earret eará dát proseassa dat lea dagahan dan ahte fágaolbmuid posišuvdna</p>
    <p>organisašuvnnas lea eanet eahpečielggasmuvvan. Fágaolbmuid posišuvdna lea de vel eanet eahpečielggasmuvvan čumpe-organiserema bokte.</p>
    <p>Okta váldohástalus lea go politihkka boahtá sisa eanet njuolga vugiin, ahte mainna lágiin</p>
    <p>áddejuvvo sihke politihkalaččat ja hálddašeamis dan ahte stuorra oasit maid hálddašeapmi</p>
    <p>dahká ja galgá dahkat geavahusas stivrejuvvo olggobealde. Dat leat lágaiguin regulerejuvvon</p>
    <p>ja daid ferte geahččat sieiva hálddašandoaibman mainna sámi politihkalaš dássi sáhttá unnán</p>
    <p>dahkat dahje ii dahkat maidege oanehis áiggis, vaikke sáhttá leat leamaš mielde ovddideamen</p>
    <p>fealtta iešguđege dásis. </p>
    <p>Nugo namuhuvvon ovdalis oaivvildit ollugat ahte dán lágan válddahus ii ollásit doala</p>
    <p>Vaikke sáhttá ge leat váttis gávnnahit juste mii lea <span type="quote">“boastut”</span> dán</p>
    <p>deaivása. Áinnas čuoččuhuvvo ahte dat go hálddašanapparáhta ferte čuovvut lágaid ja njuolggadusaid guoská seamma ollu ráđđehussii ja eará almmolaš orgánaide. Dat ii mearkkaš</p>
    <p>dan ahte lea almmá politihkalaš fámu ja stivrema haga. Eatnašat sis geat ákkastallet ná oaivvildit maiddái ahte vaikke ovdamearkka dihte Sámedikki kulturmuitosuorggis ii leat njuolga politihkalaš váldi (gč. ovdalis), de ákkastallet ahte ii goassige livčče šaddan duohta sámi kulturmuitosuodjaleapmi jos dat biddjojuvvošii fylkkagielddaide. Earáin fas dás lea oktavuođas sámediggevuogádagas, de lea sáhka man nu birra mii lea čoavddekeahttá mii čujuha olggos guvlui ahte hálddašeapmi lea boahtán sámediggevuogádahkii veaháš soaittáhat</p>
    <p>vuogi mielde. Dan oktavuođas lea sáhka mii sámepolitihkka galgá leat ja movt politihkalaš ja hálddašanoassi berrejit leat dán lágan vuogádagas heivehuvvon. Politihka ovdáneamis dál</p>
    <p>dovddahuvvo menddo ollu ahte politihkalaš dássi dat mearrida ja dainna lágiin dego mii</p>
    <p>livččiimet Stuorradikkis. Orru dego livččiimet heaitán dovddasteames ahte Sámediggi</p>
    <p>ásahussan ovddasta oktanaga sihke stáhtalaš gulaskuddan- ja hálddašanorgána ja sámi</p>
    <p>álbmotválljen orgána.</p>
    <p>Politihkalaš dássi ii mearrit nu ollu go sáhttá orrut (dahje háliidit dovddahit). Dát buktá</p>
    <p>bistevaš hástalusaid hálddašeami ja politihka gaskka maid ii áibbas sáhte organiseret eret,</p>
    <p>muhto man hárrái oppa áiggi berre leat hui dihtomielalaš organisašuvnnas. Dát guoská</p>
    <p>erenoamážit ođđasis organiserema áiggiide.</p>
    <p>Ovddabealde leat deaŧalaš hástalusat ja válljejumit jagiin mat bohtet. Politihka ja hálddašeami erenoamáš <span type="quote">“seaguhus”</span> mii lea sámediggevuogádagas, gos eanaš áddejuvvo dego politihkkan,</p>
    <p>heive bures oktii mii orru jierpmi vuostá, ja ollu das mii lea sieiva hálddašeapmi geavahusas</p>
    <p>eallá iežas eallima (omd. kulturmuitohálddašeapmi, váikkuhangaskaomiid hálddašeapmi). Dát</p>
    <p>ii dáidde leat buorre ja ferte maiddái áddejuvvot – muhtun muddui ain juo – háliitkeahtes</p>
    <p>váikkuhussan dan vuogi geažil movt Sámediggi lea lasihan hálddašanovddasvástádusa vai</p>
    <p>sáhtášii doaibmat čielga guovddáš politihkalaš-hálddahuslaš ásahussan ođđa sámi almmolašvuođas.</p>
    <p>Ođđa jurdda dáid áššiid ektui lea maiddái politihkalaš válljejupmi, ja politihkalaš háltti</p>
    <p>válljen. Das lea sáhka ahte maid háliidit sámepolitihkain ja makkár rájit das galggašedje leat.</p>
    <p>Dat buvttiha maiddái sierralágan oainnuid ja temperatuvrra dáid áššiid birra. Jearaldahkan lea</p>
    <p>ahte maid Sámediggi galgá hálddašit, manne ja movt?</p>
    <p>Ovdal go mii mannat deaŧalaš digaštallamii, de leat muhtun unnit áššit mat leat boahtán ovdan mu jearahallamiin, leat dattetge dan muttos gáržžit ahte daid sáhttá buoremusat áddet</p>
    <p>čiekŋalis eará oaidnu. Oppalaččat oaivvildan mun ahte sii geat dás gehččet Sámedikki dili stivrenkapasitehta ektui bálddalaga diliide mat eará politihkalaš ásahusain leat, várra eai doarvái bures oainne dan makkár váikkuhus lea das go ásahus lea stáhtalaš váldeorgána ja dan seammás maiddái sámi álbmotválljen orgána.</p>
    <p>hálddašanvásihussan maiguin eavttutkeahttá sáhttá dahkat juoidá dálá váldomálle</p>
    <p>siskkobealde. Mii sáhttit buktit muhtun dán lágan ovdamearkkaid ovdal go mannat daid</p>
    <p>stuorra hástalusaide ja válljejumiide.</p>
    <p>Dál lea dat mii gohčoduvvo <em type="italic">Arkiivan Hálddahusossodagas</em>, muhto Sámedikki bibliotehka gal </p>
    <p>gullá <em type="italic">Gulahallanossodahkii</em>. Goappašagat ossodagat galgaba bálvalit álbmotválljen olbmuid </p>
    <p>(ja earáid), muhto makkárge duohta hálddašanbibliotehka ii oro šaddamin dán bargojuogu</p>
    <p>bokte. Okta vuohki livččii dat ahte ovttastahttit (osiid das) das mii dál lea Arkiiva oktii doaimmaiguin mat gullet bibliotehkii, ja de hukset albma <em type="italic">sámi hálddašanbibliotehka</em>, áinnas </p>
    <p>davviriikkalaš. Bibliotehka Sámedikki sisaboahtin oasis, ja mii ollugiidda addá hui buori ja</p>
    <p>jaskkodahtti gova Sámedikkiin deaivvadeamis, sáhtášii dalle doaibmat sieiva bibliotehka</p>
    <p>rollas. Muhto de dieđusge sáhttá jearrat manne dán lágan bibliotehka gullá lunddolaččat Sámediggái. Manne dan ii sáhtášii fárrehit Sámi Allaskuvlii Guovdageidnui ja šaddat doppe</p>
    <p>sámi stuorrabibliotehkan, dahje vejolaččat bibliotehkan Kárášjogas, muhto ii Sámedikki doaimmaid oassin? Mun oaivvildan ahte dan birra berre digaštallat ja mun oaivvildan  ahte</p>
    <p>Sámediggi ja sámi almmolašvuohta eanet oppalaččat dárbbašit albma hálddašanbibliotehka. Dasto leat <em type="italic">Hálddahusossodaga</em> ja <em type="italic">Gulahallanossodaga</em> gaskasaš bargojuogus ollu bealit maid </p>
    <p>fertešii geahčadit lagabuidda. Mun jáhkán namalassii ahte Gulahallanossodat dárbbašivčče ođđa resurssaid ja sáhtášii de doaibmat stuorábuš deattuin sihke siskkáldasat ja olgomáilmmi</p>
    <p>ektui. Muhto dás leat ollu moalkás bealit. Jos vállje strategiija ja servodatoktavuohta “bajimuš</p>
    <p>ossodaga”, de ferte dat dieđusge gozihit deaŧalaš beliid dain doaimmain mat dál gullet Gulahallanossodahkii. Vaikke dat maid Gulahallanossodat dál dahká, šaddá unnimusat</p>
    <p>seamma deaŧalaš go ovdal, de jáhku mielde ii leat buorre jurdda dat ahte bisuhit sierra gulahallanossodaga.</p>
    <p>Gávdnojit maiddái dakkár hálddašandoaimmat maid Sámediggi dál čađaha, muhto maid ektui</p>
    <p>ollu vástideaddjit  leat bidjan gažaldatmearkka giella- ja oahpahussuorggis. Dát barggut gulle</p>
    <p>daid ráđiide mat ovdal barge daiguin ja leat dasto šaddan Sámedikki barggu oassin, muhto</p>
    <p>ollu lea rievdan dan rájes. Mii leat geahčadan dán ovdalis, muhto manne de bargá omd. sierra čumpe terminologiijain ja báikenamaiguin? Eai go (oasit) dákkár doaimmain galggaše lunddolaččat gullat Sámi allaskuvlii, vejolaččat ovttas ásahusaiguin eará davviriikkain?</p>
    <p>Sámediggi ferte dattetge geavahit olggobeale fágaolbmuid dárkkistit mearrádusaid dás. </p>
    <p xml:lang="smj">Ja</p>
    <p>gullet go buot barggut oahpponeavvuiguin lunddolaččat Sámedikki bargguid searvái? Eai go</p>
    <p>oasi bagadanbargguin maid dál bargat omd. skuvllaid ektui sáhtáše earát váldit badjelasaset.</p>
    <p>Sáhttá leat nu ahte oassi dán lágan bargguin mat leat čadnojuvvon politihka ovddideapmái, goazahit dan mii lea deaŧaleamos Sámediggái ahte leat čielggas váldosurggiin giella ja oahpahus.  Čuozašii go dat omd. bargui oahppoplánaiguin mii lea čielga guovddáš oassi politihka ovddidanrollas?</p>
    <p>Beroškeahttá eanet bajimuš oainnuin hálddašeami ja politihka gaskasaš oktavuođas, de lea</p>
    <p>nuppiiguin sániiguin daddjojuvvon maiddái dálá bargorámmaid siskkobealde barggut maid</p>
    <p>Sámediggi čađaha maid fertešii árvvoštallat sorjjakeahttá ossodatjuogus. Ja daid surggiide</p>
    <p>maid dál lea váttis gohčodit Sámedikki bargun giela ja oahpahusa oktavuođas, berrešii gávdnat buoret organisašuvdnahámi ja nu guhkás go vejolaš jurddašit davviriikkalaš</p>
    <p>čovdosiid.</p>
    <p>Dál sáhttit sirdit ságastallamii vejolaš boahtteáiggi ođđasis organiserema birra mii soaitá rihkkut dan váldomálle man mielde Sámediggi dál lea organiserejuvvon. Dalle bohtet</p>
    <p>čielgasit oidnosii guokte váldomálle, mas nuppi oktavuođas fertešii viehka vuođus politihkalaččat ođđasis jurddašišgoahtit. Dát lea vejolaš boahtteáigi maid birra ollu mu informánttain leat viehka nana ja čielga oaivilat. Stuorra hástalussan lea dat go evttohusat maid mii áigut geahčadit spiehkastit guovtti áibbas eará guvlui.  Mas ovtta ferte válljet, go ii</p>
    <p>sáhte oažžut goappašiid. Lea sáhka das ahte galgá go Sámediggi nannet hálddašanovddas</p>
    <p>vástádusa ja hukset sierra olggut etáhta (gč. 7.1), vai galgá go bargat juste nuppi láhkai ja válljet sieiva politihka ovddidanrolla (gč. 7.2).</p>
    <p>Beroškeahttá das movt dákko galggašii šaddát, de sáhttá leat deaŧalaš sirret doaimmaid</p>
    <p>gaskka mat leat sámelága giellanjuolggadusaid mielde – terminologiija – mat leat formálalaččat mearriduvvon, ja sieiva ráđđeaddi doaimmaid gaskka mat leat gielddaid ja</p>
    <p>earáid ektui – báikenamat. Sieiva hálddašanválddi gal ii eisege sáhte fápmudit olggobeale ásahusaide almma dagakeahttá eará stuorát rievdadusaid seammás. Ja danne han maiddái giellastivra vuolggasajis nammaduvvui go dat galggai dahkat sieiva fágalaš mearrádusaid. Jos nie leš šaddan ja lea go olles sámediggevuogádat ádden maid dat implisere lea rabas gažaldat. Liikká lea nu ahte ráđđeaddindoaimmaid leat álkit <span type="quote">“bidjat olggobeallái”</span>.</p>
    <p>
      <em type="bold">7. Váttis gažaldagat – eanet sirrejuvvon rollat? </em>
    </p>
    <p>
      <em type="italic">7.1 Berrešii go hálddašanoassi sirrejuvvot sierra olggut etáhtan? </em>
    </p>
    <p>Ferte áddejuvvot nu ahte vuohki movt Sámediggi stivrejuvvo lea govttolaš, dohkálaš ja dan</p>
    <p>lea vejolaš bearráigeahččat. Ferte áddet nu ahte mearrádusprosedyrain lea lobálašvuohta. Sámediggi stivrejuvvo dál (ráddjejuvvon) parlamentáralaš málle mielde man geažil</p>
    <p>mearrádusat dahkkojuvvojit eanetlohkoprinsihpa mielde. Dasto čađaha Sámediggi ollu doaimmaheaddji hálddašanbargguid, mii mearkkaša dan ahte fágalaš gelbbolašvuohta,</p>
    <p>einnostanvejolašvuohta ja riektesihkarvuohta leat deaŧalaš prinsihpat mearrádusain. Mii sáhttit jurddašit nu ahte dát doaimmat bissot sámediggevuogádagas, muhto ahte hálddašanoassi</p>
    <p>sirrejuvvošii sierra olggut etáhtan mas lea ollu čielgaseappo rádji hálddašeami ja politihka gaskka.</p>
    <p>Okta bargosuorgi masa mun lean ožžon viiddis árvalusaid lea <em type="italic">Kulturmuitohálddašeapmi</em>, mas </p>
    <p>leat ollu bargit. Dáppe leat ollugat geat oaivvildit ahte dát galggašii sirrejuvvot <em type="italic">sierra </em></p>
    <p><em type="italic">ossodahkan mas lea nana fágalaš jođiheapmi</em>, danne go dát geavahusas lea lágaiguin regulerejuvvon ja njuolggadusaiguin stivrejuvvon hálddašeapmi, man oktavuođas lea čájehan </p>
    <p>ahte politihka ovddideami lea váttis heivehit. Dán oktavuođas leat maiddái eará ja eanet radikála evttohusat, namalassii ahte sirret <em type="italic">Kulturmuitosuodjaleami</em> sierra olggut etáhtan dahje </p>
    <p>diktit fylkkagieldda váldit badjelasas ieš hálddašeami (gč. vuolábealde). Maŋibu leat ollugat guoskkahan. Beroškeahttá das gosa guvlui mearrádusat jorret, de sin oaivila mielde dat</p>
    <p>dagahivčče stuorra rievdadusaid Sámedikki organiseremis ja bargovuogis, go liikká lea</p>
    <p>ovttamielalašvuohta dárbbu ektui oažžut nannoseappo fágajođiheami, seammás go háliidit guođđit čumpe-organiserema maid oaivvildit leat áibbas dohkketmeahttumin dán lágan</p>
    <p>bargui. Válljejuvvoš go ođđa olggut etáhta <em type="italic">dahje ođđa ja eanet sorjjasmeahttun hálddašanossodat Sámedikki siskkobealde</em>, de ferte ovddidit ođđa oktavuođaid ja ođđalágan diŋgonvuogádaga Sámedikki politihkalaš ja hálddahuslaš dási gaskka, muhto mas formálalaš rádji ferte leat ollu čielgaseappo jos lea sáhka sierra olggut etáhta birra.  </p>
    <p>Organisašuvdnamálle mas lea guovddáš hálddahus mii váldoáššis doaibmá sámediggeráđi politihkalaš čállingoddin ja olggut vuollásaš hálddašanetáhta mii čađaha doaimmaheaddji</p>
    <p>hálddašanbargguid sáhtášii – ain juo teoriija mielde – buohtastahttit ja gozihit mearrádus</p>
    <p>prinsihpaid mat čatnasit sihke eanetlohkostivrii ja fágalaš árvvoštallamii. Olggut vuollásaš hálddašanetáhta ásaheami oktavuođas sáhtášii eanet deattuhit fágalaš árvvoštallamiid,</p>
    <p>oainnusmahttima ja árvvoštallama. Otnáš organiserema dáinna lágiin juohkin sáhttá jáhku mielde maiddái mearkkašit dan, ahte eanet deattuhuvvošii jođiheaddjioktiiordnen danne go fágalaš árvvoštallamat ja vuostálasvuođat sirdojuvvošedje bajás guvlui ovttaskas orgána</p>
    <p>siskkobealde ja nie oainnusmahttojuvvošii politihkalaš ja hálddahuslaš jođiheapmi. Politihkalaš stivrejumi goziheami geažil doaimmaheaddji hálddašandoaimmaid ektui</p>
    <p>dárbbašuvvošii guovddášhálddahus mii dihto muddui <em type="italic">duokŋašii</em> hálddašanossodaga áššefealtta. Dat dieđusge šaddá máksit ja fertešii čielggadit makkár dievasmahttin dárbu rievtti mielde lea dás. Dán oktavuođas leat váttis golut – ávkeárvvoštallamat, main maiddái ferte leat guhkes áiggi perspektiiva.  </p>
    <p>Vejolaš hálddašanetáhta stivren dáhpáhuvašii formálalaččat instruerema ja dan čuovvu bearráigeahččama bokte. Instruerema bokte attášii sámediggeráđđi (guovddáš hálddahus)</p>
    <p>formálalaš fápmudusa das makkár barggut ja mearridanváldi hálddašanetáhtas galget leat.</p>
    <p>Sámediggeráđđi sáhttá goas beare váldit eret mearridanválddi ovttaskas surggiin jos leat erenoamáš ákkat dan dahkat, dahje addit lagat ja eanet dárkilet gohččosiid. Dát ferte dattetge dahkkojuvvot formálalaš ja duođaštanvejolaš vuogi mielde. Instrueren dáhpáhuvvá maiddái</p>
    <p>jahkásaš juolludusreivviid bokte maŋŋá go bušeahtta mearriduvvo dievasčoahkkimis. Sihke bušeahttaevttohusa ja juolludusreivve lunddolaččat ferte hábmet sihke čálalaš árvalusaid mielde makkár bušeahttadárbu lea ja maŋŋá fásta etáhtajođiheaddji čoahkkimiid. Dasa lassin sáhttá sámediggeráđđi (guovddáš hálddahus) diŋgot fágalaš árvvoštallamiid ja rávvagiid dahje</p>
    <p>raporttaid main lea mearkkašupmi politihka hábmemii ja vuoruhemiide. Dát ferte dieđusge dávistit daid jahkásaš bušeahttarámmaide mat hálddašanetáhtas leat.</p>
    <p>Nubbi eará vuohki movt stivret hálddašanossodaga lea bearráigeahču bokte. Dás lea sáhka jahkedieđáhusaid čuovvoleamis ođđa bušeahta meannudeami bokte ja juolludusreivve bokte,</p>
    <p>ja dan bokte ahte doaibmat daid ovttaskas mearrádusaid váiddainstánsan maid</p>
    <p>hálddašanossodat lea dahkan. Bearráigeahččan váiddameannudeami bokte gozihivččii dás maiddái duohta guovtti dási meannudeami ja riektesihkarvuođa prinsihpa, ja ollu buorebut go dálá ortnega bokte. Dasa lassin mielddis buktá dát dan ahte sámediggeráđis lea loahpalaš ovddasvástádus doarjjavuoruhemiin (mii sis ollásit ii leat dan ortnega bokte mii váldojuvvui</p>
    <p>atnui 2011:s go šattai sierra váiddaorgána).</p>
    <p>Oktavuohta guovddáš hálddahusa ja hálddašanetáhta gaskka šaddá ollu leat formálalaš ja</p>
    <p>duođaštanvuđot go guoská instrueremii ja bearráigeahččamii. Jos galgá juksat duohta</p>
    <p>mearkkašumi das ahte sirret politihka eanet ja gozihit prinsihpa fágalaš árvvoštallama ektui, de lea fysálaš struktuvra deaŧalaš. Radikála čoavddus sáhtášii leat ahte váldooassi ja váldohálddahus biddjojuvvošii Guovdageidnui ja Kárášjohkii fas dasto guovddáš hálddahus. </p>
    <p>Dát sihkkarasttášii dárbbašlaš gaskka, muhto seammás dan mielde nogašii okta oassi dan</p>
    <p>eahpeformálalaš struktuvrras Sámedikkis man mearkkašumi ii leat nu álki árvvoštallat. Ollásit</p>
    <p>šattašii ollu eanet formaliserejuvvon. Dás evttohuvvo guovtti sadjái juohkin geográfalaččat mii lea áibbas earálágan go dat guovtti sadjái juohku mii lea odne.</p>
    <p>Regionála kánturbáikkit gulašedje de váldoáššis maiddái hálddašanossodahkii. Nugo</p>
    <p>doaimmat leat dál juogaduvvon kánturbáikkiid gaskka de lea dan dillái oalle guhkás</p>
    <p>láhččojuvvon. Guovdageainnus ja Vuotnabađas leat dál dattetge muhtun bargit geain leat</p>
    <p>dakkár váldobarggut main ii leat oktavuohta doaimmaheaddji hálddašanbargguide. Dán berre</p>
    <p>liikká sáhttit čoavdit, ain juo áiggi mielde.</p>
    <p>Jos galggaš leat buorre dynamihkka guovddáš hálddahusa ja hálddašanetáhta gaskka, de lea</p>
    <p>dárbu ahte guovddáš hálddahusas oalle guhkás lea fágalaččat gokči gelbbolašvuohta dain surggiin mat gullet hálddašanetáhta hálddašanbargguide. Dát lea mearrideaddji deaŧalaš jos galggaš šaddat guktui guvlui áddejupmi áŋgiruššamiid ja árvvoštallamiid ektui. Hálddašanetáhta ii šatta sirrejuvvot sámediggeráđi politihkalaš jođiheddjiin, muhto lea dattetge čielgaset fágalaš instánsa mii áigumušain lea veaháš sirrejuvvon politihkalaš dásis. Danne livččii hálddašanossodagas maiddái álkit go dál almmolaččat ságastallat</p>
    <p>servodatortnegiid birra fágalaš vuolggasajis. Danne go politihkka ja hálddašeapmi dál leat nu</p>
    <p>lávga oktii čadnojuvvon, lea namalassii dat eanet go váttis. Guovddaš hálddahus sáhtášii de</p>
    <p>eanet gozihit politihkalaš signálaid ja vuoruhemiid maiddái ovttasdoaibmamis</p>
    <p>hálddašanetáhtain. Dáinna lágiin formaliserejuvvošii Sámedikki bargu ollu eanet ja dat</p>
    <p>rievdadivččii ollu dan eanet dan eahpeformálalaš kultuvrra mii odne ain lea ollu Sámedikkis. Stuorra gažaldahkan šaddá de ahte leago sámediggevuogádat doarvái stuoris ja leatgo das</p>
    <p>doarvái resurssat dán lágan ráji bidjamii ja formaliseremii mii juo lea oaivvilduvvon galgá</p>
    <p>buvttihit gaskka. Hui ollugat sis geat dál barget sámediggevuogádagas šattašedje dán lágan</p>
    <p>vejolaš ossodahkii. Deaŧalaš gažaldat lea ahte man ollu dát goaridivččii geavahusas Kárášjoga sámepolitihka guovddážin.</p>
    <p>Ain eanet radikála čoavddus livččii hálddašanoasi váldokantuvrra bidjat ovdamearkka dihtii</p>
    <p>Áltá.</p>
    <p>Guovddáš hálddahusas livčče dán lágan vuogádagas lassin etáhta stivrejeaddji bargguide,</p>
    <p>maiddái dakkár barggut main lea oktavuohta sámediggeráđi bargui politihka ovddideddjiin ja čuovvoleaddjin. Dáid bargguide gulašii buot bargu sámedikki bušeahta rájes, dieđáhusat, sámeráđđeáššit, dievasčoahkkináššit, konsultašuvnnat lágaid ja láhkaásahusaid ektui (dan oktavuođas go dat eai leat fápmuduvvon hálddašanossodahkii), ovttasbargošiehtadusat</p>
    <p>fylkkagielddaiguin, riikkaidgaskasaš ovttasbargu, sámi ásahusaid j.d. čuovvoleapmi. Buot áššesuorggit main ii leat sierra oktavuohta doarjja- dahje láhkahálddašeapmái dahje mat</p>
    <p>formálalaččat leat fápmuduvvon hálddašanossodahkii, meannuduvvojit ja čuovvoluvvojit guovddáš hálddahusas (dárbu lea dárkilit geahčadit makkár doaimmaid galgá bidjat</p>
    <p>hálddašanetáhtii).</p>
    <p>Dat áššesuorggit main ferte leat dihto lágan gokčan, leat kulturmuito- ja areálahálddašeamis (plánafága), oahpahus mánáidgárddiin ja vuođđo- ja joatkkaskuvllain (alit oahpu oktavuođas</p>
    <p>eai leat Sámedikkis hálddašandoaimmat ja danne ii leat hálddašanetáhtas), ja giella-, kultuvra-</p>
    <p>ja ealáhussuorggi siskkobealde. Dasa lassin fertejit guovddáš hálddahusas ja hálddašanetáhtas</p>
    <p>leat sierra doaibma- (DGT), jorgalan-, bargiid- ja ekonomiijastivren resurssat ja sierra</p>
    <p>gulahallan/diehtojuohkin resurssat. Hálddahuslaš doaimmaid siskkobealde livččii várra vejolaš gávdnat dihto ovttasdoaibmanhámiid vai sáhtášii nu árjjalaččat go vejolaš geavahit muhtun oktasašdoaimmaid guovddáš hálddahusa ja hálddašanetáhta gaskka, muhto dat lea</p>
    <p>sorjavaš das man dárkilis ja čielga institušuvnnalaš rájit galget leat.</p>
    <p>Dat dáidá maiddái leat dan duohken šaddá go geográfalaččat guovtti sadjái juohkin vai ii. Jos hálddašanetáhta váldokantuvra biddjojuvvošii Kárášjohkii, de šattašedje eará hástalusat. Go</p>
    <p>vuosttaš dáhpáhusas lea gaska stuorra hástalussan, de lea lagasvuohta váldohástalussan jos</p>
    <p>Kárášjohka livčče hálddašanossodaga váldobáiki. Dán ferte liikká čađahit nu ahte dat nu unnán go vejolaš buktá eahpečielga ovddasvástáduslinnjáid. Sierra fágasurggiid siskkobealde lea odne nu ahte bargiid gaskka geavahusas lea juo juhkkojuvvon dihto muddui ahte gii galgá</p>
    <p>bargat duohta doaimmaheaddji hálddašanbargguid ja gii fas váldoáššis bargat politihka</p>
    <p>ovddidemiin ja -čađahemiin. Danne ii leat dás sáhka kapasitehta “<em type="italic">duppalastimis</em>”, muhto oktiibuot ferte dat mearkkašit nannema. <em type="italic">Man ollu ja maid dat mávssášii lea eahpesihkar, </em></p>
    <p><em type="italic">muhto ahte lea sáhka ollu virggiin ja gelbbolašvuođas, dan ii sáhte eahpidit</em>. Bearráigeahččandoaibma ferte namalassii leat duođalaš iige dušše formálalaš jos politihkalaš </p>
    <p>dássi ii galggaš geahnohuvvat.</p>
    <p>Vaikke leage váttis konkretiseret movt dat ođđa olggut etáhta šattašii ja maid dat eanet konkrehta rievdadahtášii, <em type="italic">de lea viehka nana vuollerávdnji organisašuvnnas mii háliida </em></p>
    <p><em type="italic">mannat dán guvlui</em>, (man oktavuođas liikká gáibiduvvo, olggut etáhta vai ii, eanet čielgaseappo rádji hálddašeami ja politihka gaskka). Ollugat oaivvildit ahte organisašuvdna </p>
    <p>lea joavdan <em type="italic">jorgalanmuddui,</em> ja ii sáhte joatkit nugo ovdal ja ferte čađahit čiekŋalis ođđa doaibmabijuid. Politihka ja hálddašeami dáinna lágiin seaguheapmi nugo odne lea, ja man </p>
    <p>ektui leat oaivilat ahte <span type="quote">“buot šaddá politihkkan”</span>, hehtte ollugiid mielas sámediggevuogádaga</p>
    <p>dynámalaččat ovddideami viidáseappot, dan seammás go muhtumat oaivvildit ahte leat leamaš nana fámut Sámedikkis mat leat mieleavttus dahje sahtedohko leat háliidan ahte ná</p>
    <p>galgá leat danne go Sámediggi dalle livčče politihkalaččat deaŧalaš(deaŧaleappot).</p>
    <p>Mii oaidnit ahte evttohusat dás mannet ollu guhkkelii go jagi 2005 álgoevttohus, gos</p>
    <p>áigumuššan lei guokte ossodaga ásaheapmi – bálvalusossodat ja hálddašan- ja</p>
    <p>politihkkaovddidan ossodat, ja áigumuššan lei ásahit čumppiid mat barget veaháš maid ge, muhto eai oaidnán ahte livččii ulbmillaš sirret hálddašandoaimmaid sierra ossodahkan siskkáldasat dahje ásahit ođđa olggut etáhta. Sii geat vuostálastet ođđa olggut etáhta oaivvildit</p>
    <p>oalle guhkás dan ahte 2005 ákkat ain dollet deaivása, ja ahte leat <em type="italic">menddo unnán barggut</em> ja </p>
    <p>menddo unnán erenoamáš gelbbolašvuohta dákkár etáhta ásaheapmái. Ággan lea dat ahte</p>
    <p>sámediggevuogádahkii ii livččii ávkin juohkin ja guovtti oassái juohkin, vaikke sáhttit leat</p>
    <p>ovttaoaivilis ahte oktavuohta hálddašeami ja politihka gaskka ii leat buorre nugo dilli dál lea.</p>
    <p>Danne dorjot sii dalle maiddái dan ahte politihka ja hálddašeami gaskka biddjojuvvošii ollu</p>
    <p>čielgaseappo rádji go mii lei 2005 evttohusas, muhto háliidit bisuhit hálddašanoasi siskkáldas</p>
    <p>vuogádagas. Dat mas ballat lea ahte šattašii <span type="quote">“menddo formaliserejuvvon”</span> vuogádat mii</p>
    <p>stuorrudivččii gaskka, man oktavuođas jávkkašii dynamihkka das maid oaidnit lea viehka unna ja eahpečielga vuogádat.</p>
    <p>Mu áddejumi mielde lea dát dat <em type="italic">okta</em> dain buot deaŧaleamos digaštallamiin go guoská Sámedikki boahtteáiggi organiseremii, gos ollugat menddo guhkká leat láddadaddan jurdagiid </p>
    <p>ođđasis organiserema birra. Mun lean dattetge eahpesihkar das mii livččii buoremus čoavddus, muhto baicce go áigi hurgá ja eanet áddegoađán organisašuvnna, in jáhke ahte olggut etáhta dal vealtameahttumit čoavddášii hástalusaid go Sámediggi liikká ferte govahallat ahte hálddašandoaimmat lassánit mealgat (gč. 8. oasi). </p>
    <p>Organisašuvnnas leat ollugat geat maid eai eisege doarjjo dán lágan ovdáneami. Šattaš dal</p>
    <p>olggut etáhta dahje ii, de oaivvildan mun dattetge ahte dál lea dárbu ovddidit čielgaseappo ráji politihka ja hálddašeami gaskka, ja maiddái bidjat stuorát fuomášumi dasa ahte gokko mannet</p>
    <p><em type="italic">politihkkáriid rollarájit</em> sámediggevuogádagas. Dát ain juo sáhtášii hehttet hálddašeami osiid </p>
    <p>measta automáhtalaččat šaddamis politihkkan, ja dat sáhtášii addit fágaide ja profešuvnnaide čielgaseappo rolla organisašuvnnas. Mun jáhkán ahte dán maŋibus nugo namuhuvvon lea</p>
    <p>hálddašeapmi áiggi mielde áibbas sorjavaš.</p>
    <p>Jos mat galggašii doarjut olggut etáhta dahje direktoráhta manin muhtumat gohčodit, de sáhttá</p>
    <p>oažžut dakkár gova ahte riekkis measta lea loahpahuvvon, ja leat fas ruovttoluotta doppe gos</p>
    <p>vulggiimet, dillái mii lei ovdal go sierra ráđit heivehuvvojedje sámediggevuogádahkii. Muhto</p>
    <p>nu ii leat. Nugo čájehuvvon ovdalis de fertešii dát olggut etáhta leat ain eanet heivehuvvon Sámediggái, ja stivrejuvvon Sámedikki bealis go maid dilli lei dalle go lei ráđđeorganiseren stáhta vuollásažžan, danne go politihkalaš/hálddahuslaš dássi dat formálalaš šiehtadusaid ja</p>
    <p>diŋgojumiid bokte bidjá rámmaid dasa movt vejolaš ođđa olggut etáhta galggašii huksejuvvot ja movt dat galggašii bargat. Mii diehtit ahte vealtameahttumit ii šatta álki bearráigeahččat dán lágan olggut etáhtaid, masa mis leat máŋga ovdamearkka norgga stáhtahálddašeamis maŋŋá go dat ođđa hálddašanpolitihkka, masa garrasit váikkuhii New Public Management, lea cieggan. Jos čuovvolit dán de lea hui deaŧalaš ovddidit formálalaš (ja eahpeformálalaš) ortnegiid mat hehttešedje hálddašanetáhta dahje osiid das, ealligoahtimis iežaset eallima</p>
    <p>sorjjakeahttá politihkalaš hálddahuslaš dási. Dat go sámediggevuogádagas nugo namuhuvvon</p>
    <p>leat hálddašandoaimmat (oasit dain) main politihkalaš dássi unnán dalán berošta ja lea</p>
    <p>váikkuhanfápmu daidda, ii juste álkiduhte bearráigeahččama, danne go Sámediggi lea ollu eanet go dušše sámi álbmotválljen orgána.</p>
    <p>Mu árvvoštallama mielde berrešii Sámediggi ovddidit foraid gos sáhttá digaštallat dákkár</p>
    <p>gažaldagaid birra dalán go lea vejolaš. Jos galggaš válljet bidjat ođđa olggut etáhta váldokantuvrra Guovdageidnu (dahje Áltái), de šaddet das nu stuorra rievdadusat ahte fertešii</p>
    <p>Organisašuvnnat oaivvildit maiddái muhtumat ahte Sámedikkis leat juo doarvái doaimmat</p>
    <p>ja doarvái ollu dán lágan organiserema čađaheapmái ja oaivvildit baicce ahte resursadilli dat lea stuorámus hástalus. Dán lágan málle gáibida mealgat eanet resurssaid.</p>
    <p>gáibidit viiddis čielggadeami. </p>
    <p>Maidege ii sáhte ollašuhttit ija badjel. Dat lea dan muttos</p>
    <p>stuorra nuppástuhttin ahte berrešii geavahit eanet áiggi prosessii go mii lea dahkkojuvvon</p>
    <p>ovdal, ja dat buktá maiddái stuorra ekonomalaš goluid.</p>
    <p>Dás lea sáhka ollu stuorát ja čiekŋalis ođđasis organiseremis go dat mii čađahuvvui čakčat 2010, ja das šaddá maiddái áibbas eará mearkkašupmi go dan 2005 ođđasis organiseremis lei boađus. Dušše dat stuorra rievdadus 2001:s, dalle go olggobeali ráđit šadde oassin sámedikki</p>
    <p>organiseremis, sáhtášii gilvalit mearkkašumi ektui. Nugo namuhuvvon de sáhttá dušše bajil</p>
    <p>oaidnit ahte dán lágan ođđa organiseren sulastahttá dan mii lei ovdal stuorra rievdadusa 2001:s, danne go Sámedikki politihkalaš ja hálddahuslaš ossodat Kárášjogas sáhtášii fápmudit</p>
    <p>doaimmaid ja válddi ođđa olggut hálddašanetáhtii, ja maiddái doaimmahit deaŧalaš bearráigeahččan doaimmaid. Ii mearkkaš nappo dan ahte sámepolitihka ođđa guovddáš</p>
    <p>vealtameahttumit geahnohuvašii jos mii hállat váikkuhanfámu birra eat ge dušše geahča bargiid lohkui. Dán lágan organisašuvdnamálle váikkuhusaid birra áiggi mielde lea dieđusge váttis dadjat maidege sihkkarit, go ii dáidde leat álki jorgalahttit ovdáneami jos vuos vuolgá</p>
    <p>dan guvlui. Deaŧalaš lea maiddái čielgasit dadjat dan ahte politihkalaš/ álbmotválljen dássi lea eanet rašši go hálddašanbealli mii ii jávkka ija badjel jos vel politihkalaš bealli gahčašiige.</p>
    <p>Das man birra leat digaštallan bajábealde lea sáhka čielgaseappo linnjáid birra politihka</p>
    <p>ovddideami ja hálddašeami gaskka ja gažaldaga birra oažžut stuorát autonomiija (nu</p>
    <p>formálalaš go duohta) hálddašanoassái, ja dieinna lágiin maiddái eanet fágastivrra. Mii leat</p>
    <p>oaidnán ahte leat máŋggalágan oainnut organisašuvnnas dan birra man viidát berre mannat ja leat maiddái ollugat geat eai leat jurddašan nu dárkilit dan, ja geat vuosttažettiin jurddašit</p>
    <p>ođđasis organiserema ja beavttálmahttima dan váldomálle siskkobealde mii dál lea.</p>
    <p>Ollugat sis geat govahallet ođđa olggut etáhta birra vuođustit oainnu dan vuordámuša bokte</p>
    <p>ahte Sámedikki hálddašanbarggut dušše lassánit jagiin mat bohtet, danne go stáhta juogo</p>
    <p>bágge váldit badjelii ođđa doaimmaid, dahje gávdná ieš ođđa fealttaid/doaimmaid maid ieš oaivvilda ahte lea politihkalaččat deaŧalaš gozihit. Dál leat guokte stuorra hálddašandoaimma</p>
    <p>Muhtumat oaivvildit ahte dán lágan lávdegotti bidjan geavahusas mearkkaša dat dan ahte</p>
    <p>dat goassige ii dáhpáhuva. Muhtun ákkastallá ahte ii dárbbaš leat vearrát sirdit diŋggaid sisa go sirdit daid olggos, nu guhká go lea seamma politihkalaš jođiheapmi mas álohii lea</p>
    <p>ovddasvástádus. Háliida váldit prinsihpalaš mearrádusa, ja de čielggadit lagabuidda maid,</p>
    <p>movt ja goas. Mun ieš oaivvildan baicce ahte lea mealgat váddáset sirdit diŋggaid sisa mat</p>
    <p>vuos leat fárrehuvvon eret.</p>
    <p>man birra digaštallamis dál lea áibbas konkrehta sáhka, stáhta joatkkaskuvllaid Kárášjogas ja</p>
    <p>Guovdageainnus badjelii váldin (stáhta ii oro leamen dan vuostá) ja boazodoallohálddašeami</p>
    <p>badjelii váldin eará vuogis. Dat mii lea áibbas sihkar lea ahte vejolaš badjelis váldimis</p>
    <p>nuppige dáin stuorra doaimmain, mearkkašivččii ahte jurdda olggut etáhta birra badjánivččii dallánaga. Váttis lea govahallat ahte livččii vejolaš gozihit dán muttos stuorra doaimmaid ja</p>
    <p>dakkár sisdoaluin dálá váldomálle siskkobealde. Muhto dat dieđusge ii mearkkaš dan ahte buot eará hálddašandoaimmaid vealtameahttumit fertešii bidjat sierra olggut etáhtii.</p>
    <p>Politihkalaš birrasis lean oaidnán ahte deaŧalaš oasis NSR:s (muhto NSR:s gávdnojit maiddái áibbas eará oaivilat) gávdno stuorámus sávaldat ahte hálddašanovddasvástádus šattašii</p>
    <p>stuorát, ja oidnet lunddolažžan váldit badjelii sihke joatkkaskuvllaid ja boazodoalu. Mun in</p>
    <p>gávdnan politihkalaš birrasis muđui inge hálddašeamis ge garra gáibádusa dás. Jos eat loga</p>
    <p>mielde dihto guovddáš olbmuid NSR:s, de lea stuorra eanetlohku buohkaid sin gaskkas geaid</p>
    <p>mun deiven, geat eanet go eahpidit joatkkaskuvllaid badjelii váldima. Mus lea váttis oaidnit</p>
    <p>makkár ávki Sámediggái livččii jos válddášii badjelasas ná stuorra ja váttis hálddašandoaimma, go eanaš oassi sámiid oahpahusas muđui livččii olggobealde sámediggevuogádaga.</p>
    <p>Várra Sámediggi liikká dán oktavuođas galggašii ovddidit čielga ráji hálddašandoaimmaid gaskka, mat leat sieiva bálvalusaddi čálgodoaimmat ja hálddašandoaimmat mat gusket sámi guovddáš beroštumiid stivremii nugo areálaid, resurssaid, giela ja oahpahusa, ja dasto kultur-</p>
    <p>ja ealáhusovddideami stivremii (doarjagat). Čálgodoaimmat berrešedje leat gielddain ja fylkkain (skuvllat, mánáidgárddit, dearvvašvuohta, boarrásat, oadju jna., geahča maiddái oasi 8). Dát iešalddis lea hui deaŧalaš mearrádus mas leat stuorra váikkuhusat boahtteáiggi organiseremii. Dan áiggis go mun lean bargan dáinna prošeavttain, de lean mun álgán eanet ja</p>
    <p>eanet doarjut dán lágan ráji.</p>
    <p>Boazodoalu oktavuođas lea eará láhkai. Dat lea dat áidna kulturvuđot sámi ealáhus, ja jos eará</p>
    <p>ealáhusat leat dábálaš sámi ealáhusat, de lea boazodoallu dávjá deaŧalaš eaktu sámiid leahkimii. Mun lean oaidnán ahte gávdnojit sihke nana guoddaleaddjit badjelii váldima ektui,</p>
    <p>muhto maiddái ollugat geat leat várrugasat danne go bearašvuđot sámi siskkáldas gizzu <span type="quote">“boađášii vel ain čielgaseappot ja váddáseappot njuolga viesu sisa”</span> nugo muhtun dajai. Dát buvttihivčče gáibideaddji mearrádus- ja habilitehtahástalusaid, nu gáibideaddji ahte eatnašat geat rievtti mielde prinsihpalaččat dorjot dán lágan badjelii váldima, leat eahpesihkkarat ahte livččii go Sámediggi dohkálaš dasa.</p>
    <p>Dan maid mii dás oaidnit čielggasmahttojuvvon lea ahte Sámediggi ii leat nu stuorra vuogádat</p>
    <p>(stuorraskálavuogádat) nugo ollugat áinnas háliidit jáhkkit, ja man mielde organisašuvdna</p>
    <p>hápmi lea válljejuvvon, ja ahte dihto lágan giččuid lea hui váttis gieđahallat almmá ahte dat billistivčče ollu eanet go maid livčče ávkin. Mun jáhkán dattetge ahte lea riekta dadjat ahte stuorámus eanetlogu mielas geaiguin mun lean háleštan, lea váttis jos Sámedikkis lea nu</p>
    <p>gáržžes rolla boazodoalu áššiin nugo odne lea, hálddašanovddasvástádus vai ii, ja oidnet</p>
    <p>lunddolažžan ahte Sámedikkis livččii ollu eanet guovddáš rolla boazodoallošiehtadallamiin</p>
    <p>stáhtain go mii dál lea. Jos Sámediggi galgá ovdánit nu ahte viidáseappot nannet iežas</p>
    <p>hálddašanovddasvástádusa dahje juste nuppi láhkai válljet politihka ovddidanrolla (gč. 7.2), de lea mu árvvoštallama mielde nu ahte lea áibbas mearrideaddji deaŧalaš Sámedikki legitimitehtii guhkkit áiggi vuollái jos das livčče stuorát rolla boazodoalloáššiin, leš dal hálddašanovddasvástádus vai ii.</p>
    <p>Mun in áiggo nu čiekŋalit guorahallat skuvlla ja boazodoalu dás, muhto geavahit ovdamearkkaid dego bálggesčuovgan váttis válljemiidda, go válljen dán guvlui liikká mearkkaša dan ahte Sámediggi ferte rievdadit olles dahje osiid hálddašanmálles vuođu rájes ja</p>
    <p>jáhku mielde bággehallá, háliideš dal vai ii, hukset muhtun lágan olggut etáhta ain juo ođđa fealtta siskkobealde mas váldá ovddasvástádusa. Muhto ollugat geat háliidit eanet</p>
    <p>váikkuhanfámu boazodollui eai vealtameahttumit sáva ahte boazodoallu eanet galggašii</p>
    <p>hálddašuvvot Sámedikki namas.</p>
    <p>De geahčastit lagabuidda movt dat sáhtášii leat. Dalle leat mii joavdan gažaldahkii ahte galgá</p>
    <p>go Sámediggi baicce dan sadjái go hukset sierra áinnas stuorru olggut etáhta giktit earáid</p>
    <p>váldit badjelasas hálddašeami, ja de ieš ovddidit ja dikšut politihkalaš rolla. Dalle gal šattašii</p>
    <p>sáhka áibbas eará lágan politihkalaš jurddašeami birra. Dat go lea váttis válljet, vuolgá</p>
    <p>erenoamážit das ahte go vállje hukset olggut etáhta, de lea buori muddui addán eret</p>
    <p>stivrenvejolašvuođa ja ásahit čielga politihka ovddidanrolla, šaddá dalle veadjemeahttumin</p>
    <p>ain juo viehka oanehis áiggis. Seammás lea nu ahte jos vállje politihka ovddidanrolla de ii leat</p>
    <p>vejolaš ealáskahttit hálddašanoasi ija badjel jos čájeha ahte dat ii doaimma nugo jurddašuvvon.</p>
    <p>
      <em type="italic">7.2 Lea go politihka ovddidemiin áŋgiruššan boahtteáigi?  </em>
    </p>
    <p>Álggahit fas veaháš dainna maid leat ovdal geardduhan. Vaikke oainnašeimmet ge ahte</p>
    <p>Sámedikki hálddašanovddasvástádus lassánivččii mealgat jagiin mat bohtet, de lea das ain</p>
    <p>unnán mearkkašupmi eanaš sámiid beaivválaš eallimii. Mu árvvoštallama mielde lea dát hui</p>
    <p>deaŧalaš duogášbealli go galgá árvvoštallat Sámedikki hálddašanovddasvástádusa mearkkašumi. Erenoamážit oaivvilda NSR ahte stuorát hálddašanovddasvástádusa bokte</p>
    <p>šattašii Sámedikki váldi ja lobálašvuohta čielgaseabbon, dat mii <em type="italic">galgá dahkat Sámedikki guovddáš gaskavuohta ásahussan ovttaskas sápmelačča ja stuorra servodaga gaskka</em>. Gažaldat ahte manná go Sámedikki hálddašanovddasvástádus guovddážii das mii </p>
    <p>sámepolitihkka lea, ja mii dat ođđa sámi almmolašvuohta galgá leat, ja lea sáhka man muttos Sámediggi sámiid iežaset ásahussan (mii lea maiddái norgga stáhta ásahus) galgá mearridit</p>
    <p>sámiid eallima badjel ja vuolggahit sámepolitihka. Dalle vállješii ovttaskas sápmelaš</p>
    <p>Sámedikki danne go das livčče dán lágan deaŧalaš rolla su eallimis.</p>
    <p>Man ollu dán lágan ovdáneapmi geavahusas – jos dat šattašii ollu viidábut go dál lea – livčče jorgalahttán ovttaskas sápmelačča eret norgalašvuođas sámevuhtii, eat áiggo dás čiekŋalit</p>
    <p>guorahallat. Muhto mii áigut namuhit ahte váikkuhus geavahusas sáhttá šaddát juste nuppi</p>
    <p>láhkai, ahte dađistaga eambbogat guođášedje sámevuođa danne go leat rájit ahte man guhkás olmmoš háliida leat mielde. Mun in sáhte vuđolaččat guorahallat dán deaŧalaš digaštallama</p>
    <p>dás </p>
    <p>, muhto dušše deattuhit ahte dát guokte beali leat várra oktii čatnasan, muhto dattetge leat guokte sierra rávnnji mat áiggošedje eanet hálddašanovddasvástádusa. Vuos lea dat</p>
    <p>politihkalaš bealli mii vuolgá jurdagis ja sámi iešmearrideapmi stuorát</p>
    <p>hálddašanovddasvástádusa bokte. Jos ieš galggaš stivret de fertešii leat juoga juoidá man</p>
    <p>badjel stivret, ja hálddašanovddasvástádus lea šaddan juste danin, nappo veaháš eret</p>
    <p><span type="quote">“norgalašvuođas”</span> ja ođđa sámevuođa sisa. Sáhttá baicce dadjat ahte politihka ovddidanmálle</p>
    <p>boahtá eará áddejumi hámis; ii galgga <span type="quote">“eret norgalašvuođas”</span>, muhto <span type="quote">“norgalašvuhtii”</span> ja hábmet norgalaš ásahusaid mat leat erenoamáš deaŧalaččat sámevuhtii. Geavahusas leat dieđusge ollugat geat govahallet dán guovtti sierra kombinašuvnna.</p>
    <p>Muhto dás leat dieđusge maiddái eará eanet organisatuvrralaš proseassat jođus. Sámediggi lea máŋgga láhkai erenoamáš organisašuvdna, muhto livčče galgan dattetge jáhkkit ahte dábálaš organisašuvdnamekanismmat váikkuhit maiddái dás. Lagamustá oppalaš dovdomearka maid</p>
    <p>measta buot organisašuvdnateoriijat deattuhit, lea organisašuvnnaid dárbu ahtanuššat, go</p>
    <p>Guorahallan mii čájeha ahte dás leat hástalusat, lea Per Selle ja Kristin Strømsnes artihkal</p>
    <p xml:lang="eng">Sami Citizenship: Marginalization or integration? (Acta Borealia nr. 1, 2010).</p>
    <p>ahtanuššama váilun dávjá doalvu njuolga vuorrastuvvamii ja váilevaš dynamihkkii. Lea ieš</p>
    <p>dat organisatuvrralaš ahtanuššan mii čielggasmahttá eksisteansadárbbu. Jurdda eanet hálddašanovddasvástádusas sáhttá leat dán lágan institušunealla čilgehus mii vuolgá</p>
    <p>Sámedikki iežas dynamihkas.</p>
    <p>Mun lean ovdalis namuhan ahte orru dego politihkalaš erohus sámepolitihka váldoosiid</p>
    <p>gaskka livčče unnon ja ahte  eanet bajimuš prošeakta lea eanet eahpečielggasmuvvan. Jos mii geahččat sullasaš lihkadusaide muđui, de ii hirpmástuhte dat go juoga dan dynamihkas ja</p>
    <p>ideologalaš fámus fuotnána áiggi mielde. Dalle šaddet nugo namuhuvvon</p>
    <p>organisašuvdnagažaldagat movt organiseret – dađi deaŧaleabbon dan ektui maid sáhttá olahit. Hui guhkás lea nu, ja mas dat sáhttá boahtit leat sierra lágan oaivilat, muhto de sáhttá leat nu</p>
    <p>ahte muhtun oainnut mat mus leat organisašuvdnagažaldagaid birra ja mu evttohusain ođđasis organiserema birra vulget dán lágan bajimuš sirdásemiin sámepolitihka jurddašanvuogis</p>
    <p>buohtalaga vásihusvuđot máhtolašvuođain Sámedikki doaimma birra dán rádjai; nappo dat</p>
    <p>oaidnu ahte Sámedikki hálddašanovddasvástádus ii leat deavdán daid vuordámušaid mat ledje</p>
    <p>dasa, vaikke dieđusge ollu das mii lea dahkkojuvvon lea leamaš hui deaŧalaš ollu sápmelaččaide. Oidno ahte dan heivehuvvon málles mii bođii 2001 organisašuvdnarievdadusaid oktavuođas leat čielga ráddjejumit, ja čielgaseappo rádji</p>
    <p>hálddašeami ja politihka gaskka, maid ollugat jáhkket nannešii Sámedikki lobálašvuođa sihke sámiid gaskkas ja muđui. </p>
    <p>Miellagiddevaš go dattetge lea unnán mii čájehivčče ahte Sámedikki váikkuhannákca 2000-logus livčče lávga čadnojuvvon dasa mas Sámedikkis dál lea ovddasvástádus. Mii leat dás geahčadan eanet sieiva politihkalaš proseassaid ja dan duohtavuođas lea ollu maid birra ferte dárkileappot jurddašit.</p>
    <p>Mun lean vuohttán stuorra osiin politihkalaš dásis ja ollu guovddáš olbmuid beales</p>
    <p>hálddahusas ja hálddašeamis, ahte ii eisege leat sihkar ahte Sámedikki hálddašanovddas</p>
    <p>vástádus berrešii stuorrut. Baicce juste nuppi láhkai, ollugat oaivvildit measta ahte dan sadjái</p>
    <p>go hukset olggut etáhta berrešedje sámepolitihka hálddašeami čađahit boarráset ja vejolaččat ođđa vuođđuduvvon ásahusat ollásit (dahje belohahkii) olggobealde sámediggevuogádaga (gč. ovdalis namuhuvvon oainnuid kulturmuitosuodjaleami oktavuođas). Geavahusas</p>
    <p>mearkkaša dat dávjá norgalaš organisašuvnnaid ja ásahusaid bokte (ja muhtun muddui</p>
    <p>davviriikkalaš). Nappo: ii huksejuvvo sierra olggut etáhta, muhto bargat daid ásahusaid bokte</p>
    <p>Muhtumiid mielas lea dát garra ja eahpevuoiggalaš <span type="quote">“duopmu”</span>. Dilli lea dattetge ollu eará</p>
    <p>lágan odne go mii lei 10-15 jagi dassái, maiddái oahpahussuorggis.</p>
    <p>mat juo gávdnojit ja daid bokte nannet váikkuhanfámu. <em type="italic">Sámediggi nanne iežas formálalaš ja </em></p>
    <p>
      <em type="italic">duohta posišuvnna stivrenvuogádagas dan ektui ahte ovddida ođđaáigásaš sámepolitihka maid de bidjá johtui dáláš ásahusaid bokte olggobealde ieš sámediggevuogádaga, leš dal </em>
    </p>
    <p><em type="italic">sáhka boazodoalu hálddašeamis, skuvllain, čálgostáhta ásahusain dahje mat dal ležžet</em>. Dán lágan vuogádagas dieđusge sáhtášedje Sámedikkis leat viiddis bearráigeahččandoaimmat, ja </p>
    <p>dat sáhtášii doaibmat váiddaorgánan. </p>
    <p>Nuppiiguin sániiguin daddjojuvvon, de hállat mii hui</p>
    <p>gáibideaddji doaimmaid birra.</p>
    <p>Nuppiiguin sániiguin daddjojuvvon manná dát evttohus juste nuppi guvlui go ahte hukset</p>
    <p>sierra olggut etáhta. Dalle lea sáhka politihka ovddideami birra ja politihka johtui bidjama</p>
    <p>sihkkarastima birra eará ásahusaid beales (lea sáhka stuorraservodahkii sajáiduvvamis). Dás</p>
    <p>lea sáhka dakkár ásahusaid birra maidda ovttaskas sápmelaččain áinnas muđui lea oktavuohta (dás mielde maiddái čálgostáhtaásahusat), mat dalle šattašedje hui deaŧalaččat Sámedikki</p>
    <p>bargui. Dalle fertešii bargat gielddaid ja fylkkagielddaid bokte (ja eará almmolaš ja bealle</p>
    <p>almmolaš orgánaid bokte) vugiiguin mat dán rádjai leat leamaš viehka gáidosis. Geavahusas</p>
    <p>mearkkašivčče dát maiddái dan ahte Kárášjoga posišuvdna sámediggevuogádagas</p>
    <p>nanosmuvašii, danne go ollu politihka hábmemis dáhpáhuvvá doppe. Jos vállje dán, de</p>
    <p>mearkkaša dat dan ahte rihkkut daid oainnuid mat ledje dan miellagiddevaš digaštallamis álgo</p>
    <p>organiserenevttohusa birra 2005:s, jurdaga ahte dat addá positiivvalaš synergiija go politihka</p>
    <p>ovddideapmi ja hálddašeapmi lea <span type="quote">“seaguhuvvon oktii”</span>. Nugo mii leat oaidnán, de leat ollugat</p>
    <p>sámediggevuogádagas geat oaivvildit ahte dát synergiija ii eisege leat doppe, ja ahte dat lea</p>
    <p>čuohcan sihke hálddašeapmái ja politihka ovddideapmái, man oktavuođas várra erenoamážit</p>
    <p>politihka ovddidanrollii lea šaddan ilá unnán áigi ja fokus.</p>
    <p>Jurdda ahte hálddašeapmi ja politihkka leat guokte beali seamma áššis ja goappašagat leat</p>
    <p>sorjavaččat nubbi nuppis, lea nuppiiguin sániiguin daddjojuvvon massán fámu. Dasa sáhttet leat ollu sivat, muhto mun áiggun čujuhit guokte váldosiva, vuos lea hálddahuslaš ja nubbi lea</p>
    <p>politihkalaš. Vuosttažettiin leat várra dađistaga eambbo ja eambbo fuomášan ahte ii leat álki dakkár ásahussii go Sámediggi lea, gozihit hui stuorra hálddašandoaimmaid. Jos lihkadit eret</p>
    <p>ráddjejuvvon ealáhusdoarjagis ja veaháš láhkahálddašeamis stuorra ásahusaid doibmii, de</p>
    <p>Muhtumat oaivvildit ahte dát ii leat geavahusas vejolaš. Muhtun oaivvilda ahte dat lea</p>
    <p>eahperealisttalaš jáhkkit ahte Sámediggi šattašii váiddaorgánan gielddaide dahje fylkkagieldda hálddašeapmái. Dát lea dieđusge hui deaŧalaš hástalus.</p>
    <p>šaddá fáhkkestaga áibbas eará dilli go mii lea leamaš. Fertešii jurddašit ja doaibmat</p>
    <p>byråkráhtalaččat áibbas eará vuogi mielde go ovdal, man oktavuođas ollu dán barggus, illá jáhkán, livčče sáhka sámi iešmearrideami nannema birra ja dan birra ahte oažžut váikkuhanfámu norgalaš servodagas.</p>
    <p>Dasto lea nugo ovdalis namuhuvvon nu ahte vaikke ovtta ásahusas livččege deaŧalaš hálddašandoaimmat, de dat deaivida dušše ovttaskas sápmelačča ráddjejuvvon arenain hálddašandoaimmaheaddjin. Dát lea sámediggevuogádaga váldocuiggodus – ja dán lágan</p>
    <p>oainnuid gávdnat sihke dán viesus ja servodagas olggobealde – maiguin oaivvildit dán:</p>
    <p>Sámediggi ii leat nagodan deaividit sámi siviilaservodaga doarvái buori ja viiddis vuogi</p>
    <p>mielde (gč. jurdaga Sámediggi siskkáldas <span type="quote" xml:lang="fkv">“ghetton”</span>) ja ahte ráhčat dan geažil viehka stuorra lobálašvuođa váttisvuođaiguin maiddái muhtun osiin sámi álbmoga gaskkas. Dát dagaha</p>
    <p>njulgestaga dan ahte oažžu siva maiddái das mas lea áibbas sivaheapmi; nappo ahte šaddá</p>
    <p>sivalaš buot duššastuvvamiidda sámi servodagas. Sámedikki barggus lea leamaš ollu fokus</p>
    <p>oktavuođaid ovddideapmái guovddáš eiseválddiide, mas vuoigatvuođa áššit leat leamaš</p>
    <p>guovddážis.  Dovdá go olmmoš ná – ja lea go dán lágan čilgehusas eanet go gáržžes duohtavuohta – ii got leat imaš go jurdda sámepolitihka čađaheamis eará ásahusaid bokte, šattašii ge relevánta čoavddusin, man oktavuođas ieža háliidit doaibmat guovddáš politihkkaovddideaddjin.</p>
    <p>Okta hui deaŧalaš bealli mii čatnasa dása lea ahte <em type="italic">Sámediggi han dalle sáhtášii maiddái ieš dahkat iežas oainnusin ja deaŧalažžan surggiin mat gusket eanaš sápmelaččaide</em> (ja earáide) ja várra doaibmat maiddái relevánta fápmoorgánan ollu viidát oktavuođas go dál. Dát buoridivčče Sámedikki mearkkašumi ja relevánssa ja sáhtášii buoridit dan lobálašvuođa sámi </p>
    <p>álbmoga gaskkas. Dasto ii gárttašii dan seamma lobálašvuođa váttisvuhtii maid viiddiduvvon hálddašanrollas dađistaga deaivvašii: Geat leat dat sápmelaččat geaid ovddas hálddašit – sii geat leat Sámedikki jienastuslogus, vai stuorát ja eanet seahkalis álbmotsturrodat geain ii leat</p>
    <p>jerrojuvvon, ahte livččii go sidjiide ávki Sámedikki hálddašanrollas. <em type="italic">Dás lea sáhka makkár rájit sámi hálddašanmálles leat</em>. Nuppiiguin sániiguin daddjojuvvon, de sáhtášii eanet sieiva </p>
    <p>politihka ovddidanrolla maid viiddidit dan ektui ahte geaidda Sámedikki bargu šattašii</p>
    <p>relevántan, mas ovttaskas olmmoš ieš eanet sáhtášii mearridit háliida go searvat</p>
    <p>sámepolitihkkii vai ii. Dát lea dat stuorámus ovdamunni maid mun sáhtán oaidnit sieiva</p>
    <p>politihka ovddidanrollas, ja ožžon dán lágan vuogádaga doaibmat.</p>
    <p>Mun lean maiddái ožžon oainnuid bargiin eanet dan guvlui, ahte sin mielas lea eanet go</p>
    <p>čielggas ahte dat nana riektečujuheapmi ráddje, ja lea stivren ollu sámepolitihka maŋimuš</p>
    <p>jagiid. Sii oidnet ahte konkretiseren ja heiveheapmi váilot, ja oaivvildit dalle ahte dát lea</p>
    <p>mielde stuorrudeamen gaskka mii lea Sámedikki ja sámi siviilaservodaga gaskka. Dás ferte</p>
    <p>dahkat juoidá, vaikke sii oaivvildit ge ahte dasa otnáš dilis váilot reaiddut.</p>
    <p>Jos Sámediggi galggaš bargat eanet dan guvlui ahte eanet ovttagaslaččat áŋgiruššat politihka</p>
    <p>ovddidemiin, de lea dat stuorra rievdadus, muhto mun jáhkán ahte digaštallan dan birra boahtá</p>
    <p>viehka fargga sorjjakeahttá dán raporttas. <em type="italic">Dan muttos stuorrát leat vuollerávnnjit </em></p>
    <p><em type="italic">organisašuvnnas</em>. Vaikke lean ge eahpesihkar maid dat mearkkaša áiggi mielde, ahte mannat </p>
    <p>dien guvlui. Dat guoskkaha nu ollu mas odne eat sáhte oažžut geahčastaga ja sáhte dan stivret, dás fertet geardduhit ja politihkalaš oassi sámediggevuogádagas lea ollu rašit go</p>
    <p>hálddašanoassi. Mun sáhtán jáhkkit ahte dát sáhttá leat okta vuohki mainna deaividit sámi</p>
    <p>siviilaservodaga, mii lea unnán organisatuvrralaččat viiddis ja ceahkkálastojuvvon, ja ovttaskas sápmelačča beaivválaš eallimis. Dás lea Sámediggi dušše muhtun muddui</p>
    <p>lihkostuvvan dán rádjai.</p>
    <p>Mus lea maiddái jáhkku ahte juoga juoidá buot dain árvalusain/rávvagiin maid mun lean</p>
    <p>ožžon deattuhuvvo, ahte dál váilu positiivvalaš oktavuohta hálddašeami ja politihka</p>
    <p>ovddideami gaskka, ja ahte dat lea váldohástalus Sámediggái mainna ferte bargat. Nugo mun</p>
    <p>oainnán de lea váttisvuohtan ja hástalussan čuovvovaš: Vaikke várra ii šat leat synergiija hálddašeami ja politihka ovddideami gaskka, de ii mearkkaš dat dan ahte livččii veadjemeahttun bargat juoga politihkalaččat dáláš váldomálle siskkobealde mii jorgalahtášii</p>
    <p>dán ovdáneami. Soaitá sámepolitihkka, erenoamážit go lea sáhka dan muttos unna</p>
    <p>vuogádagas, áiggi mielde lea áibbas sorjavaš dán lágan positiivvalaš synergiijas ja ahte dan</p>
    <p>guorahallan berre leat vejolaš ođđa <span type="quote">“bajimuš”</span> strategiijaossodaga váldohástalus?</p>
    <p>Jos nie galggaš leat, de váldojuvvo sámi prošeavttas energiija, jos válljet eanet sieiva politihka</p>
    <p>ovddidanrolla. Nuppiiguin sániiguin daddjojuvvon čájeha dat, ahte šaddet stuorra ja vuorddekeahtes váikkuhusat politihka ovddideapmái viidáseappot vaikke mii maŋimuš logi jagis leat oaidnán stuorra politihkalaš vuoittu mas ii leat lagaš oktavuohta Sámedikki iežas</p>
    <p>hálddašangeavahussii. Sámediggái ii šatta dalle gal beare álki <span type="quote">“váldit ruovttoluotta”</span> jos oaidná</p>
    <p>ahte mannagoahtá boastut. Ásahusat maid hálddašit leat jávkan, ja ii leat vejolaš ija badjel</p>
    <p>ođđasis organiseret, danne go eará ásahusat leat geargan institušonaliseret dan mii lea sámi.</p>
    <p>
      <em type="italic">Mun evttohan ahte Sámediggi bidjá lávdegotti árvvoštallat sihke olggut etáhta ja politihka </em>
    </p>
    <p><em type="italic">ovddidanrolla ovtta fáru</em>, lávdegoddi mii oažžu buori áiggi, danne go dát leat áibbas </p>
    <p>mearrideaddji deaŧalaš strategalaš hástalusat Sámediggái jagiin mat bohtet. Dán lágan lávdegottis berrešedje várra leat maiddái ovddasteaddjit olggobealde. Lunddolaš lea ahte dát</p>
    <p>lávdegoddi geahčada olggut etáhta ja politihka ovddidanrolla fárrolaga, erenoamážit go nuppi válljen gokčá nuppi olggobeallái. Dás lea sáhka stuorra vejolaš válljejumiin ja dain lea dieđusge maiddái politihkalaš bealli. Dás lea sáhka das ahte guđe guvlui sámepolitihkka galgá</p>
    <p>ovdánit ja movt bargat daid bokte maid mii gohčodit ii-sámi ásahussan min servodagas.</p>
    <p>Mun ieš lean fuomášan maid mii dál áigut geahčadit ahte dál ii leat buorre jurdda hukset</p>
    <p>sierra olggut etáhta dahje dušše áŋgiruššat politihka ovddidanrollain. Muhto dat ii mearkkaš dan ahte buot lea sullii nugo berre leat ja ahte berrešii dahkat dušše gáržžes organisatuvrralaš</p>
    <p>rievdadusaid.</p>
    <p>
      <em type="bold">8. Geaidnu ovddos guvlui </em>
    </p>
    <p>Go olmmoš lohká dán raportta, de sáhttá várra oažžu dakkár gova ahte Sámediggi lea funet</p>
    <p>organiserejuvvon ja menddo unni go buohtastahttá buot earáiguin. Muhto mun in leat</p>
    <p>buohtastahttán Sámedikki eará ásahusaiguin, muhto Sámedikkiin iežainis. Vuolggasadjin lea</p>
    <p>dat váttis bargu maid ásahus lea jurddašuvvon galgá dahkat stáhtalaš gulaskuddan- ja</p>
    <p>hálddašanorgánan ja nuppi bealde doaibmat sámi álbmotválljen orgánan. Sámediggái ii leat</p>
    <p>nu deaŧalaš vaikke dilli ollu eará ásahusain livččii ge ollu fuonit, vaikke das sáhttá ge leat dihto mentálalaš veahkki losses bottuin. Sáhttá leat nu ahte Sámediggi livččii birgehallan bures dákkár buohtastahttimiin go Sámediggi lea profešunealla organisašuvdna ja Sámedikkis</p>
    <p>leat hui ollu čeahpes bargit, bargit geat maiddái liikojit bargat organisašuvnnas. Dasto lea Sámediggi ožžon ollu áigái viehka oanehis áiggis, muhtun surggiin erenoamáš bures. Muhto</p>
    <p>dat vealtameahttumit ii dárbbaš mearkkašit dan ahte dat čoavdá bargguidis ovddideaddji ja</p>
    <p>árjjalaš vuogi mielde. Ja juste dat movt čoavdit dán doaimma lea vuolggasadjin dán raportii.</p>
    <p>Mun lean eanaš bargan organisatuvrralaš beliiguin, muhto mun oainnán muhtun ráji maiddái</p>
    <p>ideologalaš sirdásemiid áiggi mielde mat odne sáhttet dahje berrejit váikkuhit boahtteáiggi</p>
    <p>organiseremii. Mus leat leamaš máŋga ulbmila bargguin. Vuosttažettiin lea leamaš deaŧalaš oažžut ovdan miellalági ja oainnuid bargiin. Makkár oainnut sis leat ja man guvlui sii oidnet</p>
    <p>Sámediggi ovddimus berrešii ovdánit. Mun lean buoremus lági mielde geahččalan árvvoštallat buot daid oainnuid maid lean ožžon, ja de lean čatnan daid mu iežan vásihusaide ja árvvoštallamiidda dan birra makkár hástalusat sámediggevuogádagas leat ovddabealde.</p>
    <p>Go mun dás lean árvvoštallan organisašuvdnahámi ja bargovuogi, de lean mun ohcaladdan</p>
    <p>vuogádagaid ja struktuvrraid mat eai oro doaibmamin doarvái bures ja maiguin sáhttá dahkat</p>
    <p>juoga juoidá. Muhtun beliid sáhttá čoavdit oanehis áiggis dálá organiserema váldomálle siskkobealde, go fas leat ollu bealit nugo olggut etáhta, dahje eanet sieiva politihka</p>
    <p>ovddidanrolla, mat gáibidit vuđoleappo čielggademiid ovdal go maidege sáhttá válljet. Dán lágan válljemiid oktavuođas šaddá ollu eanet birra sáhka go dušše barggu beavttálmahttima geahččaleami birra. Goappašiid málliin lea váldovárran mun oainnu mielde, ahte sáhttá</p>
    <p>dagahit politihkalaš <span type="quote">“goarráneami”</span>. Nana olggut etáhta sáhttá šaddat nu gievra ahte</p>
    <p>politihkalaš dássi ii šat nagot stivret sihke politihkalaš sivaid ja resurssalaš sivaid geažil,</p>
    <p>muhto dušše čuvvot mielde. Jos vállje politihka ovddideami eará ásahusaid bokte, de lea</p>
    <p>váldovárran dat ahte sámedikki bargu šattašii menddo siskkáldas ja ahte politihkalaš fápmu</p>
    <p>dađistaga geahnohuvvá danne go hálddašanovddasvástádus jávkkašii. Dás lea deaŧalaš ahte ii</p>
    <p>vajálduhte dan ahte sámi hálddašeapmi ii jávkka jos vel Sámediggi sámi álbmotválljen</p>
    <p>orgánan geahnohuvašii ge dahje jávkkašii.</p>
    <p>Sámediggi lea moalkás organisašuvdna danne go dat galgá doaibmat sihke stáhta</p>
    <p>hálddašanorgánan ja sámi álbmotválljen orgánan. Dát, oktan dainna go das leat lagabuidda</p>
    <p>ráddjekeahtes doaimmat ja gáržžes bušeahtta, dagaha ahte strategiijabargu ja jurddašeapmi</p>
    <p>iežas rolla birra šaddá erenoamáš guovddážii ja lea hástaleaddji, man oktavuođas oktilaččat leat váttis válljejumit maid ferte dahkat. Go muđui guoská dasa makkár váldolinjá</p>
    <p>boahtteáiggi organiseremis galggašii válljet, lea mun digaštallan golbma váldoválljema birra:</p>
    <p>A)  <em type="italic">Heivehuvvon ossodatstruktuvra </em> nugo lei 2001-2005:s, muhto man oktavuođas ferte vuđolaččat geahčadit fágalaš juogu, ja ossodatstruktuvrrain mii dál lea ii berre </p>
    <p>jotkojuvvot. Dát sáhttá doaibmat, muhto buohtalaga ráđđelahtuid ođđa ossodatovddasvástádusain báhcá rabas gažaldahkan ahte mii de lea direktevrra rolla (gč.</p>
    <p>vuolábealde). Dán lágan vuogádagas lea maiddái hui váttis heivehit “bajimuš</p>
    <p>ossodaga”. Go guoská váiddaortnegii ja loahpalaš politihkalaš ovddasvástádussii de</p>
    <p>lea juoga juoidá mii lea eahpečielggas ja čoavddekeahttá dan ortnegis mii dál lea. Sáhttá jurddašit ahte dán váldomálle siskkobealde livčče sierralágan ossodatstruktuvrrat vuolleossodagaiguin dahje daid haga, ja maiddái oktavuohta hálddašeami ja politihka gaskka sáhtášii organiseret máŋgga láhkai. Sáhttá maiddái govahallat ahte huksejuvvošii sierra hálddašanossodat/- etáhta siskkáldasat Sámedikki</p>
    <p>siskkobealde, mas lea dihto gaska politihkalaš ja hálddahuslaš birrasii, muhto ahte</p>
    <p>ossodat siskkáldasat bisuhuvvošii viesus ja man oktavuođas de livččii sávaldat háhkat synergiija politihka ja hálddašeami gaskka.</p>
    <p><em type="italic">Guovddáš hálddahus olggut etáhtain. </em>Várra dán bokte eanemusat gozihuvvošii </p>
    <p>riektasihkarvuohta (váidagat), fágalašvuohta ja vejolašvuohta doallat politihka</p>
    <p>guovddážis.<em type="italic"> </em>Mu mielas dán lágan ođđasis organiseren ii dárbbaš váldit eret politihka ovddidanvejolašvuođa oanehis áiggis, dahje dárbbaš geahnohuhttit politihkalaš </p>
    <p>stivrejumi, muhto dat sáhttá šaddat johtilit duohtavuohtan jos ii leat doarvái gozuid</p>
    <p>alde. Ain juo formálalaččat sáhttá bisuhit dan stivrejumi ja ovddasvástádusa maid háliida. Muhto mii, movt ja goas ferte čielggaduvvot ja plánejuvvot vuđolaččat ja bures.</p>
    <p><em type="italic">Sieiva politihka ovddidanrolla almmá hálddašandoaimmaid haga.</em> Dás šaddá dat </p>
    <p>stuorra gažaldat ahte mainna lágiin Sámediggi sáhtášii bearráigeahččat stáhtalaš ja gielddalaš eiseválddiid. Muhtun lágan<em type="italic"> </em>synergiija politihka ja hálddašeami gaskka gal </p>
    <p>lea dattetge leamaš – ja muhtumat čuoččuhit ahte eanet politihkka lea dahkkojuvvon maŋimuš 7 jagis go ovddit 13 jagis oktiibuot. Dán málle birra dat ollugat jurddašit sihke politihkalaš ja hálddahuslaš dásis, muhto lea go dat eahperealisttalaš, ja</p>
    <p>geavahusas sáhttá loahpas šaddat stuorra lávkin maŋos guvlui?</p>
    <p>Buot dáid váldomálliid siskkobealde leat bealit mat čuvodit mielde, ja maiguin Sámediggi liikká ferte dahkat juoidá <em type="italic">beroškeahttá</em> organisašuvdnahámis. Dat guoská ovdamearkka dihtii </p>
    <p>ossodatstruktuvrii ja gažaldahkii vuolleossodagaid logu, sisdoalu ja vejolašvuođa hárrái, ja ahte galgágo ain joatkit čumpe-organiseremiin ja leago jođiheaddjistruktuvra nugo dat berrešii leat.</p>
    <p>Dás leat maiddái eará deaŧalaš dimenšuvnnat maid mii leat geahčadan beroškeahttá gokko bijašii iežas ságastallamis golbma váldoválljejumi ektui nugo lea namuhuvvon ovdalis. Nubbi</p>
    <p>guoská geografiijai ja <em type="italic">geográfalaš struktuvrii</em> mii álohii lea stuorra hástalussan politihkalaš ja </p>
    <p>hálddašeami organiserema oktavuođas. Nu lea eahpitkeahttá maiddái go guoská sámediggevuogádahkii historjjálaš duogážin ja kultuvrralaš ja gielalaš variašuvnnaiguin maid</p>
    <p>dás gávdnat. Nuppi oasis lea earret eará sáhka das ahte movt Sámedikkis organisatuvrralaččat galggašii leat oktavuohta dan guovtti juhkui mii lea Kárášjoga ja Guovdageainnu gaskka maid mii leat deattuhan ahte lea hástalussan, lea sáhka oktavuođas julev- ja máttasámiide, muhto</p>
    <p>dás lea maiddái sáhka das ahte movt Sámedikkis institušuvnnalaččat galgá leat oktavuohta sámiide geat ásset stuorra gávpogiin ja <em type="italic">berrešii</em> go vejolaččat <em type="italic">hukset báikkálaš kantuvrraid muhtun (stuorra)gávpogiidda</em> gos ásset sápmelaččat.  </p>
    <p>Jurdagat organiseremis leat dakkárat mat láddet áiggi mielde. Nu lea dáhpáhuvvan dán</p>
    <p>oktavuođas ja mus leat <em type="italic">dál oainnut Sámedikki organiserema</em> birra mat várra eai doarvái čielgasit boađe ovdan ieš teavsttas ovddabealde (muhto dat lea doppe). Dat gusket </p>
    <p>erenoamážit guovtti beallái. Vuosttaš vuolgá jurdagis mii álggos lei viehka luovos jurdda II</p>
    <p>ossodaga birra. Dat lei álggos oaivvilduvvon katalysáhtorin daid váttis hástalusaide mat</p>
    <p>Sámedikkis leat ovddabealde dan ektui ahte das leat measta geahčemeahttun ollu barggut</p>
    <p>maiguin sáhtášii bargat. Movt buoremusat vuoruhit? Dađistaga láttai jurdda <em type="italic">sierra strategiijaossodaga</em> (Strategiija ja servodatoktavuohta ossodat) hárrái, ossodat mii sáhtášii </p>
    <p>leat mielde ovttastahttimin vuoigatvuođabarggu mealgat buorebut go movt dál dahkkojuvvo,</p>
    <p>nu ahte ávnnaslaš ja kultuvrralaš/gielalaš vuoigatvuođat gehččojuvvojit fárrolaga ja gávnnašeimmet institušuvnnalaš čovdosiid maid bokte kultuvra ja giella šattašedje áibbas guovddážii organisatuvrralaš dihtomielalašvuođas.</p>
    <p>Go mun de árvvoštalan Sámedikki struktuvrra dál, de oainnán mun ahte dat ii doaimmašii jos</p>
    <p>dát šattašii seammalágan ossodahkan go buot eará ossodagat, nappo oalgeossodat. Jos dán</p>
    <p>lágan málle válljejuvvošii, de dat ii galgga leat buohtalaga eará ossodagaiguin, muhto leat</p>
    <p><span type="quote">“bajimuš ossodat”</span> mas Sámedikki direktevra – man rolla dálá málles lea eahpečielggas – livčče lunddolaš jođiheaddji. Dát buvttášii ollu čielgaseappo dihtomielalašvuođa</p>
    <p>organisašuvnnas dan ektui ahte maid Sámediggi berrešii ja ii berrešii dahkat áiggis áigái. Dán</p>
    <p>ossodaga sáhtášii hukset dálá váldomálle siskkobealde, muhto dalle  ovttalágan “bajimuš</p>
    <p>ossodahkan” gos eanaš strategiijabargu ja politihka ovddidanbargu dahkkojuvvo, ja man</p>
    <p>oktavuođas šaddá erenoamáš deaŧalaš ovddidit buriid gulahallanlinnjáid eará ossodagaide.</p>
    <p>Dán ossodahkii sáhttá leat vealtameahttun dárbu beroškeahttá das ahte huksejuvvošii go sierra</p>
    <p>olggut etáhta vai deattuhuvvošii čielgaseappo politihka ovddidanrolla. Mun jáhkán muđui ahte jos vuolgá dien guvlui – ja mun doaivvun ahte Sámediggi dahká nu – de sáhtášii dát</p>
    <p>ossodat fertet váldit badjelasas nu ollu doaimmaid mat muđui lunddolaččat gulašedje Gulahallanossodahkii, ahte dan sierra ossodahkan fertešii heaittihit.</p>
    <p>Mađi eanet vásihusat mu barggus lea vudjon mu sisa, de dađi eanet ihtá ovdan ossodat mii ain</p>
    <p>juo dihto muddui sáhtášii čorget eret ollu dain eahpeoiddolaš ovdánandovdomearkkain maidda mun lean buktán mearkkašumiid. Mun namalassii in jáhke ahte jođiheaddjijoavkku čoahkkimiid nannen livčče doarvái buorre dasa ahte oažžut strategiijabarggu dohko gos dat</p>
    <p>galggašii leat daid stuorra hástalusaid vuolggasajis mat leat vuoigatvuođaid, giela ja kultuvrra ektui, maid mun lean deattuhan. Dán lágan organiseren sáhtášii – ain juo ideálalaččat – dagahit dan ahte dárbbašlaččat rihkkut organisašuvdnajurddašeami dahje ođđasis jurddašit jos háliidit.</p>
    <p>Dán lágan vuogádagas livčče maiddái Sámedikki direktevra ožžon eanet čielgaseappo ja konkrehta mandáhta go mii sus dál lea, go su rolla dál lea njulgestaga eahpečielggas</p>
    <p>politihkalaš dási ektui ja ossodatdirektevrraid ja jođiheddjiid ektui muđui. Dát ossodat galggašii de maiddái lávga bargat politihkalaš dási ektui ja erenoamážit sámediggeráđi ektui. Dieđusge gáibiduvvo bargu čilget oktavuođaid dán lágan bajimuš ossodaga ja eará ossodagaid</p>
    <p>gaskka, muhto mun jáhkán ahte dat ii dárbbašivčče buktit badjel beasakeahtes gulahallanváttisvuođaid, ja sámediggevuogádat hálddahus/hálddašanoassi oččošii čielgaseappo</p>
    <p>guovddáža man birra buot eará fertešii jorrat. Ollu das maid mii sáhttit gohčodit politihka ovddidanbargun dahkkojuvvošii dán ossodagas, vaikke dieđusge dán lágan barggus eai galggaše dábálaš ossodagat ge áibbas luvvejuvvot. Nuppiiguin sániiguin daddjojuvvon de</p>
    <p>sáhtášii dán lágan bures doaibmi ossodat čoavdit muhtun dáin čoavddekeahtes hástalusain mat leat politihka ja hálddašeami gaskka maid mii leat geahčadan ja mat odne báidnet olles sámediggevuogádaga. Rádji livččii – nugo ollugat háliidit – šaddan čielgaseabbon ja dábálaš ossodagat livčče eanet sáhttán doaibmat hálddašanossodahkan, maid áinnas jođihit sierra</p>
    <p>fágadirektevrrat.</p>
    <p>Dán lágan ossodaga huksema bokte fertešii ovddidit ráji politihkalaš dási ja hálddahusa/</p>
    <p>hálddašeami gaskka ođđasis, erenoamážit danne go dán lágan ossodaga bokte nannejuvvošii</p>
    <p>Sámedikki hálddahuslaš vuogádat mealgat. Dát livččii maiddái vástádussan dárbui bidjat ráji politihkalaš dási ja hálddašeami gaskka, man oktavuođas odne sáhttá leat nu ahte jurdda</p>
    <p>parlamentarismma birra (mii ii leat duohta parlamentarisma) lea mannan menddo guhkás iige</p>
    <p>áibbas dávis dasa man lágan ásahus Sámediggi lea. Vaikke dieđusge dán lágan ođđasis organiserema oktavuođas leat maiddái politihkalaš implikašuvnnat (erenoamážit dan ektui</p>
    <p>ahte gávdnat rájiid politihkalaš dási mearridanlegitimitehtii), de ádden mun dattetge ahte dán lágan <span type="quote">“bajimuš ossodaga”</span> ásaheami oktavuođas eanemus livččii sáhka ieš organisašuvnna beavttálmahttimis dáláš organiserema váldomálle siskkobealde.</p>
    <p>Nubbi eará deaŧalaš bealli mu barggus konkluderemiin lea ahte háliidan mannat veaháš guhkkelii go maid áinnas sáhttá lohkat ieš teavsttas ovdalis, guoská dasa maid Sámediggi</p>
    <p>galggašii hálddašit ja galggašii go. Dákko boahtá gal sisa veaháš earálágan árvvoštallan go</p>
    <p>digaštallamis bajábealde, danne go dás lea sáhka das ahte guđe guvlui sámi politihkalaš prošeakta galggašii mannat. Mii leat guoskkahan ahte Sámediggái lea váttis dat go das lea nu</p>
    <p>gáržžes rolla boazodoalu ektui, muhto mii leat maiddái dadjan ahte váikkuhanfápmu sáhttá lea</p>
    <p>earálágan go dušše hálddašeami bokte. Mun oaivvildan ahte Sámediggi dás ferte bargat</p>
    <p>garrasit boazodoalu ođđa rolla ektui, muhto mun lean eahpesihkar das ahte livččii go ieš hálddašanovddasvástádusa badjelii váldin gal buorre čoavddus.</p>
    <p>Mun lean proseassas oaivvildan ahte Sámediggi čielgaseappot sáhttá ja berre bidjat prinsihpalaš ráji dan gaskii mat leat bálvalusaaddi hálddašandoaimmat maid Sámediggi ii</p>
    <p>bargga (omd. skuvla ja čálgostáhta ásahusat eanet oppalaččat) ja mii fas lea bajimuš stivren-</p>
    <p>ja hálddašandoaibma guovddáš surggiin nugo areálaid, resurssaid, giela, oahpahusa, kultur- ja</p>
    <p>ealáhusovddideami (doarjagat) oktavuođas. Jos dán geahčadivčče ja boađášii (dihto muddui) ovttamielalašvuhtii, de duođai ollu livčče ávki dan hástalusa ektui man ovddabealde álohii leat: Ahte prinsihpas buot measta sáhttá leat áigeguovdil sámediggái. Oaivilis livčče <span type="quote">“buot”</span> ain sáhtášii leat áigeguovdil, muhto ii hálddašanovddasvástádussan. Vuoruhemiide šattašii de</p>
    <p>hálti ja dieđášeimmet masa ain juo eat galggašii seaguhit.</p>
    <p>Das maid mii leat dadjan ovdalis lea dieđusge oktavuohta ságastallamii olggut etáhta birra. Jos doallá olggobealde stuorra servodatásahusaid stivremis, de ii leat sihkar ahte livčče</p>
    <p>seamma dárbu oažžut olggut etáhta man birra ollugat dál jurddašit. Soaittášii ahte vuogádat</p>
    <p>dalle livččii menddo unni dan ektui ahte hukset gaskka dán hámis politihka ja hálddašeami gaskka, vaikke maiddái dain organisašuvnnain muhtumat juo oaivvildit ahte doaimmat juo dál</p>
    <p>leat doarvái stuorrá dán lágan ráji bidjamii.  Dán oktavuođas lea dasto gažaldat das ahte gosa vejolaš dán lágan hálddašanossodaga galggašii bidjat.</p>
    <p>Mu árvvoštallama mielde lea dalle nu ahte Sámediggi otnáš dilis ii dárbbaš hukset sierra</p>
    <p>olggut etáhta. Soaitá dattetge leat dárbu hukset sierra hálddašanossodaga siskkáldasat</p>
    <p>Kárášjogas, muhto movt dat šattašii lea dan duohken huksejuvvo go ođđa <span type="quote">“bajimuš ossodat”</span> ja maid mearriduvvo ahte dat galgá bargat. Sáhttá nugo lea namuhuvvon ahte dán ossodagas</p>
    <p>dat hui ollu berre politihka ovddidanrolla doaibmat, go fas eará ossodagat šattašedje eanet</p>
    <p>sieiva hálddašanossodahkan.</p>
    <p>Muhto dán sagastallamis lea maiddái lagaš oktavuohta ságastallamiidda dan birra ahte</p>
    <p>galggašii go Sámediggi šaddat eanet politihka ovddidanorgánan. Jos doarju dán lágan ráji daid</p>
    <p>doaimmaid ektui maid berre hálddašit ja maid ii berre hálddašit, de dat mielddisbuvttášii ahte</p>
    <p>dát málle guđđošii.</p>
    <p>
      <em type="italic">Oanehis čoahkkáigeassu mu váldokonklušuvnnain lea dalle: </em>
    </p>
    <p>1. Sámediggi hukse ođđa <span type="quote">”bajimuš ossodaga”</span>, strategiija- ja servodatoktavuohta, man Sámedikki direktevra jođiha, ossodat mii bargá lávga sámediggeráđiin ja politihkalaš</p>
    <p>dásiin eanet oppalaččat. Dát mearkkašivčče dalle dan ahte gulahallanossodat iešheanalis ossodahkan várra berrešii heaittihuvvot. Hástalus mii dás boahtá ovdan lea ahte</p>
    <p>gulahallanbargu várra ii doaimmašii almmá strategiijadoaimmaid haga (dát lea vissa</p>
    <p>hástalussan dál ge). Dalle fertešedje dán lágan doaimmat gullat <span type="quote">“bajimuš ossodahkii”</span>. Jos</p>
    <p>nu dáhpáhuvvá, de sáhttá dábálaš diehtojuohkinbarggu várra bidjat hálddahusossodahkii.</p>
    <p>Eai várra liikká báze doarvái olbmot sierra ossodahkii.</p>
    <p>2. Doarjut ráji dan gaskka maid berre hálddašit ja maid ii sáhte hálddašit nugo dán birra</p>
    <p>lea ságastallojuvvon ovdalis, man oktavuođa dábálaš bálvalusaaddi hálddašandoaimmat (čálgostáhta doaimmat) eai biddjojuvvoše sámediggevuogádahkii. Jos doarjut dán, de</p>
    <p>báhcá jurdda sieiva politihka ovddidanrolla birra eret.</p>
    <p>3. Jos dát rádji gessojuvvošii, de mu árvvoštallama mielde ii leat sturrodat doarvái ahte</p>
    <p>hukset sierra olggut etáhta, ii ain juo dán lágan etáhta olggobeallái Kárášjoga. Muhto</p>
    <p>dattetge báhcá bargun dahkat juoidá dainna seaguhusain maid dál oaidnit politihka ja</p>
    <p>hálddašeami gaskka. Muhtun muddui sáhtášii ođđa bajimuš strategiijaossodat čoavdit dáid hástalusaid.</p>
    <p xml:lang="smj">
      <em type="italic">Ossodatstruktuvra </em>
    </p>
    <p>Go guoská gažaldahkii ossodatstruktuvrra birra ja man galle ossodaga, vejolaččat vuolleossodagaiguin berrejit leat, de čujuhan mun dušše digaštallamii ovdalis ja erenoamážit čuoggás 5.2. Dálá ossodatjuohku lea menddo soaittáhagas iige čoavdde daid hástalusaid maid ovddabealde sámediggevuogádat lea, seammás go dás dárbbašuvvošii</p>
    <p>čavgadet institušonaliseren. Sáhttá leat nu ahte barggus vejolaš <span type="quote">“bajimuš ossodaga”</span> ektui oainnašeimmet čielgaseappot movt ossodatstruktuvra berrešii leat. Lassin “bajimuš</p>
    <p>ossodahkii” sáhtášii leat molssaeaktun stuorát hálddašanossodat vuolleossodagaiguin</p>
    <p>(vejolaččat fágadirektevrraiguin), ja dasto hálddahusossodat ja diehtojuohkinossodat. Dán lágan bajimuš ossodagas livčče ain juo váikkuhusat dasa movt muđui galggašii</p>
    <p xml:lang="dan">organiseret.</p>
    <p>Beroškeahttá organisašuvdnastruktuvrras de berrešii bidjat čielgaseappo ráji das mii lea hálddašeapmi ja mii fas politihka ovddideapmi, man oktavuođas Sámediggi dárbbaša deaivvadit sámi siviila servodagain, gielddaiguin ja fylkkagielddaiguin eanet viidát ja</p>
    <p>geatnegahtti vuogi mielde go dál. Dalle lea deaŧalaš ahte daid hástalusaid birra mat fágaolbmuin/profešuvnnain leat sámediggevuogádagas digaštallojuvvo vuđolaččat. Dalle sáhttá leat áigi fas eanet go láddan geavahišgoahtit fágadirektevrraid. Jos oažžu</p>
    <p>čielgaseappo ráji politihka ovddideami ja hálddašeami gaskka, de oaidnit várra maiddái čielgaseappot dan dárbbu. Mun in eahpit ahte ii go dás livčče ollu viežžamuš, muhto ahte sáhttit dás dahkat juoidá vuđoleappot, lea dan duohken maid dahkat čumpe</p>
    <p>organiseremiin.</p>
    <p><em type="italic">Čumppet </em>Nugo boahtá teavsttas čielgasit ovdan ovdalis, de mun evttohan ahte Sámediggi guođđá čumpe-organiserema váldomállen, muhto áinnas bisuhuvvošii čumpejurdda politihka </p>
    <p>ovddidanbarggus (nugo lei álgoevttohusas 2005:s) ja dihtomielalaččat geavahit ad hoc čumppiid deaŧalažžan gelbbolašvuođa ja oktavuođa ovddideapmái čumppiid/ossodagaid</p>
    <p>rastá. Dán lágan gulahallan rastá lea juoga mainna Sámediggi ferte eanet go dál bargat go</p>
    <p>buot daid dieđuid vuođul maid mun lean ožžon, lea menddo unnán oktavuohta čumppiid gaskka ja ossodagaid gaskka. Oppalaš čumpe-filosofiija heaittihemiin oaivvildan mun dan ahte lea mearrideaddji deaŧalaš huksejuvvošii dal juogo ođđa <span type="quote">“bajimuš ossodat”</span> vai ii, dahje vállješii go olggut etáhta dahje bargat eanet sieiva politihka ovddidanrollain.</p>
    <p><em type="italic">Jođiheapmi </em>Čumpe-organiseren čielggasmahttá maiddái nugo mii ovdal leat oaidnán stuorra </p>
    <p>hástalusaid jođiheaddjirolla ektui dáláš vuogádagas. Organisašuvnnas lea lávga čanas jođiheaddji váttisvuođa ja čumpe-organiserema gaskka. Jos čumpe-organiseren guđđojuvvo, de ferte maiddái jođiheaddjifilosofiija rievdaduvvot.  Muhto mii leat maiddái čujuhan ahte organisašuvdna berre geahčadit jođiheaddjirekrutterema ja jođiheaddjirolla eanet oppalaččat, eanet go čumpe-organiserema váikkuhussan. Dás lea sáhka ahte makkár oahpu ja jođiheaddjivásihusa galgat ohcat. Dás ii leat vealtameahttumit sáhka dušše</p>
    <p>oahppo- ja jođiheaddjivásihusa birra, muhto maiddái ahte leago gelbbolašvuohta dain fágasurggiin main lea ovddasvástádus. Go ossodagain dál leat áššesuorggit bieđgguid ja soaittáhagas, de ii leat jođiheddjiin ii dárbbašlaš áddejupmi iige geahčastat áššis dahje proseassas buot surggiin. Dát váttásmahttá maiddái duohta strategiijabarggu čađaheami.</p>
    <p>Sámedikki direktevra (ja jođiheaddjit) berrejit dalán bargat hástalusaiguin čumppiid ja jođiheami ektui. Dát lea maiddái dáláš málle siskkobealde viehka viiddis ja deaŧalaš</p>
    <p>hástalus. Dat mearkkaša namalassii dan ahte ferte bargat eará láhkai man oktavuođas organisašuvnna gulahallanrávnnjit ja mearrádusvuogádagat hábmejuvvojit. Dán barggus</p>
    <p>sáhttet maiddái boahtit ovdan ođđa áddejumit das movt ossodatstruktuvra berrešii leat huksejuvvoš dal <span type="quote">“bajimuš ossodat”</span> vai ii.  Galggašedje go stuorimus čumppet šaddat sierra ossodahkan (omd. váikkuhangaskaomiid ja kulturmuittuid ektui) vai</p>
    <p>vuolleossodagat stuorát ollislašvuođa siste?</p>
    <p>
      <em type="italic">Váikkuhangaskaoamit </em>
    </p>
    <p>Váikkuhangaskaoapmeapparáhta ja doarjjavuogádat lea organisatuvrralaš hástalus</p>
    <p>Sámediggái. Maŋŋá maŋimuš organiserema 2010:s gávdnojit dál guokte viehka stuorra váikkuhangaskaoapme-čumppe mat gullet <span type="quote">“bušeahtta”</span><span type="quote">”-ossodahkii. Organiseren dás lea nugo ovdal namuhuvvon ain “gaskaboddosaš”</span><span type="quote">“gaskaboddosaš”</span> ja áigumuššan lea ahte maŋŋeleappos giđđat galget organisašuvnnat digaštallat ja gávdnat eanet loahpalaš organisašuvdnavuogi</p>
    <p>dákko (jođiheaddjit, váikkuhangaskaoapmečumppet ja fágačumppet). Dás lea sáhka deaŧalaš beliid maid birra mii árat raporttas leat digaštallan viehka detálja dásis. Organisašuvnnas leat máŋggalágan oainnut stuorra váikkuhangaskaoapme ossodaga huksema rájes gitta dan rádjai ahte váikkuhangaskaoapmeapparáhta juhkkojuvvo</p>
    <p>ovttaskas čumppiide ja ossodagaide. Dákko lean mun eahpesihkar, muhto jáhkán ahte profešonalitehta ja dássásaš meannudeami dihte – ja dieinna lágiin maiddái unnit</p>
    <p>váidagiid dihte – berrešii hukset stuorát ossodaga. </p>
    <p>Dás lea stuorra hástalussan ahte eai go doarjjaruđat láhkahálddašandoaimmaide berrešedje</p>
    <p>biddjojuvvot njuolga daid hálddašanossodagaide.  <em type="italic"> </em>Erenoamážit jos huksejuvvošii sierra </p>
    <p><span type="quote">“bajimuš ossodat”</span>, de šattašii hui deaŧalaš bargun dán ossodagas gulahallat lávga váikkuhangaskaoapmeossodagain, amas dat mii dahkkojuvvo váikkuhangaskaomiiguin nu</p>
    <p>ollu go dál eallit iežas eallima. Dasto lea deaŧalaš deattuhit ahte beroškeahttá makkár organisašuvdnahápmi dákko válljejuvvošii, ahte sihkkarastojuvvo váiddameannudan</p>
    <p>vuogádat mii goziha lágaid ja riektesihkarvuođa buori vuogi mielde. Lea sihke imašlaš ja suorggahahtti go váikkuhangaskaomiid geavaheapmái mii ollu stivrejuvvo</p>
    <p>njuolggadusaiguin, ja erenoamážit doarjjaáššiid váiddameannudanorgánii lea</p>
    <p>seaguhuvvon politihkka nugo orru leamen.</p>
    <p xml:lang="isl">
      <em type="italic">Geografiija </em>
    </p>
    <p>Geográfalaš organiseren lea nugo namuhuvvon deaŧalaš bealli Sámedikki doaimmas. Deaŧalaš áššiid gaskkas leat:</p>
    <p type="listitem">•  Galgá go dahkat erenoamáš álgagiid julev- ja máttasámiid ektui vai galgá go joatkit sullii</p>
    <p>nugo dán rádjai</p>
    <p type="listitem">•  Galgá go ain hukset smávva kantuvrraid vai ii</p>
    <p type="listitem">•  Movt galggašii oktavuohta Kárášjoga ja Guovdageainnu gaskka leat, ja bargojuohku vai</p>
    <p>guovtti sadjái juohkin nugo lea šaddan. Guovtti oassái juohku dat dávistivčče sámepolitihka guovtti váldooassái – giella/oahpahus/kultuvra ávnnaslaš beali (ealáhusat)</p>
    <p>ektui.</p>
    <p type="listitem">• Ja erenoamážit, movt Sámediggi institušuvnnalaččat galggašii heivehit iežas sámiide geat</p>
    <p>ásset stuorát gávpogiin, go dát joavku stuorru</p>
    <p>Jus mii álggahit oktavuođain Kárášjoga ja Guovdageainnu gaskka ja guovtti sadjái</p>
    <p>juoguin mii lea šaddan, de mu árvvoštallama mielde ferte sámediggevuogádat váruhit</p>
    <p>amas dát guovtti sadjái juohku šaddat menddo nanus ja amas hukset ođđa ossodagaid ja ovttasbargoorgánaid rastá dán geográfalaš ráji. Dán ráji oktavuođas lea muđui sáhka juoga eará birra go dušše oktavuođa birra Kárášjoga ja Guovdageainnu gaskka.  Lea mearrideaddji deaŧalaš institušuvnnalaččat heivehit ávnnaslaš ja kultuvrralaš/gielalaš beali áibbas eará láhkai go dán rádjai lea dahkkojuvvon. Dasto lea deaŧalaš bisuhit dan dihtomielalašvuođa organisašuvnnas ahte ođđa áiggi sámepolitihkalaš guovddáš lea</p>
    <p>Kárášjogas.</p>
    <p>Julev- ja máttasámiid ektui lean eanet eahpesihkar, danne go oaidnu das sorjá makkár</p>
    <p>resurssat gávdnojit olggobealde (ja ieš Sámedikkis). Muhto liikká mun oaivvildan ahte</p>
    <p>Sámedikkis lea erenoamáš ovddasvástádus das ahte kantuvrrain mat juo gávdnojit leat</p>
    <p>doarvái resurssat doaibmat dynámalaš kantuvran. In oaivvil ahte galggašedje leat</p>
    <p>báikkálaš kantuvrrat juohke njárggas ja leagis. Mun oaivvildan muđui ahte Snoasakantuvra dárbbaša ođđa virggiid.</p>
    <p>Go guoská sámiide stuorát gávpogiin gos sii lassánit ja movt Sámedikkis berrešii leat</p>
    <p>oktavuohta singuin, de lean mun ákkastallan ahte otnáš dilis lea várra Romsa stuorámus</p>
    <p>hástalus, vaikke sihke Oslo ja Áltá <span type="quote">“bahkkejit ovdan”</span>. Guođestan dihte veaháš dan nana smávvalágan ja ealáhus jurddašeami mii lea sámediggevuogádagas ja mas dan muttos ollu</p>
    <p>deattuhuvvo árbemáhttu, de livččii sierra báikkálaš kantuvra Romssas čielga signála dieinna lágiin.  Sámit geat ásset (stuorra)gávpogiin eai leat – várra jos eat váldde mielde</p>
    <p>vuosttaš buolvva – seamma láhkai čadnojuvvon eatnamiidda, luondduresurssaide ja ávnnaslaš vuđđui go sii geat ásset sieiva sámi guovddáš guovlluin. Áŋgiruššan gielain, oahpahusain ja kultuvrrain eanet oppalaččat lea eanemus deaŧalaš dán sámi jovkui. Go dát</p>
    <p>sámi joavku dušše lassána boahtteáiggis ja Sámediggi ferte oažžut doarjaga maiddái ollu</p>
    <p>dán joavkkus jos galggaš leat doaivva bisuhit lobálašvuohtas buot sámiid sáhkaguoddin,</p>
    <p>de jáhkán mun ahte áigi lea láddan ođasmahttimii ja ođđa vugiiguin jurddašeapmái. Mun jáhkán namalassii ahte mii dás hállat ovtta daid stuorámus hástalusaid birra mii</p>
    <p>sámediggevuogádagas lea ovddabealde áiggi mielde. Jos huksejuvvošii nana báikkálaš</p>
    <p>kantuvra Romsii, de livččii dat nana signála das ahte háliidit váldit dán sámi joavkku duođalaččat.</p>
    <p>
      <em type="italic">Muhtun eará bealit </em>
    </p>
    <p>Mun lean muđui geahčadan juoga maid várra ferte dadjat lea unnit guovddáš bealli, muhto</p>
    <p>mii dan geažil ii dárbbaš leat mearkkašmeahttun. Ollugat organisašuvnnas oaivvildit ahte</p>
    <p><em type="italic">telefongozihanguovddá</em>š berrešii biddjojuvvot Kárášjohkii ja ahte <em type="italic">arkiivabargu</em> maiddái </p>
    <p>eanet berrešii biddjojuvvot Kárášjohkii. Mu mielas orru ahte dát goappašat bealit leat</p>
    <p>jierpmálaččat. Mun lean maiddái ákkastallan ahte Hálddahusossodaga direktevrra</p>
    <p>kántursadji álohii berre leat Kárášjohka.</p>
    <p>Deaŧaleappo ášši lea ahte galgá go Sámediggi hukset albma <em type="italic">hálddašanbibliotehka</em>. Dat válddášii bargguid dáláš bibliotehkas ja fertešii ságastallat dan birra ahte maid galggašii </p>
    <p>dahkat bibliotehkain, galgá go dat leat Sámedikkis vai ii. Ovddasvástádus sierra</p>
    <p>hálddašanbibliotehkas berrešii leat Hálddahusossodagas, muhto das lávga ovttasbargu Gulahallanossodagain, jos de liikká ii šattaš ođđa <span type="quote">“bajimuš ossodat”</span>. Mu oaivila mielde berrešii Gulahallanossodat dalle beassat stuorrut veaháš.</p>
    <p>Mu oaivila mielde lea okta hui deaŧalaš bealli maid lean čujuhan ja guoská bealátkeahtesvuođa hástalusaide sámediggevuogádagas. Dákko berre dihtomielalašvuohta</p>
    <p>lassánit dan ektui makkár váikkuhusat das leat áiggi mielde jos ii dán váldde duođalaččat.</p>
    <p>Muhto jos deaŧalaš oasit sámediggevuogádagas galggašedje doaibmat, de ferte maiddái politihkalaš dássi čájehit gievravuođas, muhto seammás leat dihtomielalaš iežas</p>
    <p>ráddjejumiid ektui. Mun lean čujuhan eahpidahtti beliid politihkalaš kultuvrras ja ákkastallan ahte ovttasbargu ferte buoriduvvot mealgat jos Sámediggi galggaš sáhttit</p>
    <p>čađahit servodatdoaimmas buori vuogi mielde. Mun evttohan maiddái ahte biddjojuvvo doarespolitihkalaš lávdegoddi geahčadit dáid hástalusaid hui duođalaččat. Dán oktavuođas</p>
    <p>lean mun maiddái čujuhan ahte hárve lea dahje ii goassige leat buorre demokráhtalaš jurdda ahte álbmotválljen olbmot bálkká dáfus nu ollu leat ovddabealde, sin ektui geaid</p>
    <p>galget bálvalit. Das ahte lea buorre hálddahus ja hálddašeapmi okto ii leat ávki ja</p>
    <p>politihkalaš dásis lea maiddái čielga ovddasvástádus das ahte hálddašeapmi ja hálddahuslaš bealli leat huksejuvvon bures ja doibmet buori vuogi mielde.</p>
    <p>Dasto lean mun čujuhan ahte leat várra mannan menddo guhkás politihkalaš profešonaliserema ektui (menddo ollu ollesáigepolitihkkárat) ja ahte duohta</p>
    <p>parlamentáralaš málle ii leat vejolaš čađahit dakkár vuogádagas go Sámediggi lea, mii seammás lea stáhtalaš gulaskuddan- ja hálddašanorgána. Dárbu lea digaštallat dan birra</p>
    <p>ahte gokko galggašii mannat rádji politihkalaš ja hálddahuslaš/hálddašandási gaskka. Go</p>
    <p>dilli lea nu nugo mun oainnán, de ii leat maiddái stuorra dárbu hukset áibbas autonoma</p>
    <p>hálddahuslaš ossodaga Dievasčoahkkinjođiheddjiid várás. Deaŧalaš lea oažžut dán beali</p>
    <p>doaibmat, muhto jos muhtun bargit barggašedje ge maiddái áibbas eará doaimmaid dalle</p>
    <p>go lea dilli, de mun in oainne dan stuorra hástalussan. Dán lágan spesialiseren várra</p>
    <p>mávssášii eanet go das livččii ávki ja mun in sáhte oaidnit ahte dat livččii formálalaččat</p>
    <p>dárbbašlaš.</p>
    <p>Mun oaivvildan baicce ahte <em type="italic">Bearráigeahččanlávdegotti</em> profešonaliseren ja dasa ođđa ruđaid bidjan livččii hui deaŧalaš, erenoamážit nu guhká go Sámediggeráđđi ii leat Dievasčoahkkima oassi. Mun oaivvildan ahte buorit bargoeavttut ja profešonála miellaguottuid ovddideapmi dán deaŧalaš bargui sihke posišuvnna ja opposišuvnna beales lea hui deaŧalaš jagiin mat bohtet. Dás lea nugo mun oainnán vuosttažettiin sáhka Sámedikki lobálašvuođa sihkkarastimis guhkkit áiggi vuollái. Muhto jos nu galggaš dáhpáhuvvat, de ferte seammás ieš politihkalaš kultuvra Sámedikkis hábmejuvvot áibbas </p>
    <p>ođđasis.</p>
    <p>Sámedikki viidáset ovddideapmái lea maiddái deaŧalaš dat ahte stáhta rievdadivčče dan bušeahttamálle mii dál lea, ja mii addá Sámediggái menddo gáržžes posišuvnna. Dán ektui</p>
    <p>ferte bargat hui garrasit, go ii leat govttolaš nugo dál lea. Muhto vaikke bušeahttadilli lea</p>
    <p>nu nugo lea, de lea deaŧalaš ahte politihkalaš dássi iige hálddahuslaš dássi buvtte ovdan Sámedikki ja dan bargguid dego dain livččii unnit mearkkašupmi go dain duođai lea.</p>
  </body>
</document>
