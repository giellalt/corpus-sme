<document xml:lang="sme" id="no_id"><header><title/><genre code="admin"/><author><unknown/></author><wordcount>20956</wordcount><conversion_status type="standard"/><availability><free/></availability><multilingual/><origFileName>http://samediggi.no/content/download/9523/81306/version/2/file/Cielggadus+-+Suohkano%C4%91astus+ja+s%C3%A1mi+%282015%29.pdf</origFileName><parallel_text xml:lang="nob" location="utredning_-_kommunereformen_og_samiske_interesser_2015_.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p xml:lang="vep">– 1 –</p>
<p xml:lang="deu"><em type="bold">ČIELGGADUS </em></p>
<p><em type="bold">Suohkanođastus ja sámi beroštumit </em>26.08.2015– 2 – </p>
<p><em type="bold">Ovdasátni </em></p>
<p>Čielggadeapmi suohkanođastusa ja sámi beroštumiid birra lea čállojuvvon Sámedikki dievasčoahkkima mearrádusa áššis 127/14 <span type="quote">«Suohkanođastusa - sámi perspektiivvat»</span> vuođul. Áigumuš čielggademiin lea oažžut ovdan sámi beroštumiid ráđđehusa suohkanođastusas. Čielggadus válddaha dakkár fáttáid go giela, mánáidgárddiid, oahpahusa, dearvvašvuođa ja areálageavaheami. Dasa lassin gieđahallojuvvo sámepolitihka institušonaliseren suohkaniin.</p>
<p>Bargu čielggademiin álggahuvvui njukčamánus 2015. Lágiduvvui suohkanseminára mas fáddá lei sámi perspektiivvat suohkanođastusas. Seammás ásahuvvui referánsajoavku mas ledje mielde sátnejođiheaddjit dahje várresátnejođiheaddjit 10 suohkaniin, 7 siskkobealde sámegiela hálddašanguovllu ja 3 olggobealde. Earret referánsajoavkku, ja earáid geat leat čájehan beroštumi árvalusaid vuođul, lea čielggadus čállojuvvon suohkaniid ja earáid dálá raporttaid, čielggadusaid ja eará dokumeanttaid vuođul.</p>
<p>Čielggadus gieđahallá čuolbmačilgehusaid mat leat sámi álbmogii deaŧalaččat. Jus galgá sáhttit seailluhit ja nannet sámi giela, kultuvrra ja servodateallima boahtteáiggi suohkaniin, de leat deaŧalaš ahte sámi beroštumit váldojuvvojit mielde proseassaide nationála, regionála ja suohkanlaš dásis.</p>
<p>Sámediggeráđđi sávvá ahte čielggadus lea ávkkálaš suohkaniidda ja earáide suohkanođastus barggus, muhto maiddái eará oktavuođain. Čielggadus sáddejuvvo gulaskuddamii. Gulaskuddanárvalusat galget ovttas dáinna čielggadusain leat vuođđun suohkanođastusáššái maid sámediggeráđđi ovddida dievasčoahkkimis juovlamánus 2015.</p>
<p>Sámediggeráđđi giitá referánsajoavkku buori ságastallama, ávkkálaš árvalusaid ja stuora beroštumi ovddas referánsajoavkočoahkkimiin. Sámediggeráđđi giitá maid buohkaid geat leat sádden árvalusaid ja čájehan beroštumi dán bargui.</p>
<p>Kárášjohka, 16.09.2015– 3 –</p>
<p>Ovdasátni . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 2 <em type="bold">1. </em></p>
<p><em type="bold">Álggahus </em>. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . <em type="bold">4 </em>1.2 </p>
<p>Prinsihpalaš vuođđu . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 6 <em type="bold">2 </em>. </p>
<p><em type="bold">Rievttálaš vuođđu ja demográfalaš ovdánanbealit </em>. . . . . . . . . . . . . . . . . . . . <em type="bold">7 </em>2.1 </p>
<p>Rievttálaš vuođđu . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 72.2</p>
<p>Sámepolitihka doaibmasuorggit . . . . . . . . . . . . . . . . . . . . . . . . . . . . . . . . . . . . . . . . . . . 122.3</p>
<p>Sámi suohkanat - ovdánandovdomearkkat . . . . . . . . . . . . . . . . . . . . . . . . . . . . . . . . . . . 142.4</p>
<p>Álbmotovdáneapmi sámi guovlluin . . . . . . . . . . . . . . . . . . . . . . . . . . . . . . . . . . . . . . . . . 14</p>
<p>Álbmot SDE-guovllus: . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 152.5</p>
<p>Barggolašvuohta ja mátkkošteapmi gaskal ruovttu ja barggu sámi guovlluin . . . . . . . 15 <em type="bold">3. </em></p>
<p><em type="bold">Sámepolitihka institušonaliseren </em>. . . . . . . . . . . . . . . . . . . . . . . . . . . . . . . . . . . <em type="bold">17 </em>3.1 </p>
<p>Suohkanat ja sámi almmolašvuohta . . . . . . . . . . . . . . . . . . . . . . . . . . . . . . . . . . . . . . . . 173.2</p>
<p>Sámepolitihka váldoeavttut . . . . . . . . . . . . . . . . . . . . . . . . . . . . . . . . . . . . . . . . . . . . . . . 173.3</p>
<p>Geografiija- ja resursadimenšuvdna sámi almmolašvuođas . . . . . . . . . . . . . . . . . . . . . 183.4</p>
<p>Suohkanlaš sámepolitihka institušonaliseren . . . . . . . . . . . . . . . . . . . . . . . . . . . . . . . . 20 <em type="bold">4. </em></p>
<p><em type="bold">Sierra suohkanlaš sámi ovddasvástádussurggiid árvvoštallan </em>. . . . . . . <em type="bold">23 </em>4.1 </p>
<p>Sámegiella . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 24 4.1.1. Sámegiella suohkansuorggis . . . . . . . . . . . . . . . . . . . . . . . . . . . . . . . . . . . . . . . . . . . . . 24 4.1.2 Hástalusat čuovvolit báikenammalága . . . . . . . . . . . . . . . . . . . . . . . . . . . . . . . . . . . . . 27 4.1.3 Suohkanođastus ja sámegiela ovdáneapmi . . . . . . . . . . . . . . . . . . . . . . . . . . . . . . . . . 27 4.1.4 Eavttut mat seailluhit ja ovdánahttet giela suohkanlaš dásis . . . . . . . . . . . . . . . . . . . . 28 4.2</p>
<p>Mánáidgárdefálaldat sámi mánáide . . . . . . . . . . . . . . . . . . . . . . . . . . . . . . . . . . . . . . . . 294.2.1 Hástalus otná sámi mánáid mánáidgárdefálaldagas . . . . . . . . . . . . . . . . . . . . . . . . . . . 29 4.2.2 Suohkanođastus ja mánáidgárdefálaldat sámi mánáide . . . . . . . . . . . . . . . . . . . . . . . . 30 4.3</p>
<p>Sámegiel oahppofálaldagat . . . . . . . . . . . . . . . . . . . . . . . . . . . . . . . . . . . . . . . . . . . . . . . 314.3.1 Sámi oahpponeavvuid ráhkadeapmi . . . . . . . . . . . . . . . . . . . . . . . . . . . . . . . . . . . . . . . 32 4.3.2 Hástalusat otná sámegiel ja sámegillii oahppofálaldagain . . . . . . . . . . . . . . . . . . . . . . . 32 4.3.3 Suohkanođastus ja sámegiel ja sámegillii oahppofálaldat . . . . . . . . . . . . . . . . . . . . . . 34 4.4</p>
<p>Sámi pasieanttat ja dearvvašvuođabálvalusaid geavaheaddjit . . . . . . . . . . . . . . . . . . . 354.4.1 Stáhtusa ja sámi pasieanttaid hástalusat . . . . . . . . . . . . . . . . . . . . . . . . . . . . . . . . . . . . 36 4.4.2 Sámegiella suohkanlaš heahtebálvalusain ja eará heahtedieđihanbálvalusain . . . . . . 37 4.4.3 Sámi mánát geat leat mánáidsuodjalusa fuolahusas . . . . . . . . . . . . . . . . . . . . . . . . . . . 37 4.4.4 Suohkanođastusa mearkkašupmi dearvvašvuođa ja fuolahusbálvalussii sámi pasieanttaide . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 374.5</p>
<p>Areálaid ja resurssaid hálddašeapmi árbevirolaš sámi guovlluin . . . . . . . . . . . . . . . . . 394.5.1 Riektevuođđu suohkaniid areálahálddašeapmái . . . . . . . . . . . . . . . . . . . . . . . . . . . . . . 39 4.5.2 Areálaplánemiid ja sámi ealáhusaid hástalusat . . . . . . . . . . . . . . . . . . . . . . . . . . . . . . . 40 4.5.3 Searvan areálageavaheami mearrádusaide . . . . . . . . . . . . . . . . . . . . . . . . . . . . . . . . . 42 4.5.4 Meahccegeaveaheapmi . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 43 4.5.5 Suohkanođastus areála- ja resursahálddašeami vuođul . . . . . . . . . . . . . . . . . . . . . . . 44 5.</p>
<p><em type="bold">Sámi perspektiiva suohkaniin </em>. . . . . . . . . . . . . . . . . . . . . . . . . . . . . . . . . . . . . . . <em type="bold">45 </em>5.1 </p>
<p>Suohkanstruktuvrra mearkkašupmi sámi almmolašvuhtii . . . . . . . . . . . . . . . . . . . . . . . 455.2</p>
<p>Suohkanstruktuvrra mearkkašupmi sámi kultuvrii . . . . . . . . . . . . . . . . . . . . . . . . . . . . . 465.3</p>
<p>Čoahkkáigeassu ja ávžžuhusat . . . . . . . . . . . . . . . . . . . . . . . . . . . . . . . . . . . . . . . . . . . 49</p>
<p><em type="bold">Girjjálašvuohta </em>. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 51 </p>
<p><em type="bold">SISDOALLU </em>– 4 – <em type="bold">1. Álggahus </em>2015 suohkanproposišuvnnas (Prop. 95 S, 2013-2014) láhččojuvvo bargui mas mihttomearri lea rievdadit suohkanstruktuvrra nu ahte leat stuorebuš ja eai nu ollu suohkanat. Departemeantta suohkanođastusa árvvoštallan lea huksejuvvon eanas muddui nammaduvvon áššedovdilávdegoddi árvvoštallamiid vuođul, mii lea evttohan eavttuid suohkanstruktuvrii ja bargosirdimiid, ja mii lea ovddidan oasseraportta (2014 njukčamánus) ja loahpparaportta (2014 juovlamánus). Suohkanođastusa mihttomearri lea ahte suohkanat buorebut nákcejit bálvalusaid addit álbmogii, doaimmahit válddi riektesihkarvuođa dohkálaš vuogi mielde, váikkuhit aktiivaservodatovdánahttimii ja nannet báikkálašdemokratiija. </p>
<p>Báikkálašdemokratiija nannen maiddái galgá mielddisbuktit ahte eanet barggut sirdojit stáhtalaš eiseválddiin suohkanlaš eiseválddiide. Ráđđehus bijai ovdan St. Dieđ. 14 (2014-2015) Suohkanođastus - ođđa barggut stuorábut suohkaniidda, mas unnán bohtet ovdan stuorát konkrehta barggut maid evttohit sirdit suohkaniidda, muhto ahte eanet barggut galget árvvoštallojuvvot ja mat eaktudit stuorábut suohkaniid. Dattetge lea áigumuš ahte stuorát láhkaproposišuvdna suohkaniid ođđa bargguid birra galgá almmuhuvvot 2017 giđa. Evtt. 333 S (2014-2015) bivdá suohkankomitea eanetlohku ráđđehusa boahtit ruovttoluotta Stuoradiggái bargguid dáfus mat galget biddjot regionálalaš dássái 2016 giđa dieđáhusas.</p>
<p>Sámi dimenšuvnnas áššedovdilávdegotti raporttain, ja departemeantta árvvoštallan, ráddjejuvvo dasa ahte suohkanrájiid rievdadeamit sáhttet váikkuhit sámegiela hálddašanguvlui, muhto ahte sámi giellageavaheddjiin ii galgga hedjonit dilli ođđa suohkanjuoguid geažil. Departemeanta bidjá maiddái vuođđun ahte vejolaš rievdadusaid sámegiela hálddašanguovllus galgá konsulteret Sámedikkiin. Viidáset galgá sámi ássan árvvoštallojuvvot vejolaš suohkanovttastahttimis. Ráđđehusa beali eai leat dahkkon makkárge čielggadeamit mat bajásčuvgejit sámi suohkaniid dahje sámi álbmoga dili. Stuoradikki meannudeami Evtt. 57. oktavuođas S (2014-2015) Sámedikki doaibma 2013, dattetge gieldda- ja ođasmahttinministtar Jan Tore Sanner dajai ahte: ” <em type="italic">… áigumuššan berret leat ahte sis [sámi giellageavaheddjiin] galgá šaddat buorebut dilli maŋŋel suohkanođastusa.” </em></p>
<p>Sámedikki dievasčoahkkin meannudii ášši sámi perspektiivva birra suohkanođastusas (Ášši SD 127/14) 2014 juovlamánus ja bidje ovdan muhtun bajitdási vuordámušaid bargui suohkanstruktuvrrain. Mearrádusas daddjo earret eará ahte:” Sámediggi háliida ieš leat árjjalaččat mielde proseassas suohkanođastusain ja áigu leat mielde dahkamin mearrádusaid das mii guoská sámi diliide. Sámediggi áigu iežas álgaga vuođul álggahit čielggadeapmi daid diliid birra mat gusket sámi álbmogiid suohkanođastusa geažil. Čielggadus gieđahallá muhtun dain hástalusain ja čuolmmain maid mii vuordit suohkanođastusa oktavuođas. Čielggadusas leat maid várra vejolaš čovdosat das mo buoridit bálvalusfálaldaga sámi álbmogii vejolaš ođđa suohkaniin, ja čielggadus galgá leat mielde mearrádusvuođusvuođus proposišuvdnii maid ráđđehus sádde Stuorradiggái. Vurdojuvvo maiddái Sámedikki bealis ahte departemeanta lea bealli dán čielggadusas ja čađaha vejolaš oassečielggademiid dárbbu mielde. Áigumuš lea gárvvistit čielggadusa 2015 čavčča.”– 5 –</p>
<p>Sámedikki mearrádus čujuha viidáset dasa ahte bargu suohkanstruktuvrrain ferte leat huksejuvvon prinsihpa ala ahte Sámedikkiin konsulterejuvvojit rievdadusat mat gusket sámi beroštumiide, ahte ođđa suohkaniin sámi álbmot čalmmustahttojuvvo ja sihkkarastojuvvo oassálastima, ahte sámi vuoigatvuođat sihkkarastojuvvojit ođđa suohkanstruktuvrras, ahte nannejuvvon suohkanlaš bálvalusat ja eanet aktiiva servodatovdáneapmi maiddái guoská sámegillii ja servodateallimii ja ahte stáhta ii sáhte heaittihit sohppojuvvon ovttasbargošiehtadusaid gaskkal Sámedikki, suohkaniid ja fylkkagielddaid.</p>
<p>Oktanaga suohkanođastusa proseassaiguin lea Gielda- ja ođasmahttindepartemeanta, Sámedikki álgaga vuođul, ásahan lávdegotti (dás duohko gohčoduvvo Sámi giellalávdegoddin)mii galgá čielggadit láhkaortnegiid, doaimmaid ja njuolggadusčállosiid sámi gielaide. Dat árvvoštallamat ja čoavddusevttohusat galget gehččojuvvot bargguin mii dál dahkkojuvvo suohkanođastusa oktavuođas. Lávdegotti raporta galgá leat gárvvistuvvon 2016 guovvamánus.</p>
<p>Čuovvolan dihte sámi perspektiivva mearrádusa suohkanođastusas, Sámediggi ásahii hálddahuslaš bargojoavkku man bargun lei ráhkadit čielggadeami. Professor Per Selle, Bergen universitehtas, lea bálkáhuvvon addit fágalaš cealkámušaid ja rávvagiid čielggadanbarggus. Sámediggi lea maid ásahan referánsajoavkku, dás duohko gohčoduvvon referánsajoavkun, das leat mielde Kárášjoga, Guovdageainnu, Unjárgga, Álttá, Gáivuona, Loabága, Hápmira, Divttasvuona, Aarporte ja Snåase ovddasteaddjit. Sii leat buktán cealkámušaid bargojoavkku bargui, ja juogadan vásáhusaid ja digaštallan hástalusaid ja vejolaš čovdosiid sámi dimenšuvnna nannemii suohkanlaš barggus. , Sámediggi lágidii maiddái beavdde birra seminára 2015 njukčamánus, gosa sámi giellahálddašanguovllu suohkaniid vásedin ledje bovden, ja gos digaštalle fáttáid mat čielggadeamis gieđahallojit. Sámediggi lea maiddái ožžon cealkámušaid sámi ásahusain, organisašuvnnain ja earáin bargui suohkanođastusain. Dokumeantaanalysat leat maiddái dahkkon dálá raporttain, čielggademiin ja eará dokumeanttain suohkaniin j.e . Sámediggi lea maid oasálasttán resursajoavkku čoahkkimiin daid njeallje davimus fylkamánniiguin.</p>
<p>Gielda- ja ođasmahttindepartemeanta (GOD) lea ráhkadan evttohusa gaskaboddosaš čovdosiidda sámegiela hálddašanguovllu suohkaniidda mat háliidit iežaset ovttastahttit suohkaniiguin giellahálddašanguovllu olggobealde. Sámediggi ja departemeanta leat konsulterenproseassas čovdosiid birra. Evttohuvvon čovdosat mielddisbuktet ahte dušše álbmogii dan álgoálgosaš giellahálddašanguovllus gullet giellamearrádusat dassážii ođđa njuolggadusčállosat vejolaččat bohtet fápmui. Dát ferte árvvoštallojuvvot sirdásanortnegiid ektui nu ahte buot stuorasuohkaniidda muhtun ráddjejuvvon jagiid geahčen galget maiddái gustot seammasámi giellageatnegasvuođat. Mot giellageatnegasvuođat hábmejuvvojit, lea dan duohken čuovvoluvvo ja mot giellalávdegotti evttohusat čuovvoluvvojit. Sámedikki oaidnu lea dattetge ahte ii leat molssaeaktu ahte dálá giellageatnegasvuođat mat gustojit giellahálddašansuohkaniin galget hedjonit ođđa stuorasuohkaniin. Sámediggi oaivvilda maiddái ahte geográfalaš doaibmaguovllut gos njuolggadusčállosat doibmet fertejit čuovvut daid ođđa suohkanrájiid maiddái daid bistevaš ortnegin.</p>
<p>Suohkanođastusa áigumuš lea rievdadit suohkan- ja fylkkagielddajuoguid ja rievdadit almmolaš suorggi organiseremiid regiovdna- ja suohkandásis. Dakkár rievdadusat bohtet váikkuhit – 6 –</p>
<p>Sámedikki váldái ja ovddasvástádussii. Čielggadeapmi danin guoskkaha áššečuolmmaid mat gullet dasa. Čielggadeami válddahallamat ja árvvoštallamat fertejit gehččot oktavuođas dálá suohkanođastusproseassa stáhtusin, ja eai sáhte adnot leat visovisožiid. Rievdadusat viidáset proseassas sáhttet váikkuhit árvvoštallamiidda mat leat dahkkon dán čielggadeamis. Čielggadeapmi lea vuođđun bidjan dálá ortnegiid ja láhkaortnegiid. Dát čielggadeapmi lea eanaš ráddjejuvvon dan barggu guvlui mii Sámi giellalávdegottis lea mandáhtan, muhto doppe namuhuvvojit suohkaniid hástalusat ovddidit ja addit buriid sámegielalaš bálvalusaid.</p>
<p>Čielggadeapmi álggos oanehaččat válddahallá Sámedikki prinsihpalaš vuođu, deháleamos riikkaidgaskasaš ja našunála rievttálaš geatnegasvuođaid sámi álbmoga ektui, ja demográfalaš ovdáneami váldodovdomearkkaid sámi guovlluin. Jurdda dáinna lea sárgut duogášgova man vuođul sámi dimenšuvdna ferte árvvoštallojuvvot suohkanstruktuvrra ovdáneamis ja hábmemis. Dasto dahkkojuvvo bajitdási digaštallan suohkana mearkkašumis sámepolitihka ovdáneapmái ja institušonaliseremii, ovdal go dat eambbo konkrehtat válddahallá suohkanlaš bargodoaimmaheami dilálašvuođa ja hástalusaid sámegiela, oahpahusa, dearvvašvuođa ja areálahálddašeami dáfus. Dás digaštallat maid vejolaš čovdosiid iešguđetge fáttá vuolde. Loahpas dahkko čohkkejuvvon digaštallan gaskaboddosaš ávžžuhusaiguin das mot sámi perspektiivva sáhttá bisuhit ja nannet suohkanlaš dásis ja ovttasdoaibmamis gaskal suohkaniid ja Sámedikki. <em type="bold">1.2 Prinsihpalaš vuođđu </em>Sámi giellageavaheaddjit ja sámegiela hálddašanguovlu lea namuhuvvon suohkanproposišuvnnas, ja deattuhuvvo ahte sámi giellageavaheddjiid dilli ii galgga hedjonit suohkanođastusa geažil (Prop. 95. S 2013-2014).Dát čájeha ahte sámiid vuoigatvuođat ja dárbbut leat gáržžiduvvon dušše siskkildit giela ja sámegiela hálddašanguovllu. Suohkanođastusa proseassain ferte maiddái vuhtiiváldit sámiid rievtti doaimmahit iežaset kultuvrra ja ovddidit iežaset servodateallima. </p>
<p>Sámi álbmogii giella lea okta dain vuođđogeđggiin. Giellageavaheapmi ja giellaovdáneapmi siskkilda sihke vuoigatvuođaid sámegiela hálddašanguovllus, muhto maiddái vuoigatvuođaid ja vuoigatvuođaid nannema, olggobealde daid geográfalaš ráddjejuvvon guovlluid. Giela eksisteanssa ja ovdáneami sáhttá dušše sihkkarastit dakko bokte ahte giella lea aktiiva geavahusas buot eallinmuttuin ja buot servodatsurggiin. Dán barggus ferte almmolaš suorgi váldit earenoamáš ovddasvástádusa. Vai sámit galget sáhttit sihkkarastit ja ovdánahttit iežaset giela, kultuvrra ja servodateallima, de lea mearrideaddjin ahte gustovaš láhkaortnegat, našunála politihkka ja našunálastáhta hálddašanvuogádat addá doaibmamuni dasa. Bajitdási rámmat fertejit leat sajis jus suohkanat galget sáhttit fállat buori bálvalusfálaldaga sámiide. Eanet geatnegasvuođat láhkaortnegiid, ekonomalaš resurssaid ja oahpponeavvuid bokte leat oasit mat čielggadeamis namuhuvvojit. Stáhtalaš eiseválddiid fertejit suohkaniidda addit instruvssaid sihkkarastit ahte sámegiella, sámi kultuvra ja servodateallin nannejuvvo suohkanođastusas. Dát guoská buot fágasurggiide mat dán čielggadeamis válddahallojit. Ollu láhkaortnegat mat muddejit suohkanlaš hálddašeami, suohkanrájiid dahje ekonomalaš ja hálddahuslaš resurssaid maiguin suohkanhálddahus doaibmá leat ásahuvvon perspektiivvas maid ii sáhte ákkastallat leat heivehuvvon sámi eallinvuohkái, jurddašeapmái dahje servodateallimii. – 7 –</p>
<p>Čielggadeamis leat ovdamearkkat geavahuvvon doahpagiin <em type="italic">meahcásteapmi </em>, mii ii heive olgoáibmoeallima iige ealáhusdoaimmaheami doahpagii mii lea adnon plána- ja huksenlágas (§ 11-8, § 3-1, §5-4). Norgga hálddašanvuogádagas ferte addot kultuvrii doaibmanvejolašvuohta árbevirolaš máhtu vuođul. </p>
<p>Suohkankárta, gehččon sámi perspektiivvas, ii oktiivástit dainna mot guovddáš eiseválddit suohkanođastusas dárkkuhit dan leat. Kárášjohka ja Guovdageaidnu, mat dárkkuhuvvojit leat boaittobeale suohkanin, leat sámi perspektiivvas guovddážat, Oslo ges dárkkuhuvvo leat periferiijan (Selle et al.2015). Dát dahká ollu suohkaniid unnán ássiiguin dehálažžan sámi servodahkii. Nu lea maid dilálašvuohta lulli- ja julevsámi guovllus, gos ákkastallojuvvo ahte muhtun guovllut leat dehálaččat julevsámi ja lullisámi gillii, kultuvrii ja servodatovdáneapmái.</p>
<p>Ráđđehus geavaha ákkaid nugo ahte ekonomalaččat ja servodatfunktionálat lea ávkkálaš ovttastahttit suohkaniid. Ollu suohkanat gos lea sámi ássan, nugo ovdamearkka dihte Plassje ja Divttasvuotna, leat unnit našunála skálás. Sámedikki mielas lea dehálaš ahte dakkár suohkaniin ain galgá leat sámi kultuvrralaš, ealáhuslaš ja gielalaš ovdáneapmi. <em type="bold">2. Rievttálaš vuođđu ja demográfalaš ovdánanbealit2.1 Rievttálaš vuođđu </em>Sámedikki prinsihpaide leat vuođđun našunála láhkaortnegat ja riikkaidgaskasaš konvenšuvnnat. Sámediggi áigu deattuhit ahte Vuođđolága § 108 geatnegahttá stáhtalaš eiseválddiid láhčit dili dasa ahte sámi álbmotjoavku sáhttá sihkkarastit ja ovddidit gielaset, kultuvrraset ja eallinvuogiset. Vuođđolágamearrádus lea hábmejuvvon ON-konvenšuvnna modealla mielde, artihkal 27, mii lea siviila ja politihkalaš vuoigatvuođaid birra (SP). Dát mielddisbuktá ahte dát ferte dulkojuvvot ahte dat oktiivástida dainna mat iešguđet áiggi leat norgga eiseválddiid geatnegasvuođat dán artihkkala mielde. Mánáidkonvenšuvdna lea okta dain konvenšuvnnain mii lea inkorporerejuvvon norgga lágaide ja dat manná vuostálasvuođadilis ovdalii eará norgga rievtti. Mánáidkonvenšuvnna artihkal 30 dadjá ahte álgoálbmotmánáin lea riekti bajásšaddat iežaset kultuvrrain ja gielain. Láhkaortnegis leat eanet mearrádusat mat válddahallet almmolaš etáhtaid geatnegasvuođaid sámi geavaheddjiid guovdu. Pasieantavuoigatvuođalága mearrádusat dan birra ahte pasieanttat galget oažžut dieđuid heivehuvvon iežaset kultuvrralaš ja gielalaš duogážii. Mánáidsuodjaluslága mearrádusat ahte fuolahusvuogi válljemis galgá gielalaš ja kultuvrralaš duogáš deattuhuvvot, leat ovdamearkkat dasa. Dasa lassin Sámeláhka addá viiddiduvvo giellavuoigatvuođaid eanet surggiin ássiide geat orrot sámegiela hálddašanguovllus. </p>
<p>Sihke Vuođđoláhkamearrádus ja SP hábmejit rievttálaš čadni geatnegasvuođa Norgga eiseválddiide riikka sámepolitihka hábmemis ja čađaheamis ja eará gažaldagain mat sámiide leat dehálaččat. Vuođđolága ja SP mielde gávdno danne earenoamáš doaibmangeatnegasvuohta positiivvalaš doaimmaiguin vai sáhttá joksat duohta dásseárvvu gaskkal sámiid ja majoritehtaálbmoga, ahte sámi beroštumit galget deattuhuvvot buot doaimmaid árvvoštallamis mat sáhttet váikkuhit sámiide ja ahte stáhta ii sáhte suovvat sisabáhkkemiid resursavuođus mat sáhttet – 8 –gieldit dahje mearkkašahtti rihkkut vejolašvuođa muhtun guovllus doaimmahit kultuvrra gielain, ealáhusaiguin ja servodateallimiin. Sámiide ferte SP 27 maiddái dulkojuvvot SP artihkkala 1 olis mii lea rievtti iešmearridanvuoigatvuođa birra gos iešstivrejupmi báikkálaš ja siskkáldas áššiin ja konsulteremat nu ahte joksá friddja dieđihuvvon mieđiheami leat mállet mot iešmearridanriekti sáhttá ovdanbuktot. Nu lea maiddái ON julggaštusas álgoálbmotvuoigatvuođaid 3. ja 4. artihkkala ja muhtun eará artihkkaliid mielde.</p>
<p>Norga lea maiddái dohkkehan ILO-konvenšuvnna nr. 169 álgoálbmogiid ja čearddalaš álbmogiid birra iešheanalaš stáhtain (ILO 169). Čiehkageađgi ILO 169:s lea geatnegasvuohta konsulteret áššiin mat njuolga gusket álgoálbmogiidda (art. 6. s.),muhto leat maiddái mearrádusat rievtti birra luondduresurssaid almmolašrievttálaš hálddašeami oassálastimii (artihkal 15, gč. artihkal 13), dohkkeheami gáibádus, ja doppe gos lea áigeguovdil, sihkkarastin ja ovddideapmi gili- ja báikkálašvuđot doaimmain mat gullet giehtaduodjái, bivdui, álvui, guolásteapmái ja čoaggimii (art. 23), dohkálaš dearvvašvuođabálvalusat galget gávdnamis maid sis alddiineaset lea ovddasvástádus ja bearráigeahčču galgá sajáiduhtton báikkálašbirrasii (artihkal 25), galget čađahuvvot doaimmat sihkkarastin dihte álgoálbmogiidda unnimustá seamma buriid vejolašvuođaid oahpahussii buot dásiin go riika álbmogis muđuid (artihkal 26), oahpahusprográmmaid ovddideapmi ja čađaheapmi ovttas álgoálbmogiiguin ja sidjiide galgá maiddái addot vuoigatvuohta vuođđudit iežaset oahpahusásahusaid- ja ortnegiid (artihkal 27), ja addit mánáide lohkan- ja čállinoahpahusa sin eatnigillii seammás go galgá bidjat johtui doaimmaid mat seailluhit ja ovddidit giela (art. 28. s.)</p>
<p>Eurohpáráđi lihttu unnitlogu ja guovllugielaide artihkal 7 nr. 1 bustávva b. mielde lea nu ahte dálá dahje ođđa hálddahuslaš juogut eai galgga hehttet ovddideames guoskevaš guovllu- dahje minoritehtagielaid. Artihkal 10 nr. 2 mielde Eurohpáráđi rámmakonvenšuvnnas suddjet našuvnnalaš minoriteahtaid čuožžu maid ahte ahte guovllut gos árbevirolaččat dahje gos mearkkašahtti logu našuvnnalaš minoritehtaid gullevaš olbmot ásset, de galget oasálaččat, jus olbmot ávžžuhit dan ja go dakkár ávžžuhus vástida duohta dárbbuide, geahččalit nu guhkás go vejolaš láhčit dili unnitlogu giela geavaheapmái daid olbmuid ja hálddašaneiseválddiid gaskaneaset gulahallamis. Konvenšuvnna ráđđeaddi komitea lea earret eará bidjan vuođđun ahte stáhta okto ii sáhte guođđit báikkálaš eiseválddiide oaivvildit galget go unnitlogu gielat adnot hálddašaneiseválddiid ektui ja ahte vuoigatvuođat bohtet geavahussii árbevirolaš guovlluin vaikko doppe leat unnán minoritehtaolbmot, ja ahte gálgá vuhtiiváldit giela dárbbuid. Oktiibuot leat dát geatnegasvuođat dan mutto nannosat ahte Sámedikki mielas lea váttis oaidnit ahte evttohuvvon gaskaboddosaš čovdosat leat doarvái dasa ahte sihkkarastit sámegiela dili.</p>
<p>Norgga rievtti mielde leat muhtun mearrádusat mat leat hábmejuvvon dainna áigumušain ahte sihkkarastit ja ovddidit sámegiela, sámi kultuvrra ja servodateallima. Dát liikká vuosttažettiin gullá gillii ja oahpahussii, ja areálii, birrasii ja resursahálddašeapmái.</p>
<p>Sámegiela dásseárvosažžan dahkat dárogielain lea sámelága § 1-5 ráddjejuvvon sámegiela hálddašanguvlui (hálddašanguvlui). Dát siskkilda odne 10 suohkana,mas 7 leat davvisámi giellaguovllus, 1 suohkan lea julevsámi giellaguovllus ja 2 suohkana leat lullisámi giellaguovllus.</p>
<p>Sámelága 3. kápihttal čielggada makkár gielalaš geatnegasvuođat suohkaniin ja eará almmolaš – 9 –orgánain leat mat gokčet hálddašanguovllu ja makkár vuoigatvuođat geavaheddjiin leat. Sámelága § 3-2 nubbi lađas nanne ahte almmolaš orgánaid almmuhusat mat hálddašanguovllus vásedin leat visot álbmogii dahje osiide álbmogis, galget leat sámegillii ja dárogillii. Gáibádus jorgalit almmuhusaid siskkilda dieđuid, plakáhtaid, aviisaalmmuhusaid je. Ovdabargguin čujuhuvvo dasa ahte njuolggadus geavahusas siskkilda buot báikkálaš almmolaš orgánaid almmuhusaid. Regionálalaš ja riikkaviidosaš almmolaš orgánaid guoská dat go sis leat almmuhusat mat earenoamážit gullet hálddaššanguvlui. Hálddašanguovllus galget sihke sámegillii ja dárogillii gávdnot skovit mat adnojit báikkálaš dahje regionálalaš almmolaš orgána ektui. Ovdabarggus čujuhuvvo dasa ahte mearrádussii gullet maiddái riikaviidosaš orgána ráhkaduvvon skovit mat geavahuvvojit hálddašanguovllu almmolaš orgánaid ektui, omd. vihahanskovvi ja iešdieđáhus. Njuolggadus siskkilda skovi bagadusaid.</p>
<p>Sámelága § 3-3:s leat mearrádusat dan birra ahte hálddašanguovllus lea riekti oažžut vástádusa sámegillii. Mearrádusa vuosttaš lađđasa mielde lea das gii sámegillii váldá oktavuođa báikkálaš almmolaš orgánain hálddašanguovllus, riekti oažžut vástádusa sámegillii. <span type="quote">”Báikkálaš almmolaš orgánan hálddašanguovllus”</span> oaivvilduvvo juohke suohkanlaš, fylkkagielddalaš dahje stáhtalaš orgána man bálvalusviidodat siskkilda ovtta suohkana dahje oasi ovtta suohkanis mii lea sámegiela hálddašanguovllus, gč. lága § 3.1 nr. 3. Geatnegasvuohta mii báikkálaš almmolaš orgánain lea vástidit sámegillii, gusto sihke čálalaš ja njálmmálaš oktavuođaváldimiidda. Nu mot mearrádus lea sátnáduvvon, de lea ” son gii oktavuođa váldá” geas lea riekti sámegillii oažžut vástádusa. Ovdabargguin čujuhuvvo dasa ahte mearrádus mielddisbuktá ahte báikkálaš almmolaš orgánat hálddašanguovllus galget vástidit buot oktavuođa váldimiid sámegillii, sihke njálmmálaš ja čálalaš. Mearrádusa ferte dqáinna lágiin áddet ahte dat gii váldá oktavuođa, ferte ássame sámegiela hálddašanguovllus. Dábálaččat dattetge báikkálaš almmolaš orgána bálvalusviidodat lea ráddjejuvvon ovtta suohkanii.</p>
<p>Son gii čálalaš oktavuođa váldá sámegillii regionálalaš almmolaš orgánain hálddašanguovllus, lea riekti oažžut vástádusa sámegillii. Regionálalaš almmolaš orgána hálddašanguovllus lea juohke fylkkagielddalaš ja stáhtalaš orgána mas lea bálvalanviidodat mii ollásit dahje belohahkii siskkilda eanet sámegiela hálddašanguovllu suohkaniid. Dat ii dattetge siskkil riikaviidosaš orgánaid. Mearrádus lea evttohuvvon nu ahte jus fylkkagieldda dahje stáhta bálvalusbiires lea okta suohkan mii gullá sámgiela hálddašanguvlui, de sáhttá doarvái ággan gohčodit orgána <span type="quote">”regionála orgánan hálddašanguovllus. Mearrádus dál ovdamearkka dihte siskkilda Nordlándda fylkagieldda, vaikko lea dušše okta suohkan fylkkas mii gullá hálddašanguvlui. Maiddái riekti oažžut čálalaš vástádusa sámegillii gusto sátnádeami mielde ”dat gii váldá oktavuođa”</span>, beroškeahttá gii son lea. Mearrádus rievtti birra vástádusa oažžut sámegillii danin ii leat ráddjejuvvon addit vuoigatvuođaid dušše suohkaniid ássiide geat hálddašanguovllus leat oassin. Maiddái eará olbmuin geat oktavuođa váldet čálalaččat sámegillii regionálalaš orgánain danne lea riekti čálalaš vástádussii sámegillii.</p>
<p>Sámelága § 3-4, gč. duopmostuollolága § 136 a, almmuha bienalaš njuolggadusaid viiddiduvvon rievtti birra geavahit sámegiela riektedoaimmahagas. Sámelága § 3-4 gusto sihke siviila áššiin ja ráŋggáštusáššiin. Riektedoaimmahat dán oktavuođas leat politiijat, leansmánnit, áššáskuhttineiseválddit, duopmostuolut ja kriminálafuolahus (giddagasdoaimmahat ja friddjafuolahus). Dán paragráfa mearrádusat bohtet lassin daid obbalaš njuolggadusaide riektái oažžut vástádusa sámegillii § 3-3:s. Mearrádusat gustojit sámegiela geavaheapmái – 10 –duopmostuoluid áššiin main ámmátbiire ollásit dahje belohahkii siskkilda hálddašanguovllu, ja politiija ja áššáskuhttineiseválddi áššiin mas bálvalusbiire ollásit dahje belohahkii siskkilda hálddašanguovllu.</p>
<p>Riekti geavahit sámegiela namuhuvvon orgánain §3-4:s gusto <span type="quote">”juohkehažžii”</span>, ja beroškeahttá das gos olmmoš ássá guhte váldá oktavuođa.</p>
<p>Sámelága § 3-5 mearrádusat ahte son gii háliida geavahit sámegiela vuhtiiváldin dihte iežas beroštumiid báikkálaš- ja regionálalaš almmolaš sosiálaásahusaid ektui hálddašanguovllus, lea riekti bálvaluvvot sámegillii. Báikkálaš ja regionálalaš almmolaš orgánain maidda dát mearrádus guoská, maiddái boahtá leat geatnegasvuohta geavahit sámegiela § 3-3 njuolggadusaid mielde. Buohtastahttojuvvon § 3-3:in lea § 3-5 spesiálamearrádus mii addá viiddiduvvon rievtti sáhttit váldit oktavuođa njálmmálaččat sámegillii, ja oažžut njálmmálaš vástádusa sámegillii regionálalaš <span type="quote">”dearvvašvuođa- ja sosiálaásahusaid”</span> dearvvašvuođabargiin. Makkár ásahusaide odne sámelága § 3-5 gusto, sáhttá rievdan ollu dan rájes go sámeláhka váldui atnui, sihke stuora ođđasisorganiseremiid geažil dearvvašvuođadoaimmahagas maŋemus 20 jagis, nugo stáhtalaš dearvvašvuođadoaimmaid ásaheapmi, friddja buohcceviesu válljen, ovttasdoaibmanođastus je., ja sámegielaid hálddašanguovllu viiddideami geažil. Mearrideamis mat leat báikkálaš ja regionálalaš ásahusat, lea lunddolaš vuođđun bidjat lága § 3-1, mii definere báikkálaš ja regionálalaš almmolaš orgánaid. Dat mearkkaša ahte báikkálaš almmolaš dearvvašvuođa- ja fuollaásahusat leat ásahusat main leat pasieanttat mat gullet suohkanii dahje mat leat oassin suohkanis mii giellahálddašanguovllus lea mielde (gč. lága § 3-1 nr. 3.). 3. Ovttasdoaibmanođastus láhčá dili vejolaš ovttasbargui gaskkal suohkaniid dearvvašvuođa- ja fuollabálvalussuorggi bargguid čađaheamis. Hálddašanguovllu suohkan dattetge ii sáhte beasadit ovddasvástádusas sámelága § 3-5 mielde dakko ahte lihtodit ovttasbarggu eará suohkaniin, dahje lihtoda bargodoaimmahanšiehtadusa eará hálddašandásis. Ruovttusuohkaniin lea seamma ovddasvástádus láhčit bálvalusaid sámegielagiidda go mii suohkanis lea mii gullá giellahálddašanguvlui.</p>
<p>Regionála dearvvašvuođaásahus álgoálggus boahtá leat juohke ásahus mas ollásit dahje belohahkii lea ovddasvástádus pasieanttaide mat gullet ovtta dahje eanet suohkaniidda mat sámegielaid hálddašanguovllus leat mielde. Dát mearkkaša ahte regionálalaš almmolaš dearvvašvuođa- ja fuollaásahusat maiddái siskkildit ásahusaid mat leat hálddašanguovllu olggobealde, muhto mat vuostáiváldet pasieanttaid hálddašanguovllus, omd. Davvi-Norgga universitehtabuohcceviessu. Danin ferte biddjon vuođđun ahte riekti bálvaluvvot sámegillii dán mielde boahtá gustot buot pasieanttaide dain ásahusain geat háliidit geavahit sámegiela vuhtiiváldit iežaset beroštumiid, beroškeahttá das gullá go pasieanta giellahálddašanguovllu suohkanii. Odne eai šat dávjá earut gaskkal regionálalaš ja našunálalaš dearvvašvuođaásahusaid. Muhtun mállet divššut ja bálvalusat sáhttet dušše čađahuvvot ovttaskas buohcceviesuin, ja regionálalaš dearvvašvuođadoaimmat sáhttet ohcat departemeanttas našunála bálvalusaide dohkkeheami. Dán vuođul lea eahpečielggas makkár buohcceviesuide odne sáhttá dadjat ahte sámelága § 3-5 lea gustovaš. Sámelága § 3-5 čuoččáldahttá maiddái muhtun gažaldagaid mearrádusaid viidodaga birra go guoská beaivedikšui, ruovttubálvalusaide ja priváhta aktevrraide mat almmolaš ásahusaid bealis doaimmahit bálvalusaid. Dát leat gažaldagat maid giellalávdegoddi áigu árvvoštallat.</p>
<p>Sámelága § 3-6 nanne ahte sámegiela hálddašanguovllus lea juohkehaččas riekti oktagaslaš girkolaš bálvalusaide sámegillii Norgga girku searvegottiin. Ovdabarggus čujuhuvvo dasa ahte oktagaslaš girkolaš bálvalusat vuosttažettiin ja ovddemusat mearkkašit rievtti oažžut siellodikšuma – 11 –sámegillii. Das lassin siskkilda dajaldat gástta, vihaheami ja eahkedismállásiid. Maŋemus bálvalusaid vuhtiiváldima dihte galgá njuolggadus áddejuvvot nu ahte ii ovttasge leat riekti dasa ahte girkolaš bálvalusat galget addot sámegillii dakkár oktavuođain mat leat rahpasat buohkaide, omd. dábálaš ipmilbálvalusat. Jus báhppa lea mielas addit dakkár bálvalusaid giddejuvvon doaluin, de dattetge sáhttá gáibidit ahte dat dáhpáhuvvá sámegillii, gč. Od.prp.nr. 60 (1989-90).</p>
<p>Sámelága § 3-7 addá hálddašanguovllu báikkálaš dahje regionálalaš almmolaš orgána virggehasaide rievtti virgelohpái bálkkáin sámegielmáhtu háhkat jus orgána dárbbaša dakkár máhtu. Riekti gusto dušše hálddašanguvlui daningo almmolaš orgánain olggobealde hálddašanguovllu ii leat makkárge geatnegasvuohta vástidit oktavuođaváldimiid sámegillii.</p>
<p>Lágas vuođđoskuvlla ja joatkkaoahpahusa birra (oahpahusláhka) 6. kapihttalis gávdnojit mearrádusat dan birra ahte vuođđoskuvlla ohppiin ja joatkkaskuvlla ohppiin lea riekti sámegiel ja sámegillii oahpahussii. <em type="italic">Sámegiel </em>oahpahusain oaivvilduvvo ahte sámegiel oahpahus lea sierra fágan. <em type="italic">Sámegiel ja sámegillii </em>oahpahusain oaivvilduvvo ahte eará fágain oahpahus nai dáhpáhuvvá sámegillii. Vuođđoskuvllas lea buot ohppiin sámi hálddašanguovllus, sihke sámiin ja ii - sámiin, riekti sihke sámegiel ja sámegillii oahpahussii. Sámi hálddašanguovllu olggobealde leat dušše sámit vuođđoskuvlla agis geain lea oktagaslaš riekti sámegiel oahpahussii. Hálddašanguovllu olggobealde lea sihke dáčča ja sámi oahppit, mat suohkanis oktiibuot dahket unnimus 10 oahppi, riekti sámegiel ja sámegillii oahpahussii, nu guhká go unnimus vel leat báhcán guhtta oahppi joavkkus. Joatkkaskuvllas lea sámi ohppiin riekti sámegiel oahpahussii. </p>
<p>Sierra fágaplánat eará fágain go sámegielas vuohččan váldojedje atnui 1987:s vuođđoskuvlla minsttarplána M87 oktavuođas. 1997 oahpahusođastusas sisafievrreduvvui sierra sámi oahppoplánadagus vuođđoskuvlii - OM97 Sámi. Gustovaš 2006 oahpahusođastusas - Máhttoloktemis, vuohččan ráhkaduvvui oktasaš sámi oahppoplánadagus vuođđoskuvlii ja joatkkaskuvlii. Sámi oahppoplánadagus Máhttolokten - Sámi sisttisdoallá oahppoplánaid sámegiel fágii ja oahppoplánaid fágaide maidda leat ráhkaduvvon sierra sámi parallealla oahppoplánat vuođđoskuvlii, joatkkaoahpahussii čađamanni fágaide ja oktasaš fágaide ja prográmmafágaide. Dehálaš mihttomearri sámi oahppoplánadahkosa OM06S ásahemiin lea lasihit máhtu sámi kultuvrra ja servodatdilálašvuođaid birra buot ohppiin suohkanis. Fágat maidda leat ráhkaduvvon dásseárvosaš parallealla sámi oahppoplánat leat servodatfága, musihkka, borramuš ja dearvvašvuohta, duodji, luonddufága, REE ja dárogiella ohppiide geain lea sámegiella vuosttašgiellan. Fágain maidda eai leat ráhkaduvvon sierra parallealla sámi oahppoplánat, gustojit OM06 maiddái ohppiide geat vuostáiváldet sámegiel ja sámegillii oahpahusa.</p>
<p>Oahpahuslága láhkaásahusa § 1-1 vuosttaš lađđasa bustáva b:s nannejuvvo ahte ohppiin sámi giellahálddašanguovllus galgá leat oahpahus Máhttoloktema - sámi olis. Dát mearkkaša ahte buot vuođđoskuvllaohppiin sámegiela hálddašanguovllus galgá leat oahpahus OM06S Máhttolokten-sámi mielde (sámi oahppoplánadahkosa). Máhttolokten - sámi lea dásseárvosaš oahpahusain našunála oahppoplánadahkosa OM06 mielde. Dát mielddisbuktá ahte oahppit friddja sáhttet fárret eará suohkanii ja joatkit iežaset oahpahusa našunála oahppoplána mielde. Oahpahus Máhttolokten-sámi mielde addá maiddái seamma vejolašvuođaid viidáset ohppui go maid oahpahus Máhttolokten - našunála oahppoplánadahkosa mielde addá. Oahpahus Máhttolokten-sámi mielde ii gáibit ahte galgá leat sámegiel dahje sámegillii oahpahus. Dárogiella – 12 –vuosttašgiela oahpahussan sáhttá addot Máhttoloktema dárogiel oahppoplánaid mielde - našunála oahppoplánadahkosa. Maiddái sámi hálddašanguovllu olggobealde galgá ohppiin leat oahpahus mii dávista Máhttolokten- sámiin go sii ožžot sámegiel ja sámegillii oahpahusa, gč. oahpahuslága láhkaásahusa § 1-|1 vuosttaš lađđasa bustávva b ja c. Máhttolokten- našunála oahppoplánadagus lea muđui vuođđun eará oahpahussii.</p>
<p>Dearvvašvuođa- ja fuolahusbálvalusláhka § 3-10 nanne ahte hálddašanguovllu suohkanat galget fuolahit ahte sámi pasieanttaid dahje geavaheddjiid dárbbut deattuhuvvojit bálvalusa hábmemis. Dát guoská maiddái ovttaskas olbmo viiddiduvvon riektái geavahit sámegiela dearvvašvuođa- ja fuollabálvalusas sámelága § 3-5 mielde. Lága ovdabarggut čujuhit muđui dasa ahte suohkanat gos lea sámi álbmot, ja mat eai gula sámegielaid hálddašanguvlui, galget fuolahit ahte sámi geavaheddjiid ja pasienttaid ovddasteaddjit galget beassat buktit oaiviliid suohkana dearvvašvuođa- ja fuolahusbálvalusa hábmemis, gč. § 3-10 vuosttaš ja nuppi lađđasa. Bálvalusaid hábmemis ferte jearahit addet go válljejuvvon strategiijat ja čovdosat maiddái buori fálaldaga sámi pasieanttaide ja geavaheddjiide, dahje dárbbašuvvojit go sierra doaimmat addin dihte buori bálvalusfálaldaga.</p>
<p>Báikenammalága § 9 nubbi lađas nanne ahte sámi ja suoma báikenamat maid ” olbmot atnet geat bissovaččat ásset dahje geain lea ealáhuslaš čanastat báikái”, daid almmolaš ásahusat dábálaččat galget atnit kárttain, šilttain, registariin j.e. ovttas vejolaš dárogiel nammahámiin. Dát mearrádus lea obbalaš, ja suohkanovttastahttinproseassa ii váikkut dasa. Láhkaásahusa § 7 goalmmát lađas báikenamaid čállinvuogi birra gusto dattetge hálddašanguvlui. Mearrádus nanne ahte sámegielaid hálddašanguovllus galgá šilttain, kárttain j.s. vuorroortnet leat sámegiella, dárogiella, kvenagiella. Suohkaniid namaid dáfus, leat suohkanlága § 3 vuosttaš lađđasa nr. 3:s mearrádusat mat gullet vejolaš sámi namaid geavaheapmái. Mearrádusa mielde Gonagas galgá mearridit suohkannama rievdadusa. Guoskevaš suohkanis dahje suohkaniin galgá vižžot cealkámuš ovdalgo nammagažaldagas dahkko mearrádus. Dát mearkkaša ahte suohkanat ieža fertejit mearridit sámi ja/dahje kvena suohkannama lassin dárogielnammii ja dasto ohcat Gonagasas, Gieldda- ja ođasmahttindepartemeantta bokte, beassat rievdadit suohkannama. Suohkanlágas eai leat makkárge mearrádusat mat geatnegahttet ahte hálddašanguovllu suohkaniin galgá leat guovttegielat dárogiel-sámegiel namma.</p>
<p>Plána- ja huksenlága § 3-1 mii siskkilda plánenbargguid ja plánenberoštumiid nanne ahte buot plánen galgá sihkkarastit luondduvuođu sámi kultuvrii, ealáhusdoaimmaheapmái ja servodateallimii. Suohkan lea plánaeiseváldi ja galgá maiddái láhčit dili mielde váikkuheapmái joavkkuin mat gáibidit erenoamáš heiveheami. Dát boahtá ja sáhttá siskkildit sámi geavaheddjiid ja beroštumiid ja ferte áddejuvvot konsulterenrievtti olis. Finnmárkkus galget suohkanat areálahálddašeamis maiddái bidjat vuođđun Sámedikki njuolggadusaid meahci rievdaduvvon anu Finnmárkolága § 4. mielde. <em type="bold">2.2 Sámepolitihka doaibmasuorggit </em>Sámepolitihkka lea álgoálbmotpolitihkka mas oktasaš ja territoriála dimenšuvdna lea dehálaš. Geográfalaš guovllut gos sámit leat eanetlogus álbmogis, dahje nu stuora unnitlogus ahte dat garrasit váikkuha báikegottiide, danin leat dehálaččat sámi searvevuođa bisuheapmái – 13 –ja ovddideapmái. Sámepolitihkalaš váikkuhangaskaoamit leat eanasmuddui geográfalaččat definerejuvvon, muhto nu ahte leat heivehuvvon iešguhtet áššesuorgái ja eará lágaide ja almmolaš stivrenmekanismmaide. Odne leat guhtta iešguhtet geográfalaš doaibmasuorggi sámepolitihka doaimmaheapmái Norggas. Dat leat: 1. Giellavuoigatvuođat mat gullet almmolaš bálvalusaide, oahpahussii, dearvvašvuođabálvalusaide ja riektedoaimmahaga meannudemiide (10 suohkana). 2. Eanan- ja resursavuoigatvuođaid stivren ja hálddašeapmi, ja minerálalága beroštusmearrádusat (96% Finnmárkku eananareálas).3. Guolástanriekti unnimus fatnasiidda (Finnmárku, ja Sámedikki ealáhusdoarjjaguovlu - SDE). 4. Ealáhusdoarjjaortnegat (21 olles suohkana ja oasit 10 suohkanis). 5. Boazodoallu, konsulteremat áššiid birra mat gullet ávnnaslaš kulturvuđđui, kulturmuittuide ja eiseváldi areálaplánemis (40 proseantta Norgga eananareálas).6. Sámediggi lea čállán regionála šiehtadusaid Tromssa (2002), Finnmárkku (2003), máttasámiguovlui Nordlándda, Davvi- ja Mátta Trøndelágaidn ja Hedemárkku (2005) fylkagielddaiguin </p>
<p>Dasa lassin leat Sámedikkis ovttasbargošiehtadus Romssain ja Båddådjoin, ja lea bargamen oažžut šiehtadusa Osloi ja Álttáin. Daid geográfalaš doaibmasurggiid sáhttá čájehit čuovvovaš govastagas:– 14 –</p>
<p>Dáin geográfalaš doaibmasurggiin lea nanu kultuvrralaš funkšuvdna sámiide daningo resursageavaheapmi ja ealáhusdoaimmaheapmái láktá kultuvrra ja ealáhusa oktii, ovttaiduhttin mii lea definerejeaddji kulturelemeantan sámiide álbmogin. Dát mearkkaša ahte dohkkeheapmi sámiid joatkevaš geográfalaš leahkimis ja resursageavaheamis, mii lea meahcásteapmi, guolásteapmi, eanandoallu ja boazodoallu, lea sámepolitihkas dehálaš. Sámi váikkuheapmi areálaid ja resurssaid hálddašeapmái ja stivremii vuođđun ealáhusovdáneapmái danne lea dehálaš ja ollu digaštallon áššesuorgi sámi almmolašvuođas. Sámepolitihkas daid váikkuhansurggiid mearkkašupmi bidjá rámmaid suohkanstruktuvrra rievdadanárvvoštallamiidda. <em type="bold">2.3 Sámi suohkanat - ovdánandovdomearkkat </em>Sámi suohkanat gos gávdno sámi álbmot leat ollu, ja lea stuora erohus daid gaskkas. Muhtun guovlluin leat sámit eanetlogus gos sámegiella ja kultuvra lea guovddážis buot suohkaniid dásiin. Eará guovlluin leat sámit unnitlogus, gos sámegiella ja kultuvra ii leat liikká lunddolaš oassin suohkanis. Suohkanat doibmet maiddái iešguđet giellaguovlluin, iešguđetlágan hástalusaiguin. Álbmotovdáneapmi dahká ahte ollu nuorra sámit ásset gávpogiin, ja dat dagaha ahte gávpotsuohkanat maiddái leat dehálaččat sámi álbmogii. Sámediggi lea ráhkadahttán ovttasbargošiehtadusaid muhtun gávpotsuohkaniiguin, dáin suohkaniin galget sámi áššit loktejuvvot ovdan ja čuovvoluvvot. Dássážii lea Sámediggi vuolláičállán šiehtadusa Romssa ja Bådåddjo suohkaniin. Sámediggi lea álgán proseassain ráhkadahttit ovttasbargošiehtadusaid Oslo ja Álttá suohkaniin. Ovttasbargošiehtadusat leat dehálaš reaidun oažžut oidnosii sámegiela suohkaniid bajitdási plánain ja nannema fálaldagas sámi álbmogii. </p>
<p>Ovttasbargošiehtadusat atnet vuođđun riikkaidgaskasaš álgoálbmot vuoigatvuođaid šiehtadusaid ja geatnegasvuođaid. Suohkanat geatnegahttojit ovttasbargošiehtadusaid bokte sihkkarastit iežaset plánenbarggus luondduvuođu sámi kultuvrii, ealáhusdoaimmaheapmái ja servodateallimii. Sámedikki sadji lea fuolahit ahte sámit ožžot dásseárvosaš fálaldaga ja leat mielde ovddideame fálaldagaid sámi álbmogii. Vejolaš suohkanovttastahttimiin, gos gávpotsuohkanat viiddiduvvojit dahje juohkásit, ferte Sámediggi, ovttas áigeguovdilis suohkaniiguin árvvoštallama dahkat gustovaš šiehtadusaid ektui. Sámediggái lea dehálaš ahte ásahuvvon ovttasbargu joatká ja viidásetovddiduvvo. Sámedikkis leat maiddái ovttasbargošiehtadusat sámegiela hálddašanguovllu suohkaniiguin, ja njealji davimuš fylkkagielddain. Dát šiehtadusat leat reaidun mat galget veahkehit Sámedikki čuovvolit suohkaniid ja fylkkagielddaid barggu giellaovddidemiin ja sámelága giellanjuolggadusaid čuovvolemiin. <em type="bold">2.4 Álbmotovdáneapmi sámi guovlluin </em>1990 rájes 2010 rádjái lea olmmošlohku njiedjan 16 %:in Sámedikki ealáhusovddideami doarjjaortnegiid doaibmaguovllus, SDE-guovllus(Rustad 2010) <em type="italic">. </em>Álbmotovdáneapmi lea leamašan sullasaš sámegiela hálddašanguovllu lullisámi suohkaniin, Raarvihken ja Snoasa suohkaniin. Raarvihkes olmmošlohku njiejai olles 33% ja Snoasas njiejai ges 15% áigodagas 1990-2010 (www.ssb.no). </p>
<p>Seamma áigodagas leat SDE - suohkanat vásihan garra boarásnuvvanproseassa, seamma ládje go ollu eará guovllut davvin. Váldosivvan olmmošlogu njiedjamii ja boarásnuvvamii SDE -suohkaniin lea ahte eretfárren dain jahkebuolvvain geat bajásšadde 1970 ja 1980-logus lea – 15 –stuorát go sisafárren. Fárrenminsttar lea veaháš iešguđetlágan iešguđet ge regiovnnain. Nuorta-Finnmárkkus dávjá fárrenrávdnji manná Norggas lulábeallái Sáltoduoddara, Davvi-Tromssas ges olbmot fárrejit liikká dávjá eará suohkanii SDE-guovllus go Lulli-Norgii (Broderstad ja Sørlie 2012). Olmmošlassáneapmi Davvi-Norggas lea boahtán buorrin regionálalaš guovddážiidda. Bådådjos Nordlánddas, Romssas Tromssas ja Álttás ja Hámmárfeasttas Finnmárkkus lea stuorát olmmošlassáneapmi go mii guovlluin fylkkain muđui lea.</p>
<p>Unnit jahkebuolvvat šattolaš agis leat fas váikkuhan negatiivvalaš riegádahttinbadjebáhcaga. 2005-2009 jagiid gaskamearálaš riegádahttinbadjebáhcagis lea sis Finnmárkkus dilli earálágan go SDE-guovllus muđui, doppe lea čielga riegádahttinbadjebáza. Guovdageaidnu lea bajimusas, gaskamearálaš riegádahttinbadjebáza lea 32. Riegádahttinbadjebáza lea leamašan negatiiva áigodagas nai lullisámi suohkaniin, gos Snoasas lea gaskamearálaš riegádahttinvuolláibáza lea - 7 ja Raarvihkes -1(www.ssb.no).</p>
<p>SDE-guovllus leat golbma suohkana main lei olmmošlassáneapmi áigodagas 1990-2010. Dát leigga Kárášjohka ja Omasvuotna mat ollásit gulaiba SED-guvlui. Dasa lassin lea Evenášši suohkanis dan guovllus mii gullá SDE:ii leamašan olmmošlassáneapmi ja suohkana eará guovlluin olggobealde SDE lea olmmošlohku njiedjan. Maŋemus jagiid lea sisafárren buhtten riegádahttinvuolláibáhcaga ja riikasis fárrenvuolláibáhcaga.</p>
<p><em type="bold">Álbmot SDE-guovllus: </em></p>
<p><em type="bold">Olmmošlohku </em></p>
<p><em type="bold">Oktiibuot </em></p>
<p><em type="bold">Albmát </em></p>
<p xml:lang="kal"><em type="bold">Nissonat </em>201355 65228 92126 731 </p>
<p>Sisafárren (2012)180795884920-44 jahkái.935501434</p>
<p xml:lang="spa">Eretfárren (20122 14711301017</p>
<p>Netto sisafárren-340-172-16820-44 jahkái.-304-142-162</p>
<p>SDE guovllus vurdojuvvo boahttevaš jagiid šaddat iešguđetlágan álbmotovdáneapmi ja iešguđetlágan álbmotstruktuvra. Obbalaččat vurdojuvvo binnánaš olmmošlogu njiedjan olles SDE-guovllus jagi 2030 rádjái. Oarje-Finnmárkku vuotnaguovlluin joatká olmmošlogu njiedjan leat stuorámus. Maiddái sis Finnmárkkus vurdojuvvo olmmošlohku njiedjat sullii 6 proseanttain jagi 2030 rádjái. Leat dušše márkosámi guovllu suohkaniin Lulli-Tromssas ja Davit - Nordlánddas gos ovdaárvvoštallama mielde lassána olmmošlohku (Angel et al. 2014). <em type="bold">2.5 Barggolašvuohta ja mátkkošteapmi gaskal ruovttu ja barggu sámi guovlluin </em>Bargosajiid logu ovdáneapmi maŋemus jagiid (2008-13) riikadásis ii čájet seamma loguid. Golbma davimus fylkkas lea Finnmárkkus buoremus boađus, lassáneapmi lea 4,5%, Nordlánddas ges lea leamašan bargosajiid logus njiedjan 3,1%. Sámi guovlluin čájeha bargosajiid ovdáneapmi binnánaš njiedjama, lea njiedjan 2,5%:in, ja jus geahččá maŋos jagi 2000 rádjái, de lea njiedjan leamašan 4% (Vareide ja Nygaard 2014).– 16 – </p>
<p>Sámi suohkaniin lea almmolaš bargosajiid oassi oalle badjin. 44% bargosajiin gávdnojit almmolaš suorggis, riikadásis lea dát lohku 30%.1 2000-2013 áigodagas lea almmolaš bargosajiid lohku sámi guovlluin njiedjan 4%:in (Varaide ja Nygaard 2014). Seamma áigodagas lei almmolaš bargosajiid lohku riikadásis lassánan 18,5%:in. Sámi ásahusat, nugo Sámediggi, Sámi allaskuvla ja giella -kulturguovddážat, leat dehálaččat ollu suohkaniidda. Dasa lassin measta duhát bargosadjái mat njuolga gávdnojit sámi ásahusain Davvi-Norggas, de sii maiddái dagahit liigeváikkuhusaid mii buktá suohkaniidda árvoháhkama. Sámi ásahusat leat vuođđun ássamii, sii fállet bargosajiid maidda dárbbašuvvo alit oahppu ja doibmet giellabáikin sámegiela geavaheapmái ja ovdáneapmái (Angel et al. 2014) . Sii leat maiddái dehálaš ovddasduvdit ja dorjot suohkaniid sámi gažaldagain ja sámegiela ja sámi kultuvrra nannema barggus (Solstad et al. 2012). Stuora oassi almmolaš bargosajit sihke suddje suohkaniid ekonomiija rievddademiid vuostá seammás go dat dahká daid suohkaniid rašibun <span type="quote">”politihkalaš rievdadusaide”</span>.</p>
<p>Bissovaš ássan sámi guovlluin lea vuollin, earret Kárášjogas ja Guovdageainnus gos dat lea hui badjin (Broderstad ja Sørlie 2012). Mii dasa lea sivvan lea amas, muhto dát lea treanda mii lea nuppe gežiid dainna maid sáhttá vuordit guovtti guovllusuohkanis. Sámi - norgga guovllusuohkaniin leat veaháš eanet bargit geat barget ruovttusuohkanis go riikkas muđui. Vástideaddji oassi sis geat mátkkoštit olggos suohkanis bargui lea mihá vuolleleappos.2 Máŋga sámi suohkana leat ránnjásuohkanat Ruošša, Suoma ja Ruoŧa guvlui. Máŋgga dáin suohkaniin lea ovttasbargu ja mátkkošteapmi gaskal ruovttu ja barggu riikarájiid badjel. Kárášjoga gielda lea okta dain gielddain gosa ollu bargit Ohcejogas Suomas mátkkoštit. Ohcejoga fágabargiin lea sámi gelbbolašvuohta. Dán guovtti gielddas lea maiddái ovttasbargu earret eará ambulánssa ja buollinčáskadanbarggu dáfus.3 Rádjerasttideaddji ovttasbargu lea dehálaš daningo sámegielat rasttildit riikarájiid. Buot rádjerasttideaddji ovttasbargu lea dehálaš buot sámi servodagaide, go sámit leat okta álbmot eanet riikkain. Suohkanovttastahttimiin lea dehálaš árvvoštallat makkár váikkuhusat dat buktet dakkár ovttasbargui.</p>
<p>Vuođđoealáhusat leat hui dehálaččat sámi báikegottiid barggolašvuhtii. Sihke boazodoallu ja eanandoallu ja guolásteapmi ja mearradoallu leat dehálaččat vaikko leat geahppánan maŋemus logi jagis. Guolásteapmi, industriija ja guollebiebman lea njiedjan 13 proseanttain barggolašvuođa logu dáfus SDE-guovllus ja eanandoalus ja boazodoalus lea njiedjan leamašan 9%. Dušše Guovdageainnu suohkanis ja Kárášjoga gielddas leat vásihan barggolašvuođalogu lassáneami boazodoalus ja guolástusas lea dušše Nuorta-Finnmárkku suohkaniin leamašan barggolašvuođa lassáneapmi. Dievdduid oassi vuođđoealáhusain lea mihá badjelis go riikkas muđui (Skålnes 2014). Suohkaniid ovttastahttimat ákkastallojuvvojit funktionála servodatsurggiiguin, nanu suohkanhálddašemiin ja servodatovdánemiin. Ovttastahttinproseassain ođđa suohkansturrodagat áinnas mihtiduvvojit álbmotloguin. Sis Finnmárku, Kárášjogain ja Guovdageainnuin, lea ákkastallon leat sámepolitihkalaš guovddážin. Dain guovlluin gávdnat sámi servodaga váldoásahusaid, nugo earret eará Sámedikki, Sámi allaskuvlla ja NRK Sápmi. Dat suohkanat, ovttas eará sámi suohkaniiguin, ovddastit dehálaš oasi sámi siviilaservodagas, man áigut guoskkahit eambbo1 Raporttas Angel, Gaski, Lie ja Nygaard (2014) leat logut 43 % og 34 %. 2 Riikkas gaskamearálaččat mátkkoštit 32% bargui ruovttosuohkana olggobeallái ja sámi-norgga guovllusuohkaniin lea sin oassi geat mátkkoštit ruovttu ja barggu gaskkas 24%.+ Sis-Finnmárkku, Nuorta-Finnmárkku suohkaniin ja Divttasvuonas ja Hápmiris lea unnimus mátkkošteapmi ruovttu ja barggu gaskkas.3 http://www.nrk.no/sapmi/fikk-endelig-feire-seg-selv-som-_arets-grensekommune_-1.12455923– 17 – boahtte kapihttalis. Dát mearkkaša ahte suohkanat maid árvvoštallet boaittobeali suohkanin, gos olmmošlohku lea unni, sáhttet sámi servodahkii leat dehálaččat.</p>
<p>Sámi ásahushuksen álggii birrasiid 25 jagi dás ovdal, ja lea danne rašši. Dát ásahusat buvttihit suohkaniidda bargosajiid, leat dehálaččat sámi siviilaservodahkii ja dehálaš máhtto- ja giellabáikkit siskkobealde dahje norgga suohkanat. Dát ásahusat leat mearrideaddjin sámi giellaovdáneapmái ja leat doarjjan suohkaniidda sin barggus sámegielain ja sámi kultuvrrain. Ođđasisorganiseremiin ja suohkaniid ovttastahttimiin eai ábut dát ásahusat návccahuvvat ekonomalaččat dahje resurssalaččat, muhto baicca nannejuvvot. <em type="bold">3. Sámepolitihka institušonaliseren 3.1 Suohkanat ja sámi almmolašvuohta </em>Sámelága4 dohkkeheamis 1987:s ja sápmelaččaid birra vuođđolágamearrádusas 1988 ásahuvvui Norgii ođđa sámepolitihka, ja ođđa sámi almmolašvuohta mas ásahusat, organisašuvnnat, bellodagat, media ja deaivvadanbáikkit mat ovddidit ja hábmejit oaiviliid politihkalaš gažaldagaid birra. Sámediggi lea váldoásahusas dan ođđa sámi almmolašvuođas, muhto leat maid muhtun suohkanat main lea mearkkašuhtti rolla dán almmolašvuođas, sihke dan bokte go sámepolitihka instiušonaliserejuvvo báikkálaččat ja go dat čohkke siviilaservodaga sámi servodatoktavuođas. </p>
<p>Ođđa sámepolitihka ásaheapmi man bokte ođđa sámi almmolašvuođa ovddidemiin sáhttá leat vuohki man bokte dustet golbma seamma sullásaš ja belohahkii badjálaga hástalusa. Dát lei vuohki 1) dohkkehit sápmelaččaid historjjálaš leahkima álbmogin, 2) hehttet effeavttaid 100 jagi guhkes assimilerenpolitihkas ,ja 3) ásahit orgána mii ovddastii sápmelaččaid norgga stivrenvuogádagas. <em type="bold">3.2 Sámepolitihka váldoeavttut </em>Sámepolitihka mii lea leamaš maŋemus 30 jagi sáhttá dadjat leat huksejuvvon golmma váldoeavttu ala mat dahket juogalágan syntesa gaskkal dábálaš vuoigatvuođaid mat álbmogiin ja minoritehtain leat, ja álgoálbmotvuoigatvuođaid. Dat leat: 1. Sápmelaččat ovddastit searvevuođa álbmogin. Sámevuoigatvuohta lea dan dihte viidát huksejuvvon kollektiiva vuoigatvuođaid ala. Jus galgá leat sierra álbmogin, de biddjo vuođđun dasa ahte gávdno sámi searvevuohta sámi ovttasdoaibmanbáikkiiguin. Ođđa sámepolitihkka lea ođđa hámit bokte čatnan ovttaskas sápmelačča servodatproseassaide mat váikkuhit sidjiide ja sámi searvevuhtii. 2. Sámiin lea geográfalaš geavahan- ja ássanguovlu mii lea materiálalaš vuođđun kultuvrii ja masa danin leat čadnon eanan- ja resursavuoigatvuođat. Dát territoriála dimenšuvdna lea dan dihte guovddáš definerejeaddji dovdomearka sámiide. Geográfalaš dahje territoriála dimenšuvdna váikkuha maiddái kollektiivvalaš vuoigatvuođaid geavahussii ja das lea vuolggasaddjii guovlluin gos sámit leat eanetlogus dahje nu stuora unnitlogus, ahte dat báidná báikkálašservodaga. 4 Sámediggeláhka ja eará sámi vuoigatvuođat. Dás duohko dat gohčoduvvo dušše sámeláhkan. – 18 –3. Persovnnat geain leat dihtolágan vuoigatvuođat go leat sámit. Vuoigatvuođat sámegieloahpahussii ja jienastit sámediggeválggain leat indiviidadási vuoigatvuođat beroškeahttá gos orut dahje geográfalaš gullevašvuođa Norggas. </p>
<p>Dát sámepolitihka váldoeavttut leat dahkan vuođu ođđa sámi almmolašvuođa ovdáneapmái. Almmolašvuohta mii eaktuda oktasaš geográfalaš ja politihkalaš lanja, gos sámi kultur- ja servodathábmen sáhttá doaimmahuvvot. Suohkanstruktuvrra rievdadusat ja suohkaniid sámerievttalaš geatnegasvuođat sáhttet váikkuhit ja rievdadit ođđa sámi almmolašvuođa eavttuid, ja nu váikkuhit eavttuid maid vuođul sámepolitihka lea huksejuvvon. <em type="bold">3.3 Geografiija- ja resursadimenšuvdna sámi almmolašvuođas </em>Guovdageainnu/Kautokeino, Kárášjoga/Karasjok, Deanu/Tana, Unjárgga/Nesseby, Porsáŋggu/ Porsanger ja Gáivuona/Kåfjord suohkaniin leat sápmelaččat juogo eanetlogus álbmoga gaskkas dahje nu čielga unnitlogus ahte dat báidná báikkálašservodaga. 5 Dáin suohkaniin lea alla sámi politihkalaš oassálastin, sihke bellodatoassálastima ja organisašuvdnabarggu dáfus (Selle et al. 2014). Dát oassálastin lea earenoamážit nai suohkanpolitihkas, nugo mii dovdat, norgga bellodagaid ja organisašuvnnaid bokte, vaikko ovtta suohkanis, nugo Guovdageainnus, sáhttet báikkálaš sámi listtut leat eanetlogus suohkanválggas. Man muddui dát dáhpáhuvvá dain eará suohkaniin fas rievddada suohkaniid gaskkas. Kárašjohka ja Guovdageaidnu leat erenoamážat dan dáfus go suohkaniin lea (davvi)sámegiella majoritehta giella (Solstad et al.2012). </p>
<p>Norggas lea árbevierru ahte organisašuvdnamodealla lea eanasmuddui huksejuvvon nu ahte leat dat seamma organisašuvnnat mat doibmet báikkálaš, regionála ja guovddáš dásis. Dat dagaha rahpaseami dakkár ipmárdussii ahte dat leat juogo sámi dahje dáčča, sorjavaš das gos ja makkár dásis sii doibmet.</p>
<p>Sámi eanetlogusuohkaniin ja Sámedikkis leat dát organisašuvnnat mielde sámi almmolašvuođas ja ásahit dehálaš vuođu sámi searvevuođa ovdáneapmái ja demokratiijii. Nu fátmmastit sámi eanetlogusuohkanat sámi siviilaservodaga báikkálaš organisašuvnnaide, bellodagaide ja ásahusaide ja sihkkarastet ahte siviilaservodat aktiivvalaččat doaibmá sámi almmolašvuođas ja almmolašvuođa ektui. Bajitdási vuogádatdásis leat goitge dát organisašuvnnat mielde norgga organisašuvdnahierarkiijas ja servodatdoaibmamis ja leat guovddážis sámiid nanu politihkalaš čatnašupmái norgga servodahkii ja našunála politihkalaš stivrenvuogádahkii. Jus dat ođđa sámepolitihka sámi almmolašvuođain, mas Sámediggi lea váldoásahus, galgá doaibmat ja ovdánit, de ferte sámi siviilaservodat nannejuvvot ja ii hedjonit. Nanu ja differensierejuvvon sámi siviilaservodat huksejuvvo sámepolitihka vuođul, mii galggašii ođasmahttit sámi almmolašvuođa dovddastusain ahte sápmelaččat leat okta álbmot (Falch ja Selle 2015).</p>
<p>Suohkanođastus mas boađus lea ahte báikkálaš politihkalaš ja hálddahuslaš ovttadagat, doppe gos sápmelaččat leat eanetlogus dahje hui mearkkašahtti unnitlogus, mii manná čielga unnitlogudillái, sáhttá hedjonahttit sámepolitihka kollektiivvalaš ja geográfalaš dimenšuvnna. Dat sáhttá dahkat ahte lea vejolaš goaridit daid oalle hearkkes siviilaservodaga doaimmaid mat leat sámi 5 Dát suohkanat gohčoduvvojit dás duohko eanetlogusuohkaniin. – 19 –almmolašvuođas. Dát dan dihte go bellodagat ja ollu eaktodáhtolaš báikkálaš organisašuvnnat eai šat boađe doaibmat sámi konteavsttas, čatnasan báikkálaš iešstivrejupmái, mii sáhttá maid ipmirduvvot sámi báikkálaš iešstivrejupmin. Go sápmelaččat šaddet unnitlohkui, guovlluin gos ovdal lei iešstivrejupmi eanetlogu geažil, de šaddá váttis bisuhit sierra siviilaservodaga mii doaibmá sihke sámi almmolašvuođas ja sámi almmolašvuhtii. Dat sáhttá ráddjet vejolašvuođa čatnat ovttaskas sápmelačča servodatproseassaide mat váikkuhit sidjiide ja sámi searvevuhtii.</p>
<p>Dakkár ovdáneapmi sáhttá maid láivudahttit vuođu dasa ahte Sámedikkis lea vejolašvuohta oassálastit ovddastuslaččat sihke sámi servodaga gullevaš áššiin ja stáhtalaš eiseválddiid ektui. Sámekulturlávdegotti vuođuštusas, sámelága sámi giellamearrádusaide, dan doaibmaguovlu siskkilda muhtun suohkaniid gos sápmelaččat leat eanetlogus, čuožžu ahte: <em type="italic">” </em>čielgasit definerejuvvon vuođđoguovllut fertejit dárkkuhuvvot kollektiivvalaš dárbun buot sámiide Norggas. Lea doppe gos sámit, beroškeahttá orrunguovllu, fertejit oažžut impulssaid <em type="italic">mat sáhttet dahkat vejolažžan positiivvalaš ovdánansárgosiid eará sajiin”( </em>NÁČ 1985:14) <em type="italic">. </em>Dat seamma perspektiiva lei maid vuođđun go Sis- Finnmárkku diggegoddi ásahuvvui 2004:s (NÁČ 1999:22). </p>
<p>Sámi eanetlogusuohkanat leat iešalddis juo dehálaš oassin sámi almmolašvuođas, mas sámegiella lea váldogiella ja gos báikkálašpolitihkalaš vuoruheamit ja mearrádusat dahkkojit lunddolaš sámi kultuvrralaš oktavuođas. Dát suohkanat leat maid hui dehálaš báikkit politihkalaš ja organisašuvnnalaš oassálastimii, mii álkit sáhttát fievrriduvvot viidábut našunála sámi almmolašvuhtii, mas sámediggi lea váldoásahus. Sámediggi lea viidát huksejuvvon bellodat- ja organisašuvdnavásáhusaiguin maidda mearkkašahtti vuođđun leat sámi báikkálašservodagat ja maiddái sámi eanetlogusuohkanat. Čájehuvvo ahte jus ii livčče báikkálaš sámi almmolašvuohta eanetlogusuohkaniin, de livčče Sámedikkis leamaš mearkkašahtti stuorit hástalusat ásahit iežas jáhkehahtti ásahussan dan ođđa sámi almmolašvuođas ja maiddái olahit čađahanfámu stáhta ektui.</p>
<p>Sámedikki eksisteansa, mas ođđaáigásaš sámepolitihka seammás lea váikkuhan nanneme fuomášumi sámi perspektiivvaide suohkanlaš dásis (Falch ja Selle 2015). Ii nappo leat sahtedohko ahte ollu eanetlogusuohkaniid sátnejođiheaddjit/várresátnejođiheaddjit čoahkkinastet / leat oassálastán čoahkkimiidda sámediggeáirrasin, ja muhtumat leat šaddan sátnejođiheaddjin/ várresátnejođiheaddjin maŋŋel go leat leamaš sámediggeáirasat. Dasa lassin leat máŋgga sámediggeáirasiin suohkanstivrenvásáhus dain suohkaniin. Dakkár govva ii vuhtto eará suohkaniin. Dan dihte lea nanu vuođđu oaivvildit ahte dat ođđa sámi almmolašvuohta nannosit leamaš ja lea ain sorjavaš guovttebealat váikkuhusas mii dáhpáhuvvá gaskkal Sámedikki našunála ásahussan, ja sámi eanetlogusuohkaniid báikkálaš sámi almmolašvuođa dovddaheaddjin.</p>
<p>Sámi eanetlogusuohkanat, lotnolagaid láhka- ja váikkuhangaskaoapmeortnegiiguin main lea geográfalaš fátmmastanguovlu, lea dan dihte ovtta bealis áibbas guovddážis laktit ovttaskas sápmelačča servodatproseassaide mat váikkuhit sidjiide sámi searvevuođas. Nuppe bealis leat dát eanetlogusuohkanat vuođđun ja arenat ođđa sámi almmolašvuođa ovddideapmái, mas Sámediggi lea váldoásahus. – 20 –</p>
<p>Sáhttá ákkastallat ahte sámi ásahusain, dakkár suohkaniin gos sápmelaččat leat čielga unnitlogus, lea seamma dehálaš rolla. Okta ovdamearka dása lea julevsámi guovddáš Árran, mas lea lagas ovttasbargu Divttasvuona suohkaniin/ Tysfjord kommune. Jus ii leat dakkár čielga geográfalaš ja kollektiivvalaš dimenšuvdna suohkanstruktuvrra árvvoštallamis guovlluin gos sápmelaččat leat eanetlogus, de lea várra ahte olles sámi searvevuohta hedjona, maiddai sámit ektui geat orrot eanetlogusuohkaniid olggobealde. Dás lea sáhka searvevuođas mii lea vuođđun stáhtusii sierra álbmogin. <em type="bold">3.4 Suohkanlaš sámepolitihka institušonaliseren </em>Sámepolitihka institušonaliserejuvvo buot eanemusat suohkanlaš dásis (Josefsen 2014). Leat golbma váldomekanisma dakkár institušonaliseremii. Dat leat: 1. Sámi hálddašanguovlu. 2. Sámi báikkálašservodatovddideami ekonomalaš váikkuhangaskaoamit. 3. Konsulteremat. </p>
<p>Odne lea suohkanlaš sámepolitihka institušonaliserema váldomekanisma sámi giellahálddašanguovlu. Dat siskkilda 10 suohkana, mas 6 sáhttet karakteriserejuvvot sámi eanetlogusuohkanin, njeallje fas leat sámi unnitlogusuohkanat. Váikko dás leat válljen juohkit daid eanetlogu- ja unnitlogusuohkaniidda, de lea stuora variašuvdna siskkobealde dáid suohkaniid guovlojuohkimiin. Kárašjohka ja Guovdageaidnu sierranit go majoritehta álbmogis leat sápmelaččat ja sámegielagat. Dan dihte rievddada man ollu sámevuohta lea oidnosis almmolaččat sihke eanetlogu- ja unnitlogusuohkaniin. Sámi eanetlogusuohkaniin institušonaliserejuvvo sámepolitihka eanas muddui dakko bokte maid sii sihke ieža bidjet sámi siviilaservodahkii ja mii sámi searvevuođa bokte biddjo sisa. Suohkana bálvalusaddi, báikkálašservodaga ovddideaddji ja báikkálašdemokratiijaaktevra rolla dáhpahuvvá unnit ja eanet sámi oktavuođas dahje konteavsttas. Nugo juo lea daddjon, de leat dát suohkanat áibbas guovddáš oassin sámi almmolašvuođas, ja dain leat mearkkašahtti lassiváikkuhusat sámi searvevuhtii maiddai dáid guovlluid olggobealde.</p>
<p>Hui dávjá doaibmá hálddašanguovlu, dakkár hálddašansuohkaniin gos sápmelaččat leat čielga unnitlogus, konkrehta ovddasduvdin báikkálaš sámepolitihka institušonaliseremis. Dáin suohkaniin lea eanemusat báikkálašpolitihkalaš dáhttu implementeret bálvalusaid sámegillii sámi álbmoga ektui, muhto dat lea eanemusat indiviidaguvllot bálvalusat mat ráddjejuvvon mutto huksejit sámi ásahus- ja organisašuvdna arenaid. Dattege leat doppe variašuvnnat suohkaniid gaskkas. Divttasvuonas ja Snoasas leat ovdamearkka dihte Árran, julevsámi guovddáš, ja Saemien Sijte, lullisámi musea ja kulturguovddáš, guovddáš aktevrrat sámi searvevuhtii. Váikko hálddašansuohkanat gos sápmelaččat leat unnitlogus, eanemusat dušše addet indiviida váste bálvalusaid sámegillii, de mielddisbuktá ortnet ahte maiddai suohkanat eambbo aktiivvalaččat gulahallet sámi almmolašvuođain, Sámedikkiin ja sámi siviilaservodagain.</p>
<p>Guovttegielalašvuođaruđaid čuovvoleapmi, giellaguovddážiid ásaheapmi ja sámi oahppoplánaid geavaheapmi čalmmustahttá ja dahká áigeguovdilin sámi kultuvrra ja servodaga áibbas eará ládje go dan maid eanas suohkaniidda dahká giellahálddašanguovllu olggobealde. Dan dihte sáhttá lohkat ahte dát suohkanat bohtet áiggi mielde eambbo arvvosmahttit sámi siviilaservodaga – 21 –ovdáneami ja ovttaidahttojuvvot ođđa sámi almmolašvuhtii. Dáid suohkaniid sisaváldin sámegielaid hálddašanguvlui, lea maiddai eahpitkeahttá positiiva sámi lagasguovllu birrasii. Sámivuohta boahtá oidnosii suohkanis ja suohkan aktiivvalaččat čuovvu sámepolitihkalaš gažaldagaid.</p>
<p>Jus jurddaša ahte eai leat eanetlogusuohkanat lulli- ja julevsámi guovlluin, de lea vuođđu navdit ahte lulli- ja julevsámi suohkanat mat leat mielde hálddašanguovllus, oktan daiguin sámi ásahusaiguin mat leat dain suohkaniin, leat erenoamáš dehálaččat lulli- ja julevsámi giela ja kultuvrra ovdáneapmái ja nannemii. Sáhttá seamma sullásaččat ákkastallat ahte Gáivuona suohkan lea dehálaš mearrasámi kultuvrii ja gillii. Dáid beliid ferte vuhtiiváldit gielddain oktasčaskimiin dáid guovlluin.</p>
<p>Eará mekanisma sámepolitihka suohkanlaš institušonaliseremis leat ekonomalaš váikkuhangaskaoamit mat leat čadnon ovdánahttinbargguide. Okta mihttomearri suohkanstruktuvrraid rievdadeamis lea nannet suohkaniid báikkálašservodatovdánahttima rolla. Dat lea eanemusat čadnon areála- ja fievrridanplánemii, muhto maiddai ealáhusovdáneapmái, mas lea ipmárdus dasa ahte dat dáhpáhuvvá viiddiduvvon regionála oktavuođas, ja ahte gelbbolašvuohta ja kapasitehta lea gávdnamis. Dát bealit fertejit váldot vuhtii gielddaid ovttastahttimis dáid guovlluin.</p>
<p>Sámi eanetlogusuohkaniin leat unnán ássiid, mii fas buktá gelbbolašvuođa- ja kapasitehtahástalusaid. Seammás leat dát areála dáfus stuora suohkanat, mii fas dagaha ahte leat unnán doaibmi servodatovdánahttinsuorggit mat gokčet máŋga suohkana. Seammás mielddisbuktá geográfalaš sturrodat ahte leat hástalusat regionála ealáhusovdáneami searvamis, ja ealáhusovdáneamis sámi almmolašvuođas ja sámi almmolašvuođa olis sámi ja masa sámi kultuvra lea vuođđun.</p>
<p>Sámedikkis leat ealáhusdoarjjaortnegat definerejuvvon geográfalaš guovlluide (SDE – guovlu), muhto muđui lea unnán hábmen sámi ealáhusaktevrra rolla. Regionála dási (fylkkagielda) ovdánahttirolla nannema árvvoštallamiid oktavuođas, sáhttá leat vuođđu árvvoštallat nanneme Sámedikki sámi ealáhusaktevran, erenoamážit hálddašanguovllus. Dakkár rolla sáhttá bidjat fuomášumi erenoamážit sámi suohkaniid ovdánahttinbargguide, oažžut árvolassáneami, molsašuddi bargomárkana, buori bálvalusfálaldaga ja ovdánanfámu sámi guovlluin. Nannejuvvon ovdánahttinrolla Sámediggái, sámi hálddašansuohkaniid váste, sáhttá maiddái dustet muhtun hástalusaid mat sámi suohkaniin leat, mat areála dáfus leat stuorrát, muhto smávvát ássiidlogu ektui, sin rolla ektui báikkálašservodatovddideaddjin. Seammás sáhttá dakkár rolla veahkehit viidáset ovddidit sámi almmolašvuođa, mas lea nannoset báikkálaš sámepolitihka institušonaliseren. Dakkár láhkoneapmi geažuha maid ahte gullevašvuohta sámi hálddašanguvlui ii dušše buvtte suohkaniidda geatnegasvuođaid, muhto addá maid ovdánahttinvejolašvuođaid.</p>
<p>Árvolassáneapmi ja ovdánanfápmu mat huksejit ja dorjot sámi kultuvrra eaktudit lagasvuođa ja gelbbolašvuođa sámi kultuvrra ja servodatdilálašvuođaid birra. Sámi eanetlogusuohkaniidda mearkkaša dat ahte leat hui stuora, muhto goitge oktilis geográfalaš guovllut, seammás go dat eará hálddašansuohkanat maiddai leat areála dáfus stuorrát, muhto maid gaskkas leat stuora geográfalaš gaskkat. Dan dihte lea ráddjejuvvon man vejolaš lea árvvoštallat dáid suohkaniid doaibmilis servodatovdánahttinguovlun, dat sáhttet baicca ipmirduvvot <em type="italic">kultuvrralaš </em>servodatovdánahttinguovlun. – 22 – </p>
<p>Váikko leat stuora variašuvnnat daid gaskkas, de leat suohkaniin muhtun muddui seamma hástalusat čatnašuvvon sámi árvolassáneapmái, mii čájeha ahte ferte váldit vuođu sámi servodaga dilálašvuođas ja hástalusain, go dain guovlluin galgá buoridit dilálašvuođaid ealáhuseallimii, sámegillii ja kultuvrii.</p>
<p>Sámedikkis leat odne barggut mat gullet gielaide, oahpponeavvuide, kultuvrii ja areálaplánemii. Sámedikki sámi ovdánahttinaktevrra rolla sáhttá nannejuvvot go eambbo strategalaččat geavaha ekonomalaš váikkuhangaskaomiid gielaide, kultuvrii ja ealáhusaide, muhto maiddai go Sámediggái addo stuorit hálddašanovddasvástádus almmolaš ekonomalaš váikkuhangaskaomiid badjel. Dat mielddisbuktá earret eará eanet formaliserejuvvon doaibmaoasálaš ovttasbarggu gaskkal Sámedikki, suohkaniid, fylkkagielddaid, ealáhuseallima ja berošteaddjiorganisašuvnnaid, go dan mii odne lea.</p>
<p>Goalmmát mekanisma sámepolitihka suohkanlaš institušonaliseremis lea praktiseret konsulteremiid sámi beroštumiiguin, ja erenoamážit sin gullevaš ásahusaiguin. Stáhtas lea álbmotrievtti mielde geatnegasvuohta šiehtadallat sámiiguin, ja erenoamážit sin gullevaš orgánaiguin, doaimmaid birra mat sáhttát njuolga váikkuhit sámiide. Geatnegasvuohta siskkilda maid ahte dakkár konsulteremiiidda ásahuvvojit mekanismat suohkanlaš dásis. Eanas háviid dáhpáhuvvet dakkár šiehtadallamat suohkanlaš dásis báikkálaš sámi servviiguin, joavkkuiguin, fierpmádagaiguin ja vuoigatvuođalaččaiguin. Muhtun háviid sáhttá maid leat áigeguovdil konsulteret Sámedikkiin.</p>
<p>Odne eai gávdno dakkár konsulterenmekanismat suohkanlaš dásis, váikko suohkanat muhtun muddui nagodit áimmahuššat dan plána- ja huksenlága gáibádusaid mielde, ahte galgá sihkkarastit dárbbašlaš sámi oassálastima plánenbarggus. Sámi eanetlogusuohkaniin lea eambbo rabas gažaldat, ahte leago sis geatnegasvuohta konsulteret sámi beroštumiid dáfus, dalle go leat sihkkarastán demokráhtalaš oassálastima suohkanstivrra válggain. Suohkaniin gos sápmelaččat leat bistevaččat unnitlogus, bohtet konsulteremat leat dehálaččat ja leat dárbbašlaš mekanisman sámepolitihka institušonaliseremis, ja dainna de, ovdánahttit sámi almmolašvuođa.</p>
<p>Šiehtadallamat bohtet dan dihte leat erenoamáš dehálaš institušonaliserenmekanismat suohkaniin gos sápmelaččat leat unnitlogus, ja erenoamážit dalle go suohkanat eai leat giellahálddašanguovllu siskkobealde. Jus dakkár šiehtadallanmekanismat galget doaibmat, de lea dattege eaktu ahte leat báikkálaš sámi joavkkut ja searvvit main lea kapasitehta ja vejolašvuohta searvat dakkár šiehtadallanproseassaide. Suohkaniid gaskkas bohtet leat stuora variašuvnnat dan dáfus.</p>
<p>Regiovdnagávpogiidda gos lea historjjálaš sámi álbmot ja jagiid badjel sisafárren, nugo ovdamearkka dihte Áltái, Romsii ja Bådåddjoi, sáhttá dat mearkkašit lassáneaddji sámi almmolašvuohta.Dain stuorit suohkaniin dagaha sámi álbmotlogu vuođđu ahte ásahuvvojit sierra sámi luohkát, sámi fierpmádagat ja organisašuvnnat mat fas leat mielde nanneme sámi organisašuvnnaid ja fierpmádagaid. Ovttasbargošiehtadusat gávpotgieldaiguin Romssain ja Båddådjoin dahkká ahte lea lassáneaddji ovttasdoaibman gaskkal dáid suohkaniid ja Sámedikki.</p>
<p>Sámi almmolašvuođa ja demokratiija ovdánahttin lea stivrejeaddji fáktora buriid čálgobálvalusaide ja báikkálašservodatovdánahttimii mat nannejit sámegiela, kultuvrra, ealáhusdoaimmaheami ja – 23 –servodateallima. Go árvvoštallat boahttevaš suohkanstruktuvrra sámi guovlluin, de ferte biddjot mearrideaddji deaddu dasa mii sáhttá váikkuhit nanneme sámi almmolašvuođa. <em type="bold">4. Sierra suohkanlaš sámi ovddasvástádussurggiid árvvoštallan </em><em type="italic">”Mot sáhttet suohkanat láhkaortnegiid badjelgeahččat, ja mot dan sáhttet bargat nu ahte eai leat makkárge váikkuhusat?” Sitáhtta muhtumis gii čohkká Sámedikki suohkanođastusa referánsajoavkkus </em></p>
<p>Gažaldat jerrui referánsajoavkočoahkkimis, go ledje digaštallame suohkaniid ja láhkaortnegiid birra mat gullet sámegielaid hálddašanguvlui. Gažaldat čoahkkáigeassá, ovttas dárbbuin lasihit vuoigatvuođaid nannema, ovtta dain stuorámus hástalusain mii gullá sámi giellapolitihkkii, namalassii čuovvut ásahuvvon láhkaortnega.</p>
<p>Odne leat suohkaniin geatnegasvuođat sámi álbmogii earret eará sámelága, oahpahuslága, mánáidgárdelága ja suohkanlaš- ja dearvvašvuođalága bokte. Sámelága kap 3. bokte lea suohkaniin earret eará geatnegasvuohta sámegillii almmuhit skoviid ja dieđáhusaid ja sámegielagiin lea riekti oažžut sámegillii vástádusa. Suohkanat galget fállat oahpahusa sámegielas dahje sámegillii, beroškeahttá das leago suohkan mielde hálddašanguovllus vai ii. Dearvvašvuođasuorggis galget suohkanat deattuhit pasieanttaid ja geavaheddjiid dárbbuid go láhčet bálvalusaid. 6 Ollu dáin geatnegasvuođain leat ráddjejuvvon sámegiela hálddašanguvlui.</p>
<p>Stuora geográfalaš guovllut mat leat mielde hálddašanguovllus, mearkkaša dan ahte eambbo sápmelaččat ožžot nannejuvvot iežaset vuoigatvuođaid dáin fágasurggiin. Fágabiras mas lea buorre ja viiddis sámegiel ja sámi kulturgelbbolašvuohta lea dehálaš suohkaniid geatnegasvuođaid doahttaleamis sámi giellageavaheddjiide, sámi mánáide ja sámi pasieanttaide. Dán ferte deattuhit ođđa suohkanorganiserema oktavuođas. Sámediggi sáhttá veahkehit bagadallat suohkaniid, muhto dan birra fertejit boahtit čielga bagadusat ráđđehusas.</p>
<p>Hástalusat mat Norggas leat ollašuhttit geatnegasvuođaid mat das leat sámi álbmogii, eai sáhte čovdot suohkanstruktuvrra ja suohkanlaš hálddašeami rievdademiiguin. Bajitdási rámmat, nugo láhkaortnegat ja ekonomalaš gaskaoamit fertejit leat sajis, ovdalgo suohkanat nagodit fállat buriid ja seammaárvosaš bálvalusaid sápmelaččaide. Dán kapihttalis válddahallojuvvojit muhtun hástalusat mat gullet sápmelaččaid bálvalusfálaldahkii. Dat mielddisbuktá maid ságaškuššama bajitdási rámmain, seammás ságaškuššojuvvo suohkanođastusa mearkkašupmi sámiid bálvalusfálaldahkii dain iešguđet fágasurggiin. Álggos lea dárbbašlaš govvidit oanehaččat sámi giellaguovlluid birra, vai oažžut ipmárdusa mot gielladilli lea iešguđetge guovlluin. 6 Láhka Sámedikki ja eará sámi riektedilálašvuođaid birra (sámeláhka), Láhka vuođđoskuvlla ja joatkkaoahpahusa birra (oahpahusláhka), Láhka suohkanlaš dearvvašvuođa- ja fuolahusbálvalusaid j.e. birra (dearvvašvuođa- ja fuolahusbálvalusláhka)– 24 – <em type="bold">4.1 Sámegiella </em>Sámegielat Norggas sáhttet juhkkojuvvot viđa gillii; nuortalašsámegiella, davvisámegiella, julevsámegiella ja lullisámegiella. Dain gielain eanasoassi hupmá davvisámegiela. Lea hui molsašuddi dilli daid iešguđetge guovlluin, muhtun guovlluin barget seailluhit ja ovdánahttit giela, eará guovllut leat fas revitaliserenproseassas. Daid iešguđet sámegielaid oktasašvuohta lea ahte dat leat jávkame ja leat UNESCO6 áitojuvvon gielaid listtus. Otnáža rádjái ii leat dahkkon kártenbargu mas boahtá ovdan lohku das man ollu olbmot hupmet sámegiela. </p>
<p>Davvisámegiela giellaguovlu lea Finnmárkkus gitta Balahii. Gávdnojit erohusat maiddái davvisámegiela siskkobealde, mas hálddašansuohkanat Romssas ja Finnmárkkus sáhttet lohkkot davvisámegiela eanetloguguovlun. Giella lea nannoseamos Guovdageainnu ja Kárášjoga suohkaniin ja árvvoštallojuvvo ahte 90 % álbmogis geavahit dan. Finnmárkku ja Tromssa riddoguovlluin leat árbevirolaččat hupman mearrasámi suopmaniid ja muđui leat davvisámegiela guovllus hupman durdnossámegiela suopmaniid. Dain guovlluin lea giella ollu heajut.</p>
<p>Julevsámegiela giellaguovlu lea Bálágis Sáltoduoddarii. Julevsámegielas leat mealgat ollu unnit hubmit go davvisámegiela, ja dat báidná julevsámegiela giella dili. Lullisámegiela guovlu lea Sáltoduoddaris Elgå rádjai lulde. Lullisámegielas leat mealgat unnit hubmit go sihke davvisámegielas ja julevsámegielas. Odne ii gávdno šat stuorát báikkálašservodat gos giella lea mearrideaddji beaivválašgiella. Giela leat guhkit áiggi badjel geahččalan ealáskahttit. 7 <em type="bold">4.1.1. Sámegiella suohkansuorggis </em>Suohkana ovddasvástádus sámegillii ja sámegiela giellageavaheddjiide lea sorjavaš das leago suohkan mielde sámegielaid hlddašanguovllus vai ii. Suohkaniin mat leat sámegiela hálddašanguovllus, leat sihke vuoigatvuođat ja geatnegasvuođat sámelága giellanjuolggadusaid ektui. Dat mielddisbuktá ahte suohkaniid álbmogis leat earret eará vuoigatvuođat guovttegielat bálvalusfállui go sii leat oktavuođas almmolaš hálddašemiin, viiddiduvvon riekti geavahit sámegiela riekteásahusas ja viiddiduvvon riekti geavahit sámegiela dearvvašvuođa- ja sosiálasuorggis. </p>
<p>Giela seailluheapmái ja nannemii lea leamašan stuora fuomášupmi dan 20 jagis go sámelága giellanjuolggadusat leat guston suohkaniidda mat gullet hálddašanguvlui. Gáivuona suohkana ovdáneapmi lea ovdamearkan dasa. Suohkana hálddašanguovllu siskkildeapmi dagahii hirbmat digaštallama báikkálašservodagas. Maŋŋitáiggis lea čájehuvvon ahte giella bođii oidnosii almmolaš lanjain, ja suohkanis ovdánii kultuvra ja suohkan ovdánii máŋggakultuvrrat servodahkii. Šattai mearkkašahtti lassáneapmi sámegiela giellaoahpahusas ja mearrasámi beaivválaškultuvrraealáskahttimis (Pedersen ja Høgmo 2004).</p>
<p>Sámegiela hálddašanguovllu olggobealde leat giellavuoigatvuođat ollu heajubut muddejuvvon. Sámediggi bargá aktiivvalaččat nanneme sámi álbmoga vuoigatvuođaid olggobealde hálddašanguovllu. Sámediggi veahkeha bagadallat ja addá rávvagiid sihke suohkaniidda mat leat 7 Nuortalašsámegiela leat árbevirolaččat hupman Mátta- Várjjat suohkanis ja doppe dan lagas guovlluin Suomas ja</p>
<p>Ruoššas. Bihtánsámegiela leat árbevirolaččat hupman muhtun osiin Nordlándda fylkkas ja dan lagas guovlluin ruoŧa bealde. Odne leat áibbas unnán giellageavaheaddjit árbevirolaš guovlluin Norggas. 6 http://www.unesco.org/languages-atlas/index.php?hl=en&amp;page=atlasmap– 25 –siskkobealde ja olggobealde sámegielaid hálddašanguovllu (Sámediggedieđáhus sámegiela birra 2012).</p>
<p>Ekonomalaš váikkuhangaskaoamit maid Sámediggi hálddaša sámi suohkaniidda, leat guovttegielalašvuođaruđat ja ealáhusdoarjja SDE – guvlui. Sámedikkis leat ovttasbargošiehtadusat suohkaniiguin mat leat sámegiela hálddašanguovllus ja muhtun gávpotsuohkaniiguin. Gulahallan ja čuovvolančoahkkimat mat dasa gullet, leat vuogit mot Sámediggi sáhttá bagadallat suohkaniid.</p>
<p>Norggas leat guokte almmolaš giela, sámegiella ja dárogiella. Sámegiela hálddašanguovllus galgaba dárogiella ja sámegiella leat dásseárvosaš gielat. Sámegiela giellaiskkadeapmi (Solstad et al. 2012) čájeha ahte ii ovttage hálddašanguovllu suohkanis, leat sámegiella ja dárogiella ovttadássásaš giellan, dat guoská maid suohkaniidda gos sámegielagat lea majoritehtas.</p>
<p>Suohkanat mat leat hálddašanguovllus eai nagot ollašuhttit sámelága giellanjuolggadusaid. 8 Guovdageainnu suohkan raportere ahte 2013:s ledje dušše 4 % dokumeanttain goappaš gillii. 9</p>
<p>Váikko sámegiella lea majoritehtagiella dahje lea nanus suohkanis, de čállojuvvojit eanas dokumeanttat dárogillii. Suohkan dieđiha ahte sivvan dasa lea ahte váilot resurssat, sihke ekonomalaš ja fágabargi veagalaš.</p>
<p>Leat suohkanat mat galget ollašuhttit láhkamearrádusaid ja fállat sámi álbmogii buori bálvalusfálaldaga. Sámegiela giellaiskkadeamis (Solstad et al. 2012) dahkkui dehálaš fuomášupmi, ahte lea stuora mearkkašupmi das mot suohkanat leat válljen bargat buorideamis gielladili ja mot bargu lea organiserejuvvon. Raporta čájeha ahte suohkanat gos báikkálašpolitihkkárat leat positiivvalaččat giellabargui, leat maiddái eambbo offensiivvalaččat giellabarggus. Lea maiddái ovdamunni ahte lea buorre ovttasbargu gaskkal suohkana ja sámi báikkálašservodaga. Eanet suohkanat ja giellaguovddážat raporterejit Sámediggái ahte lea dárbu eambbo ovttasbargui, sihke gaskkal suohkaniid ja sámedikki, suohkaniid ja giellaguovddážiid, ja ovttasbargui sámi suohkaniid gaskkas riikarájiid badjel. Suohkaniid bargu álkiduvvo earret eará go juogada vásáhusaid, gelbbolašvuođa ja giellamateriálaid. Odne gávdnojit ollu ovdamearkkat ovttasbargguide mat mannet riikarájiid badjel, okta dain lea ovttasbargu gaskkal Deanu mii lea Norggas ja Ohcejoga mii lea Suomas.</p>
<p>Suohkaniin leat váttisvuođat rekrutteret bargiid geain lea sámegiella ja kulturgelbbolašvuohta (Solstad et al. 2012). Dat gusto sihke dulkkaide/jorgaleddjiide ja fágabargiide geain lea sámegiella ja kulturgelbbolašvuohta iešguđet fágasurggiin, ovdamearkka dihte dearvvašvuođas ja oahpahusas. Referánsajoavku dieđiha maid ahte lea dárbu bidjat fokusa rekruteremii. Suohkanat sáhttet leat eambbo aktiivvalaččat rekruteremis, earret eará oassálastit oahppomeassuin dahje muitalit joatkkaskuvlla ohppiide ahte lea dárbu sámegielat fágabargiide.</p>
<p>Jus galgat otná láhkaortnegiid realiseret ja fállat bálvalusaid main lea buorre kvalitehta sámi álbmogii, de lea dehálaš ahte suohkaniin lea doarvái gelbbolašvuohta sámegielas, sámi kultuvrras 8 Suohkansemináras Guovdageainnus 2015 njukčamánus bođii ovdan ahte suohkanat sámegielaid hálddašanguovllus rihkkot sámelága giellanjuolggadusaid beaivválaččat. Dát boahtá maiddái ovdan raporttain maid suohkanat jahkásaččat sáddejit Sámediggái. 9 Guovdageainnu suohkana guovttegielatruđaid raporta, vuostáiváldon 2.9.2013– 26 –ja servodatbeliid birra. Máŋgga raporttas mat leat sáddejuvvon Sámediggái dieđihuvvo ahte suohkanbargit dárbbašit joatkkaoahpu. Dan dihte lea dárbu buriid rekrutterenstrategiijaide ja relevánta fálaldagaide go guoská suohkanbargiid lassi- ja joatkkaoahpuide.</p>
<p>Suohkanat mat leat hálddašanguovllus ja ollu báikkálaš ja regionálalaš ásahusain lea geatnegasvuohta addit dieđuid sámegillii. Leat goitge ollu suohkanat mat eai ollašuhte dan geatnegasvuođa. Dávjá geavahuvvo resursaváilevašvuohta dasa ággan.10 Lea stuora dárbu oažžut sadjái ásahusa/guovddáža mii sáhttá veahkehit jus lea dárbu jorgaleapmái ja dulkomii. Ásahus/ guovddáš sáhtášii veahkehit čálalaš gulaskuddamiiguin. Referánsajoavku lea maid cealkán ahte maiddái stáhtalaš ásahusat eai baljo sádde dieđuid ja dokumeanttaid sámegillii. Dat dagaha ahte ollu jorgalanbarggut gahččet suohkaniid nala, mat fertejit jorgalit stáhtalaš dokumeanttaid ovdal dat almmuhuvvojit dahje sáddejuvvojit. Lea dehálaš ahte gielat leat seammadássásaččat geavahusas, sihke stáhta ja našunála ásahusain. Jus dát ásahusat maid sáddejit dokumeanttaid guovtti gillii, de álkidivččii dat suohkaniid barggu.</p>
<p>Odne leat muhtun hehttehusat čadnon dulkadiŋgon vuogádahkii. Oktasaš diŋgončoavddus álkidivččii dulkonbálvalusaid geavaheddjiid barggu gávdnat ja diŋgot dulkkaid. Dan dihte lea Sámedikki dievasčoahkkin mearridan ahte berre árvvoštallat sierra ovdánahttin- ja gelbbolašvuođaguovddáža šearbmadulkoma váste sámi dulkkaide (Ášši SD 008/15). Go čohkke dakkár gelbbolašvuođa sámegielat resursaguovddážii, de livčče sámi dulkkat ja jorgaleaddjit eambbo olámuttos. Referánsajoavku evttoha molssaevttolaš čoavddus sáhttá leat ahte Sámediggi fállá jorgalanbálvalusaid dahje ásahuvvo našunála giellaguovddáš, mii sáhttá leat Sámedikki vuolde. Nu oččoše suohkanat main lea sámi álbmot veahki jorgalemiide ja eará giellagažaldagaide.</p>
<p>Sihke raporttain mat sáddejuvvojit Sámediggái suohkaniin, suohkanođastusseminára ja referánsajoavkku dovddaha eahpesihkarvuohta vuoigatvuođaid ja geatnegasvuođaid dáfus,sámegiela hálddašeami organiserema ja obbalaš sámegiela barggu ja nannema birra. Dat orru čájeheame dárbbu das makkár vuoigatvuođat geavaheaddjis leat. Dan rolla lea Sámediggi muhtun muddui váldán badjelasas, go dan birra leat biddjon dieđut Sámedikki neahttasiidui (http://www.samediggi.no/).Dattege lea stuorát dárbu bagadallamii ja diehtojuohkimii, sihke sámi álbmogii ja suohkaniidda ja earáide geain leat geatnegasvuođat sámi álbmogii. Gihppagat ja geavaheaddjiustitlaš neahttasiiddut sáhtášii leat okta vuohki mot dan čoavdá, váikko dat ii čoavdde dan ahte lea váilevaš gelbbolašvuohta sámegiela ja suohkana kultuvrra ja eará ásahusaid birra.</p>
<p>Ekonomalaš resurssaid váilevašvuohta namuhuvvo dávjá dallego lea sáhka duohtandahkat sámelága giellanjuolggadusaid ja seailluhit ja nannet sámegiela. Dat lea hástaleaddji sihke Sámediggái, suohkaniidda ja earáide geat barget sámegielain. Otná rámmasirdimat eai leat doarvái, ja boahtteáiggis ferte bargat garraseappot buoridit dan. Sullii 75 miljovnna Sámedikki 2014 bušeahtas manná sámegillii, das manná guokte goalmmádasoassi hálddašanguovllu suohkaniidda ja fylkkasuohkaniidda. Goitge dieđihit ollu suohkanat ahte váilot ekonomalaš resurssat, ja dasa soaitá sivva ahte guovttegielatdoarjja ii leat lasihuvvon seamma ollu go dábálaš haddegoargŋun servodagas lea leamaš. Noruta raporttas <span type="quote">“Sámi perspektiivva suohkansuorggi kárten”</span> deattuhuvvo ahte lassi guovttegielatvuohta dagaha suohkaniidda lassi goluid (Angell et al. 2012:8): ” <em type="italic">Vuhtto </em>10 Geahča e.e. Angell, Balto, Josefsen, Pedersen, Nygaard 2012– 27 – <em type="italic">ahte dat suohkanat mat leat boahtán guhkimussii guovttegielatbargguin maiddái dovdet eanemustá ahte ruhtadeapmi ja barggut eai leat dássálaga”. </em>Jus váttisvuođat dušše gullet resurssaide, de lea stáhta ovddasvástádus gozihit ahte gávdnojit doarvái resurssat mat dahket vejolažžan giehtaguššat norgga lága. Sámedikki mielas ii leat heivvolaš ahte sámelága áigumuš galgá hedjonit dan bokte ahte láhkamearrádus heivehuvvo suohkana resurssaide. <em type="bold">4.1.2 Hástalusat čuovvolit báikenammalága </em>Báikenammalága čuovvoleapmi lea leamaš, ja lea ain váilevaš. Báikenammaláhka lea leamaš doaimmas badjel 20 jagi. Lága áigumuš ii leat dađibahábut ollašuvvon dohkálaččat otnáža rádjái. Sámi logut muitalit (Broderstad et al. 2013) ahte lea bieđggus geavaheapmi sámi báikenamaid johtolatšilttain. Raporta čájeha ahte ollu gerddiid eai leat almmolaš šilttain sámi báikenamat dahje tearpmat, ja dan loahppaoaidnu lea ahte eai gávdno njuolggadusat dasa mot láhkamearrádusa galgá čuovvolit. </p>
<p>Ágga mii dávjá gullo man dihte sámi báikenamat eai geavahuvvo šilttain, lea ahte namma ii gávdno SSR:s (guovddáš báikenammaregisttar). Sivva dasa sáhttá leat ahte mearridanorgána, suohkan, masa gusto, giliid-,gávpogiid- ja báikegoddenamaide, ii leat čuovvolan nammaáššiid čállinvuogi dohkkeheami bokte. Seamma ládje go suohkanat čuovvolit dárogiel galbema, de lea suohkaniin geatnegasvuohta gozihit ahte sámelága giellanjuolggadusat ja báikenammaláhka čuovvoluvvo sámegiel galbema bokte ja eará almmolaš geavahusas. Leat ollu suohkanat mat maŋidit sámi báikenamaid mearridit (erenoamážit gili-, báikegodde- ja gávpotnamaid), ja ovttaskas suohkanat eai váldde sámi báikenamaid meannudeapmái. Dat čájeha ahte lea váilevaš implementeren lágas, go lea sáhka sámi báikenamain.</p>
<p>Lágat ja mearrádusat eai ábut árvvoštallojuvvot dušše dan ektui makkár oktavuohta dain lea mihttomeriide, muhto maiddái mot dat doibmet. Geahpádussan váilevaš láhkamearrádusaid čuovvoleapmái, sáhttá vejolaš čoavddus leat aktiiva bearráigeahččoortnet mii goziha ahte láhkamearrádusat ja daid mihttomearit ollašuvvot. Dat gusto maid dieđusge internašunála konvenšuvnnaide maid Norga lea geatnegahtton čuovvut. <em type="bold">4.1.3 Suohkanođastus ja sámegiela ovdáneapmi </em>Suohkaniid vejolaš ovttastahttimiin sámegielaid hálddašanguovllus ja sámegielaid hálddašanguovllu olggobealde, Sámediggi oaivvilda ahte olles dat vejolaš ođđa suohkan šaddá hálddašanguovllus oassin. Suohkanovttastahttimiin gos sámit gártet mealgat unnitlogu dillái, seammás go sámelága giellamearrádusat dušše bohtet gustot álbmotosiide suohkanis, de lea dat várra ahte sámegiela geavaheapmi almmolašvuođas sakka hedjona. Dán váikkuhus lea ahte sámi giellageavaheddjiin ja sámi giellaservodagain hedjona dilli ođđa suohkanjuoguin. Dasa lassin departemeantta evttohusat gaskaboddosaš čovdosiidda addet dakkár dovddu ahte ođđa suohkanjuohku sáhttá mielddisbuktit bistevaš ortnega, mas giellavuoigatvuođat sámelága giellamearrádusaid mielde áiggi vuollái eai boađe gustot ođđa suohkanii. </p>
<p>Sámediggi ii sáhte miehtat gaskaboddosaš dahje bistevaš čovdosiidda mat hedjonahttet sámegiela dili. Buori čovdosa sihkkarastimii sáhttá vuohkin leat láhčit dili sirdásanortnegiidda, nu ahte suohkanat muhtun jagiid geahčen galget nagodan atnui váldit ođđa giellanjuolggadusaid. – 28 –</p>
<p>Bajitdási ovddasvástádus sámegielaide lea našunála dásis. Ii sáhte vuordit ahte suohkaniin lea gelbbolašvuohta ja vuođđu dahkat árvvoštallamiid mat bohtet váikkuhit sámegillii. Dakkár árvvoštallamat eai berre biddjot suohkaniidda ja dat sáhttá dáhpáhuvvat jus ásahuvvojit gaskaboddosaš čovdosat ovttastahttimiin gaskal hálddašanguovllu suohkaniid ja suohkaniid hálddašanguovllu olggobealde. Hálddašanguovlu ii galgan adnot gáržžidit giellavuoigatvuođaid. Sámi pasieanttaid dahje sámi mánáid vuoigatvuođaid ii ábut ráddjet hálddašanguvlui. Jus dát vuoigatvuođat gáržžiduvvojit dan sadjái go viiddiduvvot ođđa suohkanstruktuvrras, de dat šaddá stuora maŋos guvlui lávki sámepolitihkalaš ovdáneamis, ja boahtá rihkkut našunála láhkaortnegiid ja riikkaidgaskasaš geatnegasvuođaid.</p>
<p>Suohkanovttastahttimat sáhttá mearkkašit ahte suohkanlaš doaimmat sirdojuvvojit. Guhkes gaskkat bargosajiid gaskkas dagaha ahte ollugat fertejit fárret ođđa suohkana siskkobealde. Go olles suohkan lea giellahálddašanguovllus mielde, de sihkkarastá ahte sámi giellageavaheddjiin ii hedjon dilli suohkanođastusa ođđasit struktureremiid geažil. Dalle bearaš bággejuvvo válljet giellavuoigatvuođaid ja bálkábarggu gaskkas, SDE- guovllu vásáhusat čájehit ahte doarjaga earuheapmi siskkáldasat suohkanis sáhttá báikki olbmuide dagahit riidduid (Pedersen ja Høgmo 2004). Dát sáhttá mielddisbuktit ahte ođđa stuorasuohkan ferte oažžut guovttegielalašvuođadoarjaga mii unnimusat vástida daid suohkaniid mat ovdal eai leat leamašan giellahálddašanguovllus mielde. <em type="bold">4.1.4 Eavttut mat seailluhit ja ovdánahttet giela suohkanlaš dásis </em>Dán kápihttalis leat mii válddahallan muhtun giellahástalusaid. Ođđa suohkanstruktuvrras berre oččodit ahte sámi álbmot maiddái vásiha positiivvalaš rievdadusaid. Okta váldohástalus sámegiela dáfus lea ahte ovddasvástádus lea biđgejuvvon. Odne lea stáhtas bajitdási ovddasvástádus sámegillii. Sámediggi lea eará hálddašandássi mas lea ovddidandoaibma, giellapolitihka ges galgá ollašuhttot suohkaniin. Sámediggi berre oažžut stuorát ovddasvástádusa sámegillii. Dát lea giellalávdegotti mandáhtta, ja vurdojuvvo ahte sii buktet čoavddusevttohusaid daid hástalusaide. </p>
<p>Sámediggi lea dievasčoahkkinmearrádusas (Ášši SD 127/14) dadjan ahte sámegielaid hálddašanguovlu galgá gustot olles stuorasuohkanis, jus stuorasuohkanis lea okta ovddeš hálddašansuohkan. Go sámelága giellanjuolggadusat gustogohtet olles stuorasuohkanis, de boahtá leat stuora gelbbolašvuođadárbu. Lea dehálaš ahte eanet sámegielagat olbmot váldet oahpu suohkaniid fitnuide, ovdamearkka dihte oahpaheaddjin ja dearvvašvuođabargin. Dehálaš lea maiddái ahte suohkanhálddahusas leat sámegielagat. Suohkanat, stáhta ja Sámediggi berrejit ovttasbargat vai dakkár oahput šaddet eanet bivnnuhat. Vurdojuvvo ahte guovddáš eiseválddit čalmmustahttet rekrutterema. Dát boahtá áiggi badjel čoavdit unnán olmmošlaš resurssaid váttisvuođaid. Duohtavuođas ii leat sámegiella ja dárogiella dásseárvosaš sámegielaid hálddašanguovllus, ja ii oktage suohkan deavdde sámelága giellanjuolggadusaid. Dát lea duođalaš dilli juo áitojuvvon minoritehtagillii, ja boahtá leat dehálaš ásahit arena sámegielaid hálddašanguovllu suohkaniidda. Suohkaniid bargu álkidahttojuvvo vásáhusaid, máhtu ja giellamateriála juogademiin. Čoavddus maid sáhttá leat ásahit aktiiva bearráigeahččanortnega mii goziha ahte láhkamearrádusat ja daid ulbmilat ollašuvvet. Giellalávdegotti mandáhttii gullá čielggadit dárbbašuvvo go bearráigeahččanorgána, ja mot dat geavatlaččat berre dahkkot. Suohkanhálddahusa barggu lea maiddái vejolaš geahpedit go gávdno okta ásahus/guovddáš mii – 29 –sáhttá veahkehit earret eará jorgalemiiguin ja dulkkaid organiseremiin. Dehálaš pedagogalaš váikkuhangaskaoamit leat bajásčuvgehus, dieđut ja bagadeapmi. Čájehuvvo ahte earret eará suohkanat dárbbašit dan sakka, muhto sámi álbmot nai dárbbaša dan sakka. Dán ovddasvástádusa berre Sámediggi váldit, earret eará geavaheaddjiustitlaš neahttasiiddu ásahemiin. Dakkár siiddus sáhttet leat dieđut vuoigatvuođaid ja geatnegasvuođaid birra sámi álbmoga ektui, jorgalanbálvalusat ja mot sámegiela ovddasvástádus lea organiserejuvvon (gii lea bearráigeahččanorgána jnv.). <em type="bold">4.2 Mánáidgárdefálaldat sámi mánáide </em>§ 8:s lágas mánáidgárddiid birra lea suohkana ovddasvástádus ahte mánáidgárdefálaldat sámi mánáide sámi guovlluin11 lea huksejuvvon sámegiela ja sámi kultuvrra ala. Hálddašanguovllu olggobealde galget suohkanat láhčit dilálašvuođaid dasa ahte sámi mánát sáhttet sihkkarastit ja ovdánahttit gielaset ja kultuvrraset. Norgga álgoálbmogis, sámiin, leat earenoamáš vuoigatvuođat ILO konvenšuvnna nr. 169 bokte, mii lea álgoálbmogiid birra, ja dasa lassin addá mánáidkonvenšuvdna viiddis suddjema minoritehta ja álgoálbmot mánáide. Mánáidgárdi galgá doarjut sámi mánáid bisuhit ja ovdánahttit gielaset ja kultuvrraset, beroškeahttá gos sii orrot riikkas. Mánát geat gullet sámi álgoálbmogii dahje eará minoritehtaide, fertejit oažžut doarjaga iežaset kulturgullevašvuođa ovddideapmái. </p>
<p>Otná lágat (Láhka mánáidgárddiid birra 2006) lea hejot muddejuvvon ja lea ráddjejuvvon sámi guovlluide (sámegielaid hálddašanguvlui). Mánáin lea dušše riekti mánáidgárdesadjái, muhto sidjiide ii leat sihkkaraston riekti sámi mánáidgárdefálaldahkii. Jus ráđđehusas lea dáhttu nannet sámegiela, de berre nannet vuoigatvuođaid mánáin geat leat oahppame giela. Mánáidgárddi mánát berrejit lágalaččat dásseárvosaččat biddjot vuođđoskuvlla ohppiiguin go guoská sámegielfálaldaga riektái. Oktagaslaš sámi mánáidgárdefálaldaga rivttiin buot mánáin boahtá leat riekti fálaldahkii mas sámegiella ja sámi kultuvra deattuhuvvo. Sámediggi lea aktiivvalaččat bargat nannet mánáid vuoigatvuođaid sámi mánáidgárdefálaldahkii, ja oaivvilda ahte lágat fertejit šaddat eambbo čielgasat eaige ráddjejuvvot sámi guovlluide (Sámegielaid hálddašanguvlui).12 <em type="bold">4.2.1 Hástalus otná sámi mánáid mánáidgárdefálaldagas </em>Odne gávdnojit iešguđetlágan organiseremat sámi mánáidgárdefálaldagain. Mis leat sámi mánáidgárddit, dáčča mánáidgárddit sámi ossodagaiguin ja dáčča mánáidgárddit main lea sámi giellaoahpahusfálaldat. Dát leat mánáidgárddit davvi-, julev- ja lullisámi mánáiguin ja leat sihke priváhta ja suohkanlaš. Sámi mánáidgárddiide lea eaktun beassat Sámedikki doarjjapoastta vuollái ahte mánáidgárdi lea njuolggadusain dadjan ahte mánáidgárdedoaibma lea huksejuvvon sámegiela ja sámi kultuvrra ala. Mihttomearri lea ahte mánáidgárdi galgá nannet mánáid sámi identitehta go ovddida sámegiela geavaheami ja go gaskkusta sámi kultuvrra. Sámegielat pedagogalaš bargit fertejit jođihit mánáidgárddi ja bargogiella ferte leat sámegiella. </p>
<p>Sámedikkis lea lagas ovttasbargu suohkaniiguin sámi mánáid mánáidgárdefálaldagaid dáfus. Dán barggus boahtá ovdan ahte ollu suohkaniin váilu máhttu sámi servodateallima, sámi kultuvrra birra,11 Sámi guovlun dán oktavuođas áddejuvvo sámegielaid hálddašanguovlu. 12 Geahča Sámedikki doaibmaplána sámi mánáidgárdefálaldahkii 2015-2018, SD 011/13, njukčamánu 1.b. 2013.– 30 –mii siskkilda kultuvrra árvvuid ja áddejupmi sámi mánáidgárdefálaldaga sisdollui. Dán birra maiddái váilu diehtojuohkinjohtu váhnemiidda. Go guoská sámegiela ja sámi kultuvrra máhttui ja sisdollui, de dat ii galgga leat dušše oktagaslaš sámegielat bargi ovddasvástádus, muhto ovddasvástádus ferte loktejuvvot alit dássái. Mánáidgárddi rámmaplána mielde ferte sihkkarastit ahte mánáidgárddi bargit šaddet čielga modeallan geat leat dihtomielalaččat iežaset kultuvrralaš ja árvogullevaš álgooidnui. Dán dásis vurdojuvvo maiddái ahte suohkan bargá ON álgoálbmotjulggaštusa vuođul go guoská mánáid vuoigatvuođaide dan ektui ahte oažžut oahpahusa eatnigiela ja iežaset kulturárvvuid ektui, ja suddjema vealaheamis. Dat galgá sihkkarastit ahte mánáidgárddi bargiin lea dárbbašlaš gelbbolašvuohta sámegielas ja kultuvrras, nu ahte dat mielddisbuktá ahte mánáidgárddi mandáhtta ollašuvvá, dat mearkkaša ahte dásseárvosaš mánáidgárdefálaldat addojuvvo buot mánáide Norggas.</p>
<p>Ollu váhnemat ohcalit veahki Sámedikkis das makkár vuoigatvuođat sin mánáin leat sámi mánáidgárdefálaldahkii. Dát dáhpáhuvvá earenoamážit go suohkanat čađahit ođđasisorganiseremiid gáržžes ekonomalaš rámmaid geažil. Sámedikki referánsajoavku váldá maiddái ovdan ahte sámevuohta dávjá vuoruhuvvo eret go ekonomiijas lea sáhka. Mánáidgárdeláhka ovddasvástideaddjin dahká buot suohkaniid láhčit dili sámi mánáidgárdefálaldahkii. Dán láhkaortnega nannen boađášii sihkkarastit ahte sámi mánát eai riske massit giela ja kulturgullevašvuođa suohkana ekonomalaš vuoruhemiid geažil. Dát lea earenoamáš dehálaš suohkanstruktuvrra rievdadusain, gos sámi álbmot ođđa stuorasuohkanis šaddá vel čielgaset unnitlohkui. Vaikko sáhttet leat positiivvalaš ovdamunit go sámepolitihkalaš gažaldagat bajiduvvojit stuorát almmolašvuhtii, de sáhttá dat maiddái mielddisbuktit ahte stuorát suohkanis lea vel unnit ipmárdus dahje dáhttu áimmahuššat sámi dárbbuid ja vuoigatvuođaid. Ollu suohkanat vásihit ahte lea hástalus gávdnat sámegielat bargiid. Dárbbašuvvo ahte rekrutterejuvvojit ja šaddet eanet oahppan mánáidgárdebargit, ja ahte mánáidgárddi bargit ožžot sámegiel- ja sámi kulturoahpahusa. Sámegielat bargiid rekrutterema buorideami váste lea earret eará suohkaniin Guovdageainnus/Kautokeino ja Kárášjogas/Karasjok alit bálká bargiide geain lea giellagelbbolašvuohta, Unjárgga gielddas ges lea stipeandaortnet sidjiide geat háliidit váldit formála sámegiel oahpu. Referánsajoavku evttohii maiddái ahte ovttasbargu gaskal mánáidgárddiid ja giellaguovddážiid livččii ovdamunni vai mánáide sáhttá addit buorebut giella- ja kulturfálaldagaid. Muhtun suohkanin lea giellaguovddáš ja mánáidgárdi seamma visttis, ja muhtun referánsajoavkku miellahtut dadjet ahte dát lea buorre kombinašuvdna go giellaguovddážat sáhttet lágidit doaimmaid mánáidgárddi mánáide. Giellaguovddážiin ja mánáidgárddiin baicca leat áibbas guovttelágan mandáhtat. Giellaguovddážiin leat dávjá kurssat ja guossit, mánáidgárddit ges galget sáhttit fállat oadjebas ja kvalitehtasihkkarastojuvvon fálaldagaid mánáide. Ovttasbargu sáhttá áinnas leat positiivvalaš, earret eará go guoská mánáidgárddiid kultur- ja giellabargui, diekkár ovttasbargguin gaskal mánáidgárddiid ja giellaguovddážiid lea dehálaš diehtit giellaguovddážiid ja mánáidgárddiid guovttelágan rollaid. <em type="bold">4.2.2 Suohkanođastus ja mánáidgárdefálaldat sámi mánáide </em>Sámegiela ja sámi kultuvrra ovddideame geažil ferte bargojuvvot dan ala ahte suohkaniin lea buoremus vejolaš organiseren sámi mánáidgárdefálaldagain. Joksan dihte eanet sámi giellageavaheddjiid mihttomeari ja ahte sámi mánát šaddet doaibmi guovttegielagin, de leat sámi – 31 –mánáidgárddit gos sámegiella leat beaivválašgiellan buoremus molssaeaktu. </p>
<p>Jus hálddašanguovlu viiddiduvvo nu ahte suohkanrájit rivdet, man Sámediggi eaktuda dáhpáhuvvat, de stuorábut guovllut bohtet sámi guovllu govvideami vuollái, ja dasto eanet mánáin nannejuvvojit vuoigatvuođat lága bokte. Vejolaš stuorasuohkan danin boahtá leat geatnegahtton addit fálaldaga mánáidgárddi mánáide masa sámegiella ja sámi kultuvra lea vuođđun. Dát boahtá guhkit áiggi vuollái duohtavuođas nannet sámegiela ja sámi kultuvrra.</p>
<p>Mánáidgárddit leat dehálaš báikkit giellaovdáneapmái, ja giellaoahpahusain ferte juo álgit mánáidgárddiin. Dainna lágiin mánát šaddet sáhkkiidat gillii ja bohtet jearahit sámegiel fálaldaga skuvllas. Dát doarju dan ákka ahte lea dehálaš sihkkarastit mánáid vuoigatvuođaid sámi mánáidgárdefálaldahkii. Dát lea earenoamážit dehálaš suohkanstruktuvrra rievdadanproseassain, nu ahte ođđasisorganiseremat ja ođđa suohkanat eai hedjonahte sámi mánáid mánáidgárdefálaldaga, muhto baicca nannejit dan. <em type="bold">4.3 Sámegiel oahppofálaldagat </em>Odne lea sámegiel skuvlafálaldat nannejuvvon lágas vuođđoskuvlla ja joatkkaoahpahusa birra (oahpahusláhka) ja lágas Sámedikki ja eará sámi riektedilálašvuođaid birra (sámeláhka). Sámilágas addo buohkaide oktagaslaš riekti sámegiel oahpahussii. </p>
<p>Sámegielaid hálddašanguovllus galgá buot ohppiin leat oahpahus sámi oahppoplánadahkosa mielde, gos sámi prinsihpat leat vuođđun. Oahpahuslága mielde lea buot ohppiin, beroškeahttá čearddalašvuođas riekti sámegiel ja sámegillii oahpahusa hálddašanguovllu siskkobealde. Ferte sihkkarastit ahte sihke sámi ja ii-sámi oahppit, geat orrot sámi doaresbeliin, eai masse vuoigatvuođaideaset ja vejolašvuođaideaset oažžumis guovttegielat ja guovttekultuvrralaš gelbbolašvuođa. Sámegielaid hálddašanguovllu vejolaš rievdadusat sáhttet mielddisbuktit ahte riekti sámegillii oahpahussii hedjona dahje ahte oahpahusa kvalitehta hedjona. Danin ferte bargojuvvot dan ala ahte vuoigatvuođat ja oahpahusa kvalitehta nannejuvvo.</p>
<p>Oahpahuslága mielde lea ohppiin hálddašanguovllu olggobealde riekti sámegillii oahpahusa vuođđoskuvladásis jus dan suohkanis leat unnimus logi oahppi. Dát riekti bissu nu guhká go jovkui vel leat báhcán guhtta oahppi. Lágas lea heittotvuohta ahte sámi mánáid vuoigatvuohta oažžut oahpahusa eatnigillii lea sorjavaš das ahte suohkanis leat unnimus logi oahppi geat gáibidit sámegillii oahpahusa. Dat lea maid sihke govttoheapme ja pedagogalaččat váttos ahte mánná gii lea álgán sámegillii oahpahusain, sáhttá massit dán fálaldaga jus eará oahppit geain lea leamašan sámegillii oahpahus, fárrejit dahje gerget vuođđoskuvllas. Vealaheaddji lea ahte sámi ohppiid riekti sámegiel oahpahussii gáržžiduvvo geográfalaš guovlluide ja ohppiid lohkui geat háliidit dakkár oahpahusa. Dát vuoigatvuođat leat unnimusstandárddat riikkaidgaskasaš konvenšuvnnaid olis maid stáhta Norga lea geatnegahtton čuovvut.</p>
<p>Sámedikki dievasčoahkkin lea 2014 geassemánus meannudan ášši SR 054/14 Oahpahuslága ja priváhtaskuvlalága - sámi ohppiid vuoigatvuođat, mas bivdá láhkaođasteami nannen dihte sámi mánáid vuoigatvuođaid go guoská riektái sámegiel ja sámegillii oahpahussii ja sámi kultuvrra vuođul, beroškeahttá oahppi/váhnemiid duogáža, riekti oahpponeavvuide heivehuvvon sámi oahppoplánadahkosii, sámi earenoamášoahpahus ja bearráigeahčču. – 32 – <em type="bold">4.3.1 Sámi oahpponeavvuid ráhkadeapmi </em>Sámediggi vásiha ahte suohkanat eai álot geavat sámi oahpponeavvuid. Suohkanat fertejit eambbo go odne, láhčit dili dasa ahte skuvllat ja oahpaheaddji geavahit daid oahpponeavvuid mat sámegillii gávdnojit. Dát guoská maiddái, ja earenoamážit, ohppiide geat dárbbašit earenoamáš pedagogalaš láhčima ja geain lea riekti heivehuvvon oahpponeavvuide. Dakkár vuordámuš gávdno juo oahpahuslágas, mas láhka geatnegahttá fállat sámegiel oahpahusa (Láhka oahpahusa birra, kap. 6), ja geatnegahttá suohkaniid háhkat bargoreaidduid ja oahpponeavvuid mat galget skuvllaid geavaheami várás (Láhka oahpahusa birra, kap.9). </p>
<p>Sámedikki ovddasvástádus lea ráhkadit sámegillii oahpponeavvuid. Sámedikki oahpponeavvoráhkadeami doaibmaplána čájeha ahte eanemus váilot oahpponeavvut nuoraidceahkis ja joatkkaskuvllas, ja julev- ja lullisámegillii.13 <em type="bold">4.3.2 Hástalusat otná sámegiel ja sámegillii oahppofálaldagain </em>Sámedikki dieđáhusas sámegiela birra lea daddjon ahte okta dain deháleamos hástalusain sámegiela boahtteáiggi sihkkarastimii lea ahte gávdnojit giellageavaheaddjit. Vai eambbogat galget šaddat sámegielagin, sihke čálalaččat ja njálmmálaččat, ja vai bisuha sámegiela ja birrasa buoremus lági mielde, de sámeskuvllaid ja sámi luohkáid ásaheapmi boahtá leat mearrideaddjin. Dakkár skuvllain ja dakkár luohkáin geavahuvvo sámegiella sihke stoahkamis ja oahpahusas, dát skuvllat/luohkát čuvvot sámi oahppoplánadahkosa ja oahpahus dáhpáhuvvá sámi konteavsttas. </p>
<p>Suohkaniin gos sámeskuvlla/luohká oahppit orrot bieđgguid, skuvla/luohkká šaddá lunddolaš deaivvadanbáiki mánáide seamma gielladuogážiin. Hástalus lea ahte sámeskuvllat/luohkát, dávjá leat vuostálasvuođadilis lagasskuvlaprinsihpain. Odne leat váhnemat ja ovddasteaddjit geat mearridit makkár skuvllas sin mánná galgá leat. Váhnemat fertejit eambbo go odne oažžut bagadeami suohkanis máná giellaválljemii. Dearvvašvuođastašuvnnas berre juo álggahit dán barggu. Dainna lágiin leat váhnemat ráhkkanan skuvlaálgimis válljet mánnái oahpahusgiela. Čoavddus ohppiide geain lea sámegiella lagasskuvllas sáhtášii leat ahte oahppit seamma guovllus deaivvadit nu ahte sis leat oahpahusa oasit ovttas, ja/dahje sii sáhttet olgomátkkiide vuolgit fárrolaga. Nu ásahuvvojit giellaarenat sámi ohppiide, ja oahppit besset deaivat eará mánáid geat hupmet sámegiela. Eaktun sáhttit addit sámegillii oahpahusa lea ahte leat doarvái sámegiel oahpaheaddjit. Sámegiel bargiid rekrutteren lea hástalus maiddái oahpaheddjiid dáfus. Odne oaidnit buolvamolsuma oahpaheddjiid gaskkas, mii mielddisbuktá ahte eanet oahpaheaddjit bohtet heaitit. Lassin sámi oahpaheddjiid lunddolaš heaitimiidda, de oaidnit tendeanssa ahte sámi oahpaheaddjit dávjá ohcet eará fitnuide. Oahpaheaddjifitnu váilevaš beroštupmái sáhttet ollu sivat, earret eará bálká- ja bargoeavttut. Okta rekrutterendoaibma ferte leat buoridit sámi oahpaheddjiid bálká- ja bargoeavttuid.</p>
<p>Sámedikki ovddasvástádus lea sámi oahpponeavvuid ovddideapmi. Departemeanttas dattetge 13 Sámedikki oahpponeavvoráhkadeami doaibmaplána 2015-218/Sametingets handlingsplan for utvikling av læremidler 2015-2018– 33 –lea unnán ruhta mii sirdojuvvo dán ovddasvástádusa čuovvoleapmái. Sámi oahpaheddjiide lea liigenoađđi ahte leat unnán oahpponeavvut sámegillii, sihke dábálaš ja earenoamážit digitála. Danin lea dehálaš vuoruhit sámi oahpponeavvuid ráhkadeami. Ii leat dohkálaš ahte sámi oahpponeavvut eai leat ođasmahttojuvvon seamma ládje go dárogielat oahpponeavvut.</p>
<p>Dasa lassin oahpponeavvuid váilumii, sáhttet sámegiel oahpaheaddjit leat hui okto, earenoamážit hálddašanguovllu olggobealde, go sámi bargobiras váilu. Vejolaš suohkanovttastahttimis lea jáhkehahtti ahte oahpaheddjiin geain lea sámegiella ja sámi kultuvra fágabiirres buorrána bargobiras, go biras šaddá stuorát.</p>
<p>Suohkanat geain váilot sámegiel oahpaheaddjit sáhttet geavahit gáiddusoahpahusa. Sámegiel oahpaheaddji eará skuvllain addet sámegiel oahpahusa neahta, jietnagovvasirdima dahje skype bokte. Vuođđoskuvlla Diehtojuohkinvuogádat (https://gsi.udir.no) mielde leat 2014-15 skuvlajahkái addon 3720 oahpaheaddjidiimmu gáiddusoahpahussii, dm. sullii 5 oahpaheaddjivirggi. Dál fylkkamánni buhtada oasi suohkana goluin. Máhttodepartemeanta lea ráhkadan rámmaráhkkanusa gáiddusoahpahussii, mii lea gárvvis váldojuvvot atnui 2015 čavčča.</p>
<p>Ollu guovlluin váilot giellaarenat. Rámmaráhkkanusas ii leat hospiteren sihkkaraston leat gáiddusoahpahusfálaldagas oassin. Čielggadeamis ” <em type="italic">Sámegiella gáiddusoahpahusa bokte - kárten ja geaidnu viidáset” </em>(Solstad, Solstad ja Balto 2012) boahtá ovdan ahte olu badjel bealli jerrojuvvon váhnemiin oaivvildedje ahte hospiteren lea giellaoahpahussii dehálaš. Dakkár fálaldagat sáhttet mielde sihkkarastime buori giellaovdáneami ohppiide geat ožžot gáiddusoahpahusa. Stáhta buhtada sámegiel oahpahusa GSI dieđuid vuođul. Doarjja mii addo skuvlaeaiggádiidda/ suohkaniidda geat fállet sámegiel oahpahusa, ii govčča duohta goluid mat leat jođihit guovttegielat sámi-dáru skuvlla. </p>
<p>Dásseárvosaš sámi skuvlafálaldaga sihkkarastit beroškeahttá das gos oahppit orrot, de lea dehálaš sajáiduhttit hospiteren/giellačoagganemiid rievtti ohppiide geat vuostáiváldet gáiddusoahpahusa gáiddusoahpahusortnega rámmaráhkkanussii, ja oahpahus- ja priváhtaskuvlaláhkii. Gáiddusoahpahusa ásaiduvvan fágabirrasat eai ábut hedjonit, muhto baicca nannejuvvot ođđasisorganiseremiiguin dahje suohkanovttastahttimiiguin.</p>
<p>Sámi oahppit geat dárbbašit earenoamáš láhččojuvvon oahpahusa ovddastit hearkkes ohppiidjoavkku. Sidjiide lea hui dehálaš oažžut láhččojuvvon skuvlafálaldaga maiddái sámegiela ja sámi kultuvrra ektui. Gávdno unnán dutkan dán suorggis, ja danin berrešii álggahuvvot čielggadeapmi mii sáhttá čájehit mot otná fálaldat doaibmá. Pedagogalaš-psykologalaš bálvalus (PPT), suohkanlaš gearggusvuođajoavkkut galgá earret eará bagadit skuvlaeaiggádiid ja skuvllaid áššiin mat gusket mánáid ja nuoraid psykososiála skuvlabirrasii. Dáidda ásahusaide lea dehálaš dovdat guovddáš sámi doarjjafunkšuvnnaid, ja ahte sii dihtet álgoálbmotvuoigatvuođaid birra, ja ahte giella ja kultuvra lea vuhtiiváldojuvvon dain ovttadagain. Suohkanat berrejit álggahit doaimmaid maiguin lokte gelbbolašvuođa dain ásahusain.</p>
<p>Skuvla - Norga berošta ohppiid psykososiála oahppanbirrasis. Sámediggi lea meannudan <em type="italic">Djupedallávdegotti čielggadeami 2015:2 <span type="quote" xml:lang="nob">”Å høre til”</span> áššis 028/15 ”Sámedikki bargu psykososiála </em>– 34 – <em type="italic">birrasiin sámi mánáid ja nuoraid várás”. </em></p>
<p>Dađibahábut čájehit ohppiidiskkadeami logut ahte sámi ohppiid gaskkas leat ollugat geat dovdet iežaset givssiduvvon dahje loavkiduvvon. Ketil Lenert Hansens doavttirgrádabargu14, (2011) čájeha ahte sámit vásihit eanet givssideami go earát. Hansen čujuha ruoŧa iskkadeapmái mii čájeha ahte givssideapmi sáhttá sivain okta go joatkkaskuvllas heitet oahppit15. Suohkaniid/skuvlaeaiggádiid ovddasvástádus lea bargat systemáhtalaččat dáinna surggiin ja eastadit givssidemiid ja loavkidemiid. Suohkaniid vejolaš ovttastahttimiin ferte eastadeaddjit bargat vai stuora suohkanis ii viidán givssideapmi sámi mánáin. Jus sámi oahppit šaddet unnitlogus, de dat sáhttá mielddisbuktit ahte sii skuvlla oktavuođas dovdet iežaset olggobealde. <em type="bold">4.3.3 Suohkanođastus ja sámegiel ja sámegillii oahppofálaldat </em>Suohkanođastus man áigumuš lea addit dásseárvosaš bálvalusaid, ovttastahttojuvvon hálddašeami ja nanaguoddevaš suohkaniid, sáhttá buktit positiivvalaš váikkuhusaid sámegiel skuvlafálaldahkii. Muhtun hástalusat odne leat ahte iešguđet suohkaniin ii leat viidodat ja kvalitehta ovttalágan sámegiel ja sámegillii oahpahusas mii addo, ja sámegiel oahpaheaddjit váilot. Eambbo ollislaš hálddašeapmi sámi skuvlafálaldagas sáhttá váikkuhit dasa ahte suohkanat buorebut nagodit hukset sámi gealbobirrasiid, ja regiovnnat sáhttet ávkkástallat fágalaš resurssaid buorebut go odne. </p>
<p>Sámediggi oaivvilda ahte vejolaš suohkanovttastahttimiin, main suohkaniin unnimus okta lea sámegielaid hálddašanguovllus, ferte visot dat ođđa stuorasuohkan šaddat oassin hálddašanguovllus. Dát boahtá mielddisbuktit ahte eambbo oahppit ožžot vejolašvuođa oažžut oahpahusa sámegillii. Sámediggi vásiha ahte ollu suohkanat hálddašanguovllu olggobealde rahčet oažžumis johtui oahpahusa sámegillii. Vejolaš sivva lea ahte gáibiduvvojit unnimusat logi oahppi geat háliidit oahpahusa sámegillii ovdalgo dakkár oahpahus addo. Vejolaš positiiva váikkuhus suohkanovttastahttimis boahtá leat ahte stuorábut suohkanat mielddisbuktet stuorát ohppiidlogu, ja dasto lea álkibut joksat dán unnimusmearreráji.</p>
<p>Skuvllaid heaittiheapmi sámi báikegottiin adno nu ahte dat áitá sámegieloahpahusa kvalitehta ja viidáset rekrutterema dakkár oahpahussii (Solstad et al. 2012). Skuvllat leat dehálaččat sámi báikegottiid birrasii ja oahpahusa sámegiel fálaldahkii. Suohkanovttastahttimiin ferte sihkkarastit ahte strukturrievdadusaid geažil eai hedjon dat fálaldagat maid skuvllat addet báikegottiin.</p>
<p>Sámediggi eaktuda ahte vejolaš suohkanovttastahttimiin sámegielaid hálddašanguovlu viiddiduvvo gustot olles dan ođđa suohkana ja ahte gártaduvvon vuoigatvuođat eai galgga hedjonit. Ohppiin galgá ain leat riekti sámegiel oahpahussii beroškeahttá gos sii orrot. Jus sámi skuvlafálaldat galgá leat dásseárvosaš norgga skuvlafálaldagain, de ferte oahpahuslága ođastuvvot, earret eará nu ahte láhka eanet muddui sihkkarastá ahte sámi ohppiin lea riekti oažžut oahpponeavvuid sámegillii. Sámi mánáid vuoigatvuođat mánáidgárdedásis fertejit nannejuvvot, ja ferte biddjot áŋgiruššan sámegielat pedagogaid rekrutteremii. Eaktun lea ahte sihke skuvllas ja Pedagogalaš-psykologalaš bálvalusas (PPT) gávdnojit bargit geain lea sámegiel ja sámi kulturgelbbolašvuohta. 14 Ethnic discrimination and bullying in relation to self-reported physical and mental health in Sami settlement areas in Norway,</p>
<p>Romssa Universitehtas, 201115 Ungdomsstyrelsen (2013): <em type="italic">Logi siva heaitimii. 379 nuora muitalit joatkkaskuvlla heaitima birra. </em>– 35 – </p>
<p>Viidáset lea oassi dásseárvosaš oahpahusa rámmaeavttus ahte skuvllat ožžot doarvái resurssaid doaimmahit buori skuvlla, dat mearkkaša ahte ruhtadanortnet ferte gokčat duohta goluid mat skuvllain leat addit sámegiel ja sámegillii oahpahusa.</p>
<p>Sámedikki dieđáhus sámegiela birra dárkkuha ahte okta dain deháleamos eavttuin sámegiela boahtteáiggi sihkkarastimii lea ahte gávdnojit giellageavaheaddjit. Váhnemiid ektui dárbbašuvvo miellaguoddohábmenbargu, sin ferte movttiidahttit válljet sámegiela ruovttugiellan ja sii galget vásihit ahte lea ávkkálaš. Suohkanat sáhttet aktiivvalaččat bagadallat váhnemiid ja virgáibidjat sámegielat oahpaheddjiid ja váldit atnui dálá oahpponeavvuid mat gávdnojit sámegillii. Suohkanat/skuvlaeaiggádat fertejit digaštallat makkár oahpahusorganiseren addá buoremus bohtosiid sámi giellaovdáneapmái, sis fertejit oaivilat dan birra galgá go ohppiid organiseret sierra sámi luohkáide/skuvllaide vai eará vugiid mielde nu ahte sámegiella oažžu positiiva gielalaš ovdáneami. Buorre mánáidgárde- ja oahpahusfálaldat sámi mánáide lea mearrideaddjin sámi servodahkii ja sámegiela eksistensii. Mearrádusaid dáid guoskevaš gažaldagaid birra ii sáhte okto guođđit suohkaniid háldui. Instruvssat fertejit boahtit bajitdásis.</p>
<p>Suohkanat/skuvlaeaiggádat fertejit bargat dan ala ahte šaddá geasuheaddjin orrut sámi suohkaniin. Sii fertejit ráhkadit skuvla mas vuođđun lea sámegiella ja sámi kultuvra, muhto mii maiddái oahpaha nuoraid boahtteáiggi sámi servodaga borgárin. Sámediggi ferte leat aktiivvalaš oasseváldi dán barggus. <em type="bold">4.4 Sámi pasieanttat ja dearvvašvuođabálvalusaid geavaheaddjit </em>Mo sámi pasieanttaid váldá vuhtii, dan ferte árvvoštallat das mo suohkanlaš dearvvašvuođa- fuolahusbálvalusat rivdet ja ovdánit proseassaid bokte, ja makkár hástalusat mis leat boahtteáiggi dearvvašvuođasuorggis. Sámedikki dearvvašvuođa- ja sosiálapolitihka vuođđoprinsihpaid huksejupmi lea nu ahte sámi álbmogis lea riekti dearvvašvuođa- ja sosiálabálvalussii seamma dásis go mii álbmogis muđui lea. </p>
<p>Dásseárvosaš dearvvašvuođabálvalusat lea mihttomearri mii Sámedikkis lea oktasaš našunála eiseválddiiguin ja dat eaktuda ahte dearvvašvuođabálvalusat sámi pasieanttaide leat láhččojuvvon nu ahte dávistit sin gielalaš ja kultuvrralaš duogážiin. ILO-konvenšuvdna nr. 169, art. 25, deattuha ahte álgoálbmogiin lea riekti leat mielde pláneme ja hálddašeame dearvvašvuođabálvalusaid, ja ahte eiseválddiin leat geatnegasvuohta fuolahit ahte dohkálaš dearvvašvuođabálvalusat dahkkojit olámuttos guoskevaš álbmogii.</p>
<p>Sámi pasieanttaid vuoigatvuođat leat muddejuvvon našunála lágain ja riikkaidgaskasaš konvenšuvnnain. Pasieanta- ja geavaheaddjivuoigatvuođaláhka addá ovttaskas pasientii rievtti mielváikkuhit dearvvašvuođa- ja fuolahusbálvalusaid čađaheamis, ja galget oažžut dárbbašlaš dieđuid vai áddejit mot sin dearvvašvuođadilli lea ja maid dearvvawvuođaveahkki sisttisdoallá. § 3-5:s deattuhuvvo ahte dieđut galget maiddái heivehuvvon vuostáiváldi oktagaslaš eavttuide, nugo ahkái, rávisvuhtii, vásáhusaide ja kultur- ja gielladuogážii. Lága ovdabargguin leat sámi pasieanttat earenoamážit namuhuvvon ulbmiljoavkun dán mearrádussii. Suohkanlaš dearvvašvuođa- ja fuolahuslága § 3-10 geatnegahttá suohkaniid fuolahit ahte sámi pasieanttaid ja geavaheddjiid – 36 –dárbbut láhččojuvvon bálvalusaide deattuhuvvojit. Dát lea ráddjejuvvon gustot sámegielaid hálddašanguovllus. 16 Vuoigatvuođat hálddašanguovllu olggobealde fertejit nannejuvvot. Sámiide boahtá leat positiivvalaš jus suohkanođastusas váikkuhusain lea okta ahte hálddašanguovlu viiddiduvvo. <em type="bold">4.4.1 Stáhtusa ja sámi pasieanttaid hástalusat </em>Sámi pasieanttat vásihit hástalusaid dearvvašvuođa- ja sosiálavuogádagas, mat gullet dasa ahte sámi pasieanttain lea eará kultuvrra ja dávjá eará giella go bálvalusdolliin. Fágaolbmuin buot dásiin váilu máhttu sámegiela ja sámi kultuvrra birra ja sámegiel ja sámi kulturmáhttu, mii sáhttá mielddisbuktit ahte sámi pasieanttat eai vuostáiváldde dásseárvosaš bálvalusfálaldaga. Vásáhusat lea čájehan ahte iešguđetge suohkaniid/regiovnnaid dearvvašvuođa- ja sosiálabálvalusain, gos gávdno sámi álbmot, rievddada dihtomielalašvuohta ja máhttu sámi pasieanttaid dárbbuid birra.17 Ollu suohkaniin váilu dihtomielalašvuohta ja máhttu sámi álbmoga birra. Sámegielaid hálddašanguovllu olggobealde eanasmuddui sámi álbmot lea oaidnemeahttun suohkangovas. Dearvvašvuođa- ja fuolahusbargiin lea dávjá unnán dahje ii makkárge máhttu sámi kultuvrra ja sámegiela birra. Danin sis leat ráddjejuvvon vejolašvuođat fuobmát ja árvvoštallat dárbbaša go bálvalusvuostáiváldi láhččojuvvon bálvalusaid.” </p>
<p>Fástadoaktáris lea dehálaš doaibma pasieanttaid dearvvašvuhtii ja buorráneapmái. Odne eai gávdno beare ollu doaktárat suohkandearvvašvuođabálvalusas sámegiel gelbbolašvuođain, ja earenomážit sámi váldoguovlluid olggobealde. Dearvvašvuođa- ja eallindiliiskkadeapmi (Nystad, Melhus ja Lund 2006) čájeha ahte sámegielat pasieanttat, ledje duhtameahttumat primáradoavttirbálvalusain. Váilevaš máhttu sámegiela ja sámi kultuvrra birra dearvvašvuođa- ja fuolahusbargiin sáhttá dagahit boasttu čuovvoleami sámi pasieanttain, ja leat áittan sihke kvalitehtii ja pasieantasihkarvuhtii. Kvalitehta ja sihkarvuohta eaktuda ahte pasieanta ja dálkkodeaddji ipmirdeaba nubbi nuppi. Riska boasttudikšui lassána go lea heajos gulahallan, ja pasieantta váikkuheapmi iežas dikšui ráddjejuvvo.</p>
<p>Dulkonbálvalusa fálaldat suohkandearvvašvuođabálvalusas ja doavttirbálvalusain rievddada ja lea unnán dohkálaš. Beare ollu lea dálkkodeaddji/dearvvašvuođabálvalus gii/mii árvvoštallá dulkadárbbu, áinnas dan vuođul mot sii árvvoštallet pasieantta dárogielčehppodaga leat. Máhttu dulkageavaheami birra ja sámi dulkkaid gávdnan lea hástalus. Sámediggi lea danin ovttasbarggus Davvi Dearvvašvuođa RDD:in ja Finnmárku-buohcceviesuin bidjan johtui dulkonbálvalusa geavaheami prošeavtta. Dulkaoahppu lea maiddái dárbbašlaš doaibma.</p>
<p>Ođđa álbmotregisttarlága gulaskuddamiin leat Sámediggi ja Sámi giellalávdegoddi ovddidan evttohusa ahte álbmotregisteris galgá leat eaktodáhtolaš giellaregistreren.18 Dás sáhttet leat positiivvalaš váikkuhusat sámi pasieanttaide, go dearvvašvuođabargit dalle sáhttet fállat dulkka sidjiide geat leat iežaset registreren sámegielagin. Dárbbašuvvojit eambbo eavttut giellaválljemis, nu ahte oažžu bajás sin geain sámegiella lea vuosttaš- dahje nubbingiellan. Dát lea daningo earenoamážit boarrásiidfuolahusas vásihit ahte nubbigiella hedjona ovdamearkka dihte 16 17 Dát lea earret eará váldon ovdan leat hástalussan álbmotdearvvašvuođadieđáhusas, St. Dieđ. 34 (2012-2013)18 Ođđa álbmotregistrerema gulaskuddan, reive Sámedikkis sáddejuvvon, 25.06.2015, Evttohus ođđa álbmotregistrerenláhkii - Sámi giellalávdegotti gulaskuddanvástádus, maila sáddejuvvon Sámi giellalávdegottis, 06.07.2015– 37 –demeanssas. Vaikko dakkár ortnet sáhttá positiivvalaš, de lea dehálaš muitit ahte dát dušše lea gielaid registreren ja registreren lea eaktodáhtolaš. Dat ii boađe fuobmát buot sámi pasieanttaid, muhto sáhttá dearvvašvuođabargiide leat veahkkin. <em type="bold">4.4.2 Sámegiella suohkanlaš heahtebálvalusain ja eará heahtedieđihanbálvalusain </em>Odne lea suohkaniin ovddasvástádus suohkanlaš medisiinnalaš heahtebálvalusaide ja buollin- ja gearggusvuođabálvalusaide, dakkár bálvalusat leat lokaliserejuvvon juohke suohkanii. Sámediggi eaktuda ahte suohkaniid ovttastahttimis sihkkarastojuvvo ahte dát bálvalusat sáhttet bálvalit sámegielagiid geat sidjiide čuojahit. </p>
<p>Suohkaniid buollin- ja gearggusvuođaovddasvástádus fuolahuvvo oktasaš heahteguovddáža (110) bokte. Doppe lea stuorimus hástalus leamaš ásahit sámegielat operatevrraid 110- guovddážiidda. Finnmárkkus leat sámegiela hálddašanguovllu suohkanat válljen dán čoavdit nu ahte sámegielat čuojaheaddjit biddjojit sámi suohkaniid buollindoaimmahahkii. Árvvoštallojuvvo ahte dat ii leat áibbas buorre čoavddus, go dat mielddisbuktá riskkaid nugo maŋŋonemiid ja teknihkalaš váttisvuođaid. Sámediggi diehtá ahte ođđa našunála heahtefierpmádaga ásaheamis biddjojit heahtedieđiheamit lagamus buollinčáskadanguovddážii. Sámediggi oaidná ahte buot suohkaniin dalle boahtá leat ovddasvástádus fuolahit sámegielat čuojaheddjiid, ja oaivvilda ahte dat gal ferte leat 110 – guovddážiid ovddasvástádus. <em type="bold">4.4.3 Sámi mánát geat leat mánáidsuodjalusa fuolahusas </em>Sámi mánáin lea riekti bajásšaddat doppe gos sin kultuvrralaš ja gielalaš rievttit váldojuvvojit vuhtii. Dat gusto maid dalle go leat mánáidsuodjalusa fuolahusas. Okta oassi mánáidsuodjalanbálvalusas lea suohkanlaš ovddasvástádus. Suohkaniid mánáidsuodjalanbálvalusa ovddasvástádus lea mearriduvvon mánáidsuodjalanlága kápihttal 2:s ja 3:s. </p>
<p>Mánáidsuodjalusa sisdárkun, eastadeaddji doaimmat ja biebmoruovttuid dohkkeheapmi ja bearráigeahčču leat muhtun barggut mat suohkana mánáidsuodjalusbálvalusas leat. Go galget sáhttit fállat seamma dássásaš bálvalusaid go muđui álbmogii, de lea dehálaš ahte mánáidsuodjalanbálvalusa bargiin lea sámi giella- ja kulturgelbbolašvuohta. Sámelága giellanjuolggadusat sámegielaid hálddašanguovllu váste gustojit maid sámi mánáide geat leat oktavuođas mánáidsuodjalanbálvalusain. <em type="bold">4.4.4 Suohkanođastusa mearkkašupmi dearvvašvuođa ja fuolahusbálvalussii sámi pasieanttaide </em>Sámi pasieanttaide ja geavaheddjiide leat bálvalusat maidda láhččojuvvo sámegiella ja kultuvra buorit bálvalusat. Jus sámi pasieanttat ovdamearkka dihte galget vásihit buoret gárrendili- ja psykiatriijabálvalusfálaldagaid iežaset ruovttusuohkaniin, de ferte fálaldat váldet vuhtii pasieanttaid gielalaš ja kultuvrralaš duogáža. Ferte maid leat eaktun ahte pasieanttat besset geavahit iežaset eatnigiela go leat oktavuođas doaktáriin. Sámi mánát ja nuorat dárbbašit veahkkefálaldagaid main lea gelbbolašvuohta dan birra mo sii vásihit leat álgoálbmotmánnán, ja sámi mánáin ovdaskuvlaagis lea riekti oažžut čuovvoleami iežaset ovdáneapmái seamma ládje go eará mánáin. De ferte leat olámuttos dakkár dearvvašvuođastašuvdna mii gulahallá mánáiguin iežaset gillii. Sámi – 38 –boarrásat galget maid oadjebasvuođas boarásnuvvát, sin kultuvrras ja gielas galgá leat lunddolaš sadji veahkkefálaldagain maid sii ožžot. </p>
<p>Boahttevaš dearvvašvuođa- ja fuolahusbálvalusain lea dárbu eambbo dihtomielalašvuhtii ja máhttui sámi pasieanttaid birra. Máhttu sámegiela ja kultuvrra birra ferte leat eambbo olámuttos suohkanlaš dearvvašvuođa- ja fuolahusbálvalusain. Máhttu ferte institušonaliserejuvvot nu ahte lea ovttaiduvvon suohkanlaš dearvvašvuođa- ja fuolahusplánain, ja dat ii galgga leat sorjavaš ovttaskas bargi beroštumis dahje máhtus. Seammás lea dárbu lasihit máhtu sámi pasieanttaid vuoigatvuođaid birra ja makkár dárbbut dearvvašvuođa ja sosiálafágalaš bargiin leat. Dat berre álgoálggus dáhpáhuvvat guhtege fágaprofešuvnna vuođđooahpuid bokte, muhto suohkaniin lea maid ovddasvástádus iežas bargiide addit fágalaš ođasmahttima ja gealboloktema.</p>
<p>Lea dávjá leamaš váttis vuoruhit gealboloktema suohkaniin, go dat lea divrras sihke olmmošlaš resurssaid ja ekonomiija ektui. Sámediggi oaidná ahte dán lea álkibut čađahit stuorit suohkaniin gos leat eambbo olmmošlaš resurssat. Lea dehálaš sihkkarastit ahte suohkaniin mat leat vuoruhan sámegiel bargiid ja mat leat bargan ásahit ásahusaid mat fállet sámegielat bálvalusaid ássiide, eai hedjon resurssat vejolaš ođđa suohkanis.</p>
<p>Sámi pasieanttaid bálvalusfálaldat otná vuođđodearvvašvuođabálvalusas ferte huksejuvvot duođaštuvvon máhtu ala. Mii leat dađistaga ožžon oalle ollu dieđuid sámi álbmoga dearvvašvuođa ja eallineavttuid birra dutkosiin ja dutkamiin maid Sámi dearvvašvuođadutkanguovddáš lea čađahan. Dieđut leat mávssolaččat sámi álbmoga eallineavttuid ja dearvvašvuođahástalusaid čalmmustahttinbarggus.</p>
<p>Mii baicca dárbbašit eambbo duođaštuvvon máhtu sámi álbmoga bálvalusfálaldaga birra. Saminor 1:s, maid Sámi dearvvašvuođadutkan lea čađahan, bođii ovdan ahte sámi pasieanttat raporterejit ahte eai leat nu duhtavaččat fállojuvvon dearvvašvuođabálvalusain. Sivvan dasa dieđihedje leat vejolašvuođa geavahit eatnigiela ja kulturerohusaid.</p>
<p>Odne mis ii leat ođđa diehtu das man duhtavaččat sámi pasieanttat leat bálvalusfálaldagaiguin maid ožžot, ii smávva iige stuora suohkaniin. Dan dihte lea dárbu vuđolaš ja systemáhtalaš oppalašgeahčastagaide mot sámi pasieanttaid dearvvašvuođafálaldat fuolahuvvo ovttaskas suohkaniin gos leat sámit. Dát lea dehálaš momeanta das mot boahtteáigásaš suohkanat organiserejuvvojit, ja sámi pasieanttaid ođđa dearvvašvuođafálaldaga doaibmaplána ektui.</p>
<p>Jus sámi pasieanttaid ja geavaheddjiid bálvalusfálaldat galgá buorránit ja leat dásseárvosaš muđui álbmoga bálvalusfálaldagain, de ferte suohkaniin leat ollu eambbo máhttu sámi pasieanttaid vuoigatvuođaid ja dárbbuid birra láhččojuvvon bálvalusaide. Ferte biddjot fokusa dasa fágaprofešuvnnaid vuođđooahpuin, muhto maiddai suohkanlaš dásis.</p>
<p>Viidásat ferte suohkaniin leat geatnegasvuohta fuolahit sámi sámi pasienttaide dahje geavaheddjiide láhččojuvvon bálvalusaid, dalle go bálvalus hábmejuvvo (gč suohkanlaš dearvvašvuođabálvalusat § 3 -10) rievdaduvvot nu ahte gusto buot suohkaniidda. – 39 –</p>
<p>Suohkanođastus ii nagot čoavdit buot hástalusaid mat dearvvašvuođasuorggis leat, muhto rievdadusaid oktavuođas berre árvvoštallat mot sáhttá buoridit ja ođastit bálvalusfálaldaga sámi álbmogii. <em type="bold">4.5 Areálaid ja resurssaid hálddašeapmi árbevirolaš sámi guovlluin </em>Suohkanođastusa19 stuorradiggedieđáhusas lea doaibmilis servodatovdánahttinguovlluid dárbu biddjon vuođuštussan ođastussii (Prop. 95 S, 2013-2014). Doaibmilis servodatovdánahttinguovllut ipmirduvvojit leat guovlun main lea oktasaš bargo- ja viessomárkan ja oktasaš johtalusdárbbut. Lea hástaleaddji ahte otná suohkanat eai leat doaibmilis servodatovdánahttinguovllut. Bieđggus areálaplánen ja unnán ollislaš čovdosat leat hehttehussan servodatovdáneapmái. Ii sáhte gal dadjat ahte dat lea realitehta eanas sámi guovlluide, dušše geografiija dáfus. Gažaldat dalle šaddá mii suohkaniid oktiičaskimis šaddá vuoitun, go dan geahččá sámi guovlluid areála- ja resurssahálddašeami vuođul. Mot sáhttit ipmirdit <span type="quote">“doaibmilis servodatovdánahttinguovlluid”</span> sámi oaidnoguovllus? <em type="bold">4.5.1 Riektevuođđu suohkaniid areálahálddašeapmái </em>Plánavuogádat lea guovddáš váikkuhangaskaoapmi mainna čuovvolit Norgga internašunála geatnegasvuođaid sápmelaččaid guovdu álgoálbmogin. Areálaid hálddašeapmi dáhpáhuvvá eanemusat báikkálaččat suohkaniin, mas plána – ja huksenláhka lea stivrenreaidun. Láhka addá ovttaskas suohkanii viiddis eiseválddi ja ovddasvástádusa hálddašit iežaset areálaid ja galgá maiddai sihkkarastit sámi beroštumiid eanan- ja čáhcehálddašeamis. Lága § 3 -1:s, mii siskkilda bargguid ja beroštumiid plánemis lága mielde, nanne ahte buot plánen galgá ” <em type="italic">sihkkarastit sámi kultuvrra, ealáhusdoaimmaheami ja servodateallima luondduvuođu”. </em></p>
<p>Sámedikki vásáhusaid mielde lea suohkaniin molsašuddi máhttu das maid plána- ja huksenlága ulbmilparagráfa 3 -1 bustávva c mielddisbuktá plánemis. Dasa sáhttá leat sivvan ahte dat vuhtiiváldin lea ođas plánalágas. Doaba <span type="quote">“sámi kultuvrra ja ealáhusdoaimmaheami luondduvuođđu”</span> sáhttá leat amas sidjiide geain jámma ii leat aktiivvalaš oktavuohta sámi kultuvrrain ja servodateallimiin.</p>
<p>Suohkanat galget luondduvalljivuođalága § 8 mielde buot mearrádusaide mat gusket luondduvalljivuhtii, deattuhit máhtu masa buolvvaid luonddu geavaheami ja luondduin ovttasdoaibmama vásáhusat leat vuođđun, dasa gullá maid sámi geavaheapmi. Berre eambbo deattuhit báikkálaš proseassaid vai árbevirolaš máhttu guovlluid geavaheami birra sáhttá geavahuvvot plánaproseassain. <em type="italic">Árbevirolaš máhttu, </em>árbevirolaš sámi máhttu lea unnán dokumenterejuvvon almmolaš diehtovuođuin. Sámedikki referánsajoavku oaivvildii ahte <em type="italic">árbevirolaš máhtu </em>áimmahuššama vejolašvuohta boahtá hedjonit plánaproseassain, jus sámi suohkanat oktiičaskojit dáčča suohkaniiguin. Váikko lea láhkageatnegahtton ovddasvástádus, de lea várra dasa ahte lea unnán ipmárdus dakkár máhttui suohkanhálddahusas mas ii leat sámi kulturgelbbolašvuohta. </p>
<p>Sámedikkis lea ovddasvástádus bagadallat suohkaniid, fylkkasuohkaniid ja earáid plánenbarggus 19 Dieđáhusoassi 2015 suohkanproposišuvnnas (Prop.95 S) Suohkanođastus– 40 –plána- ja huksenlága mielde, áššit main lea mearkkašupmi sámi kultuvrii, ealáhusdoaimmaheapmái ja servodateallimii. Veahkkeneavvun dasa lea Sámediggi ráhkadan plánabagadusa20 (Sámedikki plánábagadus 2010), mas konkretiserejuvvojit beroštumit maid berre ja ferte váldit mielde plánemis, vai sámi kultuvrra, ealáhusdoaimmaheami ja servodateallima luondduvuođđu sihkkarastojuvvo. Plánabagadusa doaibmanguovlu lea árbevirolaš sámi guovlu, mii siskkilda olles dan njealji davimus fylkka, ja muhtun suohkaniid Lulli – Trøndelágas, Hedemárkkus ja Møre ja Romsdalas. Árbevirolaš sámi guovlu lea definerejuvvon plána- ja huksenlága § 5 -4 goalmmát lađđasa mearkkašumis ja vástida dan seamma guovllu go dat mii lea definerejuvvon ráđđádallanšiehtadusas mii Sámedikkis lea stáhtain21. Guovlu siskkilda ollu stuorit geográfalaš guovllu go sámegielaid hálddašanguovlu dahje Sámedikki ealáhusovddidandoarjaga doaibmaguovlu.</p>
<p>Buorit plánaproseassat gáibidit sihke nanu plánafágalaš gelbbolašvuođa ja ipmárdusa dasa ahte mii eallit servodagas mas leat guokte kultuvrra – sámi ja dáčča kultuvra. Lea hástaleaddji smávva suohkaniidda rekrutteret ja bisuhit fágaolbmuid suohkanplánemis, earret eará dan dihte go váilot fágabirrasat (NIVI Rapport 2014:1).22 Dan duođašta Sámedikki referánsajoavku. Suohkaniin lea viiddis konsuleanttabálvalusaid geavaheapmi. Váikkuhusčielggademiin maid Sámediggi lea iskan, orrot čájeheame ahte leat geavahuvvon konsuleanttat geain ii leat gelbbolašvuohta sámi luonddugeavaheamis. Čielggademiin lea dan dihte váilevaš ipmárdus báikkálaš dilálašvuođaid birra, nugo boazodoalu ja vuotnaguolásteami areálageavaheami birra. Referánsajoavkkus suohkanat oidnet ovdamuniid stuorit plánafágalaš birrasiin, muhto sin mielas ii dárbbaš suohkanhálddahusaid ovttastahttin leat áidna čoavddus.</p>
<p>Okta čoavddus maid suohkanat ieža oidnet, lea suohkaniidgaskasaš ovttasbarggu bokte ásahit oktasaš plánakantuvrra mii bálvala máŋga suohkana. Eará vuohki mot hástalusa sáhttá dustet, lea ahte haddefálaldatalmmuhemiin gáibidit máhtu sámi servodatdiliid birra, go konsuleantabálvalusaid viežžá. Referánsajoavku oaivvilda ahte dat ii praktiserejuvvo nu, earret eará ráddjejuvvon resurssaid geažil ja go geahččalit gávdnat hálbbimus fálaldagaid. Goalmmát vejolašvuohta lea nannet ovttasdoaibmama gaskkal suohkaniid ja Sámedikki areálaplánabarggus, mas Sámedikkis sáhttá leat nannoset ovddideaddjidoaibma maiddai dán servodatsuorggis. <em type="bold">4.5.2 Areálaplánemiid ja sámi ealáhusaid hástalusat </em>Árbevirolaš sámi ealáhusat leat dábálaččat leamaš ja leat ain dehálaččat sámegillii, sámi kultuvrii ja servodateallimii. Árbevirolaš sámi ealáhusat leat dehálaččat sámegiela seailluheapmái ja ovddideapmái ja dáin ealáhusain lea ollu sámi árbevirolaš máhttu geavahusas. Báikkálašservodagaide mearkkašit árbevirolaš sámi ealáhusat ekonomalaš vuoittu (Kalstad ja Lie 2009). 23 Dán kapihttalis mii geahčadit boazodoalu ja riddoguolásteami. </p>
<p>Suohkaniin lea geatnegasvuohta árvvoštallat plánaid ja doaimmaid ollislaš effeavttaid ovttaskas boazodoalloorohagaid (Láhkakommentára plánenoassái ođđa plánen- ja huskenláhkii 2009)24 siskkobealde, suohkanlaš plánemis mii váikkuha boazodoaluberoštumiide. Seammás eai leat suohkaniin virggit main lea boazodoallofágalaš gelbbolašvuohta, nu mot lea leamaš dábálaš eanandoalus. Boazodolliin ii soaitte orrunčujuhus ge suohkaniin, gos eanas oasi jagis barget boazodoaluin. Boazodoalloorohagat mannet dávjá máŋgga suohkana čađa ja suohkaniidda 20 Sámedikki plánabagadus (2010). 21 Ráđđádallamiid bargovuogit gaskkal stáhtalaš eiseválddiid ja Sámedikki (2005)22 Suohkaniid plánakapasitehta ja plánagelbbolašvuođa kárten (2014)23 Boazodoalu árvoháhkan24 Lovkommentar til plandelen av ny plan- og bygningslov (2009)– 41 –lea hástalus ođđa areálaplánain čielggadit dahje válddahallat ollislaš váikkuhusaid boazodollui. Muhtun háviid das šaddá boađus, ahte Sámediggi ovddida vuosteákkaid daningo leat váilevaš váikkuhusčielggadeamit ovddeš ja plánejuvvon doaimmain ollislaš váikkuhusain. Seammás Sámediggi registrere ahte stáhta fylkkamánneámmáha bokte lea gáibidišgoahtán eambbo ollislaš váikkuhusárvvoštallamiid suohkanplánain mat biddjojit ovdan.25</p>
<p>Suohkaniid areálaid sturrodagaid dáfus, de ovtta bealis sáhttet suohkanat main leat stuorábut areálat leat ovdamunnin boazodollui go dat dahká vejolažžan boazodollui ollislaččat plánet areálaid. Dalle eai leat nu ollu suohkanat ja bajitdási areálaplánat maid ferte vuhtiiváldit, mii sáhttá geahpedit boazodoalloorohagaid hálddahuslaš čuovvoleami. Nuppe bealis sáhttet stuorábut suohkanat mielddisbuktit ahte boazodoallu marginaliserejuvvo veaháš eambbo ja dahkko oaidnemeahttumin suohkanlaš áššemeannudeamis, mii álkit mielddisbuktá ahte boazodoalu areáladárbbut eai vuoruhuvvo.</p>
<p>Boazosámi servodagat leat árbevirolaččat leamašan sorjavaččat <em type="italic">verddevuođas </em>, guovttebealat verddevuođa lonohallandilli dálolaš sámiiguin johtingeainnuid alde ja geasseorohagain. Sámedikki suohkanođastusa referánsajoavku deattuha ahte lea várra dasa ahte dát ipmárdus goappašat lotnolasdárbbuide vel eanet sáhttá nohkat ođđa stuorasuohkaniin. </p>
<p>Ráđđehus láhčá dili viđageardde duppalastit mearradoalu Norggas jagi 2050 rádjái (St. Dieđ. 16 2014-2015). 26 Galbmaset ábi ja ollu guoros areálaid geažil lea Davvi-Norggas stuorámus potensiála mearradoalloealáhusa stuorideapmái. Dát váikkuha árbevirolaš sámi riddo- ja vuotnaguovlluide. Sámit leat álohii iežas lagasguovlluin guolástan ja meara geavahan. Guolleresurssaid bisuheapmi ja guolástanvuoigatvuođat riddo- ja vuotnaguovlluin leat guovddáš sámepolitihkalaš ja sámerievttálaš áššečuolmmat.</p>
<p>Suohkanplána areálaoassi siskkilda riddosona gitta ovtta nautalaš miilla eret vuođđolinjjás. Maŋemus jagiid leat suohkaniid ávžžuhan ráhkadit suohkaniidgaskasaš riddosonaplánaid.27 Stuorábut oktilis áhpeguovllut sáhttet addit vejolašvuođa eanet ollislaš ja diehttevaš plánemii, mii váldá vuhtii vuotnavuogádagaid gierdannávcca akvakultuvrra ja eará doaimmaid čuozahusaid ektui.</p>
<p>Báikkálaš geavaheddjiide ja guolástusberoštumiide sáhttá dovdot váttisin beassat dadjat maide riddo- ja áhpeguovlluid geavaheami plánemis. Suohkaniid dáhttu ja nákca viežžat árbevirolaš máhtu guollesajiid, dehálaš gođđin- guohtunbáikkiid ja álbmoga riddoguovlluid geavaheami birra gal gártá geahččalusaid sisa go mearradoalloealáhus dárbbaša ođđa guovlluid guollebiebmama várás. Mieldeváikkuheami vejolašvuohta sáhttá hedjonit jus šaddá stuorát gaska gaskkal báikkálaš geavaheddjiid árbevirolaš máhtu ja suohkanlaš plánaeiseválddiid. Báikegottit ja sámi giliid beroštumit sáhttet stuorábut suohkanstruktuvrrain álkit olgguštuvvot go unnibut. Suohkaniin seammás boahtá buorre plána- ja guolástusgelbbolašvuohta leat dehálaš buvttusin joksat báikkálaš ja sámi mielváikkuheami.27 Geahča ovdamearkka dihte <em type="italic">Mearradoalloealáhusa beaktilis ja guoddinana areálageavaheapmi– areála átnumii </em>(2011) ja </p>
<p>T-1497 Našunála vuordámušat regionála ja suohkanlaš plánemii (2011)25 Fylkesmannen i Nordland i innspillet til planprogram for Narvik kommunens kommuneplanens arealdel.– 42 – <em type="bold">4.5.3 Searvan areálageavaheami mearrádusaide </em></p>
<p>Plána- ja huksenlága § 5-1 nanne ahte suohkaniin lea earenoamáš ovddasvástádus sihkkarastit aktiiva mielváikkuheami joavkkuin mat gáibidit erenoamáš heiveheami. Láhkakommentára dárkkuha ahte dát sáhttá nai gustot sámi álbmoga joavkkuide geain ii álohii leat seamma olámuttos aviisaalmmuhusat ja eará plánadieđut go mat suohkana álbmogis muđui leat. Dát guoská ovdamearkka dihte boazodollui, mii lea sajis ovtta suohkanis dušše jagi osiin. Sin mielváikkuheami vejolašvuohta plánaproseassaide lea danin hui dan duohken ahte suohkan láhčá dasa dili.</p>
<p>Árbevirolaš sámi ealáhusain lea iešguđetlágan organiseren. Odne lea váttis čielga beroštusorganiserema haga joavdat almmolaš mearrideddjiid lusa. Dát jáhkkimis dáhpáhuvvá earenoamážit doppe gos lea guhkes gaskka mearrideddjiide, mii dávjá lea dilálašvuohta stuorábut politihkalaš ja hálddahuslaš ovttadagain. Boazodoallu lea oalle bures organiserejuvvon, sihke báikkálaččat ja guovddážis. Dilli lea veaháš earálágan eará sámi ealáhusain, nugo riddoguolásteamis ja meahcásteamis. Dakkár ealáhusaide sáhttá leat váddáseappot ovddidit gáibádusaid ja áimmahuššat iežaset luondduvuođu.</p>
<p>Almmolaš mearrideddjiid dáfus, de sáhttá earuhit gaskal mielváikkuheami ja oassálastima. Sámi beroštumiin ja vuoigatvuođalaččain lea vuoigatvuohta konsulteret doaimmaid birra mat njuolga sáhttet váikkuhit sidjiide (jf. ILO 169 art. 6).28 Sámiin dattetge seammás lea riekti leat mielde geavahit, suddjet ja hálddašit luondduresurssaid (jf. ILO 169 art. 15).29 Suohkaniin gos sámit leat eanetlogus, sáhttá dadjat ahte riekti searvat luondduresurssaid hálddašeapmái lea vuhtiiváldojuvvon. Dan seamma gal illá sáhttá dadjat dilli lea suohkaniin gos sámit leat čielga unnitlogus. Unnitlogu dilálašvuođas lea dalle hui dárbbašlaš ahte lea dárbu mielváikkuheapmái ráđđádallamiid bokte. Dalle lea bargame institušonaliseret sámerievttálaš geatnegasvuođaid ja sámepolitihkalaš mihttomeriid go ráđđádallamiidda ásaha mekanismmaid. Numot digaštallon kapihttalis sámi almmolašvuođa birra, de eai leat sámi eanetlogu suohkaniin ja suohkaniin gos sámit dál juo leat unnitlogus dat seamma eavttut dakkár institušonaliseremii. Sámi eanetlogusuohkanat doibmet dál juo sámi almmolašvuođas, mas sámi beroštumiid áimmahuššan lea diehttelasvuohta. Suohkaniin gos dáčča álbmot lea eanetlogus, boahtá áddejupmi sámi perspektiivii rievddadit sorjavaččat das man dásis sámepolitihkalaš institušonaliseren lea.</p>
<p>Sámedikki vuoigatvuođas ovddidit vuosteákkaid suohkanplána areálaoassái ja regulerenplánaide áššiin main lea mearkkašupmi sámi kultuvrii dahje ealáhusdoaimmaheapmái, lea álbmotrievttálaš vuođuštus ja lea vuohki áimmahuššat čielga ráđđádallangeatnegasvuođa mii plána- ja konsešuvdnaeiseválddiin lea sámi álbmoga guovdu (Plána- ja huksenláhka § 5-4). 30 Sámedikki vuosttildanváldi ii dattetge áimmahuša njuolga guoskkahuvvon sámi beroštumiid ráđđádallanrievtti. Váikko lea mielváikkuhanmearrádus plána- ja huksenlágas, de dat dárbbašlaččat ii áimmahuša geatnegasvuođa dakkár ráđđádallamiidda suohkanlaš dásis. Odne váilu čielga lágalaš sajáiduhttin suohkaniid ráđđádallangeatnegasvuođas. Dakkár sajáiduhttimiin sáhttet stuorábut suohkaniin buorebut eavttut go unnibut suohkaniin ásahit ođđa sámi ovttasbargoorgánaid dahje suohkaoasselávdegottiid. 28 gč. ILO 169 art. 629 gč. ILO 169 art. 1530 Plána- ja huksenlága § 5-4– 43 – <em type="bold">4.5.4 Meahccegeaveaheapmi </em>Meahccegeavaheapmi ja ođasmahtti luondduresurssaid geavaheapmi muddejuvvo eará láhkaortnega go plána- ja huksenlága bokte. Leat muhtun lágat mat addet vejolašvuođa báikkálaš stivrejupmái ja báikkálaš heivehemiide suohkandásis. Dakkár lágat sáhttet ovdamearkka dihte leat fuođđolága, láhka sáivaguolásteami birra ja mohtorjohtolatláhka. </p>
<p>Finnmárkkus leat sámit Finnmárkolága bokte ožžon dohkkehuvvot kollektiivvalaš oktagaslaš vuoigatvuođaid mat leat gártaduvvon guhkitáiggi eanan- ja čáhcegeavahemiin. Finnmárkolágas leat mearrádusat mat addet báikkálašolbmuide, sihke suohkan- ja fylkkadásis, muhtun vuoigatvuođaid, gč. §§ 22.-24. Finnmárkku suohkanrájiid rievdadeapmi sáhttá rievdadit dan gii adno leat báikkálašolmmožin suohkandásis. Dát ii dárbbalaččat oktiivástit lága ovdabargguin. Go guoská eatnamiid ja geavahanvuoigatvuođaid hálddašeapmái Finnmárkkuopmodaga bokte, de lea maiddái earenoamáš mearrádus § 10:s suohkaniidda, mas jáhkko ahte sámiin leat kollektiivvalaš oamastanvuoigatvuođat. Dát mearrádus ferte nai rievdaduvvot jus suohkanrájit rivdet suohkanođastusa geažil.</p>
<p>Guovlluide Finnmárkku olggobealde vuoigatvuođagovva ii leat čielggaduvvon seamma ládje. Priváhta olbmot ja stáhta oamastit ollu eananguovlluid. Muhtun guovllut leat organiserejuvvon almennehiid bokte. Dát buktá hástalusaid sihke boazodoalu areálageavaheapmái ja sámi meahcásteami doaimmaheapmái.31</p>
<p>Davvisámegielas govvida dajaldat <em type="italic">meahcásteapmi </em>valljugis meahcásteami, man ii sáhte kategoriseret dušše leat ealáhusdoaimmaheapmi dahje astoáiggegeavaheapmi, muhto dan leat olbmot doaimmahan don doloža rájes juo oassin iešbirgejumis. Meahcásteapmi lea leamašan guovddážis <em type="italic">birgejumis, </em>vuohki mot olbmot leat birgen luondduresurssaiguin. Čehppodat mii gullá čohkket luonddus birgemuššii, gullá árbevirolaš máhttui, mii lea sámi árbevirolaš luonddumáhttu. Dát máhttu mielddisbuktá ipmárdusa luondduresurssaid hálddašeami birra ja olbmo saji birra luonddus. Dat lea viidáset fievrreduvvon buolvvas bulvii, oassin ávkkástallan- ja geavahanguovlluid geavaheamis, muitalusain ja rituálain.32 </p>
<p>Árbevirolaš sámi guovlluin lea odne ain kultuvrra mii mearkkaša ahte gilážiin, sogain ja joavkkuin lea eahpeformálalaš árbevirolaš ovdamunneriekti geavahit <span type="quote">«iežaset»</span> guovlluid luondduresurssaid ávkkástallamii. Vuoigatvuođat eai leat formálalaččat dohkkehuvvon, ja danne ii leat daid álki identifiseret hálddašanoktavuođain. Seammás lea dát resursajuogadanvuohki dábálaččat dohkkehuvvon ollu báikegottiin. Árbevirolaš geavaheapmi guovlluin muorračuollamii, muorječoaggimii, bivdui ja guolásteapmái sáhttá unnit doahttaluvvot stuorábut suohkaniin, go jurddaša ovtta ládje meannudit suohkana ássiid.</p>
<p>Otná láhkaortnegiin eai leatge njuolggadusat mat dahket vejolažžan formaliseret dán árbevirolaš geográfalaš juogu resurssain. Finnmárkolága § 24 lea dat mii lea lagamus dakkár njuolggadusaid. Dán resursajuogadanvuohki, sámi jurddašanvuogi ja árbevieru mielde, sáhttá danin jávkat stuora 31 Boazodoallu ja meahci kommodifiseren lullisámi guovlluin (2010-2013).32 Geahča ovdamearkka dihte Guttorm (2011) Árbediehtu (Sami traditional knowledge) – as a concept and in practice.– 44 –suohkanis, earenoamážit jus sámi eanetlogusuohkanat ovttastahttojit eará stuorábut suohkaniiguin. Dehálaš lea danin diehtit ahte suohkanstruktuvrra rievdadusat sáhttet mielddisbuktit hálddahuslaš ja politihkalaš hástalusaid, mat sáhttet váikkuhit dasa ahte manahit vejolašvuođaid doaimmahit sámi kultuvrra ja bajásdoallat árbevieruid.</p>
<p>Sierralágat mat muddejit ovttaskas ođasmahtti resurssaid hálddašeami addet suohkandásis vejolašvuođaid báikkálaš heivehemiide. Suohkanođastus sáhttá váikkuhit vejolašvuhtii addit báikkálašolbmuide muhtun ovdamuniid jus geavaha prinsihpa ahte ovtta ládje meannuda suohkana ássiid. Stuorasuohkanis sirdo vejolašvuohta mearridit ođasmahtti resurssaid hálddašeami badjel guhkkelii eret sis geat báikkálaččat ávkkástallet resurssaid.</p>
<p>Hástalusaid maid suohkanođastus sáhttá buktit, sáhttet ovdamearkka dihte čadnon luossabivdui jogain maid odne iešguđet suohkan mudde, gos suohkana ássit leat vuoigatvuođalaččat. Kárášjogas lea suohkana ássiin riekti bivdit fatnasis luosaid. Eará ovdamearkkat leat stávrábivdu Deanočázádagas, ealgabivdu suohkandásis, sáivabivdu firpmiiguin ja láhkaásahus giđđaloddema birra Guovdageainnus. Suohkanovttastahttin ii sáhte mielddisbuktit ahte vuoigatvuođalaččaid lohku dušše viiddiduvvo. Dát sáhttá šaddat eahpečielggas jus lágain ja láhkaásahusain eai dahkko nai rievdadusat daid vuoigatvuođaid birra. <em type="bold">4.5.5 Suohkanođastus areála- ja resursahálddašeami vuođul </em>Lea várra ahte sámi beroštumit, árbevirolaš geavaheapmi ja máhttu guovlluid birra sihke eatnamiid ja čáziid dáfus hedjona suohkanstruktuvrraid rievdadeamis. Berre sihkkarastit mekanismmaid mat dagahit ahte sámi beroštumiin, báikkálaš joavkkuin ja gilážiin ii hedjon áddejupmi iežaset beroštumiide suohkanlaš plánaproseassain dahje suohkanođastusas. Ferte sihkkarastojuvvot ahte árbevirolaš máhttu, báikkálaš čehppodat ja beroštumit leat oidnosis ja leat dehálaš oassin plánaproseassaid mearridanvuođus maiddái ođđa stuorasuohkaniin. </p>
<p>Suohkanstruktuvrra rievdadusa váikkuhusat leat sorjavaččat leat go otná suohkaniin sámi eanetlohku vai sámi unnitlohku. Nugo čielggadeamis ovdalis lea digaštallon, de boahtá leat hedjoneapmi sámi almmolašvuođa ovddideapmái jus suohkanođastusa maŋŋel eai šat gávdno sámi eanetlogusuohkanat.</p>
<p>Suohkaniin gos sápmelaččat odne leat unnitlogus, sáhttet molssaevttolaš čovdosat leat ásahit suohkanoasselávdegottiid main lea váldi mearridit areálageavaheami badjel sin iežaset doaibmaguovllus. Dasa lassin bohtet geatnegahtton sámepolitihkalaš ovttasbargoorgánat leat ávkkálaččat, ja konsulterenlága bargu ferte jotkojuvvot.</p>
<p>Ovdal ođđa suohkanrájit mearriduvvojit, de lea dárbu rievdadit lágaid mat muddejit ođasmahtti luondduresurssaid ávkkástallama masa otná suohkanrájit leat vuođđun. – 45 – <em type="bold">5. Sámi perspektiiva suohkaniin </em></p>
<p>Ráđđehus lea bidjan vuođđun logi eavttu mat almmuhit mii dárbbašuvvo vai suohkan buori lági mielde galgá áimmahuššat iežas doaimmaid bálvalusaddin, váldečađaheaddjin, servodatovddideaddjin ja demokráhtalaš arenan.33 Viidáset digaštallamii sáhttá dán logi eavttu čoahkkáigeassit leat a) servodatovddidansuorggit, b) ekonomiija, c) geográfalaš gaska, d) gelbbolašvuohta, kapasitehta ja riektesihkarvuohta, e) identitehta ja stivren.</p>
<p>Mii áigut álggos digaštallat ja čoahkkáigeassit suohkanstruktuvrra mearkkašumi sámi identitehta ja stivrema áimmahuššamii ja ovddideapmái, dahje dan maid mii leat gohčodan sámi almmolašvuohtan. Dasto mii digaštallat vásedin áššesurggiid dili, dát leat sámi servodatovdáneapmi, giella, oahpahus, dearvvašvuohta ja areálahálddašeapmi, maid guorahallat servodatovddidansurggiid, ekonomiija, geográfalaš gaskka ja gelbbolašvuođa, kapasitehta ja riektesihkarvuođa čoahkkeeavttuid vuođul. Loahpas addojit muhtun váldorávvagat suohkaniid sámi perspektiivva nannemii. <em type="bold">5.1 Suohkanstruktuvrra mearkkašupmi sámi almmolašvuhtii </em>Suohkaniin lea áibbas guovddáš doaibman čađahit sámepolitihka. 3.kapihttalis leat oaidnán ahte sámepolitihka eanas muddui lea huksejuvvon kollektiiva dimenšuvnna ala mii mielddisbuktá ahte sámepolitihka čađaheapmái lea geográfalaš lahkoneapmi vuoigatvuođaide ja váikkuhangaskaomiide. Dakkár oktavuođas šaddá hui dehálaš bisuhit sámi eanetlogusuohkaniid dahje suohkaniid gos sámi unnitlohku hábme suohkana. </p>
<p>Sámediggi lea seammás áibbas dehálaš, ja máŋgga ládje nai váldoásahus, sámepolitihka hábmemii ja čađaheapmái. Guovlluin gos sámit čađat leat čielga unnitlogus, boahtá čatnašupmi Sámediggái leat hui dehálaš vai sámi almmolašvuođa sáhttá ovddidit, dihtomielalašvuođain, digaštallamiin ja dáhtuin áimmahuššat ja ovddidit sámegiela, sámi kultuvrra, ealáhusaid ja servodaga. Okta dahje guokte stuora sámi eanetlogusuohkana sáhttet nannet dán guovllu vejolašvuođaid dustet sámi servodatovddideami ja bálvalusdoaimmaid hástalusaid. Dat seammás sáhttá dágahit dan ahte goarida Sámedikki posišuvnna ovttasdoaibmamis stáhtalaš eiseválddiiguin, daningo dakkár suohkanat stuorát deattuin okto sáhttet hupmat obbalaš sámi servodatberoštumiid ovddas. Dát fas sáhttá váikkuhit vejolašvuhtii ovttaiduhttit guovlluid ja suohkaniid gos sámit leat unnitlogu dilis sámi almmolašvuhtii, ovddastuvvon Sámedikki bokte.</p>
<p>Sámerievtti váikkuhusaid, maid sáhttá dadjat leat čanastahkan gaskal kollektiivvalaš vuoigatvuođaid (álgo)álbmogin ja oktagaslaš vuoigatvuođaid minoritehtan, oaidná dakko ahte otná sámepolitihkka lea huksejuvvon nu ahte leat a)suohkanat gos sámit leat eanetlogus, b)suohkanat gos sámit leat čielga unnitlogus ja c) sierra álbmotválljejuvvon orgána - Sámediggi - mii čatná oktii visot oktasaš sámi almmolašvuhtii. Suohkanstruktuvrra rievdadus dan guvlui ahte leat dušše sámi unnitlogusuohkanat, boahtá hedjonahttit sámepolitihkalaš kollektiivvalaš dimenšuvnna, ja nu hedjonahttit sámepolitihka mii lea huksejuvvon dan ala ahte sámit leat okta searvevuohta - okta 33 Dát eavttut leat 1)Doarvái kapasitehta, 2) relevánta gelbbolašvuohta, 3)doarvái gaska, 4)beaktilis bálvalusbuvttadeapmi, 5)ekonomalaš nanusvuohta, 6)válljenfriddjavuohta, 7)doaibmi servodatovddideapmi, 8)alla politihkalaš searvan, 9)báikkálaš politihkalaš stivren, 10) báikkálaš identitehta– 46 –álbmot. Rievdadus dan guvlui ahte šaddet okta dahje guokte sámi eanetlogusuohkana, sáhttá nuppe bealis hedjonahttit Sámedikki posišuvnna ja dasto olggobealde eanetlogusuohkaniid sámiid searvadahttin- ja dadjamušvejolašvuođaid.</p>
<p>Vaikko suohkanat leat áibbas mearrideaddjit sámepolitihka doibmiibidjamii ja institušonaliseremii, de ii leat ovttasdoaibman gaskal Sámedikki ja suohkaniid sámi servodatovddideami dáfus dárbbašlaččat leamašan váldogeaidnu sámepolitihka ovddideamis.</p>
<p>Fuomášupmi lea eanet biddjon ovttasdoaibmamii gaskal Sámedikki ja stáhtalaš eiseválddiid, vaikko juo 2002:s dahkkui ovttasbargošiehtadus gaskal Sámedikki ja Tromssa fylkkagieldda.34 Bargu mii dahkko suohkanođastusa oktavuođas sáhttá váikkuhit bidjame fuomášumi nannet ovttasdoaibmama gaskal Sámedikki ja suohkaniid. Ovttasbargu mii lea viidábut go otná šiehtadusat guovttegielalašvuođaruđaid geavaheami birra ja ovttasbargošiehtadusat fylkkagielddaiguin ja regiovdnagávpogiiguin Romssain ja Bådådjoin, ja vejolaččat Álttáin ja Osloin. Suohkanođastusa bargu danne, beroškeahttá das mii loahpalaš suohkanstruktuvra šaddá, sáhttá addit vuođu ovttasdoaibmama nannemii gaskal suohkaniid ja Sámedikki áimmahuššat suohkaniid doaimmain sámi perspektiivvaid. <em type="bold">5.2 Suohkanstruktuvrra mearkkašupmi sámi kultuvrii </em>Lassáneaddji ovdáneapmi suohkana máŋggabealat doaimmas servodatovddideaddjin, bálvalusdoaimmaheaddjin ja váldečađaheaddjin lea nai dehálaš dasa mot árbevirolaš sámi ealáhusaid, areálahálddašeami, giela, oahpahusa ja dearvvašvuođa sáhttá áimmahuššat. </p>
<p>Suohkaniin lea dehálaš doaibma leat servodatovddideaddjin. Dát lea dábálaččat leamašan laktasan dasa ahte doarjut ealáhusovddideami ja barggolašvuođa areálahálddašemiin, muhto sáhttá maiddái gehččot giellaarenaid, oahppobirrasiid ja kulturovddideami ektui. Ássiid lohku šaddá dehálaš suohkanorganisašuvnna sturrodahkii, ja dasto nai resurssaide mat leat olámuttos sáhttit hommet iešguđet bargguid. Suohkaniid geográfalaš ráddjen ja lokaliseren lea maid dehálaš vejolašvuođaide gieđahallat iešguđetlágan bargguid ja hástalusaid. Eanas oassi sámi álbmogis gullá suohkaniidda gos leat unnán ássit, bieđggus ássan ja stuora geográfalaš gaskkat. Dát dahká hui gáibidahkes váldit aktiivvalaš servodatovddideaddji saji.</p>
<p>Raporta čájeha ahte SDE-guovllus ja sámi giellahálddašanguovllus lea 1990 rájes leamašan olmmošlogu njiedjan, fárren lea deháleamos sivvan dasa. Álbmotčoahkkádus seammás boarásnuvvá. Dán ovdáneami ferte oaidnit dan vuođul ahte seamma áigodagas lea olmmošlohku riikadásis lassánan. SDE-guovllu suohkanat ja hálddašansuohkanat danne eai unno duššo duohta ássiidloguid dáfus, muhto relatiivvalaččat nai muđui ollu eará suohkaniid ektui.</p>
<p>Vaikko sámi giellahálddašanguovllus leat stuora erohusat, de lea álgoálggus sáhka suohkaniin main álgoálggus olmmošlohku lea oalle vuollin. Porsáŋggu suohkanis leat eanemus ássit, 3925 ássi, Raavrhvijhkes unnimus ássit, 475 ássi.35 Dain sámi guovlluin lea oalle ovttageardánis 34 Viidáset dahkkui šiehtadus Finnmárkk fylkkagielddain 2003:s, oktasaššiehtadus lullisámi guovllu dáfus njeljiin fylkkagieldddain lulde 2005:s (Hedemárku, Lulli-Trøndelága, Davvi-Trøndelága ja Nordlánda) ja Nordlándda fylkkagielddain 2006:s.35 Eará hálddašansuohkaniid olmmošlohku 01.01.15: Snoasa 2453, Gáivuotna 2182, Unjárga 934, Deatnu 2909,</p>
<p>Kárášjohka 2708 ja Guovdageaidnu 2914– 47 –ealáhusvuođđu, mii gullá almmolaš doaimmaide ja vuođđoealáhusaide. Vuollegis ássiidlogut sámi giellahálddašanguovlluin dahká ahte lea hui gáibidahkes doallat gelbbolašvuođa ja kapasitehta guoddit aktiiva servodatovddideaddjirolla. Go njeallje 10 sámi giellahálddašansuohkaniin 2015:s maiddái leat Robeklisttus (Guovdageaidnu, Kárášjoga, Porsáŋgu ja Divttasvuotna), de leat ekonomalaš eavttut aktiiva ealáhuspolitihkkii maiddái ráddjejuvvon.</p>
<p>Sámepolitihkka guovddáš fuomášupmi kultur- ja árbevirolaš vuođđoealáhusaid suddjemii sáhttá maiddái vissis muddui leat váikkuhan árbevierroásaheapmái, mas lea leamašan unnán sadji láhčit ođđa ealáhusaide dahje innovašuvdnabirrasiid ovddideapmái. Sáhttá nai čuoččuhuvvot ahte Sámediggi ii leat doarvái geavahan iežas ekonomalaš váikkuhangaskaomiid aktiiva servodatovdáneapmái ovttasdoaibmamis suohkaniiguin. Maŋemus jagiid SDEguovllu viiddideapmi, almmá nu ahte ealáhuspoastadoarjja lea lassánan, lea maiddái hedjonahttán vejolašvuođaid čoahkáiduvvon áŋgiruššamii mii sáhtášii lassin regionálalaš ovdánahttinprográmmaide.</p>
<p>Sámi giellahálddašanguovllut leat geográfalaš viidodagas buohkat stuorrát. Dain suohkaniin ii dáhpáhuva čoahkkebáikkiid viiddideapmi suohkanrájiid rastá, ja sii eaige leat beare muddui oassin lassáneaddji regionála ovttaiduhttimis. Danin lea unnán vuođđu dadjat ahte sámi giellahálddašanguovlu ii leat mielde doaibmi servodatovddidansurggiin eará suohkaniiguin. Sii unnán juogadit orrun-, fievrredan- ja bargomárkaniid mat gáibidit eanet oktasaš areálaplánema. Suohkana birra nugo Divttasvuona sáhttá baicce dadjat ahte vuotna, mii ovdal čanai suohkaniid oktii, dál doaibmá hehttehussan oktasaš bargo ja viessomárkana ovddideapmái, ja dasto maiddái politihkalaš servodatovddideami ovttasbargui.36 Eará surggiin fas sáhttet leat sámi gilážat gos lea viiddis ovttasdoaibman ja oktasaš identitehta, muhto gos dát leat juohkásan suohkaniid gaskkas, juoga maid oalle muddui sáhttá dadjat lea dilli márkosámi guovllus.</p>
<p>Árbevirolaš sámi ealáhusat ja areálageavaheaddjit, nugo boazodoallu, riddo- ja vuotnaguolásteapmi ja muhtun muddui meahcásteapmi, dáhpáhuvvet stuora geográfalaš guovlluid badjel ja suohkanrájiid rastá. Lea oalle dábálaš ahte dakkár meahccegeavaheddjiin lea orrunčujuhus ovtta suohkanis ja geavahanguovllut eanet suohkaniin. Riddo- ja vuotnaguolásteaddjit ja boazodoallit fertejit gulahallat eanet suohkaniid areálaplánemis. Dasa lassin go dát sáhttá ealáhusbargiid mielas vásihuvvot ulbmiliid haga, de sáhttá risket ahte suohkanat unnibut beroštit áimmahuššat ealáhusaid ja ealáhusbargiid geain lea orrunbáiki ja geat leat vearromáksit eará suohkaniin.</p>
<p>Vaikko lea váttis hupmat ahte leat stuora hástalusat čadnon doaibmi servodatovddidansurggiide eanas osiide sámi guovllus, de mii dás leat čujuhan ahte liikká leat dilálašvuođat mat sáhttet mearkkašit ahte muhtun guovlluin boahtá sámi servodatovdáneapmi nannejuvvot go suohkanstruktuvrrat rivdet. Dát sáhttá dáhpáhuvvat sihke go juohká ja ovttastahttá suohkaniid. Rievdaduvvon suohkanrájit addet stuorát olmmošvuođu, vejolašvuođain ahte eanet deaddu biddjo ealáhusdoaimmaid ođasteapmái. Dat boahtá láhčit dili eanet ollislaš areálaplánemii areálagáibidahkes sámi ealáhusaide, dat sáhttá heivehuvvot ođđa johtingeainnuide ja čatnat oktii sámi gilážiid oktasaš identitehtain. 36 Sven-Roald Nystø artihkal GuolástusbláđisFiskaren 06.03.2015– 48 –</p>
<p>Rievdaduvvon suohkanstruktuvra sámi eanetlogu suohkaniidda dattetge ferte árvvoštallot eará dilálašvuođaid vuođul, nugo bajábealde leat digaštallan. Daid suohkaniidda lea eambbo govttolaš hupmat juoga mállet kultuvrralaš servodatovdáneami birra. Dat lea sáhka guovlluin gos sámi kultuvra lea oalle nanus ja gos ovttasdoaibman gaskkal daid suohkaniid ja Sámedikki lea dehálaš eaktun sámi stivrejupmái, politihkalaš searvamii ja iešmearrideapmái, ja dasto nai earenoamáš sámi árvoháhkamii.</p>
<p>Dilálašvuođa geahčadeapmi giella, oahpahus, dearvvašvuođa ja areálahálddašeami áššesurggiin čájeha ahte suohkaniin lea stuora hástalus sihkkarastit sámegielfágalaš gelbbolašvuođa ja kapasitehta. Dát guoská earenoamážit gillii, muhto maiddái kulturáddejupmái, ja vuhtto bures oahpahus- ja dearvvašvuođasuorggis. Suohkaniid ovttastahttin ráhkadan dihte stuorábut fágabirrasiid mat sáhttet áimmahuššat eanet bargguid mat biddjojit suohkaniidda lea suohkanođastusas váldoákkain okta. Sámegiel- ja sámi kultuvrralaš gelbbolašvuođa ja kapasitehta nannemii danne ii leat sihkar ahte dakkár ovttastahttimat bohtet dustet dán hástalusa. Álgoálggus lea ráddjejuvvon man ollu sámi giellagelbbolašvuohta, sámegiel oahpaheaddjit ja sámegiel dearvvašvuođabargit gávdnojit. Vel ovttastahttimiin nai muhtun dain sámi eanetlogu suohkaniin ii leat daddjon ahte dakkár gelbbolašvuođa gávdnan boahtá lassánit. Sámegiel- ja sámi kulturgelbbolašvuohta lea maiddái hui váilevaš dearvvašvuođabargiin ja earáin geat barget dearvvašvuođagažaldagain. Danin berre bidjat stuorát fuomášumi fágabargiid rekrutteremii dearvvašvuođasuorggis, mánáidgárddiin ja oahpahusas, ja dasa mot loktet gelbbolašvuođa sámi pasieanttaid vuoigatvuođaid birra dearvvašvuođasuorggi fágaámmáhiin. Dakkár rekrutteremii fertejit strategiijat ja daid berrejit Ráđđehus ja Sámediggi ráhkadit ovttas.</p>
<p>Stuora geográfalaš gaskkaid geažil, vaikko mot de leaš, berrejit gávdnot bálvalusásahusat nugo mánáidgárddit, skuvllat, boarrásiidguovddážat ja dearvvašvuođastašuvnnat, maid illá gal lea vejolaš ovtta báikái lokaliseret. Oahpahussuorggis ovdamearkka dihte ii suohkanovttastahttimiin sáhte olus čoavdit hástalusaid mat gullet ovddidit buriid sámegielat oahppobirrasiid, daningo geográfalaš gaskkat mielddisbuktet ahte illá gávdnojit sámegielat skuvllat dahje luohkát mat sáhttet sirdojuvvot ja ovttastahttot. Stuora suohkanat, mat seammás mielddisbuktet ahte sámi giellanjuolggadusat galget gustot olles stuorasuohkanii, sáhttet nuppe dáfus váikkuhit dasa ahte sámepolitihkas šaddá nannoset institušonaliseren. Vaikko bargosajit eai dárbbašlaččat biddjo ovtta báikái, de fágalaš ovttasbargu ja ovttasdoaibman sáhttá viidánit ja čiekŋuduvvot oktasaš politihkalaš ja hálddahuslaš struktuvrras.</p>
<p>Lea govttolaš vuordit ahte sámi giellahálddašanguovllut bohtet siskkildit ovttaskassuohkaniid Trøndelágas Finnmárkui. Dasa lassin leat olu suohkanat mat eai leat giellahálddašanguovllus geat leat geatnegahtton fállat bálvalusaid sámegillii individuála vuođu mielde ja geain lea sámi ássit maid vuostá fertejit aktiivvalaččat leat. Dát dilli addá danin vuođu oaivvildit ahte fertejit árvvoštallot eará earenoamáš doaimmat go suohkanovttastahttimat gielalaš ja kultuvrralaš kapasitehta- ja gealbonannemii suohkaniin ja suohkaniid gaskkas. Dáppe bohtet molssaeaktun leat oktasašgielalaš bálvalusguovddážiid ovddideapmi ja giella- ja oahpahussuorggi ovddidanprográmma ásaheapmi osolašovttasbarggu vuođul gaskal suohkaniid, Sámedikki ja stáhtalaš eiseválddiid. Berre veardiduvvot lasihit ekonomálaš rámmaid ja hábmet strátegijaid rekrutteret fágabargiid main lea sámegiella- ja kulturgelbbolašvuohta. Sámi giellahálddašanguovllut – 49 –leat garrasit deattuhan ahte otná guovttegielalašvuođaruđat eai govčča ekonomalaš goluid mat gullet ollásit doaibmat dásseárvosaš giellasuohkanin.</p>
<p>Vai buorre riektesihkarvuohta galgá leat almmolaš váldečađaheamis, de lea dávjá ovdamunni ahte lea vissis gaska gaskal áššemeannudeaddji ja geavaheaddji. Dan lea váttis nagodit čađahit unna suohkanaččain. Dimenšuvdna buori riektesihkarvuođa sihkkarastimii, lea dattetge ahte váldečađaheaddji ipmirda sámi kultuvrra ja báikkálaš boaresvieruid. Dát lea eanas muddui dilli sámi eanetlogu suohkaniin, ja dalle lea riska ahte dat sáhttá manahuvvot ovttastahttimiin mii mielddisbuktá ahte sirdašuvvá unnitlogu suohkanii. Dás lea sáhka sihke gielas ja kulturmáhtus. Earenoamážit meahcce- ja areálahálddašeamis sáhttá dadjat ahte lea geatnegasvuohta áimmahuššat sámegiela ja sámi kultuvrra, boaresvieruid ja riekteárbevieruid. Dát geatnegasvuohta lea vuođđolága § 108 ja olmmošvuoigatvuođalága mielde (gč. SP art. 27), mii maiddái mielddisbuktá geatnegasvuođa bidjat johtui earenoamáš doaimmaid jus dat lea dárbbašlaš kultuvrra suddjema ja ovddideami geažil. Geatnegasvuohta lea viidáset ILO 169, artihkal 8 mielde, mas boahtá ovdan ahte lágaid ja láhkaásahusaid geavaheamis álgoálbmogiid guovdu galgá earenoamážit váldit vuhtii sin boaresvieruid ja dološ vieruiduvvanrivttiid. Suohkanlaš váldečađaheamis gávdnojit danin maiddái oalle alla gáibádusat ahte galgá áddejupmi sámi kultuvrra birra ja máhttu sámi riekteáddejumis. Dán riektesihkarvuođadimenšuvnna šaddá maiddái váttis áimmahuššat jus eai maiddái leat sámi eanetlogu suohkanat gos dakkár máhttu lea beaivválaš ja eambbo diehttelas oassin suohkana doaimmas. <em type="bold">5.3 Čoahkkáigeassu ja ávžžuhusat </em>Sámi eanetlogusuohkanat dahje suohkanat gos sápmelaččaid unnitlohku bures vuhtto servodagas fertejit adnot earenoamáš sámepolitihkalaš eaktun suohkanovttastahttimiid árvvoštallanbarggus. Dát leat guovddáš suohkanat sámi almmolašvuođa ovddideamis, maid bokte lea vejolaš sápmelaččaide, dego álbmogin ja álgoálbmogin, sihkkarastit ja ovddidit iežaset giela, kultuvrra ja servodateallima. Seammás leat sámi suohkaniin seamma hástalusat go eará smávit suohkaniin, nugo ahte olmmošlohku mii juo lea unni ain unnu, heajos ekonomiija, hejot heivehuvvon ealáhuseallin ja viiddis gaskkat. Go suohkanovttastahttima bokte ii nu bures bastte nannet daid suohkaniid rollaid servodatovddideaddjin ja bálvaleaddjin, de lea dárbu hábmet iežá doaibmabijuid ja čovdosiid. Okta vuohki mot sámi giellahálddašansuohkanat, ja earenoamážit sámi eanetlogusuohkanat, sáhttet duostut daid hástalusaid lea hábmet sámi ovdánahttinprográmmaid searválaga suohkaniiguin ja Sámedikkiin dakkár surggiin dego ealáhuseallin, giella, oahpahus ja dearvvašvuohta. Vejolašvuohta ásahit ja čađahit dakkár prográmmaid lea dieđusge olu beliid duohken, nugo ekonomalaš váikkuhangaskaoamit, vuoruheamit ja rollajuogadeamit. Giellahálddašansuohkaniin gos sápmelaččat leat arvat unnitlogus sáhttá suohkanovttastahttin dagahit heajubut vuhtiiváldima sámi perspektiivvain. Go suohkan gullá giellahálddašanguvlui de dat mielddisbuktá ahte sámepolitihkka nannoseabbo institusjonaliserejuvvo. Danne lea dehálaš ahte giellageatnegasvuođat fertejit gustot olles suohkanii iige dušše suohkanosiide. Sámediggi lea dadjan ahte dakkár suohkanovttastahttimiid oktavuođas sáhttá ásahit gaskadilleortnegiid dan botta go gehččet čađa ja vejolaččat rievdadit sámelága giellanjuolggadusaid. Dakkár gaskadilleortnegiid ásaheami oktavuođas ferte dahkat čielga geatnegahtti šiehtadusaid mat sihkkarastet ahte giellageatnegasvuođat dálá sámelága mearrádusaid mielde gusket olles suohkanii. – 50 – </p>
<p>Sámit leat álbmot ja álgoálbmot. Dat mielddisbuktá sierra geatnegasvuođaid ii dušše kultuvrra suddjemii ja ovddideapmái ja resursavuođu sihkkarastimii, muhto maiddái beassat váikkuhit mearrádusaid mat čuhcet njuolga sápmelaččaide. Dat guoská maiddái suohkandássái. Suohkanođastus mas mihttun lea nannet báikkálaš demokratiija ferte dan geažil vuhtiiváldit sápmelaččaid kollektiiva vuoigatvuođa ovttaárvosaččat searvat politihkalaš ja hálddahuslaš mearrádusaide. Olu sápmelaččat sáhttet vásihit báikkálaš demokratiija dego áittan dahje čiegusin dahkame sin beroštumiid ja ovdánahttinvejolašvuođaid. Dan vásihit earenoamážit dain suohkaniin gos lea árbevirolaš sámi ássan olggobealde giellahálddašanguovllu. Okta ovdamearka lea go suohkanat eai dohkket sámi čállinvuogi báikenamain. Stáhta dásis leat geahččalan vuhtiiváldit sámi beroštumiid konsultašuvdnaprosedyraid ásaheami bokte gaskal stáhta eiseválddiid ja Sámedikki. Dakkár sullasaš geatnegasvuođat eai leat heivehuvvon suohkandássái. Suohkaniid stuora variašuvnnat ja makkár sámi beroštumit suohkaniin leat dagahit ahte lea maiddái dárbu heivehit mot sámi beroštumit váldojit fárrui suohkanlaš mearrádusaide. Dattetge lea prinsihpalaččat dehálaš ahte konsultašuvnnat sámi beroštumiiguin suohkana dásis mearriduvvo. Dat iešalddis dagahivččii stuorát fuomášumi ja dihtomielalašvuođa geatnegasvuođaid birra sápmelaččaid ektui, ja dan bokte maiddái institusjonaliserejuvvo suohkana sámepolitihka. Suohkana konsultašuvdnageatnegasvuođa prinsihppamearrádus mielddisbuvttášii maiddái áŋgireabbo barggu ovdánahttit iešguđetlágan mekanismmaid konsultašuvnnaid hárrái.</p>
<p>Hástalusat giella-, oahpahus- ja dearvvašvuođabálvalusain eai dáidde čovdojuvvot suohkanstruktuvrra rievdadeami bokte, danne go leat nu olu suohkanat gos leat sápmelaččat ja lea sámi servodat. Dan geažil lea áibbas dárbbašlaš álggahit doaimmaid mat sihke nannejit vejolašvuođa rekruteret sámegielat fágaolbmuid, ja maid bokte beaktileabbo ávkkástallet dakkár gelbbolašvuođa.</p>
<p type="listitem">Sámi servodat lea ovttastuhttojuvvon ja máŋggabealat, maiddái suohkaniid siskkobealde. Danne ii  oro jierpmálaš buktit olu ja dárkilis ávžžuhusaid. Moadde ávžžuhusa aŋkke ovddidat. Dat leat:</p>
<p type="listitem">Suohkanat sámegiela hálddašanguovllus gos sápmelaččat leat eanetlogus dahje nu čielga unnitlogus ahte dat garrasit váikkuha báikkálaš servodaga, berrejit bisuhuvvot.</p>
<p type="listitem">Suohkanat sámegiela hálddašanguovllus gos sápmelaččat leat mearkkašahtti unnitlogus sáhttet árvvoštallat rievdadit suohkanstruktuvrra. Dakkár rievdaduvvon  suohkanstruktuvrraid olis ferte sihkkarastit geatnegahtti šiehtadusaid dasa ahte dálá dássi  láhkanannejuvvon giellageatnegasvuođain galget jotkojuvvot ja gustot ođđa suohkanis  ollislaččat. Sámediggi sáhttá veahkehit.</p>
<p type="listitem">Prinsihppa suohkaniid konsultašuvdnageatnegasvuođa birra ferte nannejuvvot lágas. Dat guoská suohkaniidda sihke olggobealde ja siskkobealde sámegiela hálddašanguovllu.   Suohkaniid konsultašuvnnaid čađaheapmái representatiiva sámi beroštumiid ektui  doaimmaide ja mearrádusaide mat sáhttet njuolga čuohcat sámi gillii, kultuvrii, ealáhusaide  ja servodateallimii, ferte ráhkadit mekanismmaid. Mekanismmat sáhttet čadnot konkrehta  áššiide, ovttasbargoorgánaid ásahemiide ja sámi suohkanoasseorgánaid ásahemiide.</p>
<p type="listitem">Almmolaš sámi dulka- ja jorgalanguovddáš ásahuvvo mii bálvala suohkaniid.</p>
<p type="listitem">Ekonomalaš rámmat sámegiela, oahpahusa ja dearvvašvuođa bargui suohkaniin viiddiduvvojit. –  51  –</p>
<p><em type="bold">Girjjálašvuohta </em></p>
<p xml:lang="nob">Angel, Elisabeth, Gaski, Margrete, Lie, Ivar ja Nygaard, Vigdis (2014). <em type="italic">Næringsutvikling i samiske samfunn. En studie av sysselsetting og verdiskapning i nord </em>. Rapport 2014:4. Alta: Norut Alta-Áltá </p>
<p>Angell, Elisabeth, Varsi Balto, Áila Márge, Josefsen, Eva, Pedersen, Paul, ja Nygaard, Vigdis (2012).</p>
<p xml:lang="nno"><em type="italic">Kartlegging av samisk perspektiv i kommunesektoren </em>. Rapport 2012:5. Áltá: Norut. Gávdno dás: http://www.norut.no/alta/Norut-Alta-Alta/Publikasjoner/Rapporter/Kartlegging-avsamisk-perspektiv-ikommunesektoren </p>
<p>Báikenammaláhka. LOV 1990-05-18 nr 11: Láhka báikenamaid birra. Kulturdepartemeanta</p>
<p xml:lang="nob">Broderstad, Ann Ragnhild ja Sørlie, Kjetil (2012). ”Bo og flyttetrender i norsk-samiske kommuner gjennom 40 år i relasjon til sysselsetting.”Sámi logut muitalit <em type="italic">5 </em>. Rapport1/2012. Guovdageaidnu: Sámi allaskuvla. http://samediggi.no/nor/Dokumenter </p>
<p>Dieđ. Sd. nr 28 (2007 - 2008 ) Sámepolitihka birra</p>
<p xml:lang="nno">Dieđ. Sd. 34 (2012–2013). <em type="italic">Folkehelsemeldingen. God helse – felles ansvar. </em>Dearvvašvuođa- ja fuolahusdepartemeanta. </p>
<p xml:lang="nob">Dieđ. Sd. 16 (2014-2015). <em type="italic">Forutsigbar og miljømessig bærekraftig vekst i norsk lakse- og ørretoppdrett </em>. </p>
<p>Ealáhus- ja guolástusdepartemeanta.</p>
<p xml:lang="nob">Dieđ. Ss. 14 (2014-2015) <em type="italic">Kommunereformen – nye oppgaver til kommunene. </em>Gielda- ja ođasmahttindepartemeanta </p>
<p xml:lang="swe">Eurohparáđđi: Den Europeiske pakten om regions- eller minoritetsspråk (minoritetsspråkpakten).</p>
<p>Mearriduvvon Eurohparáđis geassemánu 25. b.1992. Norga ratifiserii 1993 ja dat bođii fápmui 1998.</p>
<p><em type="italic">Effektiv og bærekraftig arealbruk i havbruksnæringen – areal til begjær. </em>(2011) Rapportta áššedovdilávdegottis maid guolástus- ja riddodepartemeanta lei ásahan. </p>
<p xml:lang="nob">Evtt. 333 S (2014-2015) Innstilling fra kommunal- og forvaltningskomiteen om kommunereformen – nye oppgaver til større kommuner.</p>
<p xml:lang="nob">Evtt. 57 S (2014–2015). Innstilling fra kommunal- og forvaltningskomiteen om Sametingets virksomhet 2013.</p>
<p xml:lang="nob">Falch, Torvald, ja Selle, Per (2015). ”Staten og Sametinget.” I Selle, Per (red.) og Bjerkli, Bjørn:</p>
<p xml:lang="nob"><em type="italic">Samepolitikkens utvikling. </em>Oslo, Gyldendal Norsk Forlag </p>
<p>Finnmárkkuláhka. LOV-2005-06-17 nr. 85: Láhka riektediliid ja eatnamiid ja luondduvalljodagaid hálddašeami birra Finnmárkku fylkkas. Justiisa- ja gearggusvuođadepartemeanta</p>
<p xml:lang="nob">Furskognes, Ann-Karin, Eliassen, Ingeborg, Molund, Benn ja Christiansen, Ellen K. (2013):</p>
<p xml:lang="nno"><em type="italic">Prosjeaktarapportta <span type="quote" xml:lang="nob">”Tolkeprosjektet”</span>, </em>Romssa: Nasjonalt senter for samhandling og telemedisin, Universitehta buohcciviessu Davvi-Norga </p>
<p>Grunnskolens informasjonsystem. https://gsi.udir.no/ Vižžojuvvon neahtas 15.05.2015</p>
<p xml:lang="eng">Guttorm, Gunvor (2011). <span type="quote" xml:lang="eng">“Árbediehtu (Sami traditional knowledge) – as a concept and in practice.”</span> <em type="italic">Working with Traditional Knowledge: Communities, Institutions, Information Systems, Law and Ethics. </em>Diedut 1/2011. Guovdageidnu: Sámi allaskuvla </p>
<p xml:lang="nno">Josefsen, Eva (2015). <span type="quote" xml:lang="nob">“Samepolitikken og kommunene”</span>. Selle, Per (red.) ja Bjerkli, Bjørn 2015 <em type="italic">Samepolitikkens utvikling. </em>Olso, Gyldendal Norsk Forlag </p>
<p xml:lang="eng">Hansen, Kjetil Lenert (2011). <em type="italic">Ethnic discrimination and bullying in relation to self-reported physical and mental health in Sami settlement areas in Norway </em>(2011). Faculty of healt sciences. Department of community medicine. Centre of sami health research. Romsa: Romssa universitehta. https://uit.no/Content/235598/ skriftserie%20115_munin.pdf. Vižžojuvvon neahtas 21.05.2015– 52 – </p>
<p xml:lang="nno">Helse- og omsorgslovtjenesteloven. Lov-2011-06-24 nr. 30. Lov om kommunale helse- og omsorgstjenester m.m. Dearvvašvuođa- ja fuolahusdepartemeanta</p>
<p>Høring om ny folkeregisterlov, reivve sáddejuvvon Sámedikkis, 25.06.2015,</p>
<p xml:lang="nob">Forslag til ny folkeregisterlov – cealkámušreive sáddejuvvon Sámi giellalávdegottis maila bokte, 06.07.2015</p>
<p>ILO-konvenšuvdna nr. 169 eamiálbmogiid ja čearddalaš álbmogiid birra iešmearrideaddji stáhtain. ILO generálakonferánsa mearridan geassemánu 27. beaivvi 1989. Norga ratifiseren geassemánu 20. beaivvi 1990. Bođii fápmui čakčamánu 5. beaivvi 1991.</p>
<p xml:lang="nob">Karlstad, Stig og Lie, Ivar 2009. <em type="italic">Verdiskapning i reindrifta. </em>Rapportta 209:6. Norut, Áltá/Alta </p>
<p xml:lang="nob"><em type="italic">Kartlegging av plankapasitet og plankompetanse i kommunene </em>(2014). NIVI Rapport 2014:1. </p>
<p xml:lang="nno">Utarbeidet på oppdrag av KS.</p>
<p>Guovdageainnu suohkana rapporta guovttegielatvuođaruđaid birra, 2.9.2013</p>
<p><em type="italic">Kommuneproposisjonen 2015 </em>(2014). Prop. 95 S (2013-2014). Gielda- ja ođasmahttindepartemeanta. </p>
<p xml:lang="nob">Lakse- og innlandsfiskloven. LOV-1992-05-15 nr. 47: Lov om laksefisk og innlandsfisk mv.</p>
<p>Dálkkádat- ja birasdepartemeanta</p>
<p xml:lang="nob"><em type="italic">Lovkommentar til plandelen av ny plan- og bygningslov </em>(2009). Birasdepartemeanta </p>
<p xml:lang="smj">Mánáidgárdeláhka. LOV 2005-06-17 nr 64: Láhka mánáidgárddiid birra http://www.lovdata.no/all/hl-20050617-064.html</p>
<p xml:lang="nob">Menneskerettsloven. LOV-1999-05-21 nr. 30: Lov om styrking av menneskerettighetenes stilling i norsk rett. Justiisa- og gearggusvuođadepartemeanta</p>
<p xml:lang="nob">Motorferdselloven. LOV-1977-06-10 nr. 82: Lov om motorferdsel i utmark og vassdrag. Dálkkádat- ja birasdepartemeanta</p>
<p xml:lang="nob">Naturmangfoldloven. LOV-2009-06-19 nr. 100: Lov om forvaltning av naturens mangfold.</p>
<p>Dálkkádat- ja birasdepartemeanta</p>
<p>Nordlandda Fylkkamánni. Cealkámuš plánaprogrammii Narvika gieldda gielddaplána areálaoassái.</p>
<p>Kopija reivves beaiváduvvon 27.11.2014</p>
<p xml:lang="nob">NAČ (1985). Samisk kultur og utdanning. https://www.regjeringen.no/globalassets/upload/kilde/odn/tmp/2002/0034/ddd/pdfv/154576-nou1985-14.pdf</p>
<p xml:lang="nob">NAČ (1999). Domstolene i samfunnet</p>
<p xml:lang="nno">NRK Sápmi ođasartihkkal. http://www.nrk.no/sapmi/fikk-endelig-feire-seg-selv-som-_arets-grensekommune_-1.12455923</p>
<p>NRK Sápmi ođasartihkkal. http://www.nrk.no/sapmi/dette-er-habmera-suohkan-1.7358007.</p>
<p>Vižžojuvvon neahtas 04.04.2015</p>
<p xml:lang="nob">Nystad, Tove, Melhus, Marita ja Lund, Eiliv (2006). <span type="quote" xml:lang="nob">”Samisktalende er mindre fornøyd med legetjenestene”</span>. <em type="italic">Tidsskrift for Den norske legeforening. </em>www.tidsskriftet.no Vižžojuvvon neahtas 27.04.2015 </p>
<p>Nystø, Sven-Roald. Artihkkal Fiskeribladet Fiskaren 06.03.2015</p>
<p>Oahpahusláhka. LOV-1998-07-17 nr. 61: Láhka vuođđoskuvlla ja joatkkaoahpahusa birra.</p>
<p>Máhttodepartemeanta</p>
<p xml:lang="nob">Olufsen, Bodil Ballovara (2010). <em type="italic">Når tradisjon blir moderne: hva skjer når de unge henter inspirasjon og tar i bruk tradisjoner de eldre har begravd, og hvilke samfunnsmessige reaksjoner </em>– 53 – <em type="italic">oppstår under en generasjonskonflikt som da oppstår? </em>. Masteroppgave i pedagogikk. Det samfunnsvitenskaplige fakultetet. Romsa: Romssa universitehta. </p>
<p>ON julggaštus álgoálbmogiid rivttiid birra. Ovttastuvvan našuvnnat mearridan čakčamánu 13.beaivvi 2007</p>
<p>ON konvenšuvdna mánáid vuoigatvuođaid birra. (ON mánáidkonvenšuvdna) Ovttastuvvan našuvnnat mearridan skábmamánu 20. beaivvi 1989.</p>
<p>ON riikkaidgaskasaš konvenšuvdna siviila ja politihkalaš vuoigatvuođaid birra. Ovttastuvvan našuvnnat mearridan juovlamánu 16. beaivvi 1966.</p>
<p xml:lang="nob">Ot.prp. nr.60. (1989-90) <em type="italic">Samisk språk </em>. Girko- ja kulturdepartemeanta. https://www.stortinget.no/no/Saker-og-publikasjoner/Stortingsforhandlinger/Lesevisning/?p=1989-90&amp;paid=4&amp;wid=b&amp;psid=DIVL500&amp;pgid=b_0263 </p>
<p xml:lang="nob">Pasient- og brukerrettighetslova. Lov -1999-07-02 nr. 63: Lov om pasient- og brukerrettigheter.</p>
<p>Dearvvašvuođa – ja fuolahusdepartemeanta</p>
<p xml:lang="nob">Pedersen, Paul ja Høgmo, Asle (2004). <em type="italic">Kamp, krise og forsoning. Evaluering av samepolitiske tiltak i Kåfjord </em>. Romsa: Norut. </p>
<p xml:lang="nob">Plan- og bygningsloven. LOV-2008-06-27 nr. 71: Lov om planlegging og byggesaksbehandling.</p>
<p>Gielda- ja ođasmahttindepartemeanta</p>
<p xml:lang="nob"><em type="italic">Prosedyrer for konsultasjoner mellom statlige myndigheter og Sametinget </em>(2005). Gielda- ja ođasmahttindepartemeanta. https://www.regjeringen.no/no/tema/urfolk-og-minoriteter/ samepolitikk/midtspalte/prosedyrer-for-konsultasjoner-mellom-sta/id450743/. Vižžojuvvon neahtas 01.09.2015 </p>
<p xml:lang="nob">Rammekonvensjon om beskyttelse av nasjonale minoriteter. St.prp. nr. 80 (1997-98). Ratifisert 1. februar 1995. https://www.regjeringen.no/no/tema/urfolk-og-minoriteter/nasjonale-minoriteter/ midtspalte/europaradets-rammekonvensjon/europaradets-rammekonvensjon/id2362518/ Regjeringen.no. Fakta om samiske språk. https://www.regjeringen.no/no/tema/urfolk-ogminoriteter/samiske-sprak/fakta-om-samiske-sprak/id633131/#5. Vižžojuvvon neahtas 20.04.2015</p>
<p xml:lang="nob"><em type="italic">Reindrift og kommodifisering av utmarka i sørsamiske områder </em>. Forskningsprosjekt av </p>
<p xml:lang="nob">Bygdeforsking, 2010-2013.</p>
<p>Rustad, Øivind (2010): ”Befolkningsutvikling i STN-området 1990-2010.” <em type="italic">Sámi logut muitalit 3. </em></p>
<p>Rapport 1/2010. Guovdageaidnu: Sámi allaskuvla.</p>
<p>Sámeláhka. LOV 1987-06-12 nr 56: Láhka Sámedikki ja eará sámi riektediliid birra. Gielda- ja ođasmahttidepartemeanta</p>
<p xml:lang="nob">Sámediggi (2010). <em type="italic">Sametingets planveileder. Veileder for sikring av naturgrunnlaget for samisk kultur, næringsutøvelse og samfunnsliv ved planlegging etter plan og bygningsloven (plandelen) </em>. https://www.sametinget.no/Miljoe-areal-og-kulturvern/Areal/Sametingetplanveileder. Vižžojuvvon neahtas 15.05.2015 </p>
<p>Sámediggi (2012). Sámediggedieđáhus sámegiela birra <em type="italic">. </em>http://samediggi.no/nor/Dokumenter </p>
<p>Sámediggi (2013). Sámedikki doaibmaplána sámi mánáidgárdefálaldahkii. 2015-2018, SP 011/13</p>
<p>Sámediggi (2014). Oahpahusláhka ja priváhtaskuvlaláhka – sámi ohppiid vuoigatvuođat. Ášši SR 054/14</p>
<p>Sámediggi (2014). Suohkanreforbma – sámi bealit. Sak SR 127/14</p>
<p>Sámediggi (2014). Sámedikki bušeahtta 2014. www.sametinget.no– 54 –</p>
<p xml:lang="nob">Sámediggi (2014). Sámedikki oahpponeavvoráhkadeami doaibmplána 2015-2018/Sametingets handlingsplan for utvikling av læremidler 2015- 2016</p>
<p xml:lang="nob">Sámediggi (2015). Sametingets arbeid for et trygt psykososialt miljø for samiske barn og unge. SR <em type="bold">ášši </em>028/15 </p>
<p xml:lang="nob">Selle, Per, Semb, Anne julie, Strømsnes, Kristing ja Nordø, Åsta Dyrnes (2015). <em type="italic">Den samiske medborgeren. </em>Oslo. Cappelen damm akademisk </p>
<p xml:lang="nno">Skålnes, Sigrid (2014). Næringsutvikling innanfor STN-området på 2000-tallet. Todal, Jon (red.),</p>
<p>Brodderstad, Else Grete, Brustad, Magritt, Joahnsen, Kevin og Severeide, Paul Inge (2014). <em type="italic">Sámi logut muitalit 7. </em>Rapport 1/2014. Guovdageaidnu: Sámi allaskuvla. </p>
<p xml:lang="nno">Solstad, Karl Jan (red.), Balto, Áilá Márge, Nygaard, Vigdis, Josefsen, Eva ja Solstad, Marit (2012):</p>
<p xml:lang="nob"><em type="italic">Sámi giellaiskkadeapmi 2012 </em>. NF-rapport nr. 9/2012. Bodø:Nordlandsforskning. </p>
<p xml:lang="nno">Solstad, Marit, Balto, Aila Marge Varsi ja Solstad, Karl Jan (2012). <em type="italic">Samisk via fjernundersvisning. </em></p>
<p xml:lang="nob">NF-rapport 10/2012. Bodø, Nordlandsforskning</p>
<p xml:lang="nno">Statistisk sentralbyrå. SSB. www.ssb.no</p>
<p xml:lang="nno">Todal, Jon (red.), Broderstad, Else Grete, Brustad, Magrit, Severeide, Paul Inge ja, Kalstad, Johan</p>
<p>Ailo (2010). <em type="italic">Sámi logut muitalit 3 </em>(2010). Rapport 1/2010. Guovdageaidnu: Sámi alláskuvla. </p>
<p>Todal, Jon (red.), Broderstad, Else Grete, Brustad, Magrit og, Kalstad, Johan Ailo (2013) <em type="italic">Sámi logut muitalit 6 </em>.Rapport 1/2013. Guovdageaidnu: Sámi allaskuvla. http://samediggi.no/nor/ Dokumenter </p>
<p xml:lang="nob"><em type="italic">T-1497 Nasjonale forventninger til regional og kommunal planlegging </em>(2011). Birasgáhttendepartemeanta. https://www.regjeringen.no/ contentassets/60874174655646bba23d60d3e472d501/t-1497.pdf </p>
<p xml:lang="nno">UNESCO Atlas of the World’s Languages in Danger. http://www.unesco.org/languages-atlas/index.php?hl=en&amp;page=atlasmap,. Vižžojuvvon neahtas 30.06.2015</p>
<p xml:lang="swe">Ungdomsstyrelsen (2013). <em type="italic">Tio orsaker till avhopp. 379 unga berättar om avhopp från gymnasiet. </em></p>
<p xml:lang="swe"><em type="italic">Temagruppen Unga i arbetslivet 2013:2. </em></p>
<p xml:lang="nno">Vareide, Knut ja Nygaard, Marit O. (2014). <em type="italic">Regional analyse. Samisk område 2014. </em></p>
<p xml:lang="nno"><em type="italic">Befolkningsutvikling, næringsutvikling og scenarier </em>. TF-notat nr. 74/2014. Bo i Telemark: Telemarksforskning </p>
<p xml:lang="nno">Viltloven. LOV-1981-05-29 nr. 38: Lov om jakt og fangst av vilt. Birasgáhttendepartemeanta.</p>
<p xml:lang="nno">Vuođđoláhka. LOV 1814-05-17 nr 00: Kongeriget Norges Grundlov, given i Rigsforsamlingen paa Eidsvold den 17de Mai 1814. Justiisa- ja gearggusvuođadepartemeanta uođadepartemeanta</p>
</body></document>
